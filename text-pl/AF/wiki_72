<doc id="742381" url="https://pl.wikipedia.org/wiki?curid=742381" title="Karta Konstytucyjna Ludwika XVIII">
Karta Konstytucyjna Ludwika XVIII

Karta Konstytucyjna Ludwika XVIII – jedna z francuskich konstytucji nadana przez Ludwika XVIII.
Geneza.
Powrót Burbonów stworzył całkowicie nową sytuację, gdzie rozbudowane kadry I Cesarstwa Francuskiego okazały się zdumiewająco skłonne do wyrzeczenia się tradycji cesarskiej i paktowania z Burbonami. W chwili upadku Napoleona senat, zawsze mu wierny, ogłosił pozbawienie go tronu 2 kwietnia 1814 roku. Do abdykacji został zmuszony dwa dni później.
Uchwalenie dokumentu.
Po wprowadzeniu nowej władzy senat pracował nad wprowadzeniem nowej konstytucji wzorowanej na angielskich zasadach konstytucyjnych. Projekt ten został przyjęty, z pewnymi zmianami, przez Ludwika XVIII. Król zgodnie z tradycją absolutnej władzy królewskiej nie chciał, by nową konstytucję uchwalało jakiekolwiek zgromadzenie parlamentarne, lecz nadał konstytucję krajowi formalnie z własnej woli. Była to tzw. konstytucja oktrojowana, której w celu odcięcia się od tradycji rewolucyjnej nie nadano tytułu konstytucji, lecz akt ten został określony jako Karta Konstytucyjna.
Postanowienia Karty Konstytucyjnej.
Karta Konstytucyjna była kompromisowa, łączyła pewne tradycje monarchii francuskiej z systemem konstytucyjnym wyrażającym ograniczony liberalizm polityczny, liberalizm dla wąskich elit, elit z urodzenia, jak również elit finansowych. Karta miała też pewne ograniczone gwarancje dla kraju, które miały zamknąć rewolucyjną epokę bez prześladowań i naruszania nowego podziału bogactw narodowych. 
Oficjalnie akt konstytucyjny został nadany 4 czerwca 1814 roku. Tekst nowej konstytucji składał się z obszernej preambuły króla oraz z 76 zwięzłych artykułów. Karta w swej treści nie zawierała Deklaracji Praw Człowieka i Obywatela. Natomiast w arendze król stwierdzał z zadowoleniem, iż Boska Opatrzność pozwoliła mu powrócić do państwa po długiej nieobecności (Ludwik XVIII datował swe panowanie od daty śmierci Ludwika XVII) i podkreślał znaczenie tradycji monarchii francuskiej, pominął milczeniem okres rewolucji francuskiej, obiecując poddanym „pokój i ukojenie” tak, aby „[…] żadne gorzkie wspomnienia nie naruszały spokoju, który winien towarzyszyć naszemu uroczystemu aktowi […]”. 
W ten ogólny sposób Ludwik XVIII obiecywał pewnego rodzaju amnestię za epokę wydarzeń rewolucyjnych. W przepisach Karty zapewniano: nienaruszalność własności prywatnej, zachowanie wszelkich stopni, zasług i przywilejów wojska (w tym orderu napoleońskiego Legii Honorowej). Art. 71 głosił: „Szlachta stara odzyskuje swe tytuły. Nowa zachowuje swoje.” W ten sposób król uwiarygodnił te elity, które przeszły na jego stronę. 
W kwestii ustroju w Karcie zostały określone jedynie najważniejsze elementy i pewne zasady ogólne: równość wobec prawa, wolność osobista, wolność wyznania, ale z zachowaniem katolicyzmu jako religii panującej (art. 6), wolność słowa i druku w granicach przepisów. 
Oczywiście przepisy dotyczące ustroju rozpoczynały się od pozycji króla, którego osoba była święta i nienaruszalna. Król pełnił funkcję głowy państwa i tradycyjnie tytułował się królem Francji, a nie Francuzów. Wszystkie urzędy i ministrów powoływał wyłącznie on. Decydował także o wojnie i pokoju, traktatach międzynarodowych.
Powołani przez króla ministrowie nie tworzyli rady ministrów, nie powoływano też premiera. 
Władzę ustawodawczą podzielono między króla, izbę Parów i izbę Deputowanych. Inicjatywa ustawodawcza należała wyłącznie do króla. Izby mogły jedynie zwracać się z propozycją zgłoszenia ustawy. Król mógł zgłaszać ustawę do dowolnej izby z wyjątkiem ustawy budżetowej, którą musiał najpierw zgłosić do izby Deputowanych. Każdy projekt ustawy po uchwaleniu przez obie izby wracał do króla, któremu przysługiwało prawo Sankcji i promulgacji. W parlamencie francuskim izbę wyższą stanowiła izba Parów wzorowana na angielskiej Izbie Lordów. Parowie we Francji byli mianowani przez króla, mogli być mianowani dożywotnio bądź obejmowali urząd dziedzicznie. Członkowie rodziny królewskiej oraz książęta krwi mieli prawo zasiadania w izbie Parów z urzędu. Obrady tej izby były tajne, a do jej kompetencji należało m.in. sądzenie zbrodni stanu. Izbę niższą, czyli izbę Deputowanych wybierano na 5 lat, ale co roku jedna piąta ustępowała. Aby zostać Deputowanym należało mieć ukończone 40 lat i płacić podatek bezpośredni minimum 1000 franków, a wyborcy musieli mieć ukończone 30 lat i płacić podatek bezpośredni 300 franków. Izba Deputowanych poza uchwałami budżetowymi, podatkowymi i udziałem w ustawodawstwie nie posiadała żadnych kompetencji. Zatem według Karty nie powstały rządy parlamentarne, król zachował prawo rozwiązywania Izby Deputowanych oraz prawo wydawania zarządzeń. Przepis zawarty w art. 16 otwierał drogę do działania legislacyjnego bez udziału parlamentu. 
Konstytucja oktrojowana z 1814 roku choć w niektórych kwestiach wydawała się bardziej liberalna od napoleońskiej, to jednocześnie dawała wyraźną przewagę władzy wykonawczej a udział społeczeństwa w życiu politycznym sprowadzała do minimum. Wysoki cenzus majątkowy i wieku sprawił, że z 28 milionów Francuzów zaledwie sto tysięcy miało czynne prawo wyborcze, a dwanaście tysięcy bierne.

</doc>
<doc id="742384" url="https://pl.wikipedia.org/wiki?curid=742384" title="Indrisowate">
Indrisowate

Indrisowate (Indridae) – rodzina ssaków z podrzędu lemurowych (Strepsirrhini) w rzędzie naczelnych (Primates).
Występowanie.
Gatunki endemiczne Madagaskaru.
Charakterystyka.
Największe z małpiatek, osiągają do ok. 1 m długości. Długie kończyny z przeciwstawnym pierwszym palcem. Prowadzą nadrzewny tryb życia, dobrze się wspinają. Żywią się różnymi częściami roślin, głównie liśćmi, owocami i kwiatami. Ich ruchy przypominają skoki kangurów - skaczą na tylnych kończynach. Po ciąży trwającej 130–150 dni samica rodzi jedno młode. Ich jedynym naturalnym wrogiem jest fossa madagaskarska. 
Rodzaje.
Do rodziny należą następujące rodzaje:

</doc>
<doc id="742386" url="https://pl.wikipedia.org/wiki?curid=742386" title="Układ w Trzebiszewie">
Układ w Trzebiszewie

Układ w Trzebiszewie – układ brandenbursko-polski o wolnej żegludze na Warcie i Odrze. Został podpisany w miejscowości Trzebiszewo (na płd. od Gorzowa Wielkopolskiego) w roku 1618.
Gwarantował on mieszkańcom Wielkopolski wolność żeglugi na wyżej wymienionych rzekach, ograniczał prawo składu Gorzowa (niem. Landsberg). Prawo składu Gorzowa obowiązywać miało w stosunku do towarów należących do szlachty tylko 1 dzień, a mieszczan 3 dni. Zapowiadała także udostępnienie Polakom w przyszłości znajdującego się w budowie kanału Winawskiego. Regulował sprawy celne oraz nakładał na obie strony obowiązek usunięcia przeszkód technicznych utrudniających żeglugę na obu rzekach. Prawa te przyznał elektor brandenburski Jan Zygmunt ubiegający się o uznanie przez Polskę jego praw dziedzicznych do Prus Wschodnich. W rozmowach w Trzebiszewie nie uczestniczyli przedstawiciele Pomorza Zachodniego.&lt;br&gt;
Układ ten załagodził ostrą rywalizację handlową Polski i Brandenburgii na tym obszarze.

</doc>
<doc id="742387" url="https://pl.wikipedia.org/wiki?curid=742387" title="Indrysowate">
Indrysowate



</doc>
<doc id="742388" url="https://pl.wikipedia.org/wiki?curid=742388" title="Indrisy">
Indrisy



</doc>
<doc id="742389" url="https://pl.wikipedia.org/wiki?curid=742389" title="Ligue A w piłce siatkowej mężczyzn">
Ligue A w piłce siatkowej mężczyzn

Ligue A siatkarzy - najwyższa klasa siatkarskich rozgrywek ligowych mężczyzn we Francji. Pierwsze rozgrywki o mistrzostwo kraju odbyły się w 1938 roku, a tytuł zdobył zespół SS Amicale de Paris. W latach 1996-2009 rozgrywki nosiły nazwę 'Pro A'. W roku 2009 nazwa została zmieniona na 'Ligue A'.
Najczęściej Mistrzem Francji została drużyna - 10 razy.

</doc>
<doc id="742390" url="https://pl.wikipedia.org/wiki?curid=742390" title="Portret fazowy">
Portret fazowy



</doc>
<doc id="742391" url="https://pl.wikipedia.org/wiki?curid=742391" title="Indrysy">
Indrysy



</doc>
<doc id="742400" url="https://pl.wikipedia.org/wiki?curid=742400" title="Indridae">
Indridae



</doc>
<doc id="742403" url="https://pl.wikipedia.org/wiki?curid=742403" title="Alfabet macedoński">
Alfabet macedoński

Alfabet macedoński – alfabet oparty na cyrylicy, służący do zapisu języka macedońskiego. Składa się z następujących liter:

</doc>
<doc id="742409" url="https://pl.wikipedia.org/wiki?curid=742409" title="Paul Antschel">
Paul Antschel



</doc>
<doc id="742410" url="https://pl.wikipedia.org/wiki?curid=742410" title="Okręg Komi-Permiacki">
Okręg Komi-Permiacki

Okręg Komi-Permiacki (ros. "Коми-Пермяцкий округ") – powstał 1 grudnia 2005 w wyniku włączenia Komi-Permiackiego Okręgu Autonomicznego do nowo powstałego Kraju Permskiego i przekształcenia w jednostkę terytorialną tego kraju.
Geografia.
Okręg położony jest na kontynencie europejskim, u zachodnich podnóży Uralu, w północno-zachodniej części Kraju Permskiego.
Strefa czasowa.
Okręg należy do jekaterynburskiej strefy czasowej (YEKT): do 25 października 2014 przez cały rok, od 26 października 2014 przez cały rok. Jeszcze wcześniej, przed 27 marca 2011 roku, obowiązywał czas standardowy (zimowy) strefy UTC+05:00, a czas letni – UTC+06:00.
Historia.
W 1925 powstał Komi-Permiacki Okręg Autonomiczny, który po 1990 stał się podmiotem Federacji Rosyjskiej.
W wyniku referendum przeprowadzonego w październiku 2004, 1 grudnia 2005 Komi-Permiacki Okręg Autonomiczny został połączony z obwodem permskim, tworząc Kraj Permski.
Tablice rejestracyjne.
Tablice pojazdów zarejestrowanych w Komi-Permiackim Okręgu Autonomicznym mają oznaczenie „81” w prawym górnym rogu nad flagą Rosji i literami RUS.

</doc>
<doc id="742412" url="https://pl.wikipedia.org/wiki?curid=742412" title="Wschodnia osłona granitu karkonoskiego">
Wschodnia osłona granitu karkonoskiego

Wschodnia osłona granitu karkonoskiego – jednostka geologiczna (tektoniczna) w Sudetach Zachodnich, wchodząca w skład bloku karkonosko-izerskiego.
Wschodnia osłona granitu karkonoskiego graniczy od zachodu z masywem karkonoskim i jest to kontakt intruzyjny, a także z metamorfikiem południowych Karkonoszy i jest to umowna strefa przejściowa. Od północy graniczy tektonicznie z metamorfikiem kaczawskim. Od wschodu graniczy z depresją śródsudecką, jest to kontakt częściowo sedymentacyjny, częściowo tektoniczny. Od południa graniczy z niecką podkarkonoską i jest to kontakt sedymentacyjny.
Jednostka ta zbudowana jest ze starych, przeobrażonych skał wieku staropaleozoicznego. Są to gnejsy, łupki łyszczykowe, amfibolity, łupki amfibolowe, zieleńce i łupki zieleńcowe, fyllity, marmury kalcytowe i dolomitowe, łupki serycytowe i chlorytowe. Skały wschodniej osłony granitu karkonoskiego pocięte są siecią żył kwarcowych.
Łupki łyszczykowe występują w kilku odmianach. Jedną z nich są hornfelsy, które występują na kontakcie z granitami masywu karkonoskiego. W karbonie nastąpiła intruzja granitu karkonoskiego, która spowodowała częściową powtórną metamorfozę skał w innych warunkach temperatur i ciśnień (metamorfizm kontaktowy).
Skały wschodniej osłony granitu karkonoskiego budują wschodnią część Rudaw Janowickich, południowo-wschodni skrawek Gór Kaczawskich w rejonie przełomu Bobru oraz wschodnią część Karkonoszy – masyw Śnieżki, Czarny Grzbiet, Kowarski Grzbiet i Lasocki Grzbiet.

</doc>
<doc id="742414" url="https://pl.wikipedia.org/wiki?curid=742414" title="Andover (Hampshire)">
Andover (Hampshire)

Andover – miasto i "civil parish" w południowej Anglii (Wielka Brytania), w hrabstwie Hampshire, w dystrykcie Test Valley. Miasto położone jest nad rzeką Anton, 30 km na zachód od Basingstoke, 30 km na północny zachód od Winchester i 40 km na północ od Southampton. W 2001 roku miasto liczyło 37 955 mieszkańców. W 2011 roku "civil parish" liczyła 38 290 mieszkańców.
Historia.
Wczesna historia.
Pierwszy raz w historii Andover pojawia się w 950 r. jako miejsce, w którym król Edred Saski wybudował swoją leśniczówkę. W tejże leśniczówce w 962 r. król Edgar zwołał spotkanie saskiego parlamentu (Witenagemot).
Ważniejszym wydarzeniem był chrzest króla wikingów Olafa (sprzymierzeńca króla Danii, Swenem Widłobrodym) w 994 r. w tutejszym kościele. Nie możemy w pełni określić tożsamości Olafa. Pod jego imieniem mogły ukrywać się dwie różne postaci historyczne: Olav Tryggvason bądź Olof Skötkonung.
Olav Tryggvason został królem Norwegii w 995 r. Do końca swojego życia (1000 r.) starał się nawrócić Norwegów na chrześcijaństwo.
Olof Skötkonung podobnie jak Olav Trygvason w Norwegii, ok. 995 r. został pierwszym chrześcijańskim królem Szwecji. Od 995 r., przy wsparciu Anglików zaczął bić pierwsze szwedzkie monety.
Pod koniec XI w. Andover zamieszkiwało 107 mężczyzn, przy całkowitej liczbie 500 mieszkańców. Była to dość wielka osada jak na ówczesne standardy (większość wiosek liczyło sobie 100-150 mieszkańców). Andover posiadało sześć młynów wodnych, mielących ziarno na mąkę.
Andover zostało wspomniane w Domesday Book (1086) jako "Andovere".
W 1175 r. król Ryszard I sprzedał Andover przywilej, tworząc stowarzyszenie handlowe, skupiające władze miasta. Członkowie wybierali dwóch urzędników, nazywanych administratorami majątku ziemskiego, którzy zarządzali miastem. W 1201 r. król Jan I dał tutejszym handlarzom prawo do samodzielnego zbierania królewskich podatków. W 1256 r. król Henryk III umożliwił obywatelom miasta zbudowanie sądu, w którym mieli karać przestępców za wykroczenia popełnione w Andover. Miasto miało także swoich posłów do parlamentu w 1295 r. i latach 1302-1307. Miasto przetrwało dwa poważne pożary w 1141 i 1435 r.
Andover nadal pozostawało małym miastem targowym, w którym przetwórstwo wełny stanowiło najważniejszą gałąź przemysłu. Przypominają o tym nazwy dzisiejszych ulic, w okolicy zwanej „Sheep Fair” (ang. Owczy Targ). Każdego roku odbywały się tutaj targi, a sam rynek otwarty był codziennie.
Poza Kościołem Świętej Maryi, miasto posiadało prowadzony przez mnichów szpital św. Jana Chrzciciela oraz klasztor, a także dom dla trędowatych imienia św. Marii Magdaleny. W 1538 r. w czasie wielkiej reformacji, Henryk VIII, który stworzył anglikanizm, zamknął ten właśnie klasztor i szpital. W 1571 r. została założona darmowa szkoła dla chłopców, która z czasem stała się Liceum Ogólnokształcącym w Andover (Andover Grammar School), a dziś znamy ją pod nazwą John Hanson Community School. Przemianowano ją po zburzeniu i przeniesieniu bliżej dwóch pozostałych szkół podstawowych w mieście. Miejsce, w którym mieściło się wcześniej John Hanson Community School, teraz jest dzielnicą mieszkaniową.
W 1599 r. Andover otrzymało nowy przywilej od królowej Elżbiety I. Zmieniła ona stowarzyszenie handlowe w prawdziwą korporację. Liczba jarmarków zwiększyła się z jednego aż do trzech rocznie. Podobnie jak inne miasta, Andover ucierpiało z powodu epidemii, które wybuchały w latach 1603-1605, 1625-1626 i w roku 1636.
XVIII i XIX wiek.
W XVIII w., leżące na głównej drodze Exeter – Salisbury – Londyn Andover stało się ważnym punktem na drogach dyliżansów (każdego dnia przez miasto przejeżdżało ponad 30 dyliżansów). W 1789 r. został otwarty kanał do Southampton. Nie uzyskał on jednak większego ekonomicznego znaczenia i został zamknięty w 1859 r. Andover zostało połączone z Salisbury, Basingstoke, a zatem także z Londynem dzięki otwartej 3 lipca 1854 r. stacji węzłowej. Miasto było połączone także z Southampton linią kolejową, poprowadzoną na miejscu byłego kanału. Została ona zamknięta w 1964 r. Ziemia wraz z przyległą gazownią miejską i P. M. Coombes woodyards zostały sprzedane TSB Trust Company, które wybudowało na ich miejscu swoją centralną siedzibę.
W XIX w. miasto wzbogaciło się o teatr (1803 r.), gazowe oświetlenie uliczne (1838 r.), straż pożarną i wiejski szpital (1877 r.), basen (otwarty w 1885 r.) oraz teren rekreacyjny otworzony przez Common Acre w 1887 r. By doprowadzać wodę do miasta, w 1875 r. powstały wodociągi. System kanalizacyjny został wybudowany w latach 1899-1902. W 1897 r. została otworzona biblioteka publiczna.
Pomimo polepszenia się warunków w mieście, w 1845 r. wybuchł głośny skandal związany z warunkami życiowymi lokatorów przytułków, prowadzący pośrednio do zreformowania ustawy o Poor Law. Miasto było jednym z okręgów zreformowanych przez ustawę o reformie miast z roku 1835 (Municipal Reform Act 1835).
W 1846 r. Andover zwróciło uwagę publiczną dzięki przedstawieniu dochodzeń w sprawie warunków życia w miejscowym przytułku. Skandal w przytułku w Andover ukazał złe traktowanie mieszkańców przytułków przez ich opiekunów, tj. bicie czy wykorzystywanie seksualne.
Przemysł wełniany podupadł, lecz mimo to nadal powstawały nowe zakłady przemysłowe. W Anna Valley otwarty został w 1809 r. zakład Taskers Iron Works. Wiele urządzeń produkowanych przez Taskers można zobaczyć w Milestones Museum w Basingstoke.
Historia współczesna.
Obecnie największym pracodawcą w mieście jest Ministerstwo Obrony. Podczas pierwszej wojny światowej, na północ od miasta na lotnisku Andover, został otwarty RAF Andover. Stał się on miejscem RAF Staff College. Podczas drugiej wojny światowej mieściły się tam kwatery główne RAF Maintenance Command, które zajęły unikatowe miejsce w brytyjskiej historii jako pierwsza helikopterowa jednostka. Helicopter Training School została tutaj założona w styczniu 1945 r.
Lotnisko nie jest już w użyciu, choć RAF zachowuje swoje połączenia z tym obszarem poprzez 1213 (Andover) Squadron z Air Training Corps. Po odejściu z Andover RAF, na jej miejsce wprowadziła się Logistics Executive (Army). Stało się to później kwaterą główną szefa służby kwatermistrzowskiej (Quartermaster General), który był odpowiedzialny za Army Logistics. W 2001 r. założona została Organizacja Obrony Logistycznej (Defence Logistics Organisation), a Andover stało się jednym z jej głównych siedzib.
Według nowych planów zagospodarowania terenu pod miastem ulokowany został pojedynczy oddział dowództwa armii, zastępując te będące w Wilton i Upavon. Centrum Kapelańskie Sił Zbrojnych (The Armed Forces Chaplaincy Centre) mieści się w Amport House, jako centrum Korpusu Powietrznego Armii Stanów Zjednoczonych (Army Air Corps) i Muzeum Lotnictwa Wojskowego w Middle Wallop (lokalna nazwa środkowej części hrabstwa Hampshire).
W 1932 r. do Andover przenieśli się drukarze pracujący dla Kelly’s Directory, dzięki czemu w Andover zaczęło wykorzystywać nową gałąź przemysłu. Powoli miasto rosło i w roku 1960 liczba jego ludności wynosiła 17 tys. mieszkańców.
W 1955 r. rada miasta zdecydowała o dodaniu fluorku do wody pitnej, który poprawi zdrowie zębów mieszkańców Andover. Wkrótce spowodowało to wściekły odzew publiki i zaczęła się ostra kampania przeciwko fluoryzacji. Podczas lokalnych wyborów w 1958 r. wygrali kandydaci opowiadający się przeciwko fluoryzacji, co doprowadziło do zejścia ze stanowisk wielu ówczesnych przedstawicieli miasta i pomysł ostatecznie nie został zrealizowany.
W 1960 r. rada miejska dostała propozycję deglomeracji Andover od Wielkiej Rady Londyńskiej (Greater London Council). Zmuszało to miasto do budowania domów i zakładów przemysłowych daleko od zatłoczonego centrum miasta, na jego pograniczach. Niektórzy utrzymują, iż stara rada gminy miejskiej uważała, że nie powinno być to przyjęte. Ale zostało i w 1961 r. plan został sporządzony, by do 1982 r. zwiększyć populację do ok. 47 tys. mieszkańców, wraz z wybudowaniem 9 tys. nowych domów. 
Pierwsze nowe mieszkania władz samorządowych były gotowe w 1964 r. i do 1981 r. liczba ludności wzrosła do 51 tys. Została zbudowana obwodnica, dzielnica przemysłowa i zlokalizowane w centrum miasta nowe centrum handlowe, nazywane Chantry Centre. Wszystko to doprowadziło do kompletnej zmiany charakteru miasta. Głównymi zakładami przemysłowymi są: Twinings – firma zajmująca się produkcją kawy i herbaty, Ducal Pine Furniture (do 2003 r.), Thompson International Publishers, instytucje finansowe tj. Simply Health (wcześniej HSA), Scottish Widows Lloyds TSB oraz Stannah Stairlifts, którego siedziba dyrekcji znajduje się w mieście. Rada miasta planuje modernizację części starego lotniska dla przemysłu lekkiego.
Nowe mieszkania władz samorządowych okazały się źle wybudowane. Wydawało się, że lokalna rada będzie musiała zapłacić olbrzymi rachunek za przebudowę, lecz po wstąpieniu na drogę sądową przeciw Wielkiej Radzie Londyńskiej (GLC), w tej sprawie osiągnięto porozumienie. Warunkiem było zapłacenie przez GLC wielkiej sumy pieniędzy lokalnej radzie, która zaczęła program renowacji domów, zakończony w 1995 r. 
Rada miejska i wiejska miasta Andover zostały zniesione w 1974 roku i zastąpione przez radę dystryktu Test Valley, w którego skład wchodziła ziemia aż do obrzeży Southampton na południu. Andover według niektórych pomiarów nadal stoi na granicy pomiędzy miastem a wsią. Dzisiaj liczba ludności Andover wynosi ponad 52 tys. mieszkańców i jest jednym z czterech najbardziej rozwijających się terenów w Hampshire, znanego z wysokiego wzrostu tempa budownictwa mieszkaniowego. Plany zakładają wybudowanie 2,5 tys. domów na północnym wschodzie miasta.
Miejscowe muzeum zlokalizowane w budynku starego liceum ogólnokształcącego, powiększyło się o muzeum epoki żelaza w 1986 r., które zawiera w swoich zbiorach odkrycia z wykopalisk w pobliżu fortu Danebury Hill. W 2002 r. w Andover pojawiła się sieć pierwszych autobusów „cango”. Infrastruktura wypoczynkowa ciągle jest udoskonalana. Rada odnowiła audytorium tutejszej uczelni, zamieniając je na “Lights” – nowe centrum rozrywki. Nowe kino z czterema ekranami jest budowane nad supermarketem (ma zostać oddane do użytku w lipcu 2008 r.).
Młyny i młynarstwo.
Młyny wodne były ważną częścią historii Andover. Najwcześniejszy zapis o młynach wodnych w Andover pochodzi z Domesday Book z 1086 r. Jest tam mowa o jedenastu młynach. 
Rocksbury Mill jest jednym z niewielu istniejących do dziś młynów w Andover. Nazwa tego budynku po raz pierwszy pojawia się w XVII w. Funkcjonujący jako młyn do produkcji mąki miał wielu właścicieli. Mielenia zaprzestano w początkach XX w., po czym budynek zaczął być używany do innych celów, m.in. jako mały teatr. Rada dystryktu Test Valley sprzedała budynek w 2002 r., krótko po tym jak został zniszczony przez podpalenie. Nowi właściciele: Anthony i Sarah de Sigley, zrekonstruowali budynek w 2003 r., odbudowując wiele starej, oryginalnej konstrukcji.
Ludzie związani z Andover.
Nigel Spackman - piłkarz, rozpoczął swoją karierę w Andover. Osiągnął swój piłkarski szczyt zdobywając w barwach Liverpool’u angielskie Football League Championship, a także wraz z Rangers F.C. Puchar Szkocji i Szkockie Premier League. Od czasu przejścia na emeryturę zajął się kierowaniem klubami piłkarskimi, dodatkowo został komentatorem meczów transmitowanych przez telewizję.
Drugim piłkarzem pochodzącym z Andover był Bill Rawlings. Dołączył on w 1919 r. do drużyny Southampton. W sumie podczas 327 występów w lidze w barwach Southampton, strzelił 175 bramek (stając się trzecim rekordowym królem strzelców za Mickiem Channonem i Matthew Le Tissier). Reprezentował także swój kraj w dwóch kolejnych meczach z Walią i Szkocją w 1922 r. Grał również w zespole Manchester United i w Port Vale.
Lucinda Green – urodzona w 1953 roku w Andover mistrzyni w jeździectwie, dziennikarka; zdobyła srebrny medal w Letnich Igrzyskach Olimpijskich w Los Angeles (1984 r.) i dwa tytuły mistrzyni świata.
Ronny Bond, Pete Staples i Reg Presley z zespołu rockowego „The Troggs”, których piosenki tj. „Wild Thing” czy „Love Is All Around” znalazły się na najwyższych szczeblach list muzycznych w Wielkiej Brytanii i Stanów Zjednoczonych, wszyscy pochodzili z Andover.
Dziewiętnastowieczny wykładowca, chirurg, dyrektor szpitala św. Bartłomieja William Morrant Baker także urodził się w Andover. Opisał on torbiel Bakera.

</doc>
<doc id="742418" url="https://pl.wikipedia.org/wiki?curid=742418" title="Pojezierze Brodnickie">
Pojezierze Brodnickie

Pojezierze Brodnickie (315.12) – mezoregion fizycznogeograficzny (pojezierze) położony w północno-wschodniej części województwa kujawsko-pomorskiego. Rozciąga się w dorzeczu Wisły i jej prawobrzeżnych dopływów: Skrwy, Drwęcy i Osy. Osią hydrograficzną obszaru jest Drwęca – najdłuższy prawobrzeżny dopływ dolnej Wisły. Największym miastem regionu jest Brodnica. Na administracyjnej mapie Polski, w przybliżeniu, od północy i wschodu graniczy z powiatem nowomiejskim i powiatem działdowskim (województwo warmińsko-mazurskie), od południowego wschodu z powiatem żuromińskim (województwo mazowieckie), od południa z powiatem rypińskim, od południowego zachodu z powiatem golubsko-dobrzyńskim, od zachodu z wąbrzeskim, a od północnego zachodu z grudziądzkim. 
Turystyka.
Pojezierze brodnickie to ponad sto jezior o powierzchni ponad 1 ha. Dominują tutaj jeziora rynnowe, a wiele z nich połączonych jest ciekami wodnymi. Największy zbiornik wody to jezioro Wielkie Partęczyny o powierzchni 324 ha. Region jest stosunkowo słabo zagospodarowany turystycznie.
Pojezierze nie sprzyja żeglarzom ze względu na relatywnie niewielką powierzchnię jezior oraz otaczające wzgórza i porośniętą wysokimi lasami linię brzegową (brak wiatru). Wiele jezior objętych jest zakazem używania silników spalinowych, ponadto łączą je rzeki Skarlanka (spiętrzona) i Drwęca, co sprawia, że region ten jest atrakcyjny do uprawiania turystyki kajakowej.
Na terenie pojezierza znajduje się Brodnicki Park Krajobrazowy z siedzibą w Grzmięcy. Wędrówki po parku umożliwiają szlaki turystyki pieszej, rowerowej, wodnej i konnej.
Na terenie parku znajdują się także zabytki kultury materialnej. Wśród nich są pozostałości grodzisk wczesnośredniowiecznych (okolice jeziora Strażym), oraz obiekty sakralne, obiekty tradycyjnego budownictwa wiejskiego z XVIII i XIX w. i zespoły pałacowo-dworskie Jabłonowo Pomorskie.
Turystyczne Stowarzyszenie Pojezierza Brodnickiego.
Turystyczne Stowarzyszenie Pojezierza Brodnickiego jest zrzeszeniem o celach niezarobkowych społeczności wiejskiej oraz osób świadczących usługi na rzecz rozwoju wsi i rolnictwa.

</doc>
<doc id="742423" url="https://pl.wikipedia.org/wiki?curid=742423" title="Steve Ovett">
Steve Ovett

Stephen Michael James („Steve”) Ovett (ur. 9 października 1955 w Brighton) – brytyjski lekkoatleta, biegacz średnio– i biegacz długodystansowy, mistrz olimpijski i rekordzista świata.
Ovett był pod koniec lat 70. i na początku lat 80. jednym z najlepszych biegaczy na średnich dystansach 800 metrów i 1500 metrów. W tym okresie jego największym rywalem był jego rodak Sebastian Coe. Obaj unikali jednak bezpośrednich starć i w okresie 1972-1989 wystartowali w tym samym biegu jedynie siedem razy. 
W 1973 Ovett zdobył tytuł mistrza Europy juniorów w biegu na 800 metrów. Rok później, już w gronie seniorów, zdobył srebrny medal na tym dystansie na mistrzostwach Europy w Rzymie. Zajął 5. miejsce w finale biegu na 800 m na igrzyskach olimpijskich w 1976 w Montrealu. W 1978 na mistrzostwach Europy w Pradze zdobył ponownie srebro na dystansie 800 m oraz złoto w biegu na 1500 m.
Na igrzyskach olimpijskich w Moskwie w 1980 Ovett zdobył dwa medale. Złoty medal zdobył w biegu na 800 m, gdzie pokonał faworyzowanego na tym dystansie Coe’a. Ovett był za to faworytem w biegu na 1500 m, ale musiał zadowolić się jedynie brązem. Złoty medal zdobył jego wielki rywal Sebastian Coe. W 1984 nie udało mu się obronić tytułu mistrza olimpijskiego (zajął w finale na 800 m 8. miejsce). Na jego porażce zaważył smog panujący w Los Angeles, który pogłębił jego problemy astmatyczne.
Później startował na dłuższych dystansach. Jako reprezentant Anglii zwyciężył w biegu na 5000 metrów na igrzyskach Wspólnoty Narodów w 1986 w Edynburgu. Nie ukończył biegu finałowego na tym dystansie na mistrzostwach Europy w 1986 w Stuttgarcie. 
W latach 1980-1983 Ovett pięciokrotnie poprawiał rekord świata w biegu na 1500 m oraz na milę.
Ovett zakończył karierę sportową w 1991. Od 1992 jest komentatorem zawodów lekkoatletycznych dla kanadyjskiej stacji CBC.

</doc>
<doc id="742424" url="https://pl.wikipedia.org/wiki?curid=742424" title="Stephen Ovett">
Stephen Ovett



</doc>
<doc id="742425" url="https://pl.wikipedia.org/wiki?curid=742425" title="Ifeanyi Udeze">
Ifeanyi Udeze

Ifeanyi Udeze (ur. 21 lipca 1980 w Lagos) – piłkarz nigeryjski grający na pozycji lewego obrońcy. Mierzy 179 cm, waży 70 kg.
Kariera klubowa.
Udeze urodził się w dawnej stolicy Nigerii, Lagos. Po dobrym występie w Meridian Cup w 1997 roku trafił do zespołu Bendel Insurance FC. W zespole z miasta Benin nie rozegrał nawet jednego pełnego sezonu i w drugiej połowie roku wyjechał do greckiego zespołu AO Kawala (grał tam między innymi z Leszkiem Piszem). W Alpha Ethniki zadebiutował 15 listopada 1997 w wygranym 5:1 meczu z PAE Kalamata. Miał wówczas 17 lat i szybko wywalczył miejsce na lewej obronie Kawali będąc jednym z najmłodszych graczy ligi greckiej w tamtym sezonie. Z Kawalą, w której rozegrał 22 mecze, zajął 13. pozycję w lidze. Rok później z Kawalą sezon zakończył na jeszcze wyższej pozycji – 10. i miał w tym udział w 14 rozegranych ligowych meczach, w których grał na pozycji lewego pomocnika. W greckim średniaku grał jeszcze przez rok (sezon 1999/2000) - 23 ligowe mecze – i zajął z nim 7. pozycję.
Latem 2000 przeszedł do silniejszego klubu, jakim był PAOK FC. Rozegrał dobry sezon i miał udział w zdobyciu Pucharu Grecji. Zagrał w wygranym 4:2 finale z Olympiakosem Pireus. W Pucharze UEFA Udeze również rozegrał dobre mecze – zwłaszcza błyszczał w dwumeczu z Udinese Calcio, dzięki temu po sezonie był bliski przejścia do klubu z Włoch, ale ostatecznie został w Grecji. Z PAOK-iem odpadł w 3. rundzie po meczach z PSV Eindhoven. W sezonie 2001/2002 zagrał w 14 meczach ligi greckiej i z drużyną PAOK-u ukończył sezon na 4. miejscu dającym start w Pucharze UEFA. Początek sezonu 2002/2003 nie był zbyt udany w wykonaniu Udeze. Nie miał on pewnego miejsca w składzie w rundzie wiosennej i zagrał w niej tylko 3 mecze, a w styczniu 2003 został wypożyczony na pół roku do drużyny z ogona tabeli Premiership, West Bromwich Albion. W Premiership zadebiutował 29 stycznia w przegranym 0:1 domowym meczu z Charlton Athletic, w którym to zagrał pełne 90 minut. Jego 11 meczów w lidze nie pomogło jednak drużynie WBA w utrzymaniu się w Premiership i zajmując przedostanie 19. miejsce spadła ona do Football League Championship. Latem 2003 Ifeanyi powrócił do Salonik i w sezonie 2003/2004 zajął 3. miejsce w Alpha Ethniki (rozegrał 17 meczów). W sezonie 2004/2005 znów był graczem podstawowej jedenastki na lewej obronie i przez cały sezon prezentował wysoką i stabilną formę. Zagrał w 27 meczach ligowych, w lidze zajął 5. miejsce, a drużyna po odpadnięciu z eliminacji do Ligi Mistrzów doszła do 1. rundy Pucharu UEFA, z której odpadła po dwumeczu z AZ Alkmaar. Sezon 2005/2006 był jak się później okazało ostatnim dla Udeze w barwach PAOK-u. Zagrał w 26 meczach, zdobył 1 gola (swojego pierwszego na greckich boiskach) i zakończył sezon na 6. pozycji w tabeli. Po sezonie z powodu kilkumiesięcznego niewypłacenia przez PAOK zarobków dla Udeze, zawodnik ten zdecydował się rozwiązać kontrakt z tym klubem i na zasadzie wolnego transferu trafił do AEK Ateny. Z AEK-iem pierwszym sukcesem był awans do Ligi Mistrzów w 2006 roku, w której Udeze zagrał w 2 meczach.
Kariera reprezentacyjna.
Reprezentacyjną karierę Udeze rozpoczął od występów w reprezentacji Nigerii Under-17, z którą w 1997 roku wygrał puchar Meridian Cup rozegrany w Portugalii. Właśnie po tym turnieju, udanym dla niego, otrzymał propozycje z europejskich klubów.
W 2001 roku Jo Bonfrère powołał Udeze na mecz kwalifikacyjny do Pucharu Narodów Afryki 2002 z Zambią. Jego debiutem w narodowej reprezentacji był jednak mecz z Sudanem, rozegranym 27 stycznia 2001. Ifeanyi zastąpił wówczas na lewej obronie Celestine Babayaro, a Bonfrere ocenił jego występ jako bardzo dobry.
W 2002 roku został powołany do kadry na PNA w Mali. Grał na tym turnieju na tyle dobrze, że został wybrany do Najlepszej Jedenastki mistrzostw razem z innymi rodakami, Taribo Westem i Juliusem Aghahową. Z Nigerią zajął 3. miejsce w tym turnieju. Latem został także członkiem 23-osobowej kadry na finały MŚ w Korei i Japonii. Tam z powodu kartek ominął go pierwszy mecz z Argentyną, ale w kolejnych - ze Szwecją (1:2) oraz Anglią (0:0), rozegrał po 90 minut. Nigeria jednak zajęła ostatnie miejsce w grupie i nie awansowała do 1/8 finału.

</doc>
<doc id="742426" url="https://pl.wikipedia.org/wiki?curid=742426" title="Synagoga Praska w Warszawie">
Synagoga Praska w Warszawie

Synagoga Praska – główna synagoga praskiej gminy żydowskiej, która znajdowała się przy skrzyżowaniu ówczesnych ulic Petersburskiej (obecnie Jagiellońska) i Szerokiej (ks. I.Kłopotowskiego) w Warszawie. Była jednym z najbardziej charakterystycznych budynków warszawskiej Pragi i jedną z nielicznych w Europie bożnic w kształcie rotundy. Została rozebrana w połowie XX w..
Historia.
Drewniana synagoga pod numerem 26 istniała co najmniej od 1780 i została najprawdopodobniej zniszczona w 1791 podczas rzezi Pragi.
Budowa nowej, ufundowanej przez Gabriela Bereksohna syna znanego finansisty i filantropa Bera Sonnenberga, murowanej synagogi wniesionej według projektu architekta Józefa Lessela w formie bardzo rzadko spotykanej w tego rodzaju budowlach późnoklasycystycznej rotundy została ukończona w 1836.
Podczas II wojny światowej Niemcy zdewastowali synagogę i urządzili w jej budynku odwszalnię. W późniejszym czasie została spalona, lecz jej konstrukcja się nie zawaliła. Po wyzwoleniu Warszawy synagoga została zaadaptowana na potrzeby radzieckiego szpitala wojskowego.
Po wojnie synagoga została prowizorycznie zabezpieczona. 21 lipca 1945 odbyło się w niej pierwsze powojenne nabożeństwo. 9 marca 1949 opinią Urzędu Konserwatorskiego synagoga została uznana za zabytek, który powinien odbudować Centralny Komitet Żydów w Polsce. Ze względu na brak środków finansowych Komitet został jednak zmuszony do zrezygnowania z odbudowy. 
W związku z brakiem funduszy na odbudowę Komitet planował wyburzyć synagogę i postawić na jej miejscu nową lub urządzić na jej miejscu zieleniec z kwiatami. Z planami tymi zgadzał się Urząd do Spraw Wyznań, jednak ówczesny Naczelny Architekt Warszawy, Józef Sigalin, był przeciw i proponował, by w synagodze urządzić inną instytucję. 
W 1961 władze miasta nakazały zburzyć bożnicę, uzasadniając decyzję fatalnym stanem budowli. Według innych źródeł synagoga mogła zostać rozebrana już kilka lat wcześniej, w 1955.
Na miejscu synagogi powstał plac zabaw dla dzieci z przedszkola nr 163 (ul. Jagiellońska 28), a z gruzu usypano górkę do zjeżdżania. Pod ziemią znajdują się fundamenty, zaś plac otacza oryginalne ogrodzenie.
Po 2000 pojawiły się propozycje odbudowy synagogi z przeznaczeniem na cele kulturalne. Odbudowie sprzeciwiała się Gmina Wyznaniowa Żydowska w Warszawie, która liczyła na zwrot nieruchomości i jej sprzedaż. Ostatecznie Gmina otrzymała odszkodowanie, a działka pozostała własnością miasta. 
Pomysł odbudowy budynku nie zostanie prawdopodobnie zrealizowany ze względu na sprzeczności w miejscowym planie zagospodarowania przestrzennego oraz brak środków finansowych
Architektura.
Murowany budynek synagogi wzniesiono na planie okręgu w stylu klasycystycznym z wysoką salą główną z niższym dwukondygnacyjnym obejściem w formie pierścienia mieszczącym galerie dla kobiet (babińce), oraz trzema niewielkimi portykami od północy, zachodu i południa. Od wschodu znajdowała się zamknięta półkoliście absyda, w której umieszczono aron ha-kodesz. Gmach był przykryty stożkowym dachem o drewnianej konstrukcji, a obejście − dachem pulpitowym. Główne wejście (dla mężczyzn) prowadziło przez portyk zachodni, natomiast kobiety wchodziły do synagogi przez portyk południowy. W środku gmachu znajdowała się ośmioboczna bima. Wyjątkowym rozwiązaniem było promieniste ustawienie ławek.
Wewnątrz była bardzo skromnie urządzona, posiadała bardzo mało ozdób oraz dekoracji.
Była jedną z pierwszych w Europie okrągłych synagog − próbą znalezienia nowej formy dla tradycyjnej żydowskiej budowli sakralnej.

</doc>
<doc id="742429" url="https://pl.wikipedia.org/wiki?curid=742429" title="Togo Brytyjskie">
Togo Brytyjskie

Togo Brytyjskie było obszarem w Afryce pod administracją Ligi Narodów z mandatem klasy B, utworzonym przez podzielenie protektoratu Niemieckiego Togolandu na Togo Francuskie i Togo Brytyjskie ze stolicą w Ho.
Terytorium Togo Brytyjskiego zostało utworzone po raz pierwszy po podziale Togolandu 27 grudnia 1916, w czasie I wojny światowej, kiedy brytyjskie i francuskie siły zajęły Togo. Po wojnie, 20 lipca 1922 w oparciu o mandat Ligi Narodów, formalnie przeniesiono kontrolę nad brytyjskim Togo do Zjednoczonego Królestwa.
Po II wojnie światowej, mandat stał się terytorium powierniczym ONZ zarządzanym przez Zjednoczone Królestwo. W czasie mandatu i okresu powiernictwa, Togo Brytyjskie było zarządzane jak część przylegającego terytorium Złotego Wybrzeża, pod nazwą "Trans-Volta Togo".
W roku 1954 brytyjski rząd poinformował ONZ, że nie jest w stanie rządzić terytorium powierniczym po uzyskaniu niepodległości przez Ghanę. W odpowiedzi, w grudniu 1955 Zgromadzenie Ogólne ONZ przyjęło rezolucję radzącą rządowi brytyjskiemu zorganizowanie plebiscytu dotyczącego przyszłości brytyjskiego Togolandu. 
7 maja 1956 r. odbyło się referendum w sprawie przyłączenia tego terytorium do Złotego Wybrzeża. Za przyłączeniem oddano 63,9% ważnych głosów, co stanowiło 52,1% wszystkich zarejestrowanych wyborców. 13 grudnia 1956 zjednoczenie doszło do skutku, tworząc pojedynczą jednostkę, która 6 marca następnego roku stała się nowym niepodległym państwem – Ghaną.

</doc>
<doc id="742436" url="https://pl.wikipedia.org/wiki?curid=742436" title="Best of the Beast">
Best of the Beast

Best of the Beast – pierwszy album kompilacyjny brytyjskiej grupy heavymetalowej Iron Maiden wydany w trzech formatach: 4 płyty winylowe (34 ścieżki), 2 płyty kompaktowe (27 ścieżek) i 1 płyta kompaktowa (16 ścieżek). Lista utworów obejmuje głównie największe przeboje Maiden, ale zawiera także ścieżkę "Virus" z nowego singla oraz nową wersję "Afraid to Shoot Strangers".

</doc>
<doc id="742442" url="https://pl.wikipedia.org/wiki?curid=742442" title="Lifehack">
Lifehack

Lifehack – ogólna nazwa sposobów i trików używanych do ułatwiania sobie życia. W szczególności są to pomysły programistów, którzy próbują przenosić idee i koncepcje informatyczne na codzienne życie.
Historia.
Brytyjski dziennikarz Danny O’Brien po raz pierwszy użył terminu „lifehack” po tym jak zbierał dane od grupy produktywnych geeków o szczegółach ich pracy. Zauważył, że przygotowują oni skrypty automatyzujące wykonywanie powtarzalnych czynności w celu przyśpieszenia pracy. O’Brien podsumował to w prezentacji pod tytułem: „Life Hacks: Tech Secrets of Overprolific Alpha Geeks” na konferencji technologicznej w San Diego. Po jego prezentacji termin wszedł do powszechnego użycia w społecznościach blogerów i geeków.
Definicja.
Oryginalna definicja słowa „lifehack” odnosi się do skryptów, które filtrowały i analizowały dane z emaili i RSS. Narzędzia takie były używane do synchronizacji plików, śledzenia zadań oraz przypominania wydarzeń z kalendarza. W miarę jak słowo zdobywało coraz większą popularność, definicja się rozszerzała. Dziś każde działanie, które rozwiązuje bądź przyspiesza codzienną czynność lub problem, może być nazwane lifehackiem.
Oś czasowa.
Danny O’Brien przedstawił swoją prezentację w 2004 roku, a zaraz po niej zaczął pracę nad serwisem poświęconym lifehackingowi, który jednak nigdy nie został uruchomiony.
We wrześniu 2004 roku Merlin Mann uruchomił stronę 43 Folders, na której zbierano sposoby na produktywność i gdzie po raz pierwszy opublikowano informacje o niecodziennym organizatorze Hipster PDA.
Inne blogi poświęcone life-hackingowi, takie jak lifehacker.com i lifehack.org, pojawiły się w 2005 roku.
„American Dialect Society” ogłosiła, że słowo „lifehack“ zdobyło drugie miejsce w konkursie na „najbardziej użyteczne słowo 2005 roku”. Pierwsze miejsce zajęło słowo „podcast”.

</doc>
<doc id="742444" url="https://pl.wikipedia.org/wiki?curid=742444" title="Lifehacking">
Lifehacking



</doc>
<doc id="742445" url="https://pl.wikipedia.org/wiki?curid=742445" title="Michał Piela">
Michał Piela

Michał Piela (ur. 21 grudnia 1978 w Katowicach) – polski aktor filmowy, telewizyjny i dubbingowy. Popularność przyniosła mu rola aspiranta Nocula w serialu "Ojciec Mateusz". Mierzy 196 cm wzrostu.
W 2003 ukończył studia na PWST w Warszawie, ale jeszcze przed jej ukończeniem pojawił się w serialu "Plebania". Zagrał rolę „psa” w filmie reklamowym na rzecz ochrony psów „Mafia dla Psa”, w filmie udział brał m.in. Piotr Cyrwus.
Oprócz występów w serialach i filmach zajmuje się także dubbingiem w filmach i grach komputerowych.

</doc>
<doc id="742448" url="https://pl.wikipedia.org/wiki?curid=742448" title="Zespół Pieśni i Tańca Uniwersytetu Jagiellońskiego „Słowianki”">
Zespół Pieśni i Tańca Uniwersytetu Jagiellońskiego „Słowianki”

Zespół Pieśni i Tańca Uniwersytetu Jagiellońskiego „Słowianki” – powstały w roku 1959 przy Katedrze Filologii Słowiańskiej Uniwersytetu Jagiellońskiego zespół, utworzony (pod nazwą "Zespół Pieśni Słowiańskiej UJ") przez grupę studentek Uniwersytetu pod kierunkiem slawisty UJ, Zdzisława Wagnera. Pierwszy występ zespołu odbył się Klubie Międzynarodowej Prasy i Książki w Krakowie 1 grudnia tego samego roku.
W roku 1965 przy zespole utworzono grupę taneczną zmieniając nazwę całości na "Słowiański Zespół Pieśni i Tańca UJ", natomiast od roku 1975 zespół nosi obecną nazwę.
W „Słowiankach” debiutowała na estradzie m.in. Anna Szałapak.

</doc>
<doc id="742449" url="https://pl.wikipedia.org/wiki?curid=742449" title="Królestwo Benin">
Królestwo Benin

Benin lub Edo – tradycyjne królestwo afrykańskie leżące na terenie stanu Edo w południowej części Nigerii, zamieszkane przez lud Edo. 
Historia.
Tradycje ludu Bini (Edo) umieszczają początki Beninu w odległej przeszłości. Wedle tradycji lud przybył z Egiptu, wybrał władcę Igodomigodo (Beninu) o imieniu Igodo z tytułem "ogiso". Jego syn Ere miał założyć wiele osad i utworzyć stowarzyszenia rzemieślników, rzeźbiarzy w drewnie i kości słoniowej. Miał on wprowadzić wiele elementów do ceremoniału dworskiego, np. tron ("ekete"). Inne legendy mówią o związku władców z władcami Ife u Jorubów przez pochodzenie obu dynastii. 
Na podstawie tych legend początki tego państwa umieszcza się na około 900 rok i wiąże z wpływami państwa Ife. Trzydziesty pierwszy i zarazem ostatni władca z tej dynastii, zwany Owodo, był władcą słabym. Usunięto go z tronu z powodu licznych klęsk i walk wewnętrznych. Nastał czas bezkrólewia. Po dłuższym czasie dostojnicy poprosili władcę Ife Oduduwę z Jorubów o przysłanie swojego syna do Beninu. Ten wysłał syna Oranmijana, który z miejscową kobietą Erinmwinde miał syna Ewekę.
Eweka I był pierwszym władcą Beninu z nowej dynastii. Przyjął tytuł królewski "oba", który obowiązuje do dziś. Jego panowanie tradycja ustna umieszcza na koniec XII lub początek XIII w. Utworzył on z siedmiu osób dziedziczną radę koronną (uzama nihinron) z przewodniczącym ("oliha") na czele. Rada wybierała panującego spośród dwóch najstarszych synów oby. Stolicą państwa zostało miasto Benin (Ile Ibinu), założone przez władcę Ojo ok. 1170 roku.
Za panowania Ewuare Wielkiego (ok. 1440-1473) przeprowadzono wiele reform mających na celu wzmocnienie władzy centralnej. Do rady koronnej dołączono najstarszego syna władcy z tytułem "edaiken". Utworzono radę państwową (eghaevbo nore). Około 1470 r. zmieniono nazwę państwa na Edo. Pod koniec jego panowania doszło do pierwszych kontaktów z Portugalczykami. 
Rozpoczęto politykę imperialną za panowania Ewuare Wielkiego. Prowadzono wiele wojen. Wyprawy kierowane były na wschód do Ibo, na południe oraz ku zachodowi przeciw Jorubom. Dążono do opanowania wybrzeża, by narzucić zwierzchnictwo nad lokalnymi wodzami celem przejęcia kontroli nad handlem z Europejczykami. Około połowy XVI w. Benin opanował wybrzeże, aż po Lagos. Na początku XVI w. ustalono granicę z państwem Ojo na terenie krainy Ekiti na północnym zachodzie. Ehengbuda (ok. 1578-1606) był ostatnim z wielkich władców-wojowników. Do państwa przyłączył wiele miejscowości. W czasie podróży do Lagos utonął jako 90-letni stary człowiek. Twórcy królów (uzama) zabronili nowym władcom dowodzić armią osobiście. Władca od tego czasu był marionetką w ich rękach. Uzama rządzili sami. Autorytet władcy szybko upadał. Serię królów-marionetek rozpoczął Ohuan (ok. 1606-1641). Mieli oni tylko funkcje ceremonialne i religijne. Najgorszy okres to rządy Ewuakpe (ok. 1700-1712). Przestano królowi przynosić żywność, a ludność była jemu niechętna. Aby zarobić na życie musiał pracować przy drążeniu studni i budowie dróg. Łatał własny dach pałacu. Pod koniec jego życia doszło do kryzysu wśród "uzama". Wykorzystał go, by wprowadzić prawo do tronu dla najstarszego syna władcy.
Benin wyszedł z okresu stagnacji za króla Akenzui I (ok. 1713-1735), najbogatszego króla w dziejach państwa. W 1726 r. dzięki zniesieniu zakazu wywozu niewolników-mężczyzn kraj wzbogacił się. Wprowadzono nowe święta i ceremonie z rozdawaniem darów. W Beninie zapanował pokój. Za rządów Eresonyena (ok. 1735-1750) nadal trwała pomyślna sytuacja w kraju. Przeprowadził wyprawę na zbuntowane silne państwo Agbor, zakończoną sukcesem. Kolejni władcy kontynuowali politykę wojenną.
Rok 1897 jest przełomowy w dziejach Beninu. Doszło wtedy do konfliktu zbrojnego z Wielką Brytanią. Brytyjczycy traktowali Benin jako główną przeszkodę w rozszerzaniu ich władzy w stronę rolniczego wnętrza zachodniego afrykańskiego wybrzeża. Sprowokowali Benijczyków, by dostać powód do wojny. W styczniu 1897 kapitan James Robert Phillips i jego oddział otworzył przedstawicielstwo handlowe w Beninie, kiedy król Ovonramwen i jego lud celebrowali coroczny okres święta Igue. Goście z zewnątrz nie byli w tym czasie mile widziani. Zachęcali posłów by odłożyli wizytę na dwa miesiące. Posłowie odmówili, co było powodem zajścia. Zostali oni zmasakrowani, kilkoro z nich uciekło. To zdarzenie otrzymało nazwę „masakra benińska”. 9 lutego 1897 r. brytyjskie siły, którym dowodził admirał Harry Rawson, rozpoczęły zwycięski atak na Benin. Walki trwały przez 8 dni. Król został zdetronizowany i skazany na wygnanie do Calabaru (południowo-wschodnia Nigeria), gdzie przebywał do śmierci. Brytyjczycy splądrowali jego pałac, zabrali tysiące dzieł sztuki i innych kosztowności, które dzisiaj ozdabiają wiodące muzea w Europie i Stanach Zjednoczonych. Stolica Benin została spalona do ostatniego domu. 
9 września 1897 roku dawne królestwo Beninu zostało zniesione i włączone do brytyjskiej kolonii Nigeria.
Sztuka.
Sztuka Beninu rozwijała się od XII w. Posiada charakter dworski. Za panowania Ewuare Wielkiego ustalono oficjalny styl rzeźby państwowej. Królestwo Beninu zasłynęło przede wszystkim z niezwykle pięknych brązów (w rzeczywistości zwykle są to wyroby z mosiądzu - mimo utartej w historii sztuki nazwy "Brązy z Beninu") oraz rzeźb i masek z kości słoniowej. Brązy z Beninu, sporządzane metodą traconego wosku, są najbardziej cenionym osiągnięciem sztuki afrykańskiej z okresu przedkolonialnego. XVI wiek był okresem jego rozkwitu, dzięki dostawom miedzi od Portugalczyków. Brązy przedstawiają dostojników, insygnia władzy oraz władców. Rzeźby pełniły także funkcje religijne. Wyrażały kult władcy oraz przodków dynastii panującej. Wyroby z kości słoniowej zaczęły pojawiać się między XVI-XVIII wiekiem. Przedstawiają rzeźby portretowe, postacie ludzi i zwierząt, dekoracyjne reliefy, ozdobne naczynia, maski, sprzęty rytualne, itp. Posiadają wysoki poziom techniczny i artystyczny, dekorowane w konwencji stylizowanego naturalizmu.
Gospodarka.
Za panowania Ewuare Wielkiego wprowadzono monopol panującego na handel zewnętrzny. Benin powstał na ważnym szlaku handlowym w czterech kierunkach świata, po zachodniej stronie Nigru. Tereny były chronione przed okresowymi zalewami Oceanu lub rzeki. Miał dobre warunki rozwoju rolnictwa. Eksportował na północ do miast Hausa pieprz gwinejski, orzech kola, sól i tkaniny. Sprowadzał ołów, wyroby z bawełny i miedź, niezbędny do wyrobu brązów benińskich. Ze wschodu sprowadzał kamienie półszlachetne i niewolników (zwłaszcza Ibo). Na zachód wywoził wyroby rzemieślnicze z brązu, tkaniny oraz niewolników (na Złote Wybrzeże). XV-wieczny Benin prowadząc politykę podbojów, rozbudowy armii, porywaniu niewolników doprowadził do rozkwitu państwa oraz zamożności elity rządzącej. Dzięki kontaktom handlowym z Portugalczykami kupowano broń palną, wyroby rzemieślnicze w zamian za niewolników. Benin był dość silnym państwem, aby uchronić się przed byciem terenem polowań na ludzi. Od XVII w., wskutek politycznego osłabienia została zatrzymana ekspansja terytorialna. Ograniczyło to dochody z grabieży, z trybutów i darów od wasali. Benin został zepchnięty na obrzeża głównych szlaków handlowych. W 1726 r. dzięki zniesieniu zakazu wywozu niewolników-mężczyzn odzyskał znaczenie. Włączył się do aktywnego handlu niewolników wzorem sąsiadów. Szybko rósł import towarów z Europy. Państwo bogaciło się. Za panowania Eresonyena (ok. 1735-1750) wprowadzono system bankowy nazwany „domem pieniędzy” ("owigho"). Władca zmierzał do kontroli rynku pieniężnego i utrzymania korzystnej wartości wymiennej muszli kauri, lokalnego pieniądza.
Królestwo w XX i XXI wieku.
Dnia 24 lipca 1914 r. przywrócono monarchię. Królem został Eweka II, syn Ovonramwena. Odbudował pałac królewski, który został zniszczony przez armię brytyjską podczas wyprawy 1897 roku. Królestwo istnieje do dziś w ramach Nigerii. 
Kolejnym 38. królem był jego wnuk Erediauwa I, urodzony 23 czerwca 1923 roku (zm. 29 kwietnia 2016). Jego następcą został Ewuare II – syn (urodzony 20 października 1953). Ewuare II jest absolwentem studiów I stopnia z dziedziny ekonomii na Uniwersytecie Walijskim w Cardiff (Wielka Brytania) oraz magistrem administracji publicznej na Uniwersytecie Rutgersa w Nowym Brunszwiku (New Jersey, USA); pełnił funkcje ambasadora Nigerii w Angoli, Szwecji i we Włoszech. 

</doc>
<doc id="742450" url="https://pl.wikipedia.org/wiki?curid=742450" title="Wałerij Borzow">
Wałerij Borzow

Wałerij Pyłypowycz Borzow (ukr. Валерій Пилипович Борзов; ur. 20 października 1949 w Samborze) – ukraiński lekkoatleta startujący w barwach ZSRR, sprinter, mistrz olimpijski i mistrz Europy.
Przebieg kariery.
Borzow największe sukcesy odnosił na Igrzyskach Olimpijskich w 1972, gdzie zdobył indywidualnie dwa złote medale na 100 m i 200 m oraz srebrny medal w sztafecie 4 × 100 m. Tym samym przełamał dominacje Amerykanów na najkrótszych dystansach. Cztery lata później na Igrzyskach w Montrealu zdobył dwa brązowe medale w biegu na 100 m i sztafecie 4 × 100 m.
Borzow odnosił również sukcesy na mistrzostwach Europy. Czterokrotnie zdobywał tytuł mistrza Europy (1969 – 100 m, 1971 – 100 m i 200 m oraz 1974 – 100 m), a raz wicemistrza (1969 – sztafeta 4 × 100 m).
Siedmiokrotnie zdobywał mistrzostwo Europy w hali (6 razy w biegu na 60 m i raz na 50 m): w 1970, 1971, 1972 (50 m), 1974, 1975, 1976 i 1977. W 1969 zdobył również srebrny medal Europejskich Igrzysk Halowych w biegu na 50 m.
W latach 1991–1998 Borzow był przewodniczącym Ukraińskiego Komitetu Olimpijskiego, a od 1994 jest członkiem Międzynarodowego Komitetu Olimpijskiego. Wydał książkę "10 sekund – całe życie", w której opisuje swoje przeżycia z okresu startowego.
W latach 1996–2012 był przewodniczącym federacji lekkoatletycznej Ukrainy.
Został odznaczony m.in. Orderem Lenina, Orderem Przyjaźni Narodów i Orderem „Znak Honoru”.
Rekordy życiowe.
źródło:

</doc>
<doc id="742452" url="https://pl.wikipedia.org/wiki?curid=742452" title="Cmentarz Witomiński">
Cmentarz Witomiński

Cmentarz Witomiński – największa nekropolia w Gdyni. 
Historia.
Cmentarz położony jest na zachód od centrum miasta, na zboczach morenowych, w dzielnicy Działki Leśne, przy ulicy Witomińskiej. W jego skład wchodzi również dawny cmentarz ewangelicki, założony w 1931, po 1945 włączony w ogólną strukturę.
Według informacji Zarządu Cmentarzy Komunalnych w Gdyni, obejmuje powierzchnię 22 ha. Znajduje się tu 32 tysiące grobów. Pomimo tego, że cmentarz nie dysponuje już wolnymi terenami do urządzenia miejsc grzebalnych, co roku odbywa się tu około 700 pogrzebów.

</doc>
<doc id="742455" url="https://pl.wikipedia.org/wiki?curid=742455" title="Garnizon Gubin">
Garnizon Gubin

Garnizon Gubin – w latach 1945–2002 duży garnizon wojskowy w Gubinie; wcześniej garnizon armii pruskiej, a do 1945 armii niemieckiej ().
Garnizon Armii Cesarstwa Niemieckiego.
Koszary wszystkich stacjonujących w mieście wojsk mieściły się w budynku nad Nysą
Garnizon Wehrmachtu (1935–1945).
W 1935 Guben powtórnie stał się miastem garnizonowym. 20 września 1935 w sąsiedztwie linii kolejowej i lotniska powstały "koszary Moltkego". Zakwaterowano tam 3 batalion „Pułku Piechoty Krosno” z 3 Dywizji Piechoty z Frankfurtu n. Odrą.
Przy drodze wylotowej do Krosna Odrzańskiego, rozpoczęto budowę kolejnych obiektów. Jesienią 1938 roku oddano do użytku tak zwane "Muckenberg I" i "Muckenberg II".
Zakwaterowano w nich jednostki sztabowe powracające z Sudetów oraz 1 batalion 29 pułku piechoty.
W połowie listopada 1938 roku w obiekcie Muckenberg I stacjonował sztab pułku, kompania sztabowa, 13 kompania artylerii piechoty i 14 kompania przeciwpancerna. W koszarach Muckenberg II stacjonował sztab 1 batalionu i kompanie od 1 do 4. W koszarach Moltkego znajdował się sztab 3 batalionu oraz kompanie od 9 do 12.
Przygotowując się do wojny pododdziały ćwiczyły na koszarowym dziedzińcu, na strzelnicy koło Bieżyc i poligonie na wschód od Wałowic.
Kolejne koszary: "Muckenberg III" budowano jeszcze na początku drugiej wojny światowej. Miał je zająć nowy 2 batalion.
Garnizon ludowego Wojska Polskiego (1945–1989).
Będący w składzie wojsk okupacyjnych 4 Pułk Piechoty stacjonował w Guben.
Pierwszym polskim oddziałem wojskowym, który stacjonował w Gubinie był 38 pułk piechoty z 11 DP. Dywizja realizowała rozkaz dowódcy 2 Armii WP o ochronie granicy zachodniej. Sztab dywizji rozmieszczono w Lubsku, natomiast dowództwa pułków: 38 pp w Gubinie, 40 pp w Gozdnicy, 42 pp w Trzebielu, 33 pal w Jasieniu.
Pierwsze kompleksowe plany wykorzystania obiektów koszarowych w Gubinie pojawiły się w 1949 roku, kiedy to postanowiono przenieść z Wielkopolski na Ziemię Lubuską 4 Pomorską Dywizję Piechoty. W Gubinie miał rozlokować się 12 pułk piechoty oraz 5 bsap. W praktyce jednak jednostki te trafiły odpowiednio do Gorzowa i do Krosna Odrzańskiego.
Garnizon Gubin przeznaczono na miejsce formowania oddziałów nowo powstałej 19 Dywizji Zmechanizowanej ze sztabem w Torzymiu. Początek formowania wyznaczył rozkaz Ministra Obrony Narodowej nr 0045/org z 17 maja 1951 roku, nakazujący sformować poszczególne oddziały dywizji (w tym gubińskie) do 1 grudnia 1952 roku.
Jednostki Wojsk Lądowych.
Nowo formowane jednostki 19 Dywizji Zmechanizowanej:
Po przegrupowaniu Dowództwa 19 DZ
Jednostki po przeformowaniu 19 DZ w 19 DPanc:
Po przemianowaniu 19 DPanc na 5 Saską DPanc:
Radzieckie jednostki wojskowe.
W latach 60. ubiegłego wieku na terenie garnizonu stacjonował pododdział wojsk radiotechnicznych Armii Sowieckiej. Swoje koszary mieli przy Zakładach „Carina”. Kadra mieszkała m.in. przy ul. Emilii Plater (obecnie ul. Miodowa). Radary ustawione były natomiast na Wzniesieniach Gubińskich – tzw. „Góra Śmierci”.
Garnizon Sił Zbrojnych Rzeczypospolitej Polskiej (1990–2002).
Jednostki Wojsk Lądowych.
W latach 1990–1995
W latach 1995–1998
W latach 1998–2002 jednostki garnizonu Gubin podporządkowane 4 Lubuskiej Dywizji Zmechanizowanej im. płk Jana Kilińskiego
Kalendarium garnizonu.
Lata 1945–1989.
1945
12 czerwca
20 czerwca
wrzesień
13 listopada
15 listopada
1948
1 września
1950
3 czerwca
1951
12 marca
17 maja
12 lipca
1 października
1952
11 grudnia
1953
15 października
1955
19 września
22 listopada
1956
14 września
1957
2 kwietnia
1960
styczeń
1961
lipiec
1962
19 czerwca
1963
21 września
1967
4 maja
7 października
grudzień
1968
sierpień
wrzesień
1970
grudzień
1974
30 października
5 maja
1981
13 grudnia
1984
wrzesień
7 października
1987
11 października
1988
22 lutego
27 maja-29 maja
4 września
1989
2 sierpnia
1990–2012.
Na początku lat 90. XX wieku w garnizonie zostało zorganizowane Miejsce Składowania Sprzętu. Przeznaczeniem MSS było przechowywanie ponadetatowego uzbrojenia w stosunku do liczby sprzętu jaka mogła znajdować się na wyposażeniu WP zgodnie z traktatem CFE. MSS funkcjonował w strukturze 5 Brygady Zmechanizowanej, na prawach pododdziału, a po jej rozformowaniu w strukturze 5 Rejonowej Bazy Materiałowej w Nowogrodzie Bobrzańskim. Komendantem MSS był major Grzegorz Przybylak.
1990
1991
12 września
1992
7 maja
12 maja
1 lipca
październik
15 grudnia
1993
21 stycznia
marzec
15 września
8 grudnia
1994
styczeń
26 kwietnia
maj
1995
1 stycznia
22 marca
23 sierpnia
17 września
26 października
11 listopada
1996
30 kwietnia
15 września
2 grudnia
1998
7 października
30 grudnia
31 grudnia
1999
15 stycznia
2001
31 sierpnia
14 września
2003
Zostało zlikwidowane Miejsce Składowania Sprzętu Gubin. Sprzęt i teren przekazano Agencji Mienia Wojskowego.
2012
3 lipca

</doc>
<doc id="742456" url="https://pl.wikipedia.org/wiki?curid=742456" title="David Calderhead">
David Calderhead

David Calderhead – szkocki piłkarz, następnie trener.
Życiorys.
Urodził się 19 czerwca 1864 r. w miejscowości Hurlford. Nominalnie był środkowym obrońcą. Jego pierwszym klubem w karierze był klub Queen of the South. Po ośmiu latach gry w tym zespole przeniósł się do Notts County F.C., z którym 1894 zdobył Puchar Anglii. 9 marca 1889 r. Calderhead rozegrał swoje jedyne spotkanie w reprezentacji (przeciwnikiem Szkotów była Irlandia Północna). W 1900 David Calderhead zakończył karierę i zajął się trenowaniem. 1 sierpnia 1900 r. został trenerem Lincoln City. W 1907 został zatrudniony na stanowisku trenera w Chelsea. Pełnił tę funkcję do 1933 r. David Calderhead zmarł w 1938 roku w wieku 73 lat.

</doc>
<doc id="742458" url="https://pl.wikipedia.org/wiki?curid=742458" title="Rauenberg">
Rauenberg

Rauenberg – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis, siedziba związku gmin Gemeindeverwaltungsverband Rauenberg. Leży nad rzeką Waldangelbach, ok. 17 km na południe od Heidelbergu, przy autostradzie A6 i drodze krajowej B39.

</doc>
<doc id="742461" url="https://pl.wikipedia.org/wiki?curid=742461" title="Prowincja małopolska">
Prowincja małopolska

Prowincja małopolska Korony to, w okresie I Rzeczypospolitej, prawno-administracyjna część składowa Rzeczypospolitej Obojga Narodów, do roku 1795. Stolicą prowincji był Kraków. Wszystkie prowincje polsko-litewskie mają swe źródło w nadaniu w 1347 przez Kazimierza Wielkiego osobnych statutów występujących w historiografii pod wspólną nazwą „statuty wiślicko-piotrkowskie” dla Wielkopolski i Małopolski, a jeszcze głębsze – w rozbiciu dzielnicowym. Po unii lubelskiej, obok prowincji małopolskiej Rzeczpospolita Obojga Narodów dzieliła się jeszcze na prowincję wielkopolską oraz Wielkie Księstwo Litewskie.

</doc>
<doc id="742463" url="https://pl.wikipedia.org/wiki?curid=742463" title="William Bullitt">
William Bullitt

William Christian Bullitt (ur. 25 stycznia 1891 w Filadelfii, zm. 15 lutego 1967 w Neuilly-sur-Seine) – pierwszy ambasador amerykański w Moskwie po uznaniu ZSRR przez Stany Zjednoczone i nawiązaniu stosunków dyplomatycznych (1933). 
Życiorys.
Studiował na Uniwersytecie Yale, a następnie w Harvard Law School. Interesował się sprawami rosyjskimi od 1914, gdy po raz pierwszy wraz z matką odbył podróż po Rosji. W 1919 przyjechał do Moskwy, aby zorientować się w zamierzeniach bolszewików. Po powrocie do Waszyngtonu rekomendował nawiązanie stosunków dyplomatycznych z Rosją sowiecką, a wobec odrzucenia tej propozycji przez prezydenta podał się do dymisji. W 1933, po uznaniu ZSRR przez rząd amerykański, pojechał do Moskwy jako ambasador i przebywał tam do 1936. Do 1940 był ambasadorem we Francji. Ostatnie lata życia spędził na farmie w stanie Massachusetts, podróżując sporadycznie do Paryża.
Bezskutecznie próbował przekonać Roosevelta do powstrzymania ekspansji sowieckiej. Wcześniej dostrzegał ekspansjonizm w polityce Niemiec.
Jego następcą na stanowisku ambasadora w ZSRR był Joseph Davies.
W 1924 ożenił się z Louise Bryant, wdową po Johnie Reedzie. Małżeństwo nie przetrwało próby czasu i w 1930 nastąpił rozwód.
Napisał m.in. "The Bullit Mission to Russia" (1919) i "The Great Globe Itself" (1946).

</doc>
<doc id="742464" url="https://pl.wikipedia.org/wiki?curid=742464" title="Travel Channel">
Travel Channel

Travel Channel – satelitarny kanał telewizyjny o profilu podróżniczym, należący do Grupy TVN.
Kanał ma swoją siedzibę w Londynie, nadaje w Wielkiej Brytanii oraz w innych krajach w Europie oraz w Afryce. W Wielkiej Brytanii kanał został uruchomiony w 1994 roku, nadaje w 15 językach, w 117 krajach (m.in. na terenie całej Europy). Angielska wersja językowa Travel Channel dostępna jest bezpłatnie (free-to-air) z satelity Eurobird 1. W pozostałych państwach europejskich kanał jest kodowany i dostępny dla subskrybentów wielu operatorów.
Amerykański kanał Travel Channel, należący do Discovery Communications, nie jest związany z brytyjskim kanałem Travel Channel i nadaje pod nazwą Discovery Travel &amp; Living w państwach, gdzie jest dostępny jego brytyjski odpowiednik. W pozostałych krajach nadaje pod tą samą nazwą, co brytyjski Travel Channel.
Emisja w Polsce.
W Polsce stacja nadaje od 1998 roku, natomiast w kwietniu 2006 roku kanał wystartował ze specjalnie przeznaczoną na polski rynek wersją programową. Obecnie stacja nadaje również polskie produkcje programów dokumentalnych. Swój program nadaje w dwóch językach: polskim i angielskim.
Początkowo stacja, gdy pojawiła się w Polsce, była dostępna jedynie dla abonentów platformy cyfrowej Wizja TV i dzieliła czas nadawania z programem Wizja Pogoda. Po fuzji Wizji TV z konkurencyjną platformą Cyfra+, kanał został wycofany z oferty nowej platformy. Przez pewien czas docierał do polskich odbiorców jedynie poprzez sieci telewizji kablowej, aż do 2003 roku, kiedy wszedł do oferty Cyfrowego Polsatu. W dniu 1 lipca 2009 roku dostęp do programu ponownie otrzymali abonenci Cyfry+.
Travel Channel HD.
3 lutego 2011 roku uruchomiono wersję HDTV o takiej samej ramówce.

</doc>
<doc id="742467" url="https://pl.wikipedia.org/wiki?curid=742467" title="Schönau (powiat Rhein-Neckar)">
Schönau (powiat Rhein-Neckar)

Schönau – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar, siedziba związku gmin Schönau. Leży nad rzeką Steinach, w Odenwaldzie, ok. 9 km na wschód od Heidelbergu.

</doc>
<doc id="742472" url="https://pl.wikipedia.org/wiki?curid=742472" title="Laurence Steinhardt">
Laurence Steinhardt

Laurence Steinhardt (ur. 6 października 1892 w Nowym Jorku, zm. 28 marca 1950 w okolicach Ramsayville w prowincji Ontario) – dyplomata amerykański.
W latach 1933–1937 ambasador USA w Szwecji, w latach 1937–1939 ambasador w Peru, od 11 sierpnia 1939 do 14 listopada 1941 ambasador w ZSRR, w latach 1942-1945 w Turcji, od 20 lipca 1945 do 15 września 1948 w Czechosłowacji (w okresie poprzedzającym i w czasie komunistycznego zamachu stanu w lutym 1948) i w latach 1948–1950 w Kanadzie, gdzie zginął w wypadku lotniczym. 
Jego poprzednikiem na stanowisku ambasadora USA w ZSRR był Joseph Davies.
W trakcie kampanii wyborczej w 1932 wpierał Franklina D. Roosevelta, z którym się przyjaźnił.
Pochowany na cmentarzu Arlington.

</doc>
<doc id="742476" url="https://pl.wikipedia.org/wiki?curid=742476" title="Jakub Przebindowski">
Jakub Przebindowski

Jakub Przebindowski (ur. 6 czerwca 1972 w Opolu) – polski aktor, reżyser teatralny, autor sztuk teatralnych oraz kompozytor muzyki pisanej do teatru.
Życiorys.
Dzieciństwo i edukacja.
Pochodzi z rodziny o artystycznych korzeniach. Jego stryjeczny prapradzadek Józef Przebindowski był artystą rzeźbiarzem, pradziadek Franciszek artystą malarzem, stryjeczny dziadek Zdzisław także artystą malarzem. W rodzinie były również tradycje muzyczne. Uczęszczał do podstawowej oraz średniej szkoły muzycznej, którą ukończył w klasie fletu poprzecznego i fortepianu.
Kariera.
W 1995 zadebiutował w spektaklu "Biesy albo Mały Plutarch żywotów nieudanych" według Fiodora Dostojewskiego na deskach krakowskiego Starego Teatru im. Heleny Modrzejewskiej, gdzie dwa lata później zagrał postać Ferdynanda w sztuce szekspirowskiej "Burza". Podczas studiów w Państwowej Wyższej Szkole Teatralnej im. Ludwika Solskiego komponował na zamówienie piosenki, był także odpowiedzialny za przygotowanie muzyczne przedstawienia Tadeusza Słobodzianka "Prorok Ilja" w reż. Mikołaja Grabowskiego (1998). W 1997 ukończył studia aktorskie w Krakowie. Występował w teatrach krakowskich: im. Juliusza Słowackiego (1996–1998), STU (1997–2000, 2003–2020) i Starym Teatrze w Krakowie (od 2003) oraz Teatrze Nowym w Łodzi (1999–2003).
Po raz pierwszy zagrał na dużym ekranie w dramacie Andrzeja Wajdy "Wielki tydzień" (1995) jako Julek Malecki, brat Jana (Wojciech Malajkat). Pojawił się potem w telewizyjnej ekranizacji książki Jarosława Iwaszkiewicza "Sława i chwała" reż. Kazimierz Kutz (1997) oraz dwóch seryjnych adaptacja filmowach telewizyjnych powieści Stefana Żeromskiego – "Syzyfowe prace" (1998) w reż. Pawła Komorowskiego i "Przedwiośnie" (2001) w reż. Filipa Bajona. W sztuce Teatru TV „Bigda idzie” (reż. Andrzej Wajda) zagrał Stanisława Mieniewskiego syna lidera socjalistów (Krzysztof Kolberger).
Wystąpił również w roli Krzysztofa Siedleckiego, narzeczonego pielęgniarki Magdy Szymczak (Magdalena Stużyńska-Brauer) w serialu TVP2 "Na dobre i na złe" (1999, 2000), oraz inteligenta po Politechnice – Karola Kopczyńskiego – w serialu TVN "Na Wspólnej" (2006–2007). Zagrał także księdza wikarego w „Katyniu” Andrzeja Wajdy.
Jest autorem sztuk teatralnych „Go-Go, czyli neurotyczna osobowość naszych czasów” (Teatr Nowy Łódź 2001, Teatr STU Kraków 2005), „Sz jak Szarik” (Warszawa 2007), „Botox” (Teatr Kamienica – Warszawa 2009), „Antoine” (prapremiera – Teatr Polonia – Warszawa 2010), „Hiszpańska mucha” (Teatr Kamienica). „Być jak Elizabeth Taylor” (prapremiera Teatr IMKA Warszawa 2016), „Frida. Życie. Sztuka. Rewolucja”. Od 2009 roku również reżyseruje w teatrach warszawskich oraz w Polsce. W listopadzie 2008 wydał zbiór wierszy dla dzieci „Dzikie zwierzenia i inne zdarzenia” z ilustracjami Marcina Piwowarskiego.
Wystąpił w drugiej edycji programu "Jak oni śpiewają", w której zajął siódme miejsce. W roku 2016 wydał książkę pt. "Miasto O. Pocztówkowy Alfabet Opola" o zjawiskach kulturowych i społecznych w latach 1945–1979 mających miejsce w Polsce na przykładzie Opola. Jest pomysłodawcą i kuratorem wystawy "Frida Kahlo / Przenikanie" dotyczącej wpływów malarskiego dzieła Fridy Kahlo na współczesne zjawiska kulturowe i społeczne prezentowanej podczas Międzynarodowych Spotkań z Monodramem w Suwałkach, a także wystawy Frida Kahlo / Obecności prezentowanej podczas Nocy Kultury Opole 2019. Jeden z kuratorów wystawy Urbanorganic otwartej w Galerii TA3 podczas warszawskiej Nocy Muzeów 2019, a także kurator wystawy Carrara Gardens w londyńskiej Galerii Sztuki POSK w 2019 r.
Życie prywatne.
Starszy brat muzyka Ygora Przebindowskiego. Jest żonaty z pochodzącą ze Śląska aktorką i malarką Martyną Kliszewską. Mają córkę Mię.

</doc>
<doc id="742480" url="https://pl.wikipedia.org/wiki?curid=742480" title="Schönau">
Schönau



</doc>
<doc id="742481" url="https://pl.wikipedia.org/wiki?curid=742481" title="Schonau">
Schonau



</doc>
<doc id="742483" url="https://pl.wikipedia.org/wiki?curid=742483" title="Ewa Pięta">
Ewa Pięta

Ewa Pięta (ur. 23 lipca 1968 w Warszawie, zm. 23 października 2006) – polska reżyser, dokumentalista oraz scenarzysta.
Ukończyła filologię polską na Uniwersytecie Warszawskim (rocznik 1997) oraz reżyserię na Wydziale Radia i Telewizji im. Krzysztofa Kieślowskiego na Uniwersytecie Śląskim w Katowicach, a także Studium Scenariusze w Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi. Filmy Ewy Pięty prezentowane były na blisko stu krajowych i międzynarodowych festiwalach filmowych, gdzie zdobyły ponad 20 nagród, głównie za granicą.
Zmarła w wieku 38 lat w wyniku choroby nowotworowej. 

</doc>
<doc id="742485" url="https://pl.wikipedia.org/wiki?curid=742485" title="IV wojna Brytyjczyków z Aszanti">
IV wojna Brytyjczyków z Aszanti

IV wojna Brytyjczyków z Aszanti miała miejsce w latach 1895-1896.
Asantehene Prempeh I odmówił zapłaty rekompensaty narzuconej przez Brytyjczyków po trzeciej wojnie i uszanowania brytyjskich rezydentów na tym obszarze. Wybuchła kolejna wojna. Wojska brytyjskie znowu zajęły Kumasi, stolicę Aszanti i pojmały Prempeha wraz z innymi liderami Aszanti. Prempeh został skazany na wygnanie na Seszele. Konfederacja Aszanti była unieważniona, a protektorat bezpieczny. Brytyjczycy jednak nie zajęli całego obszaru. Szacunkowe dane mówią o stratach w ludziach wynoszących około 6000.

</doc>
<doc id="742490" url="https://pl.wikipedia.org/wiki?curid=742490" title="Warunkowanie wyższego rzędu">
Warunkowanie wyższego rzędu

Warunkowanie wyższego rzędu zwane także warunkowaniem wyższego poziomu, warunkowaniem łańcuchowym lub sekwencyjnym - termin odnoszący się głównie do warunkowanie instrumentalnego w mniejszym stopniu warunkowania klasycznego. 
Przy jednym i drugim typie warunkowania bodziec warunkowy możemy poprzedzić innym, obojętnym, który po kilku skojarzeniach stanie się kolejnym bodźcem warunkowym. Podczas generalizacji zwierzę zareaguje na osobne bodźce (na pierwszy albo drugi). Podczas różnicowania można uzyskać reakcję na określoną sekwencję bodźców. Na przykład jeśli pies nauczył się kojarzyć czerwoną lampkę z pojawieniem się pokarmu, to zacznie się ślinić. Możemy przed zapaleniem lampki włączyć dzwonek i po kilku próbach pies będzie się ślinić także na dźwięk dzwonka. Jeżeli teraz nie nastąpi wzmocnienie pies zauważy, że po dzwonku jeszcze powinna zaświecić się lampka. Po utrwaleniu, w odpowiedzi na dzwonek wystąpi przede wszystkim reakcja orientacyjna a wzmożone ślinienie dopiero na sygnał lampki. Ten ciąg skojarzeń teoretycznie może biec niemal w nieskończoność. W praktyce ogranicza go inteligencja i zdolności pamięciowe obiektu badanego. Bodźce zbyt odległe od siebie w czasie lub zdecydowanie różnego rodzaju nie zostaną skojarzone ze sobą, przy zbyt dużej ich liczbie nie zostanie zapamiętana ich sekwencja. Pewnym modelem takiego warunkowania jest skorzystanie z telefonu - musimy wystukać określoną sekwencję liczb aby móc zadzwonić do znajomej osoby - sekwencje znamy tylko dla osób do których często dzwonimy, pozostałych nie pamiętamy i korzystamy z notesu.
Warunkowanie sekwencyjne może mieć też charakter instynktu - ewolucja promowała te osobniki które całą sekwencję robiły prawidłowo. Szereg typowych przykładów możemy znaleźć wśród owadów. Dość dobrze prześledzono zachowanie sekwencyjne u grzebacza. Wykopuje jamkę, zapamiętuje okolicę, leci po pożywienie dla potomstwa, przynosi do jamki i składa jajo, po czym wlot zasypuje. Okazało się, że upolowanego pasikonika, grzebacz łapie za czułki i jeśli je uciąć, nie jest w stanie przejść do następnego etapu. Kręci się wokół zdobyczy a wobec braku "zaczepienia" porzuca ofiarę. Obecność czułków jest bodźcem warunkowym przejścia do następnego etapu. 

</doc>
<doc id="742491" url="https://pl.wikipedia.org/wiki?curid=742491" title="Warunkowanie wyższego poziomu">
Warunkowanie wyższego poziomu



</doc>
<doc id="742492" url="https://pl.wikipedia.org/wiki?curid=742492" title="Aminopeptydazy">
Aminopeptydazy

Aminopeptydazy, aminoacylopeptydohydrolazy – enzymy proteolityczne, egzopeptydazy, które uwalniają aminokwasy z aminowego końca łańcucha polipeptydowego. Biorą udział w końcowych etapach trawienia białek w jelicie cienkim.

</doc>
<doc id="742493" url="https://pl.wikipedia.org/wiki?curid=742493" title="Wham!">
Wham!

Wham! – brytyjski zespół muzyczny, założony przez George’a Michaela i Andrew Ridgeleya. Zespół istniał w latach 1981–1986. W tym okresie sprzedał w sumie 20 mln albumów oraz blisko 15 mln singli.
Historia.
Początki.
W listopadzie 1979 Andrew Ridgeley zaproponował założenie zespołu George’owo Michaelowi, swojemu przyjacielowi ze szkoły Bushey Meads School w Watford. Występowali w założonym przez Ridgeleya zespole The Executive grającym muzykę ska, w którym grali jeszcze gitarzyści David Mortimer i Andy Leaver oraz perkusista Paul Ridgeley, brat Andrew. Po nagraniu kilku własnych utworów (m.in. „Rude Boy” i „The Executive”) oraz zagraniu paru koncertów formacja się rozpadła.
Michael i Ridgeley po rozpadzie zespołu imali się różnych prac dorywczych. W 1981 uformowali zespół Wham!, w którym rola głównego wokalisty, kompozytora, okazjonalnie instrumentalisty i producenta należała do Michaela, za to Ridgeley zajmował się wypracowaniem wizerunku grupy, co miało ogromny wpływ na późniejszą popularność duetu – przekonał Michaela, że grupa sukcesywnie powinna zmieniać wizerunek. W początkowym okresie kariery nosili mocno wycięte szorty i kuse koszulki. Pierwsze utwory demo – „Wham Rap!”, „Club Tropicana” i „Careless Whisper” – Ridgeley i Michael nagrali w mieszkaniu rodziców Ridgeleya. 
"Fantastic".
W lutym 1982 nawiązali współpracę z Markiem Deanem i kilka tygodni później podpisali kontrakt z jego niezależną wytwórnią Innervision Records, po czym odbyli sesję nagraniową w profesjonalnym studiu. Pierwszym efektem współpracy był debiutancki singel duetu – „Wham Rap! (Enjoy What You Do)”, który został dobrze przyjęty przez odbiorców, lecz z powodu słabej dystrybucji dotarł zaledwie do 91. miejsca na liście przebojów. W ramach promocji Ridgeley i Michael zagrali serię koncertów w klubach nocnych, przy czym początkowo występowali z użyciem playbacku, a dopiero wraz z rozwojem kariery zaczęli śpiewać na żywo. Podczas występów tanecznie i wokalnie wspierały ich Shirlie Holliman i Mandy Washburn, której miejsce w zespole po jakimś czasie zajęła Diane Sealy. 
Koncerty i kampania promocyjna prowadzona przez wytwórnię sprawiły, że muzycy zaczęli udzielać coraz więcej wywiadów, a w prasie ukazały się pierwsze przychylne artykuły o Wham!. Michael i Ridgeley wciąż eksperymentowali z wizerunkiem, a już wkrótce ich znakiem rozpoznawczym stały się białe espadryle. We wrześniu 1982 wydali singiel „Young Guns (Go For It!)”, który początkowo wzbudził umiarkowane zainteresowanie, docierając do 42. miejsca na liście przebojów, jednak po udanych występach w programach "Saturday Superstore" i – przede wszystkim – "Top of the Pops" awansował do trzeciego miejsca w notowaniu. Występ w "TOTP" uważany jest do dziś za jeden z najlepszych w karierze Wham!, jak również w historii programu, poza tym zapewnił duetowi ogólnokrajową rozpoznawalność. 
W styczniu 1983 Michael i Ridgeley ponownie wydali singiel „Wham Rap”, który tym razem dotarł do ósmego miejsca na liście brzebojów oraz sprzedał się w nakładzie ponad 250 tys. egzemplarzy. Jeszcze większym powodzeniem cieszył się ich kolejny singiel „Bad Boys”, który ostatecznie zajął drugie miejsce na liście przebojów i zapewnił duetowi kolejny występ w "Top of the Pops". W tym czasie kontynuowali pracę nad debiutanckim albumem i zdecydowali, iż od tej pory kolejne piosenki dla Wham! będzie pisał wyłącznie Michael.
9 lipca 1983 nakładem Innervision Records wydali debiutancki album studyjny pt. "Fantastic", który przez pierwsze dwa tygodnie po wydaniu znajdował się na szczycie brytyjskiej listy najlepiej sprzedających się płyt, a łącznie pozostał w zestawieniu przez 116 tygodni . po premierze płyty wydali jeszcze jeden singiel – „Club Tropicana”, do którego nakręcili teledysk na Ibizie. Również w 1983 grupę opuściła Dee C. Lee, a jej miejsce zajęła Helen „Pepsi” DeMacque. Po premierze płyty odbyli ogólnokrajową trasę koncertową pod nazwą "Club Fantastic", którą poprzedzili występem podczas koncertu "Best Disco in Town" organizowanego przez radio Capital w Lyceum Theatre w Londynie. Podczas występów w trasie prezentowali sportowy wizerunek, a na scenie występowali w krótkich koszulkach i spodenkach. Koncerty umocniły ich pozycję na rynku muzycznym i zapewniły im status idoli szczególnie wśród młodych dziewcząt. Między koncertami udzielali wielu wywiadów prasowych, radiowych i telewizyjnych.
"Make It Big" i „Last Christmas”.
Sukces pierwszego albumu sprawił, że zespołem zaczęły się interesować wielkie koncerny fonograficzne. Jeszcze przed premierą płyty pojawiało się coraz więcej spięć między duetem a wytwórnią – zespół nie był zadowolony ze swojego honorarium, jednak firma odmawiała renegocjacji kontaktu. Ostatecznie duet rozwiązał umowę z Innervision, a wytwórnia na koniec współpracy z Wham! wypuściła składankę przebojów zespołu pt. "Club Fantastic Megamix", która nie spodobała się Michaelowi i Ridgeleyowi.
Po zerwaniu umowy z Innervision podpisali kontrakt z wytwórnią Epic Records (na rynek brytyjski) i Columbia Records (na rynek amerykański, po czym Michael rozpoczął pracę nad materiałem na kolejny album, który wraz z Ridgeleym częściowo nagrali w studiu Miraval w południowej Francji. Nowe piosenki zawierały bardziej wyszukane teksty, którymi zespół chciał dotrzeć do dojrzalszej widowni. W maju 1984 wydali singiel „Wake Me Up Before You Go-Go”, który zadebiutował na czwartym miejscu na brytyjskiej liście przebojów, a w następnym tygodniu dotarł na szczyt zestawienia jako pierwsza z piosenek Wham!. Wkrótce utwór dotarł również do pierwszego miejsca na amerykańskiej liście "Hot 100". Popularnością cieszył się także teledysk do piosenki, w którym duet wraz z chórzystkami wystąpił w charakterystycznych koszulkach autorstwa Katharine Hamnett z napisami "CHOOSE LIFE" oraz "GO-GO". W lipcu wydali kolejny singiel – „Careless Whisper”, który na brytyjskim rynku został wydany (za zgodą Ridgeleya) jako numer Michaela, a w USA jako piosenka Wham! i Michaela, co było podyktowane planami rozpoczęcia solowej kariery przez piosenkarza. Piosenka również stała się przebojem i dotarła do pierwszego miejsca na liście przebojów.
We wrześniu 1984 wystąpili w Royal Festival Hall w koncercie na rzecz strajkujących górników, czym wywołali kontrowersje w prasie. W listopadzie wydali płytę pt. "Make It Big", która przez wiele tygodni znajdowała się na pierwszych miejscach list najczęściej kupowanych albumów m.in. w Wielkiej Brytanii, Stanach Zjednoczonych, Holandii, Szwecji i Norwegii. Płytę promowali także singlem „Freedom”. Album rozszedł się w nakładzie 10 mln egzemplarzy na świecie. Po premierze płyty coraz częściej spekulowano o rozpadzie Wham!, zwłaszcza że Michael coraz częściej samodzielnie udzielał wywiadów radiowych i telewizyjnych.
W grudniu 1984 wydali na podwójnym singlu (wraz z utworem „Everything She Wants”), utrzymaną w świątecznych klimatach, piosenkę „Last Christmas”, która dotarła do drugiego miejsca na brytyjskiej liście przebojów. Na szczycie tego zestawienia znalazła się – również traktująca o tematyce świątecznej – piosenka charytatywna „Do They Know It's Christmas?” (dochody ze sprzedaży singla z utworem zostały przeznaczone na walkę z głodem w Etiopii), stworzona przez projekt Band Aid, w który zaangażowany był m.in. Michael; Ridgeley nie stawił się na nagraniach, uznając enigmatyczne zaproszenie do studia jako mało wiarygodne. Piosenka „Last Christmas” stała się wielkim przebojem, który doczekał się dużej liczby coverów, a dochód ze sprzedaży singla z utworem muzycy przekazali na cele dobroczynne.
Ostatnie miesiące działalności.
Pod koniec 1984 rozpoczęli trasę koncertową "Big Tour", która obejmowała występy m.in. w Wielkiej Brytanii, Japonii i USA. W tym okresie ponownie zmienili wizerunek, porzucając sportowe ubrania na rzecz eleganckich ubrań we wzór szkockiej kraty. Michael ponadto często występował w bluzkach i koszulach z falbanami, legginsach oraz masywnych butach. Chcąc uniknąć dłużej trasy po USA, w kwietniu 1985 odbyli 10-dniową wizytę w Chinach, stając się pierwszym zachodnim zespołem popowym, któremu udało się wystąpić w tym komunistycznym państwie. Zagrali dwa koncerty – w Pekinie i Kantonie. Starania menedżera grupy Simona Napier-Bella o pozwolenie chińskich władz na koncert w stolicy trwały blisko 18 miesięcy, a doświadczenia związane z tamtymi wydarzeniami agent opisał w książce "I'm Coming to Take You to Lunch". Oprócz książki autorstwa Napier-Bella, wyprawę duetu do Chin przedstawia również film dokumentalny "Wham! in China: Foreign Skies" w reżyserii Lindsaya Andersona, jednak nie spodobał się duetowi, którzy wstrzymał jego emisję.
W marcu 1985 Michael odebrał dwie Ivor Novello Awards za wygraną w kategoriach: utwór najczęściej obecny na antenie radiowej (za „Careless Whisper”) oraz kompozytor i tekściarz roku. W maju 1985 wystąpił w Apollo Theatre w Nowym Jorku podczas koncertu "Motown Returns to Apollo", na którym zaśpiewał utwór „Love’s in Need of Love Today” w duecie ze Stevie Wonderem i „Careless Whisper” z Smokeyem Robinsonem. W lipcu 1985 Michael i Ridgeley wystąpili osobno podczas koncertu charytatywnego "Live Aid" na Stadionie Wembley – Michael wykonał z Eltonem Johnem utwór „Don't Let the Sun Go down on Me”, a Ridgeley wsparł ich w chórku wraz z Kiki Dee. W lipcu i sierpniu odbyli trasę koncertową po USA pod nazwą "Whamamerica!".
Wiosną 1986 zespół ogłosił zakończenie działalności. Głównym z powodów rozpadu grupy były ambicje Michaela, który pragnął tworzyć dla bardziej wymagającej publiczności. Ostatecznie duet przestał istnieć po wydaniu albumu studyjnego pt. "Music from the Edge of Heaven" (promowanego ich ostatnim wspólnym singlem – „The Edge of Heaven”) i kompilacyjnego pt "The Final" oraz zagraniu 28 czerwca 1986 pożegnalnego koncertu "The Final" na Stadionie Wembley, który zgromadził 72–tysięczną publiczność. Podczas koncertu gościnnie z zespołem wystąpili Elton John i Simon Le Bon z grupy Duran Duran, poza tym widzowie zobaczy premierowo film "Foreign Skies", będący przemontowaną wersją filmu nagranego przez Lindsaya Anderdona podczas pobytu Wham! w Chinach w 1985.

</doc>
<doc id="742497" url="https://pl.wikipedia.org/wiki?curid=742497" title="Kostiumologia">
Kostiumologia

Kostiumologia – nauka zajmująca się historią ubiorów, zapoczątkowana w XVII w. we Francji, szybszy jej rozwój odnotowuje się w drugiej połowie XIX w.

</doc>
<doc id="742499" url="https://pl.wikipedia.org/wiki?curid=742499" title="Frontier Wars">
Frontier Wars



</doc>
<doc id="742504" url="https://pl.wikipedia.org/wiki?curid=742504" title="Jorge Newbery Junín">
Jorge Newbery Junín

Club Jorge Newbery – argentyński klub piłkarski z siedzibą w mieście Junín, leżącym w prowincji Buenos Aires.
Historia.
Klub założony został 13 stycznia 1913 roku i gra obecnie w piątej lidze argentyńskiej Torneo Argentino C.

</doc>
<doc id="742505" url="https://pl.wikipedia.org/wiki?curid=742505" title="Club Jorge Newbery">
Club Jorge Newbery



</doc>
<doc id="742506" url="https://pl.wikipedia.org/wiki?curid=742506" title="Kościół Kvinnherad">
Kościół Kvinnherad

Kościół Kvinnherad (nor.) "Kvinnherad kirke") - kamienny kościół w Rosendal w Norwegii. Został zbudowany w 2. połowie XIII wieku.

</doc>
<doc id="742514" url="https://pl.wikipedia.org/wiki?curid=742514" title="Jerzy Topór-Kisielnicki">
Jerzy Topór-Kisielnicki

Jerzy Topór-Kisielnicki ps. „Topór” (ur. w 1878, zm. 13 czerwca 1915 pod Rokitną) − porucznik kawalerii Legionów Polskich. 
Życiorys.
Był synem Zygmunta, dziedzica Zielonej (1850–1896), i Julii Sonnenberg. Miał dwóch braci: Ryszarda i Włodzimierza. Żonaty z Emilią Dziakiewicz.
Absolwent Politechniki Lwowskiej, jako inżynier pracował przy budowie wodociągów i zbiorników wodnych, m.in. w Ameryce. Po powrocie do kraju wstąpił do oddziału Sokołów Konnych przy Gnieździe nr 3. Po mobilizacji, wraz z oddziałem, przybył 4 sierpnia 1914 roku do Krakowa. Brał udział w kampanii kieleckiej. Razem ze Zbigniewem Dunin-Wąsowiczem tworzył 2 szwadron ułanów, dowódca 3 plutonu w tym szwadronie. Za męstwo okazane 26 października w bitwie pod Cucyłowem otrzymał awans na podporucznika. Na początku 1915 roku objął dowództwo stacji etapowej, a następnie, po utworzeniu dywizjonu kawalerii II Brygady Legionów Polskich, komendę nad 2 szwadronem i awansował na porucznika kawalerii. Poległ 13 czerwca 1915 roku w czasie szarży pod Rokitną. Dwa dni później został pochowany.
13 lutego 1923 roku jego zwłoki zostały ekshumowane i złożone w kościele garnizonowym w Czerniowcach, a następnie przewiezione koleją do Krakowa i złożone w kaplicy 5 Szpitala Okręgowego przy ulicy Długiej. Ceremonia pogrzebowa rozpoczęła się o godz. 12.00 w niedzielę 25 lutego. Trumny, porucznika Topór-Kisielnickiego i jego 14. towarzyszy, zostały przewiezione na lawetach na Rynek Główny. Tam biskup Adam Stefan Sapieha pokropił trumny, a marszałek Józef Piłsudski złożył na nich krzyże Virtuti Militari. Następnie kondukt podążył na Cmentarz Rakowicki, gdzie trumny zostały złożone do grobów. Ceremonię zakończyła defilada oddziałów wojska, uczestniczących w pogrzebie, prowadzona przez generała broni Stanisława Szeptyckiego.
W 1915 w Wiedniu został wybity medal upamiętniający szarżę pod Rokitną, zaprojektowany przez Jana Raszkę, na którego awersie widnieją popiersia poległych tam rtm. Zbigniewa Wąsowicza, por. Kisielnickiego i por. Włodka.

</doc>
<doc id="742518" url="https://pl.wikipedia.org/wiki?curid=742518" title="Emmanuel Goldstein">
Emmanuel Goldstein

Emmanuel Goldstein – postać literacka w powieści George’a Orwella "Rok 1984". Występuje w powieści jedynie jako postać negatywna w filmach propagandowych, prezentowanych na teleekranie. Nie można jednak wykluczyć, tego iż Emmanuel Goldstein jest jedynie mistyfikacją rządu Oceanii, gdy w powieści nie ma żadnych wątków fabularnych w których by występował.
Według oficjalnej propagandy Partii, Goldstein był w przeszłości jednym z jej najważniejszych dostojników, współpracujących z Wielkim Bratem, ale stał się kontrrewolucjonistą i zbiegł do jednego z sąsiednich mocarstw. Goldstein jest „wrogiem ludu”, przywódcą Braterstwa – tajemniczej organizacji opozycyjnej, zajmującej się dywersją w Oceanii (która jednak najprawdopodobniej jest w istocie tylko kreacją Ministerstwa Miłości), a także domniemanym autorem „Księgi” demaskującej mechanizmy funkcjonowania angsocu.
Przeciwko niemu są w Oceanii praktykowane rytuały Dwóch Minut Nienawiści, które są spotkaniami propagandowymi obowiązkowymi dla członków Partii Zewnętrznej. W ich trakcie odtwarzany jest na teleekranie film propagandowy mający wzmóc nienawiść do Goldsteina i wszystkich wrogów Partii, a równocześnie mający rozbudzać i ugruntować miłość do Partii, angsocu i Oceanii.
Mit o zagrożeniu dla porządku publicznego ze strony spisku Goldsteina i Braterstwa, jest dla Partii uzasadnieniem terroru stosowanego przez Policję Myśli.
Istnieje wiele domysłów czy postać Emmanuela Goldsteina była inspirowana jakąś konkretną sylwetką historyczną. Wskazywany jest m.in. Lew Trocki (tak twierdził Christopher Hitchens) lub hiszpański komunista, przywódca partii POUM, Andreu Nin.

</doc>
<doc id="742519" url="https://pl.wikipedia.org/wiki?curid=742519" title="Púchov">
Púchov

Púchov (niem. "Puchau"; węg. "Puhó") – miasto na Słowacji, w kraju trenczyńskim, nad rzeką Wag. Jest ośrodkiem administracyjnym powiatu Púchov. Miasto liczy około 18 tysięcy mieszkańców.
Púchov leży przy linii kolejowej, w połowie drogi między Trenczynem a Żyliną.
Do 1990 roku częścią miasta była miejscowość Nimnica, pełniąca funkcję bazy turystycznej dla wypraw w pasmo Jaworników czy Białych Karpat.
Púchov jest ośrodkiem przemysłowym – produkcja opon samochodowych, także przemysł odzieżowy.
W Púchovie mieści się Słowacki Uniwersytet Technologii. Miasto jest znane także na sportowej mapie Słowacji – posiada kluby piłki nożnej, ręcznej, siatkówki, hokeja na lodzie i pływackie. Od wielu lat jest także bazą rajdu samochodowego Matador Tatry Rallye.
Teren obecnego miasta był zasiedlony od paleolitu, wykopaliska z czasów „okresu La Tène” oraz rzymskich dały nazwę kulturze puchowskiej, której stanowiska znane są też z terenu Czech i Polski.
Pierwsze wzmianki w dokumentach z 1243 roku, prawa miejskie od 1471. W XVII wieku napływ czeskich i morawskich uchodźców w związku z prześladowaniami religijnymi.
Dzielnice:

</doc>
<doc id="742520" url="https://pl.wikipedia.org/wiki?curid=742520" title="Charles Le Moyne">
Charles Le Moyne

Charles Le Moyne (ur. 2 sierpnia 1626 w Dieppe, zm. w lutym 1685 w Ville-Marie, Montreal), francuski kolonizator Kanady. Protoplasta rodu wybitnych eksploratorów i zdobywców, założyciel kanadyjskiego miasta Longueuil.
Przybył do Kanady w roku 1641 i zamieszkał w misji jezuickiej wśród Huronów, gdzie poznał podstawy kilku narzeczy indiańskich. W latach późniejszych był traperem, handlarzem futer, rolnikiem i żołnierzem. Rząd francuski uhonorował go tytułem "Sieur de Longueuil" i obdarował znacznymi obszarami odkrytych przezeń ziem. Le Moyne zachęcił wielu przybyszów z Francji do osiedlenia się w jego włościach i wspomagał ich w pierwszych trudnych latach. 
Ożenił się z Catherine Thierry-Primot. Mieli dwie córki i dwunastu synów, z których siedmiu odznaczyło się na polu chwały walcząc zarówno w Europie, jak i Ameryce. Dwóch z nich było znanymi odkrywcami, którzy zajęli dla Francji obszary wzdłuż rzeki Missisipi wraz z jej ujściem do Zatoki Meksykańskiej. Pierre Le Moyne, uhonorowany tytułem "Sieur d’Iberville" został pierwszym gubernatorem prowincji Luizjana, a po jego śmierci obowiązki przejął Jean-Baptiste Le Moyne, "Sieur de Bienville", założyciel miasta Nowy Orlean w 1718 roku.

</doc>
<doc id="742522" url="https://pl.wikipedia.org/wiki?curid=742522" title="Grupa Metro">
Grupa Metro



</doc>
<doc id="742523" url="https://pl.wikipedia.org/wiki?curid=742523" title="Herakliteizm">
Herakliteizm



</doc>
<doc id="742526" url="https://pl.wikipedia.org/wiki?curid=742526" title="Husnes">
Husnes

Husnes – miasto w Norwegii w gminie Kvinnherad. Liczba mieszkańców w 2016 wynosiła 2241.

</doc>
<doc id="742528" url="https://pl.wikipedia.org/wiki?curid=742528" title="Asasyn">
Asasyn



</doc>
<doc id="742529" url="https://pl.wikipedia.org/wiki?curid=742529" title="Salceson">
Salceson

Salceson – ("wł.") rodzaj wyrobów podrobowych robionych z głowizny wieprzowej, wołowej lub cielęcej z dodatkiem tłuszczu, podrobów, krwi, okrawków mięsa, skórek i przypraw.
Mięso na salceson poddaje się peklowaniu, obgotowuje i odpowiednio przyprawia. Tak przygotowaną masą wypełnia się żołądki wieprzowe lub pęcherze wołowe, gotuje i prasuje.
Występuje pod różnymi nazwami handlowymi, w zależności od składu, np.:

</doc>
<doc id="742531" url="https://pl.wikipedia.org/wiki?curid=742531" title="Phase-change Dual">
Phase-change Dual



</doc>
<doc id="742536" url="https://pl.wikipedia.org/wiki?curid=742536" title="Lake &amp; Flames">
Lake &amp; Flames

Lake &amp; Flames – drugi album warszawskiego zespołu The Car Is on Fire, wydany w listopadzie 2006 roku, półtora roku po poprzedniej. Znacznie bardziej rozbudowana i zróżnicowana od debiutu, lecz także zbierająca wiele pozytywnych recenzji.
Album nagrodzony został Fryderykiem w kategorii "Album Roku Muzyka Alternatywna".

</doc>
<doc id="742540" url="https://pl.wikipedia.org/wiki?curid=742540" title="Twarde prawo, lecz prawo">
Twarde prawo, lecz prawo



</doc>
<doc id="742545" url="https://pl.wikipedia.org/wiki?curid=742545" title="Tsubasa Reservoir Chronicle">
Tsubasa Reservoir Chronicle

 – shōnen-manga napisana oraz ilustrowana przez japońską kobiecą grupę mangaczek Clamp. Głównymi bohaterami mangi są Sakura, księżniczka Królestwa Clow, która traci wszystkie swoje wspomnienia, oraz Syaoran, młody archeolog i przyjaciel z dzieciństwa księżniczki, który dostaje misję uratowania jej życia. Yūko Ichihara, Wiedźma Wymiarów, wysyła się tę dwójkę w towarzystwie dwóch innych jej gości – Kurogane i Faya w podróż przez wymiary, by odnaleźć zagubione wspomnienia księżniczki, które przyjęły formę piór.
Seria została stworzona z chęci połączenia w jakiś sposób wszystkich poprzednich prac stworzonych przez grupę Clamp, toteż wielu bohaterów występujących w mandze jest bazowanych na istniejących wcześniej bohaterach (np. dwoje głównych bohaterów jest bazowanych na bohaterach mangi "Cardcaptor Sakura") lub występuje w mandze na zasadzie crossoveru (postacie z mangi "×××HOLiC").
Manga była wydawana przez firmę Kōdansha w czasopiśmie "Shūkan Shōnen Magazine" od maja 2003 do października 2009 roku, doczekała się również animowanej adaptacji. W latach 2005-2006 studio Bee Train wyprodukowało serię pt. , która łącznie składa się z 52 odcinków, podzielonych na dwie serie. Ponadto, studio Production I.G wyprodukowało film, którego akcja rozgrywa się pomiędzy tymi dwoma sezonami, zatytułowany . Dodatkowo, studio to wyprodukowało także dwie serie OVA, nazwane kolejno oraz . Od sierpnia 2014 roku w czasopiśmie "Magazine Special" był wydawany sequel mangi pt. . Seria zamyka się w trzech tomach.
W Polsce serie wyprodukowane przez Bee Train oraz film studia Production I.G można było oglądać na kanale Hyper. Odcinki obu serii, film oraz OVA "Tsubasa Tokyo Revelations" zostały również wydane na DVD przez AV Visionen.
Zarys fabuły.
Seria przedstawia dwójkę przyjaciół z dzieciństwa – Syaorana, młodego archeologa, który pracuje wśród tajemniczych ruin znajdujących się w Królestwie Clow, oraz Sakurę, księżniczkę owego królestwa i córkę zmarłego króla o imieniu Clow Reed. Pewnego dnia coś przyzywa księżniczkę do ruin. Tam jej duch i wspomnienia przyjmują formę skrzydeł, a jej ciało zaczyna być pochłaniane przez ruiny. Syaoran ratuje księżniczkę, ale pióra rozpadają się, podróżując do innych czasów i wymiarów, zostawiając księżniczkę w katatonicznym stanie bliskim śmierci. Yukito, nadworny czarownik, wysyła Syaorana i Sakurę do Yūko Ichihary, Wiedźmy Wymiarów, która oferuje mu możliwość podróży przez wymiary, by odnaleźć zagubione wspomnienia księżniczki. W tym samym czasie, do Yūko przybywają również inni goście, którzy chcieliby spełnienia swych pragnień: Kurogane – ninja, który chce powrócić do domu po tym, jak księżniczka Tomoyo go z niego wygnała; a także Fay D. Flowright – czarownik, który pragnie, by nigdy nie mieć możliwości powrotu do swojego świata, Celes, by uniknąć spotkania z jego władcą, Ashurą. W zamian za możliwość podróży między wymiarami każdy z nich musi zapłacić odpowiednią cenę – muszą oddać to co posiadają najcenniejszego. Kurogane zatem oddaje swój miecz, Ginryū; Fai oferuje swój tatuaż, który tłumi jego magię; Shaoran natomiast musi oddać wszystkie wspomnienia Sakury w których się pojawia. W zamian otrzymują towarzysza podróży – istotę o imieniu Mokona Modoki, która m.in. jest w stanie przemierzać wymiary i wyczuwać obecność piór Sakury. Po odnalezieniu kilku pierwszych piór Sakura budzi się i stopniowo zaczyna normalnie funkcjonować. W miarę kolejnych przygód bohaterowie zbliżają się do siebie, a także odkrywają, że pióra wykazują różnorodne, unikalne właściwości, wpływając na otaczającą je rzeczywistość.
Bohaterowie.
Seria została stworzona z chęci połączenia w jakiś sposób wszystkich poprzednich prac stworzonych przez grupę Clamp, toteż wielu bohaterów występujących w mandze jest bazowanych na istniejących wcześniej bohaterach lub występuje na zasadzie crossoveru. Pierwowzorami postaci Sakury i Syaorana są oraz z mangi "Cardcaptor Sakura", a pierwowzorem Mokony Modoki jest z mangi "Wojowniczki z Krainy Marzeń". Spośród wszystkich postaci pojawiających się w mandze, swoich pierwowzorów nie posiadają jedynie postacie Kurogane i Faya. Na zasadzie crossoveru pojawiają się w mandze postacie z mangi "×××HOLiC" – oraz .
Crossover.
Kurogane, Fay, Mokona oraz Syaoran (Tsubasa) kontynuują swą podróż po wydarzeniach z mangi po tym, jak Syaoran zmuszony jest podróżować przez wieczność by móc istnieć. Postacie te pojawiają się później na zasadzie crossoveru w jednym z odcinków animowanej adaptacji "Kobato.", a także w jednym z rozdziałów mangi "×××HOLiC".
Manga.
Manga "Tsubasa –Reservoir Chronicle–" została napisana i zilustrowana przez mangaczki z grupy Clamp. Kolejne rozdziały były publikowane w czasopiśmie "Shūkan Shōnen Magazine" wydawnictwa Kōdansha od maja 2003 do 7 października 2009 roku. Seria łącznie składa się z 233 rozdziałów nazywanych z francuskiego i dzieli się na 28 tomów. Tomy pojawiały się na rynku od 9 sierpnia 2003 roku. Ostatni tom został wydany 17 listopada 2009 roku. Wszystkie tomy zostały również wydane w edycji specjalnej, zawierającej kolorowe strony oraz więcej ilustracji. Edycja specjalna była wydawana w tym samym czasie co edycja podstawowa.
Sequel.
W czerwcu 2014 roku Kōdansha w czasopiśmie "Magazine Special" zapowiedziała wydawanie od sierpnia 2014 roku nowej mangi z serii "Tsubasa", której fabuła będzie przeplatała się z serią "×××HOLiC Rei". Nowa seria została zatytułowana i miała swoją premierę 20 sierpnia 2014 roku w magazynie "Magazine Special" wydawnictwa Kōdansha. Pojedynczy rozdział pojawił się także w numerze magazynu "Shūkan Shōnen Magazine", wydanym 17 lutego 2015 roku. Pierwszy tankōbon pojawił się na rynku 17 lutego 2015 roku, a drugi tom 16 października 2015 roku. Ostatni, trzeci tom tej mangi został wydany 17 sierpnia 2016 roku.
Anime.
Studio animacji Bee Train wyprodukowało 52 odcinki anime, podzielone na dwie serie po 26 odcinków każda, wydane pod wspólnym tytułem . Scenariusz obu serii napisał Hiroyuki Kawasaki, a wyreżyserował Kōichi Mashimo (obie serie) oraz Hiroshi Morioka (jako drugi reżyser 2. serii). Muzykę do serialu napisała Yuki Kajiura. Fabuła odcinków od 1 do 42 (16. odcinek 2. serii) jest oparta na wydarzeniach przedstawionych w mandze, natomiast pozostałe (od 43 do 52) stanowią oryginalną historię.
Anime miało swoją premierę na kanale NHK, w każdą sobotę o 18:25 od 9 kwietnia do 15 października 2005 roku (pierwsza seria), oraz od 29 kwietnia 2006 do 4 listopada 2006 (druga seria). Serial ten był również nadawany w wielu innych krajach na świecie, za pośrednictwem takich stacji telewizyjnych jak Animax czy TVB.
W Polsce, "Tsubasa Chronicle" było emitowane z napisami na kanale Hyper. Premierowe odcinki pierwszego sezonu emitowane były od 30 maja do 24 czerwca 2007 roku, a odcinki drugiego sezonu od 18 czerwca do 13 lipca 2008 roku. Niezależnie od Hypera, AV Visionen także wydało serial, tym razem w formacie DVD. Pierwszą serię w latach 2006-2007, a drugą w 2008 roku.
Film.
Studio Production I.G wyprodukowało 35-minutowy film, którego akcja rozgrywa się pomiędzy sezonami serialu, zatytułowany . Pierwotnie film ten można było obejrzeć w japońskich kinach od 20 sierpnia 2005 roku, w zestawie razem z filmem . Fabuła skupia się na kolejnej podróży w poszukiwaniu piór Sakury. Oryginalny tytuł filmu można tłumaczyć jako "Film Tsubasa Chronicle: Księżniczka Kraju Klatek dla Ptaków".
Film ten został wyreżyserowany przez Itsuro Kawasakiego. Scenariusz został napisany przez Midori Goto oraz Junichiego Fujisaku. Muzykę napisała Yuki Kajiura.
Shōchiku wydało w Japonii ten film na DVD 25 lutego 2006 roku, zarówno w edycji podstawowej jak i rozszerzonej.
W Polsce film ten można było obejrzeć na kanale Hyper z napisami. Miał on swoją premierę 22 maja 2008 i zatytułowany został "Tsubasa Chronicle: The Movie". AV Visionen wydało ten film na DVD w zestawie z filmem "Gekijōban ×××HOLiC manatsu no yoru no yume". Na rynku pojawił się 21 września 2006 roku.
OVA.
Studio Production I.G wyprodukowało także dwie serie original video animation (OVA) związane z mangą. Zostały wyreżyserowane przez Shunsuke Tada’ego, scenariusz został napisany przez Nanase Ōkawę a muzykę napisała Yuki Kajiura.
Pierwsza, 3-odcinkowa seria OVA, zatytułowana została wydana w trzech częściach, kolejno 16 listopada 2007 roku, 17 stycznia 2008 roku oraz 17 marca 2008 roku – kolejne odcinki były dołączane do specjalnych wydań 21, 22 i 23 tomu mangi. OVA przedstawia wydarzenia, które chronologicznie rozgrywają się po 42. odcinku anime, a zatem obejmują rozdziały mangi od 107. do 135.; odcinki anime od 43. do 52., których nie było w mandze, zostały w OVA zignorowane. Fabuła skupia się na kolejnych poszukiwaniach pióra Sakury, tym razem w prokapitalistycznym Tokio; w trakcie poszukiwań, wyjawiony zostaje związek pomiędzy Syaoranem, a identycznym człowiekiem więzionym przez Fei Wong Reeda.
Druga, 2-odcinkowa OVA, zatytułowana została wydana w dwóch częściach. Pierwszy odcinek został dołączony do wydania 26. tomu mangi, wydanego 17 marca 2009 roku; drugi odcinek dołączono do tomu 27., wydanego 15 maja 2009 roku. Fabuła tych odcinków obejmuje rozdziały mangi 166-182. Chronologicznie fabuła rozgrywa się po podróży bohaterów do świata Ceres, skupiając się na poszukiwaniach sposobu na powrót duszy Sakury do jej ciała. Fabuła tej OVA jest powiązana z inną OVA, również wyprodukowaną przez studio Production I.G i wydaną w 2009 roku pt. .
OVA została wydana w Polsce przez AV Visionen. Jest dostępne na rynku od 13 września 2009 roku.
Ścieżka dźwiękowa.
Ścieżka dźwiękowa do anime "Tsubasa Chronicle" została wydana na czterech płytach kompaktowych zatytułowanych "Future Soundscape I–IV". Były wydawane przez Victor Entertainment od 6 lipca 2005 do 21 września 2006 roku, każde w wersji podstawowej oraz z dodatkami.
Wydano także dziesięć singli, które zawierały muzykę użytą w czołówce lub napisach końcowych kolejnych adaptacji. Do anime "Tsubasa Chronicle" wydano cztery single, zatytułowane kolejno "Loop", "BLAZE", "It's" oraz "Kazemachi Jet / Spica", które wydano między 10 maja 2005 a 14 lipca 2006. Z kolei z filmem "Tsubasa Chronicle: The Movie" związane są dwa single: "Aerial" oraz "Amrita", wydane kolejno 17 i 18 sierpnia 2005. Dwa kolejne single – "Synchronicity" i "Saigo no Kajitsu / Mitsubashi to Kagakusha" a także dwa albumy "Kazeyomi" oraz "Everlasting Songs" zawierają utwory zawarte w OVA. Wydano je między 21 listopada 2007 a 25 lutego 2009.
Ponadto wydany został album będący kompilacją poprzednich, zatytułowany "Best Vocal Collection", który wydano 20 grudnia 2006 roku. Kompilacja zawiera czternaście utworów związanych z anime oraz odcinkami audio, zawierających wokal, w tym jeden wcześniej niewydany – .
Odcinki audio.
Victor Entertainment wyprodukowało serię trzech płyt składających się razem na jedną opowieść, zatytułowanych . Fabuła rozgrywa się w pewnym czasie po opuszczeniu kraju Koryo, bohaterowie trafiają do wymiaru w którym król Yukito, jakże podobny do króla Yukito władającego królestwem Clow, nie posiada uczuć, a jednocześnie jest on jedynym który może otworzyć drzwi z którymi znajduje się jedno z piór Sakury. Seria ta bazuje na animowanej adaptacji mangi. Bohaterom podkładają głosy również ci sami aktorzy głosowi co w anime. Na płycie oprócz samej opowieści, znajdują się również piosenki śpiewane przez bohaterów. Pierwsza z części, zatytułowana , została wydana 16 grudnia 2005 roku. Druga, pt. została wydana 1 lutego 2006. Ostatnia z serii, zatytułowana , wydana została 24 marca 2006 roku.
Spin-off.
Powstała także seria spin-off składająca się z czterech płyt kompaktowych, zatytułowana wypuszczona na rynek w latach 2006–2009, która doczekała się również jednego rozdziału mangi. Akcja rozgrywa się w alternatywnym wszechświecie, w którym alternatywne wersje bohaterów z serii "Tsubasa" oraz "×××HOLiC" są uczniami bądź nauczycielami w szkole . Płyty zostały dołączone do numerów czasopism "Shūkan Shōnen Magazine" oraz "Young Magazine". Wydano także cztery dodatki związane z serią. Jeden pojawił się w "Internet Radio Magazine", pozostałe w numerze specjalnym "Magazine SPECIAL". Głosu postaciom użyczają ci sami seiyū co w anime "Tsubasa" oraz "×××HOLiC".
Płyty zatytułowane są kolejno:

</doc>
<doc id="742547" url="https://pl.wikipedia.org/wiki?curid=742547" title="CHP">
CHP



</doc>
<doc id="742548" url="https://pl.wikipedia.org/wiki?curid=742548" title="IEEE 802.11r">
IEEE 802.11r

IEEE 802.11r należy do grupy standardów IEEE, które określają metody transmisji w bezprzewodowych sieciach lokalnych. Standard ten określa jak powinien przebiegać proces przełączania mobilnych klientów między kolejnymi punktami dostępowymi.
Szybki roaming.
Prace nad standardem 802.11r rozpoczęły się w celu rozwiązania problemu przełączania w przypadku zastosowania sieci bezprzewodowych do przesyłania danych strumieniowych (telefonia internetowa korzystająca z protokołu VoIP, transmisja video). W przypadku zbyt wolnego roamingu pomiędzy punktami dostępowymi pojawiają się opóźnienia, powodujące zniekształcenie transmisji. Obecnie standardy grupy IEEE 802.11 zapewniają opóźnienia rzędu 100 ms, natomiast do bezbłędnej transmisji wielkość opóźnienia w przypadku transmisji głosu nie powinna być większa niż 50 ms (jest to czas reakcji ludzkiego ucha). Nad zapewnieniem odpowiedniej szybkości przełączania pracuje „grupa robocza r”, powołana przez IEEE opracowująca standard 802.11r. Grupa ta skupia się także nad zapewnieniem odpowiedniego poziomu jakości obsługi QoS.
Sposób działania.
Dzięki temu, że do ustalenia warunków pracy z następnym punktem dostępowym klient korzysta z aktualnego punktu dostępowego, takie rozwiązanie pozwala na wcześniejsze ustalenie oczekiwanej jakości obsługi QoS oraz skraca czas przełączenia.
Propozycje.
Lista propozycji, które zostały zasugerowane dla implementacji IEEE 802.11r:
Dalsze perspektywy.
Prace nad protokołem 802.11r rozpoczęte w roku 2004 nadal trwają. Wstępna wersja jest już ukończona. Wprowadzenie 802.11r prawdopodobnie wpłynie na znaczny rozwój protokołu VoIP, który obecnie skutecznie konkuruje z sieciami PSTN.

</doc>
<doc id="742549" url="https://pl.wikipedia.org/wiki?curid=742549" title="BI">
BI



</doc>
<doc id="742552" url="https://pl.wikipedia.org/wiki?curid=742552" title="Ball Arena">
Ball Arena

Ball Arena (dawniej Pepsi Center) – hala sportowa znajdująca się w Denver w Stanach Zjednoczonych.

</doc>
<doc id="742553" url="https://pl.wikipedia.org/wiki?curid=742553" title="Fazy snu">
Fazy snu



</doc>
<doc id="742571" url="https://pl.wikipedia.org/wiki?curid=742571" title="Oscar Robertson">
Oscar Robertson

Oscar Palmer Robertson (ur. 24 listopada 1938 w Charlotte, Tennessee) – amerykański koszykarz występujący na pozycji rozgrywającego, mistrz NBA z 1971.
Wybrany z nr 1. w drafcie 1960, grał w Cincinnati Royals i Milwaukee Bucks, jest uważany za jednego z najwszechstronniejszych zawodników w historii NBA. W swoim debiutanckim sezonie notował średnie: 30,5 pkt 10,1 zbiórek i 9,7 asyst na mecz, zdobywając nagrodę debiutanta roku. W sezonie 1961/62 jako pierwszy zawodnik w historii NBA miał statystyki na poziomie triple-double: 30,8 pkt, 12,5 zb i 11,4 as. Osiągnięcie to zostało powtórzone dopiero w sezonie 2016/17 przez Russella Westbrooka, który zanotował na przestrzeni całego sezonu średnio 31,9 pkt, 10,7 zb i 10,4 as.
Podczas kampanii 1960/61 ustanowił rekord rozgrywek zasadniczych NBA, trafiając 653 rzuty wolne, jako debiutant.
W 1964 został wybrany MVP sezonu, ponadto 3-krotnie był MVP NBA All-Star Game (w meczu gwiazd wystąpił dwunastokrotnie). 10-krotnie wprowadzał swoją drużynę do play-off, a w 1971 święcił ze swoją drużyną zdobycie jedynego w karierze tytułu mistrza NBA. Dziewięciokrotnie wybierany do pierwszej piątki ligi.
W sezonie 1964/1965 zajął drugie miejsce w głosowaniu na MVP fazy zasadniczej.
Uzyskał najwięcej triple-doubles w historii NBA (181). Był również rekordzistą ligi w liczbie (41) triple-doubles, uzyskanych w trakcie pojedynczego sezonu (1961-62). Również ten rekord został pobity przez Russella Wesbtrooka w sezonie 2016/2017. Zawodnik Oklahoma City Thunder zdobył wtedy 42 triple-doubles. Robertson należy także do elitarnego i jednocześnie wąskiego grona debiutantów, którzy uzyskali średnie na poziomie co najmniej 20 punktów, 5 asyst oraz 5 zbiórek. Jest także jednym z zaledwie dwóch zawodników w historii (drugi to Nate Archibald) ligi, którzy zaliczyli w trakcie jednego sezonu średnie na poziomie ponad 30 punktów oraz 10 asyst, przy czym Robertsonowi sztuka ta udała się aż pięciokrotnie, co czyni go absolutnym liderem. 
W 1996 został wybrany do grona 50 najlepszych graczy NBA wszech czasów. W 1980 został uhonorowany wyborem do Basketball Hall of Fame. Jego imieniem („Oscar Robertson Trophy”) nazwano nagrodę dla najlepszego zawodnika college'ów.
W 1960 zdobył złoty medal na Igrzyskach Olimpijskich w Rzymie.
Statystyki NBA.
Rekordy kariery.
Spotkania +40 punktów.
W trakcie swojej kariery 77 razy zdobywał 40 i więcej punktów podczas spotkań sezonu zasadniczego.

</doc>
<doc id="742573" url="https://pl.wikipedia.org/wiki?curid=742573" title="I’m Going to Tell You a Secret">
I’m Going to Tell You a Secret

I'm Going to Tell You a Secret – koncertowy album Madonny wydany razem z filmem o tym samym tytule (polski tytuł: "Sekrety Madonny").
Na krążku znalazł się wybór utworów zarejestrowanych podczas trasy koncertowej Madonny z roku 2004 zatytułowanej Re-Invention World Tour oraz dodatkowy utwór w wersji demo.
Album wydano w dwóch wersjach: jako pakiet DVD + CD (w opakowaniu DVD) oraz pakiet CD + DVD (w opakowaniu CD). Zawartość obu zestawów jest taka sama.
Album sprzedał się w ilości ok. 1 000 000 egzemplarzy na całym świecie. W Stanach Zjednoczonych do połowy 2007 roku sprzedano blisko 80 000 egzemplarzy tego wydawnictwa.

</doc>
<doc id="742582" url="https://pl.wikipedia.org/wiki?curid=742582" title="Land (informatyka)">
Land (informatyka)



</doc>
<doc id="742596" url="https://pl.wikipedia.org/wiki?curid=742596" title="Bonaventure Djonkep">
Bonaventure Djonkep

Bonaventure Djonkep (ur. 20 sierpnia 1961 w Bafang) – piłkarz, grał na pozycji napastnika.
Życiorys.
Ma za sobą udział w Mistrzostwach Świata w 1990 roku, gdzie zagrał jeden mecz, z Kolumbią, wygrany 2:1 po dogrywce. W 69 minucie meczu zmienił go Cyrille Makanaky. Przez całą swoją karierę występował w kameruńskich Unisport Bafang i Unionie Douala. Brał udział w meczach kwalifikacyjnych do Pucharu Narodów Afryki w 1987 i 1989, a także w PNA 1988. Ma za sobą występy podczas Igrzysk Afrykańskich w 1987, które odbywały się w Kenii. Djonkep zagrał we wszystkich meczach, a Kamerun przegrał batalię o trzecie miejsce z Egiptem w rzutach karnych.
Po zakończeniu kariery został trenerem. Doszedł z Cotonsportem Garoua do 1/4 Pucharu CAF, a w 2003 musiał pożegnać się ze swoim stanowiskiem. Był trenerem Unionu Douala. 3 grudnia 2006 wygrał z Unionem Puchar Kamerunu. Pokonał w finale Fovu Baham (również był ich trenerem) 1:0, a decydującą bramkę strzelił Samuel Inogue w 70 minucie. Pracował również w Unionie Duala i New Star Duala.

</doc>
<doc id="742598" url="https://pl.wikipedia.org/wiki?curid=742598" title="Domarad Grzymała">
Domarad Grzymała

Domarad Grzymała herbu Grzymała (?-1324) – biskup poznański w latach 1318-1324.
Pochodził z wielkopolskiego rodu Grzymalitów.
Popierał pretensje Władysława Łokietka do tronu krakowskiego. 20 stycznia 1320 brał udział w jego koronacji w katedrze wawelskiej. Jako stronnik Łokietka, obok arcybiskupa gnieźnieńskiego Janisława i opata mogileńskiego Mikołaja został w 1320 wyznaczony przez Stolicę Apostolską jako sędzia w procesie Polski z zakonem krzyżackim w sprawie przynależności Pomorza Gdańskiego. Był też przez papieża wyznaczony na sędziego w sporze pomiędzy biskupem kujawskim Gerwardem a joannitami z Lubiszewa. W 1321 wraz z arcybiskupem Janisławem zatarg o granicę diecezji pomiędzy Gerwardem a biskupem płockim Florianem.
Bibliografia.
Jacek Maciejewski: Episkopat polski doby dzielnicowej, 1180-1320, Tow. Nauk. Societas Vistulana, 2003, s. 261

</doc>
<doc id="742600" url="https://pl.wikipedia.org/wiki?curid=742600" title="Talki (województwo podlaskie)">
Talki (województwo podlaskie)

Talki – kolonia w Polsce położona w województwie podlaskim, w powiecie sokólskim, w gminie Nowy Dwór.
W latach 1975–1998 miejscowość administracyjnie należała do województwa białostockiego.
Miejscowość leży u źródeł rzeki Biebrzy.
Wierni kościoła rzymskokatolickiego należą do parafii św. Jana Chrzciciela w Nowym Dworze.
Linki zewnętrzne.
 

</doc>
<doc id="742604" url="https://pl.wikipedia.org/wiki?curid=742604" title="Talki">
Talki

2 miejscowości w Polsce:

</doc>
<doc id="742611" url="https://pl.wikipedia.org/wiki?curid=742611" title="Emanuel Leutze">
Emanuel Leutze

Emanuel Gottlieb Leutze, amerykański malarz niemieckiego pochodzenia ur. w 1816 r. w Schwäbisch Gmünd, zm. w roku 1868 w Nowym Jorku. Studiował w Düsseldorfie i w Filadelfii, w roku 1859 osiedlił się na stałe w Nowym Jorku.
Życiorys.
Leutze zdobył popularność jako odtwórca scen z historii Stanów Zjednoczonych. Jego najsłynniejszym obrazem jest "Waszyngton przeprawia się przez rzekę Delaware" z 1851 roku, który malował w Niemczech wzorując widok Delaware na wodach Renu. Pełna dramatyzmu scena została przezeń precyzyjnie skomponowana, przy czym nie Jerzy Waszyngton, a gwiaździsty sztandar Stanów Zjednoczonych jest centralnym punktem płótna.
W roku 1860 Kongres Stanów Zjednoczonych, którego członkom w większości podobało się nawiązujące do romantyzmu malarstwo, zlecił mu namalowanie fresków w salach Kapitolu w Waszyngtonie. Najbardziej znanym z tych fresków jest obraz zatytułowany "Westward the Course of Empire Takes Its Way" (pol. "Imperium przyjmuje kurs na zachód").

</doc>
<doc id="742612" url="https://pl.wikipedia.org/wiki?curid=742612" title="Zbigniew Radziwonowicz">
Zbigniew Radziwonowicz

Zbigniew Marian Radziwonowicz, ps. Szaman (ur. 8 grudnia 1930 w Łącku Wysokim w woj. nowogródzkim, zm. 11 grudnia 2002 w Warszawie) – polski lekkoatleta, oszczepnik, podpułkownik Wojska Polskiego.
Życiorys.
Absolwent warszawskiej AWF.
W latach 50. XX wieku był, obok Janusza Sidły, najlepszym polskim oszczepnikiem. Startował w wielu imprezach rangi międzynarodowej. Uczestnik Igrzysk Olimpijskich w Helsinkach w 1952 (odpadł w eliminacjach) oraz Igrzysk w Rzymie w 1960 (7. miejsce w finale). Reprezentował Polskę na Mistrzostwach Europy w Bernie (7. miejsce) oraz mistrzostwach w Sztokholmie (10. miejsce). W 1954 roku zdobył tytuł akademickiego wicemistrza świata. Dwunastokrotny medalista mistrzostw Polski. Siedemnaście razy bronił barw narodowych w meczach międzypaństwowych. Rekord życiowy: 77,65 m (9 czerwca 1957, Warszawa).
Po zakończeniu kariery sportowej trener i sędzia PZLA.
Od 1996 honorowy obywatel miasta Koła.
Został pochowany na cmentarzu wojskowym na Powązkach (kwatera AII-9-6).

</doc>
<doc id="742614" url="https://pl.wikipedia.org/wiki?curid=742614" title="Kogeneracja rozproszona">
Kogeneracja rozproszona

Kogeneracja rozproszona – skojarzone wytwarzanie energii elektrycznej i cieplnej w układach położonych w bezpośrednim sąsiedztwie odbiorców energii, także z wykorzystanie odnawialnych źródeł energii. Jest przeciwieństwem systemu zaopatrzenia w energię cieplną i elektryczną z jednej centralnej elektrociepłowni. Zaletą kogeneracji rozproszonej jest uniknięcie kosztów rozbudowy sieci cieplnej i związanych z eksploatacją tej sieci strat ciepła. Rozproszenie źródeł energii (dywersyfikacja) zwiększa bezpieczeństwo energetyczne na obszarze jej stosowania.

</doc>
<doc id="742616" url="https://pl.wikipedia.org/wiki?curid=742616" title="SCM">
SCM



</doc>
<doc id="742617" url="https://pl.wikipedia.org/wiki?curid=742617" title="Ramzes &amp; The Hooligans">
Ramzes &amp; The Hooligans

Ramzes &amp; The Hooligans – polska grupa grająca oi! punka pochodząca z Rydułtów. Mimo niewielu koncertów, zasłynęła z prostych, prześmiewczych, często kontrowersyjnych, a zarazem pełnych humoru tekstów dotyczących spraw, które na co dzień bolą polskie społeczeństwo. Zespół praktycznie rozpadł się po wyjeździe wokalisty (Ramzesa) do Niemiec po 1989 r. (w prześmiewczej piosence "Wielkanoc" padają słowa "Wszyscy razem pójdziemy do kościoła Pana Jezusa ucałować, wszyscy naprawdę bardzo się cieszymy, że dał się idiota za nas ukrzyżować", przez co ponoć musiał uciekać z kraju), aczkolwiek i tam zagrał kilka koncertów oraz wydał płytę "We Are Back", będącą niemieckim wydaniem "Mechanicznej pomarańczy". Na ostatniej płycie z nowym materiałem ("Trzecia połowa") zaprasza wszystkich na swój pogrzeb i przykazuje bawić się na nim w punkrockowy sposób.
Na bazie Ramzes &amp; The Hooligans powstał zespół Polska, który zaśpiewał ponownie najbardziej znane utwory Ramzes &amp; The Hooligans i, dodając kilka swoich, nagrał album "Silni, zwarci, gotowi", który nadaje utworom Ramzesa nową jakość. Obecnie Artur „Burak” Latosiński, gitarzysta Ramzesa, gra w zespole Bulbulators.

</doc>
<doc id="742618" url="https://pl.wikipedia.org/wiki?curid=742618" title="Larry shorts">
Larry shorts

Larry shorts to dwa krótkometrażowe filmy animowane stworzone przez Setha MacFarlane’a, które stały się podstawą do stworzenia serii Family Guy.
The Life of Larry (1995).
W 1995 roku, podczas studiów w Rhode Island School of Design, Seth MacFarlane stworzył krótkometrażowy film animowany pt. "The Life of Larry". Opowiada on o prostaku o imieniu Larry Cummings, jego cynicznie mówiącym psie Stevie, żonie Lois, oraz synu - wstydliwym nastolatku Milcie. Film zaczyna się sekwencją, w której MacFarlane opisuje film i jego bohaterów.
Larry and Steve (1997).
Podczas pracy dla Hanna-Barbera MacFarlane stworzył sequel swojego pierwszego filmu pt. "Larry and Steve". Trwająca 9 minut animacja została wyemitowana w Cartoon Network's "World Premiere Toons".
Związek z Family Guy.
Oba filmy przedstawiają olbrzymie podobieństwa do "Family Guy", zawarte w nich podobne głosy i bohaterzy jak Peter, czy Brian. Także Larry wspomina o historii Stewie'iego. Milt jako Chris, oraz Larry’ego żona - Lois.

</doc>
<doc id="742621" url="https://pl.wikipedia.org/wiki?curid=742621" title="Topoľčany">
Topoľčany



</doc>
<doc id="742622" url="https://pl.wikipedia.org/wiki?curid=742622" title="Powiat Topolczany">
Powiat Topolczany

Powiat Topolczany (słow. "okres Topoľčany") – słowacka jednostka podziału terytorialnego znajdująca się w kraju nitrzańskim. Powiat Topolczany zamieszkiwany jest przez 74 089 obywateli (w roku 2001), zajmuje obszar 597 km². Średnia gęstość zaludnienia wynosi 124,10 osób na km².
Siedzibą powiatu jest miasto Topolczany.

</doc>
<doc id="742623" url="https://pl.wikipedia.org/wiki?curid=742623" title="Bartolomé Mitre Posadas">
Bartolomé Mitre Posadas

Club Atlético Bartolomé Mitre – argentyński klub piłkarski z siedzibą w mieście Posadas, leżącym w prowincji Misiones.
Historia.
Klub założony został 7 października 1916 roku i gra obecnie w lidze prowincjonalnej Liga Posadeña de Fútbol.

</doc>
<doc id="742624" url="https://pl.wikipedia.org/wiki?curid=742624" title="Club Atlético Bartolomé Mitre">
Club Atlético Bartolomé Mitre



</doc>
<doc id="742627" url="https://pl.wikipedia.org/wiki?curid=742627" title="Bronisław Nakoniecznikoff-Klukowski">
Bronisław Nakoniecznikoff-Klukowski



</doc>
<doc id="742628" url="https://pl.wikipedia.org/wiki?curid=742628" title="Droga wojewódzka nr 863">
Droga wojewódzka nr 863

Droga wojewódzka nr 863 (DW863) – droga wojewódzka łącząca Kopki z Cieszanowem. Biegnie na linii zachód-wschód.
Historia.
Droga prowadzi prastarym traktem handlowym z Torunia przez Sandomierz, Krzeszów, do Lwowa i dalej na Ruś.

</doc>
<doc id="742629" url="https://pl.wikipedia.org/wiki?curid=742629" title="Pic Coolidge">
Pic Coolidge

Pic Coolidge (3774 m n.p.m.) – szczyt w grupie górskiej Écrins w Alpach Delfinackich.
Masyw Pic Coolidge wznosi się w głównym grzbiecie grupy Écrins, ok. 1,5 km na południe od szczytu Barre des Écrins. Grań masywu, o długości nieco ponad 2 km, rozdziela dolinę Glacier Noir (franc. Czarny Lodowiec) na wschodzie od dolinki Vallon de la Pilatte na zachodzie. Masyw Pic Coolidge oddzielony jest od masywu Barre des Écrins przełęczą Col des Avalanches (franc. Lawinowa Przełęcz; 3479 m n.p.m.). W północnej grani Pic Coolidge, tuż nad przełęczą, wystrzela potężna turnia zwana le Fifre (3698 m n.p.m.). Na południu przełęcz Col de la Temple (3322 m n.p.m.) oddziela Pic Coolidge od szczytu Pic de la Temple (3391 m n.p.m.). Pic Coolidge posiada dwa wierzchołki, wyższy jest wierzchołek południowy. W kierunku wschodnim od szczytu wybiega masywne skalne ramię, zakończone kopulastym spiętrzeniem (3345 m n.p.m.), rozdzielające dwie odnogi lodowca Glacier Noir.
Szczyt nosi imię Williama A. Coolidge’a, angielskiego alpinisty, który jako pierwszy zdobył go w dniu 14 lipca 1877 r. wraz ze swym przyjacielem i przewodnikiem z Grindelwaldu, Christianem Almerem i jego synem Ulrichem.
Najłatwiejsze wejście: od schroniska Bivouac de la Temple na Col de la Temple i dalej południową granią na szczyt.

</doc>
<doc id="742630" url="https://pl.wikipedia.org/wiki?curid=742630" title="PRS-4">
PRS-4

PRS-4 – uniwersalny, modułowy minikomputer trzeciej generacji o 16-bitowym słowie, zbudowany w oparciu o układy scalone podstawowej (SSI) oraz średniej (MSI) skali integracji. Prototyp minikomputera, nazwany MKJ-28, powstał w drugiej połowie 1973 roku w Zakładzie Automatyzacji Powierzchniowej (CPA), który wchodził w skład Zakładów Konstrukcyjno-Mechanizacyjnych Przemysłu Węglowego w Katowicach. Został zaprojektowany w sposób zapewniający pełną logiczną zgodność z rodziną minikomputerów firmy Hewlett-Packard (HP2114, HP215, HP2116, HP2100). Minikomputer produkowano w Zakładzie Elektroniki Górniczej w Tychach w latach 1975-1987, początkowo jako SMC-3 (seria informacyjna licząca 17 egzemplarzy), a od 1979 r., po modernizacji wykonanej przez Zakład Systemów Sterowania (BS-3), jako PRS-4 (produkcja seryjna obejmująca ponad 150 egzemplarzy). Nazwę minikomputera zmieniono na PRS-4 (Programowany Rejestrator Cyfrowy), aby obejść obowiązujące w PRL rozporządzenie pozwalające na produkcję komputerów jedynie przez ELWRO i Zjednoczenie MERA.
Minikomputer składał się z 16-bitowej jednostki centralnej (CPU), pamięci operacyjnej i kanału wejścia-wyjścia. W kanale wejścia-wyjścia pracowały standardowe karty interfejsu do urządzeń peryferyjnych i pamięci zewnętrznych oraz karty interfejsu kanału przemysłowego. Minikomputer wyposażono standardowo w układ detekcji zaniku napięcia zasilania i restartu, a opcjonalnie w moduł bezpośredniego dostępu do pamięci oraz moduł kontroli parzystości i ochrony pamięci.
Układy jednostki centralnej, karty interfejsu i półprzewodnikową pamięć operacyjną, dostępną od 1984 roku, wykonano w postaci pakietów, w standardzie mechaniki systemu CAMAC i umieszczano w 19-calowej kasecie. Kaseta mieściła do 25 pakietów lokowanych w następujący sposób:
Zastosowania.
90 egzemplarzy programowanego rejestratora PRS-4 zastosowano w polskim górnictwie węgla kamiennego w następujących modułach systemu dyspozytorskiego MSD-80:
34 minikomputery PRS-4 sprzedano za granicę: 26 do Chin w systemach HADES (6 egzemplarzy), SAK (5 egzemplarzy), SYLOK (5 egzemplarzy) i CMC1/2 (10 egzemplarzy) oraz 8 do Rumunii w systemach HADES. Licencję na wytwarzanie systemów SAK i SYLOK sprzedano Chinom w połowie lat 80. XX stulecia. Był to wtedy jedyny w Polsce przypadek sprzedaży licencji systemu komputerowego. Pozostałe egzemplarze minikomputera PRS-4 zastosowano w górnictwie rud miedzi, w kombinatach górniczo-hutniczych metali kolorowych, w kolejnictwie, a także w placówkach naukowo-badawczych. 
Komputery takie są w ekspozycji Muzeum Historii Komputerów i Informatyki w Katowicach.

</doc>
<doc id="742631" url="https://pl.wikipedia.org/wiki?curid=742631" title="Kodeks Cospi">
Kodeks Cospi

Kodeks Cospi – aztecki dokument prekolumbijski zawierający informacje na temat astrologii i magii.
Informacje ogólne.
Kodeks Cospi napisany został w języku nahuatl, pochodzi z okolic Choluli w Meksyku, i jest spuścizną kultury Puebla-Tlaxcala. Swoją nazwę zawdzięcza markizowi Fernando Cospi, który podarował manuskrypt 26 grudnia 1665 Bibliotece Uniwersyteckiej w Bolonii. Kodeks wchodzi w skład Kodeksów Borgia. Prawdopodobnie pochodzi z okresu przed konkwistą.
Opis.
Kodeks Cospi jest ręcznie malowanym dokumentem, sporządzonym ze zwierzęcej skóry i do dziś zachowany w bardzo dobrym stanie. Stylem podobny jest do ceramicznych polichromowych rysunków z Nochistlan kultury Mixteca Alta, jak również ze stylem Cholula – Tlaxcala. Składa się z 20 złożonych stron w formacie 180 × 180 mm i długości 3,30 m.
Na pierwszej stronie umieszczono podział kodeksu na trzy sekcje, z których każda dotyczy 260 dniowego kalendarza azteckiego "tonalamatl", ujętego w trzech różnych aspektach. Strona druga, początkowo pusta, została zapisana przez późniejszego skrybę i zawiera notatkę o jedenastu rytuałach odbywających się podczas świąt.
Dokument zawiera również sekcje czwartą, która jest napisana zupełnie innym stylem niż poprzednie. Jego treść nie jest do końca jasna. Prawdopodobnie przedstawiają bogów, którym składano ofiary oraz daty lub liczby przedstawione za pomocą linii i kropek.
Publikacje.
Do najważniejszej edycji rękopisu należy wydanie z 1968 autora J. B. Glass, tłumaczenia i streszczenia K. A. Nowotny (32 strony i 6 ilustracji). Kodeks wydany został w oprawie skórzanej
Prawdziwy rękopis w znajduje się w Bibliotece Uniwersytetu Bolonia.

</doc>
<doc id="742634" url="https://pl.wikipedia.org/wiki?curid=742634" title="Wojewodowie krakowscy">
Wojewodowie krakowscy

Wojewodowie Księstwa Krakowskiego i województwa krakowskiego I Rzeczypospolitej.

</doc>
<doc id="742638" url="https://pl.wikipedia.org/wiki?curid=742638" title="Atomy rydbergowskie">
Atomy rydbergowskie

Atomy rydbergowskie – atomy, w których przynajmniej jeden elektron został wzbudzony do bardzo wysokiego poziomu energetycznego. Nazwę swą wzięły od Johannesa Rydberga, szwedzkiego fizyka, który zajmował się badaniem emisji promieniowania przez atomy.
Atomy rydbergowskie wykazują nadzwyczajne właściwości:
Zgodnie z modelem Bohra promień orbity elektronu jest proporcjonalny do kwadratu głównej liczby kwantowej. Tłumaczy to duże rozmiary tych atomów, jak i ich reakcję na zewnętrzne pole (kiedy elektron jest daleko od jądra, łatwiej o to by siła ich oddziaływania była mniejsza od siły oddziaływania z zewnętrznym polem). Łatwo o jonizację także w wyniku zderzeń, ponieważ energia wiązania elektronu z jądrem jest bardzo mała. Różnica energii elektronów znajdujących się na kolejnych poziomach jest coraz mniejsza. Atomy rydbergowskie przebywają w stanie wzbudzonym tak długo, m.in. dlatego, że prawdopodobieństwo przejścia między poziomami jest proporcjonalne do trzeciej potęgi różnicy energii między tymi poziomami.
W zewnętrznym polu elektrycznym na elektron działa dodatkowa stała siła. Pochodzi od niej moment siły (siła kulombowska jest prostopadła do wektora wodzącego, więc jej moment jest równy 0). Powoduje to oscylacje elektronu, objawiające się periodycznym zmienianiem momentu pędu. Okazuje się, że częstość takich oscylacji obliczona z modelu klasycznego jest zgodna z obliczeniami kwantowymi. Jest to jeden z przykładów wskazujących na ciągłość praw mechaniki klasycznej i kwantowej. Także coraz „gęstsze” poziomy energetyczne podawane są jako przykład tej ciągłości, gdyż stają się niemal ciągłe (tak jak w mechanice klasycznej).
Wytwarzanie i wykrywanie.
Pierwotnie atomy rydbergowskie otrzymywano w zderzeniach. Jednak tak wzbudzone atomy mają różne energie i trudno jest otrzymać grupę atomów wzbudzonych do tego samego poziomu energetycznego. Przykładowe zderzenia mogące doprowadzić do powstania atomów rydbergowskich to:
Kontrola nad stanem atomu jest bardzo ważna dla ich badań. Obecnie, aby to uzyskać, atomy rydbergowskie wytwarza się krzyżując wiązki atomów z jedną lub kilkoma wiązkami światła laserowego. Jeśli energia kwantów światła, jest równa różnicy energii pomiędzy stanem podstawowym a jednym ze stanów wzbudzonych, elektron przechodzi do tego stanu wzbudzonego. Dlatego używa się wąskopasmowych laserów przestrajanych (np. laserów barwnikowych). Zmieniając długość fali emitowanej przez lasery można wzbudzić elektron do wybranego poziomu energii.
Atomy rydbergowskie wykrywa się pośrednio jako jony, po ich zjonizowaniu w polu elektrycznym.
Zastosowania.
W przestrzeni kosmicznej wykryto promieniowanie atomów wzbudzonych nawet do poziomu formula_4 Obserwuje się je tam ponieważ w kosmosie atomy przebywają w stanie wzbudzonym znacznie dłużej. Dzieje się tak, gdyż próżnia w kosmosie jest o rzędy wielkości lepsza od próżni otrzymywanych w laboratoriach (w kosmosie panuje mniejsze ciśnienie). Do zderzeń między atomami w przestrzeni kosmicznej dochodzi więc bardzo rzadko, dzięki czemu prawdopodobieństwo zjonizowania atomu jest małe.
W plazmie często powstają atomy rydbergowskie w wyniku przechwycenia elektronu przez jon. Jeśli elektron miał małą energię, tak powstały stan wzbudzony jest dość stabilny, natomiast w przypadku energetycznych elektronów często powstają atomy rydbergowskie, które natychmiast ulegają jonizacji. Dzięki swoim własnościom atomy takie wykorzystywane są do badania własności plazmy.
Atomy rydbergowskie wykazują silny diamagnetyzm, z powodu dużych promieni orbit i małych energii wiązania. Dlatego też, w obecności pól magnetycznych, efekty niemożliwe do zaobserwowania w normalnych atomach, stają się w tym przypadku znaczące.

</doc>
<doc id="742641" url="https://pl.wikipedia.org/wiki?curid=742641" title="Lech Jankowski">
Lech Jankowski

Lech Jankowski (ur. 1 kwietnia 1956 w Lesznie) – polski kompozytor muzyki teatralnej i filmowej, malarz, reżyser autorskich przedstawień z pogranicza muzyki, plastyki i teatru, etnolog. Mieszka w Poznaniu.
Życiorys.
Współpracuje jako kompozytor z różnymi reżyserami w polskich teatrach. Skomponował muzykę do filmów Braci Quay, m.in. "Ulica krokodyli" wg prozy Brunona Schulza (nagroda za muzykę na Międzynarodowym Festiwalu Filmów Animowanych w Zagrzebiu, 1986) i "Instytut Benjamenta" wg prozy Roberta Walsera. W 2017 napisał muzykę do filmu "Edge of Alchemy" Stacey Steers.
Za autorski spektakl z pogranicza teatru instrumentalnego "Jeden dzień z życia Erika S.", na podstawie muzyki i tekstów Erika Satie, otrzymał wyróżnienie polskiego miesięcznika „Teatr” (1994).
Swoje obrazy prezentował na wystawach indywidualnych w Polsce. Jego prace znajdują się w kolekcjach prywatnych w kraju i za granicą.

</doc>
<doc id="742642" url="https://pl.wikipedia.org/wiki?curid=742642" title="Flaga Szczecina">
Flaga Szczecina

Flaga Szczecina – jeden z symboli miejskich Szczecina.
Symbolika.
Współczesna flaga to prostokątny płat tkaniny o stosunku długości do szerokości 2:1, podzielony w poziomie na sześć równej szerokości równoległych pasów, na przemian (od góry) czerwonych i niebieskich. Na fladze umieszczony jest przesunięty w lewo w stosunku do jej środka herb Szczecina.
Szczegółowy opis flagi, jej używania oraz urzędowy wzór zawiera załącznik numer 5 do Statutu Miasta Szczecina, w rozdziale drugim.
Historia.
W okresie, gdy Szczecin należał do Hanzy posługiwał się odmienną flagą.

</doc>
<doc id="742646" url="https://pl.wikipedia.org/wiki?curid=742646" title="Europejska Olimpiada Społeczno-Prawna">
Europejska Olimpiada Społeczno-Prawna

Europejska Olimpiada Społeczno-Prawna (EOSP) – olimpiada przedmiotowa z zakresu wiedzy o Unii Europejskiej, wiedzy o społeczeństwie oraz podstaw polskiego i europejskiego prawodawstwa.
Organizatorami olimpiady są:
Skierowana jest dla uczniów drugich i trzecich (maturalnych) klas liceum. Jest jedyną polską olimpiadą, której finał odbywa się w Brukseli.
Organizowana jest od roku szkolnego 2003/2004. 
Organizacja olimpiady.
Olimpiada jest trzyetapowa.
Etap I (badawczy).
Rozgrywany w listopadzie (termin nadsyłania prac)
Etap II (warszawski).
Rozgrywany w grudniu (Do roku szkolnego 2009/2010 rozgrywany na początku stycznia.), trwa dwa dni.
Etap podzielony jest na dwa podetapy:
Uczeń ma do zdobycia maksymalnie 110 punktów (50 punktów za część pisemną oraz 60 punktów za ustną)
Etap III (europejski).
Rozgrywany w marcu w Brukseli. Pobyt w Brukseli trwa kilka dni.
Etap europejski to pytania szczegółowe i problemowe sprawdzające przekrojowo wiedzę Olimpijczyków.
Uczeń odpowiada na trzy losowo wybrane pytania. Odpowiedź na każde pytanie oceniana jest według szkolnej skali ocen. Oceny przeliczane są na punkty w stosunku: 0 – odmowa odpowiedzi, 2 – 0 pkt, 3 – 30 pkt, 3+ – 33 pkt, 4- – 37 pkt, 4 – 40 pkt, 4+ – 43, pkt 5- – 47, pkt 5 – 50, pkt 5+ – 55, pkt 6 – 60 pkt. Każdy członek Komisji Egzaminacyjnej indywidualnie ocenia poziom wiedzy zaprezentowanej przez ucznia. Przewodniczący Komisji Egzaminacyjnej wyciąga średnią z ocen wystawionych przez poszczególnych członków Komisji.
Maksymalna liczba punktów do zdobycia – 180 pkt.
Pytania związane się z blokami tematycznymi leżącymi u podstaw zakresu programowego Olimpiady. Pierwsze podstaw prawa polskiego, drugie Unii Europejskiej, a trzecie podstaw prawa europejskiego.
Organizacja pobytu.
Do Brukseli pojedzie 10 najlepszych olimpijczyków etapu warszawskiego. W trakcie kilkudniowego pobytu w stolicy Belgii uczniowie wraz z opiekunami merytorycznymi będą mieli szansę na zwiedzenie miasta. Tradycją brukselskich wyjazdów jest także wizyta w jednej z instytucji europejskich oraz udział w wykładach prowadzonych przez praktyków prawa.
Nagrody główne.
Tytuły.
Tytuł Laureata Olimpiady uzyskuje pięciu najlepszych uczniów wyłonionych w trakcie Finału Europejskiego.
Tytuł Finalisty Olimpiady uzyskują uczniowie z miejsc 6-10 wyłonionych w trakcie Finału Europejskiego.
Tytuł Laureata Etapu Warszawskiego otrzymuje olimpijczyk, który zakwalifikuje się do Finału Europejskiego Olimpiady.
Tytuł Finalisty Etapu Warszawskiego otrzymuje olimpijczyk, który zakwalifikował się do części ustnej Etapu Warszawskiego, a nie zakwalifikował się do Etapu Europejskiego.

</doc>
<doc id="742647" url="https://pl.wikipedia.org/wiki?curid=742647" title="Arnold Wetl">
Arnold Wetl

Arnold Wetl (ur. 2 lutego 1970 roku w Eibiswald) – piłkarz austriacki grający na pozycji pomocnika.
Grał w takich klubach, jak Sturm Graz, FC Porto, Rapid Wiedeń i FC Gratkorn, w którym zakończył karierę w 2006 roku.
Występował również w reprezentacji Austrii (21 meczów/4 gole). Był w kadrze na Mistrzostwa Świata 1998, gdzie zagrał we wszystkich 3 meczach.

</doc>
<doc id="742648" url="https://pl.wikipedia.org/wiki?curid=742648" title="Puchov">
Puchov



</doc>
<doc id="742649" url="https://pl.wikipedia.org/wiki?curid=742649" title="Odznaka „Turysta Przyrodnik”">
Odznaka „Turysta Przyrodnik”

Odznaka „Turysta Przyrodnik” – odznaka ustanowiona przez Polskie Towarzystwo Turystyczno-Krajoznawcze, na wniosek Komisji Ochrony Przyrody Zarządu Głównego PTTK w 1979 roku. Ma za zadanie propagowanie turystyki przyrodniczej, kształtowanie właściwych postaw turystów wobec ojczystej przyrody oraz inspirację do jej ochrony. 
Odznaka.
Odznaka posiada cztery kategorie: popularną, małą, dużą oraz honorową. Odznaka popularna i honorowa są jednostopniowe, a mała i duża posiadają trzy stopnie: brązowy, srebrny i złoty. Kolejne stopnie przyznawane są za zebranie odpowiedniej liczby punktów, które uzyskuje się na wszelkiego typu wycieczkach grupowych i indywidualnych wyłącznie na terenie Polski, odwiedzając parki narodowe, krajobrazowe, rezerwaty, pomniki przyrody i inne obiekty przyrodnicze. Małe odznaki można zdobywać od 7, a duże od 18 roku życia. Wizerunek odznaki stanowi dziewięćsił bezłodygowy na tle o różnym kolorze w zależności od kategorii i stopnia odznaki:
Nadzór nad odznaką sprawuje Komisja Ochrony Przyrody Zarządu Głównego PTTK, a kadrą programową odpowiedzialną za nią są Instruktorzy Ochrony Przyrody.

</doc>
<doc id="742654" url="https://pl.wikipedia.org/wiki?curid=742654" title="Live Roulette TV">
Live Roulette TV

Live Roulette TV – interaktywny program telewizyjny, nadawany w Wielkiej Brytanii codziennie między godz. 18:00 i 2:00, na kanale 847 platformy Sky digital. Między godz. 22:00 i 2:00 jego odbiór jest również możliwy z 15 sekundowym opóźnieniem przez stronę internetową telewizji Information TV na całym świecie.
Program "Live Roulette TV" początkowo był nadawany pod nazwą Vegas 24/7, między godz. 3:00 i 23:00.
Program początkowo funkcjonował jako eksperyment celem sprawdzenia, czy tego rodzaju program na żywo będzie cieszył się zainteresowaniem. Zmiana godzin nadawania programu wynikała bezpośrednio z dużego zainteresowania programem wśród graczy w Wielkiej Brytanii.
14 września 2006 program "Live Roulette TV" uruchomił nową stronę internetową, która rozszerzyła możliwości uczestnictwa w programie. Gracze internetowi mogą obstawiać zakłady i jednocześnie oglądać program na żywo bez konieczności posiadania platformy Sky Digital. Tym samym program dostępny jest na całym świecie, jednak jedynie dla graczy zarejestrowanych jako rezydenci Wielkiej Brytanii.

</doc>
<doc id="742656" url="https://pl.wikipedia.org/wiki?curid=742656" title="Lamborghini Murcielago">
Lamborghini Murcielago



</doc>
<doc id="742666" url="https://pl.wikipedia.org/wiki?curid=742666" title="Hans Vonk">
Hans Vonk

Hans Vonk (ur. 30 stycznia 1970 w Alberton) – południowoafrykański bramkarz, mający również obywatelstwo holenderskie.
Kariera.
Vonk grał głównie w klubach Eredivisie. Dla reprezentacji RPA rozegrał 42 spotkań od maja 1998 roku. Był numerem 1 w bramce 'Bafana Bafana' na Mistrzostwa Świata 1998. Pojechał również na ten sam turniej w roku 2002, jednak miejsca w bramce musiał ustąpić Andre Arendse.
Karierę rozpoczynał w RKC Waalwijk, potem grał w FC Wageningen, FC Den Bosch, znów RKC, a potem przeniósł się do SC Heerenveen, gdzie spędził aż 8 lat. Latem roku 2004 opuścił klub z Abe Lenstra i przeniósł się do Ajaxu Amsterdam, gdzie był dopiero trzecim bramkarzem po Maartenie Stekelenburgu i Bogdanie Loboncie. Z kolei latem 2006 roku podpisał dwuletnią umowę z Ajaxem Kapsztad. Po dwóch latach powrócił jednak do swojego byłego klubu Ajaxu Amsterdam, w którym spędził tylko trzy miesiące. Po tym czasie przeszedł do SC Heerenveen, gdzie grał już w latach 1996–2004. W czerwcu 2009 roku Vonk powrócił do Ajaxu Kapsztad. Przez dwa sezony był podstawowym bramkarzem zespołu. W czerwcu 2011 roku, w wieku 41 lat zakończył piłkarską karierę.

</doc>
<doc id="742668" url="https://pl.wikipedia.org/wiki?curid=742668" title="SCOR">
SCOR



</doc>
<doc id="742672" url="https://pl.wikipedia.org/wiki?curid=742672" title="Czesuaf">
Czesuaf



</doc>
<doc id="742674" url="https://pl.wikipedia.org/wiki?curid=742674" title="Themba Mnguni">
Themba Mnguni

Themba Mnguni (ur. 16 grudnia 1973 w Pretorii) – południowoafrykański piłkarz, grający na pozycji bocznego obrońcy.
Grał głównie w takich klubach jak: Mamelodi Sundowns, Supersport United, Orlando Pirates oraz AmaZulu FC.
Występował w reprezentacji RPA, będąc w jej składzie na Mistrzostwach Świata 1998.

</doc>
<doc id="742683" url="https://pl.wikipedia.org/wiki?curid=742683" title="Glacier Noir">
Glacier Noir

Glacier Noir (pol. Czarny Lodowiec) – drugi co do długości (5,1 km, powierzchnia ok. 410 ha) lodowiec w grupie górskiej Écrins w Alpach Delfinackich we Francji. Znajduje się na terenie Parku Narodowego Écrins (fr.: "Parc national des Écrins").
Glacier Noir otoczony jest najwybitniejszymi szczytami Alp Delfinackich: Barre des Écrins, Pic Coolidge, l'Ailefroide, Pic sans Nom i Mont Pelvoux. Spływa generalnie ku północnemu wschodowi, w kierunku Pré de Mme Carle. Wypływające spod niego wody zasilają potok St. Pierre, należący do zlewiska rzeki Durance. W górnej części Glacier Noir posiada dwie odnogi: południową, dłuższą, spływającą spod przełęczy Col de la Temple i z północnych stoków l'Ailefroide oraz północną, spływającą spod przełęczy Col des Avalanches.
Nazwa lodowca (fr. "noir" - czarny) wiąże się z tym, iż w swej dolnej części jest on pokryty grubą pokrywą moreny powierzchniowej, zbudowanej z ciemnego rumoszu skalnego pochodzącego z południowych zboczy Barre des Écrins.
W przeszłości (jeszcze w I połowie XIX wieku) jęzor lodowcowy Glacier Noir w dolnej części łączył się z jęzorem położonego bardziej na północ i oddzielonego masywem Barre des Écrins Glacier Blanc. Obecnie Glacier Noir, podobnie jak inne lodowce alpejskie, jest w odwrocie. Pokryty w dużej części moreną powierzchniową, jest znacznie lepiej chroniony przed działaniem promieni słonecznych niż sąsiedni Glacier Blanc i dzięki temu jego jęzor schodził (w 2009 r.) do wysokości 2174 m n.p.m..
Glacier Noir jest przedmiotem badań ruchu lodowców, prowadzonych przez Park Narodowy Écrins wspólnie z laboratorium glacjologii i geofizyki Państwowego Ośrodka Badań Naukowych (fr.: "Centre National de la Recherche Scientifique" – CNRS).

</doc>
<doc id="742685" url="https://pl.wikipedia.org/wiki?curid=742685" title="Andrzej Szczypiorski">
Andrzej Szczypiorski

Andrzej Szczypiorski (ur. 3 lutego 1928 w Warszawie, zm. 16 maja 2000 tamże) – polski pisarz, scenarzysta, polityk, w czasie II wojny światowej żołnierz Armii Ludowej, uczestnik powstania warszawskiego, więzień obozu Sachsenhausen, od lat 70. działacz opozycji w PRL, senator I kadencji.
Życiorys.
Dorastał w rodzinie ukształtowanej przez mieszczańskie i naukowe otoczenie. W okresie II wojny światowej studiował na tajnym uniwersytecie, współorganizowanym przez jego ojca Adama, socjalistycznego historyka i matematyka. W tym czasie wstąpił do Armii Ludowej. W 1944 wziął udział w powstaniu warszawskim, został aresztowany i osadzony w obozie koncentracyjnym Sachsenhausen, gdzie przebywał do 1945.
W latach 1946–1947 studiował na Wydziale Konsularno-Dyplomatycznym Akademii Nauk Politycznych w Warszawie. W latach 1948–1951 pracował jako redaktor dziennika „Życie Warszawy”, kierownik rozgłośni Polskiego Radia w Katowicach (1950–1955), w okresie 1951–1956 jako kierownik literacki Teatru Śląskiego im. Stanisława Wyspiańskiego w Katowicach. W latach 1956–1958 był radcą ambasady PRL w Danii, następnie do 1964 redaktorem Polskiego Radia w Warszawie, a w okresie 1965–1975 tygodnika „Polityka”, od 1971 do 1975 pisał dla miesięcznika „Odra” we Wrocławiu.
Andrzej Szczypiorski był tajnym współpracownikiem Służby Bezpieczeństwa PRL. Był rozpracowywany od końca lat 40. Współpracę nawiązał w połowie lat 50., zajmował się inwigilacją swojego ojca Adama Szczypiorskiego i namawianiem go do powrotu z emigracji do kraju.
W 1952 miał miejsce jego debiut literacki w „Życiu Literackim”. Pod pseudonimem "Maurice S. Andrews" napisał kilka powieści kryminalnych. Był członkiem Stowarzyszenia Pisarzy Polskich.
W 1974 był sygnatariuszem "Listu 15", dotyczącego sytuacji Polaków w ZSRR. Pod koniec lat 70. związał się z opozycją demokratyczną (KOR). Był też współpracownikiem Polskiego Porozumienia Niepodległościowego. Od 1977 publikował coraz częściej w gazetach opozycyjnych w obiegu podziemnym, co doprowadziło do jego internowania po ogłoszeniu w grudniu 1981 stanu wojennego. Po politycznych zmianach w Polsce w latach 1989–1991 jako reprezentant Komitetu Obywatelskiego (przystąpił do ROAD, zasiadał w radzie naczelnej tej partii), a następnie Unii Demokratycznej, sprawował mandat senatora I kadencji. Działał na rzecz niemiecko-polskiego pojednania, w 1995 za podejmowane w tym zakresie starania otrzymał Federalny Krzyż Zasługi. Opowiadał się za pojednaniem i zbliżeniem polsko-żydowskim, stał na czele Towarzystwa Przyjaźni Polsko-Izraelskiej (TPPI).
Został pochowany na cmentarzu Ewangelicko-Reformowanym w Warszawie (kwatera C–5–1). Polska Fundacja Dzieci i Młodzieży, której był przewodniczącym, w 2000 ustanowiła Nagrodę im. Andrzeja Szczypiorskiego. Pierwszy raz nagroda została przyznana Marzenie Łotys, przewodniczącej Stowarzyszenia Edukacja Inaczej.
Twórczość.
W swoich dziełach często ukazywał złożoność rzeczywistości i trudność w dokonywaniu wyborów moralnych, zwłaszcza w sytuacjach ekstremalnego zagrożenia życia. Najbardziej znanym dziełem Andrzeja Szczypiorskiego jest powieść pod tytułem "Początek" (w Niemczech wydana pod tytułem "Piękna pani Seidenman"), której nie chciano opublikować w Polsce, wydał ją natomiast w 1986 Instytut Literacki w Paryżu. Opisuje ona losy grupy mieszkańców Polski w czasie wojny, jak i po niej. Jednym z wątków jest historia pani Seidenman, która została zadenuncjowana przez kolaboranta Bronka Blutmana, a następnie ocalona przez polskich przyjaciół przy pomocy Niemca. W swoich innych publikacjach przedstawiał on losy pułkownika von Stauffenberga jako niemieckiego bohatera i „człowieka honoru”.
Piętnował w swoich wypowiedziach i publikacjach wady Polaków, krytykował też działalność Kościoła katolickiego.
Odznaczenia i wyróżnienia.
Był m.in. laureatem nagrody Stowarzyszenia Autorów ZAiKS za twórczość radiową (1963), Nagrody Polskiego PEN Clubu (1972), austriackiej nagrody państwowej w dziedzinie literatury europejskiej za całokształt twórczości (1988), Nagrody im. Herdera (1994), nagrody „Złotego Pióra” za zasługi w zbliżaniu narodów niemieckiego i polskiego (1998) oraz Medalu „Zasłużony dla Tolerancji” (1999).
Otrzymał również następujące odznaczenia:

</doc>
<doc id="742692" url="https://pl.wikipedia.org/wiki?curid=742692" title="Centrum Bankowo-Finansowe w Warszawie">
Centrum Bankowo-Finansowe w Warszawie

Centrum Bankowo-Finansowe, dawniej Dom Partii lub zwyczajowo Biały Dom – budynek biurowy w Warszawie znajdujący się przy rondzie Charles’a de Gaulle’a, pod adresem ul. Nowy Świat 6/12.
Opis.
Do lat 40. XX wieku w tym miejscu, pod adresem ul. Nowy Świat 14, znajdowała się kamienica Jasińskiego, w której w latach 1827–1918 miała siedzibę Izby Obrachunkowa, w latach 1915–1918 niemiecka Kolej Przewozów Wojskowych, Dyrekcji Generalnej Warszawa ("Militäreisenbahn – Generaldirektion Warschau"), a w latach 1918–1939 Ministerstwo Komunikacji, choć w 1931 główną siedzibę resortu przeniesiono na ul. Chałubińskiego 4/6.
Na projekt budynku rozpisano w 1947 roku konkurs architektoniczny. W tym samym roku spośród 10 zaproszonych zespołów wybrano projekt zespołu „Tygrysów” (Wacław Kłyszewski, Jerzy Mokrzyński i Eugeniusz Wierzbicki). Budowę rozpoczęto w lipcu 1948. 
Budynek oddano do użytku 1 maja 1951 jako tak zwany Dom Partii (siedzibę Komitetu Centralnego Polskiej Zjednoczonej Partii Robotniczej). Od tego dnia do nowego gmachu sukcesywnie zaczęły się przenosić kolejne wydziały PZPR, jednak wciąż trwały w nim prace wykończeniowe. Ostateczne przekazanie do eksploatacji całości budynku nastąpiło na początku sierpnia 1952. Zbudowany został oficjalnie ze składek członków partii; tak naprawdę koszty pokryto z kasy państwa i z wymuszonych zakupów cegiełek i później mieścił się tu też Komitet Warszawski PZPR. Do budowy wykorzystano m.in. granit ze zniszczonego mauzoleum Hindenburga. 
Monumentalny gmach ma kształt zamkniętego czworoboku z dużym wewnętrznym dziedzińcem, łączącym się w przyziemiu szerokimi podcieniami z otwartą przestrzenią.
W latach 1991–2000 w budynku miała siedzibę Giełda Papierów Wartościowych, która później przeniosła się do Centrum Giełdowego. 16 kwietnia 1991 odbyła się tam pierwsza sesja giełdowa. Na mocy decyzji premiera Tadeusza Mazowieckiego z lipca 1990 środki z wynajmu zostały przeznaczone na budowę nowej Biblioteki Uniwersytetu Warszawskiego.
Właścicielem budynku jest Centrum Bankowo-Finansowe „Nowy Świat” SA, której udziałowcami są Mars Fundusz Inwestycyjny Zamknięty oraz Fundacja Uniwersytetu Warszawskiego. Głównymi najemcami są Agencja Rozwoju Przemysłu oraz Bank Gospodarstwa Krajowego.
W maju 2005 przed budynkiem odsłonięto pomnik Charles’a de Gaulle’a. W 2009 budynek został wpisany do rejestru zabytków..
Do 2019 na parterze budynku znajdował się salon sprzedaży samochodów marki Ferrari. Do 2020 w budynku miało swoją siedzibę Ministerstwo Gospodarki Morskiej i Żeglugi Śródlądowej.

</doc>
<doc id="742696" url="https://pl.wikipedia.org/wiki?curid=742696" title="Glacier Blanc">
Glacier Blanc

Glacier Blanc – najdłuższy (blisko 6 km) i drugi co do wielkości (powierzchnia ok. 560 ha) lodowiec w grupie górskiej Écrins w Alpach Delfinackich we Francji. Znajduje się na terenie Parku Narodowego Écrins (fr.: "Parc national des Écrins").
Glacier Blanc otoczony jest wysokimi szczytami Alp Delfinackich: Barre des Écrins, Roche Faurio i Pic de Neige Cordier. Tworzy się głównie na północnych stokach Barre des Écrins i jej bocznego wierzchołka Dôme de neige des Écrins. Spływa szerokim łukiem, początkowo ku północnemu wschodowi, po czym zakręca ku południowemu wschodowi i wreszcie ku południu, w kierunku Pré de Mme Carle. Wypływające spod niego wody zasilają potok St. Pierre, należący do zlewiska rzeki Durance.
Nazwa lodowca powstała na zasadzie kontrastu jego czysto białej powierzchni z ciemną powierzchnią sąsiedniego Glacier Noir.
Obecnie Glacier Blanc, podobnie jak inne lodowce alpejskie, jest w odwrocie. Jest on znacznie obficiej zasilany śniegiem niż np. sąsiedni Glacier Noir, lecz jego jęzor schodzący obecnie do wysokości 2350 m n.p.m. ze względu na południową wystawę jest znacznie bardziej narażony na letnią ablację.
W przeszłości (jeszcze w I połowie XIX w.) jęzor lodowcowy Glacier Blanc w dolnej części łączył się z jęzorem położonego bardziej na południe i oddzielonego masywem Barre des Écrins lodowca Glacier Noir. W 1815 r. koniec jęzora znajdował się na płaskim terenie Pré de Madame Carle, na wysokości ok. 1880 m n.p.m. i zaledwie o kilkadziesiąt metrów od obecnego schroniska Cézanne. Pomiędzy rokiem 1815 a 1986 czoło Białego Lodowca cofało się ze średnią szybkością ok. 9 m na rok, co daje łącznie ponad 1,5 km. Od roku 1986 do 2012 czoło lodowca cofnęło się jednak o 726 m, co daje już 28 m na rok, przy czym dla dekady 2003-2012 było to już średnio 41 m na rok. Jeszcze gorsze pod tym względem były ostatnie lata. W 2011 r. czoło lodowca cofnęło się o 76 m, natomiast w 2012 - aż o 101 m. W tymże 2012 r. czoło lodowca nie było już widoczne z punktu pomiarowego wytyczonego w 2007 r. Trzeba było wyznaczyć nowy punkt, usytuowany 10 m od aktualnego położenia czoła lodowca. W tym nowym punkcie, jeszcze rok wcześniej schowanym pod jęzorem, w 1986 r. grubość lodu wynosiła 86 m.
Na podstawie prowadzonych obserwacji stwierdzono, że w latach 1981-2002 poziom lodowca obniżył się średnio o 12 m (od 0 m w strefie przyległej do stoku Barre des Écrins przez ok. 30 m w części środkowej po 65 m na końcu jęzora), co oznacza ubytek kubatury lodu o 45-50 milionów metrów sześciennych. Ilość śniegu, jaka spadła na lodowiec zimą 2011-2012 (w przeliczeniu na równoważnik wody) wyniosła 1,26 m. Jednak letnia ablacja w 2012 r. uszczupliła lodowiec o 2,58 m, co daje łącznie ubytek w wysokości 1,32 m. Oznacza to, że w ciągu tego jednego roku poziom lodowca obniżył się o 1,45 m, co daje ubytek objętości lodowca w wysokości ok. 5 milionów metrów sześciennych. Rekordowym pod tym względem był jednak rok 2003, kiedy ubytek (w przeliczeniu na równoważnik wody) wyniósł 2,1 m, co daje stratę grubości lodowca równą 2,31 m.
Glacier Blanc jest przedmiotem badań ruchu lodowców, prowadzonych przez Park Narodowy Écrins wspólnie z laboratorium glacjologii i geofizyki Państwowego Ośrodka Badań Naukowych (fr.: "Centre National de la Recherche Scientifique" – CNRS).
Na lewym (orograficznie) brzegu lodowca, na wysokości 2542 m n.p.m., wznosi się murowane schronisko turystyczne sekcji Briançon Francuskiego Klubu Alpejskiego (CAF), zwane Refuge du Glacier Blanc. Znacznie wyżej, bo na wysokości 3170 m n.p.m., na skalnej ostrodze na tym samym brzegu lodowca, stoi (również murowane) schronisko tej samej sekcji CAF, zwane Refuge des Écrins.

</doc>
<doc id="742698" url="https://pl.wikipedia.org/wiki?curid=742698" title="Wladimir Kaminer">
Wladimir Kaminer

Wladimir Kaminer (ur. 19 lipca 1967 w Moskwie) – niemiecki pisarz, autor opowiadań, publicysta i didżej rosyjsko-żydowskiego pochodzenia.
Kaminer urodził się w Związku Radzieckim. Zdobył zawód teatralnego i radiowego inżyniera dźwięku, a potem studiował dramaturgię w Rosyjskiej Akademii Sztuki Teatralnej w Moskwie.
W 1990 przybył do NRD i mieszka w Berlinie w dzielnicy Prenzlauer Berg.
Twórczość literacka.
Kaminer pisze w języku niemieckim. Szeroką popularność przyniosła mu już jego debiutancka książka, tom opowiadań "Russendisko" opublikowany w 2000 r.
W swoich utworach, opartych na motywach autobiograficznych, z humorem i dużym dystansem do siebie ukazuje specyfikę życia imigrantów i kłopoty z adaptacją w nowej kulturze, choć równie chętnie powraca do radzieckiego okresu swego życia. Jego satyry społeczne traktujące o życiu imigrantów rozgrywają się najczęściej w Berlinie i trafnie obrazują wielokulturową atmosferę miasta. Kaminer publikuje regularnie w wielu niemieckich gazetach i czasopismach, prowadzi programy radiowe i telewizyjne.
W Polsce ukazały się dwie jego książki – powieść "Muzyka wojskowa" i zbiór prozy "Podróż do Trulali".
Russendisko.
Dużą popularnością cieszą się również prowadzone przez niego wraz z Yuriyem Gurzhym imprezy muzyczno-taneczne pod nawiązującą do tytułu jego pierwszej książki nazwą "Russendisko". Prezentuje na nich współczesną muzykę (głównie reggae, ska, folk, klezmerską i dancehall) i zespoły muzyczne z krajów byłego Związku Radzieckiego, a przede wszystkim rosyjskie i ukraińskie. Imprezy te odbywały się początkowo w berlińskim lokalu Kaffee Burger, a obecnie gościnnie również w wielu innych miastach i zyskały rangę powszechnie rozpoznawanej marki na rynku rozrywkowym.
Uzupełnieniem tej serii imprez są ukazujące się od 2003 r. albumy muzyczne będące kompilacjami utworów promowanych przez niego zespołów muzycznych.
Na podstawie opowiadań "Russendisko" w 2012 r. powstała komedia o tym samym tytule w reżyserii Olivera Ziegenbalga.

</doc>
<doc id="742702" url="https://pl.wikipedia.org/wiki?curid=742702" title="Szkło kryształowe">
Szkło kryształowe



</doc>
<doc id="742704" url="https://pl.wikipedia.org/wiki?curid=742704" title="MF SNAV Adriatico">
MF SNAV Adriatico

SNAV Adriatico (dawna Stena Baltica) – prom należący do Stena Line, pływający do 2011 roku pomiędzy Gdynią a Karlskoroną w Szwecji. Statek został zbudowany w 1986 w stoczni Van der Giessen-de Noord w Holandii jako MS "Koningin Beatrix" dla armatora Stoomvaart Maatschappij Zeeland (SMZ). Zbudowano go według planów budowy takich promów, jak "SNAV Lazio", "SNAV Sardegna", "Princess of Norway" i "King of Scandinavia".
W 1989 roku został odkupiony przez Stena Line i w 2002 nazwany Stena Baltica. Obecnie od 2013 roku statek pływa pod banderą Włoch jako SNAV Adriatico, a jego port macierzysty to Neapol. 
Historia.
Prom został zwodowany w roku 1986 w holenderskiej stoczni Van der Giessen de Noord jako "Koningin Beatrix" (Królowa Beatrix). Wszedł do służby jeszcze w tym samym roku u operatora SMZ (Stoomvaart Maatschappij Zeeland), z portem macierzystym Hoek van Holland, kursując między tym portem i Harwich. W 1989 połączenie to i statek przejęła szwedzka firma armatorska Stena Line. Statek utrzymywał je do roku 1997, kiedy to zastąpił go prom Stena Discovery. 
Po przybyciu "Stena Discovery", "Koningin Beatrix" został przeniesiony na trasę Fishguard-Rosslare, zastępując tam "Stena Felicity". Obsługiwał tę trasę do roku 2002, kiedy to został zastąpiony przez inny prom floty Stena Line "Stena Europe". W tym okresie portem macierzystym był Londyn.
W 2002 roku nowym portem macierzystym "Koningin Beatrix" stało się Nassau na Bahamach, a nazwę statku zmieniono na "Stena Baltica" i skierowano do obsługi połączenia z Gdynią.
W 2005 "Stena Baltica" został poddany gruntownej przebudowie w Gdańskiej Stoczni Remontowej, która była największą modernizacją w dziejach armatora Stena Line oraz jedną z najdroższych w dziejach stoczni (235 milionów SEK). W wyniku remontu liczba miejsc pasażerskich została zmniejszona z 1800 do 1200 na rzecz zwiększenia przestrzeni towarowej, gdzie został dobudowany dodatkowy pokład samochodowy. Obecnie prom może jednorazowo zabrać na pokład 465 samochodów. W przestrzeni pasażerskiej w wyniku remontu powstały nowe restauracje, nowe kabiny oraz miejsca rozrywki dla dorosłych i dzieci.
W czerwcu 2011 "Stena Baltica" została zastąpiona na trasie Karlskrona - Gdynia przez prom "Stena Spirit".
W 2013 roku nowym armatorem jednostki, której nazwę zmieniono na "SNAV Adriatico", z portem macierzystym w Neapolu, stał się włoski SNAV, a od 2015 hiszpańska Acciona Trasmediterránea. Od 2013 roku kolejny prom nosi nazwę "Stena Baltica".

</doc>
<doc id="742705" url="https://pl.wikipedia.org/wiki?curid=742705" title="Stena Baltica">
Stena Baltica



</doc>
<doc id="742707" url="https://pl.wikipedia.org/wiki?curid=742707" title="Adler-32">
Adler-32

Adler-32 – suma kontrolna opracowana przez Marka Adlera w oparciu o sumę kontrolną Fletchera. Jest trochę mniej efektywna przy wykrywaniu przypadkowych przekłamań danych w porównaniu do CRC-32, ale za to znacznie szybciej obliczana przez oprogramowanie.
Algorytm.
Sumę kontrolną Adler-32 uzyskuje się poprzez obliczenie dwóch 16 bitowych sum kontrolnych "A" i "B" oraz poprzez powiązanie ich bitów w 32 bitową liczbę całkowitą. "A" jest sumą wszystkich bajtów w danym ciągu danych, a "B" jest sumą indywidualnych wartości zmiennej "A" z każdego kroku obliczenia.
Na samym początku "A" jest inicjalizowane jako 1, a "B" jako 0. Obydwie zmienne sumowane modulo 65521 (największa liczba pierwsza mniejsza od 216). Bajty są w kolejności Big Endian.
Funkcja może być zdefiniowana jako:
 "A" = 1 + "D"1 + "D"2 + ... + "D""n" (mod 65521)
 "B" = (1 + "D"1) + (1 + "D"1 + "D"2) + ... + (1 + "D"1 + "D"2 + ... + "D""n") (mod 65521)
 = "n"×"D"1 + ("n"-1)×"D"2 + ("n"-2)×"D"3 + ... + "D""n" + "n" (mod 65521)
 "Adler-32"("D") = "B" × 65536 + "A"
gdzie "D" to ciąg bajtów, dla których jest obliczana suma kontrolna, a "n" jest długością "D".
Przykładowe obliczenie.
Suma Alder-32 dla ciągu znaków "codice_1" w formacie ASCII jest obliczana następująco:
 Kod ASCII A B
 W: 87 1 + 87 = 88 0 + 88 = 88
 i: 105 88 + 105 = 193 88 + 193 = 281
 k: 107 193 + 107 = 300 281 + 300 = 581
 i: 105 300 + 105 = 405 581 + 405 = 986
 p: 112 405 + 112 = 517 986 + 517 = 1503
 e: 101 517 + 101 = 618 1503 + 618 = 2121
 d: 100 618 + 100 = 718 2121 + 718 = 2839
 i: 105 718 + 105 = 823 2839 + 823 = 3662
 a: 97 823 + 97 = 920 3662 + 920 = 4582
 A = 920 = 398 hex
 B = 4582 = 11E6 hex
 Suma = 11E60398 hex
W tym przykładzie pominięto operację sumy modulo, ponieważ wartość żadnej ze zmiennych nie mogła przekroczyć 65521.
Przykładowa implementacja.
Zoptymalizowana implementacja w języku C wygląda następująco:
 #define MOD_ADLER 65521
 uint8_t *data; /* Pointer to the data to be summed */
 size_t len; /* Length in bytes */
 uint32_t a = 1, b = 0;
 while (len) {
 unsigned tlen = len &gt; 5550 ? 5550 : len;
 len -= tlen;
 do {
 a += *data++;
 b += a;
 } while (--tlen);
 a = (a &amp; 0xffff) + (a » 16) * (65536-MOD_ADLER);
 b = (b &amp; 0xffff) + (b » 16) * (65536-MOD_ADLER);
 /* It can be shown that a &lt;= 0x1013a here, so a single subtract will do. */
 if (a &gt;= MOD_ADLER)
 a -= MOD_ADLER;
 /* It can be shown that b can reach 0xffef1 here. */
 b = (b &amp; 0xffff) + (b » 16) * (65536-MOD_ADLER);
 if (b &gt;= MOD_ADLER)
 b -= MOD_ADLER;
 return (b « 16) | a;
Sztuczki wykorzystane dla zwiększenia wydajności:
Krótkie paczki danych.
W przypadku krótkich paczek danych sumy cząstkowe nie osiągają magicznej wartości 65521. Na przykład dla paczki 128 bajtów maksymalna wartość sumy cząstkowej A wynosi 32640 i nie jest na niej przeprowadzana operacja modulo. Słabość tę odkrył w 2001 roku Jonathan Stone i opisał ją: "W skrócie, dla krótkich paczek danych Adler-32 nie gwarantuje optymalnego wykorzystania dostępnych bitów. Nie wierzcie mi na słowo, zapytajcie Marka Adlera. :-)". Dokładny opis problemu można znaleźć w specyfikacji RFC 3309, która wymaga używania CRC-32 dla SCTP -- Stream Control Transmission Protocol.

</doc>
<doc id="742711" url="https://pl.wikipedia.org/wiki?curid=742711" title="Palouse">
Palouse

Paluzowie (nazwa własna "pah'-loose") – plemię Indian Ameryki Północnej zamieszkujące obszary nad rzeką o tej samej nazwie (Palouse River) w stanach Waszyngton i Idaho. Nazwa ta odnosi się też do całego regionu. Byli objęci traktatem z roku 1855 o terytoriach indiańskich i odmówili przeniesienia się do rezerwatu.
Obecnie niewielka ich liczba zamieszkuje południowo-wschodnie obszary stanu Waszyngton.

</doc>
<doc id="742715" url="https://pl.wikipedia.org/wiki?curid=742715" title="Pecos (Indianie)">
Pecos (Indianie)

Pecos (nazwa własna "pay'-kos") – plemię Indian Ameryki Północnej zamieszkujące największe i najludniejsze pueblo nad Pecos River w stanie Nowy Meksyk, około 50 km od Santa Fé. W roku 1540, gdy dotarł do nich Francisco Vásquez de Coronado, liczbę mieszkańców Pecos obliczano na 2000 osób.
W czasach późniejszych, w wyniku łupieżczych najazdów Apaczów i Komanczów, Indianie Pecos zostali wybici prawie do nogi, a w roku 1838 ostatnie siedemnaście osób zbiegło do puebla Jemez, gdzie ich potomkowie żyją do dzisiaj. Od nazwy puebla i plemienia wzięła swą nazwę rzeka, największy dopływ Rio Grande, hrabstwo i miasto w Nowym Meksyku w pobliżu ruin puebla.

</doc>
<doc id="742719" url="https://pl.wikipedia.org/wiki?curid=742719" title="Eduard Seler">
Eduard Seler

Eduard Georg Seler (ur. 1849, zm. 1922) – niemiecki amerykanista i paleontolog.
Życiorys.
Eduard Seler urodził się w Krośnie Odrzańskim (wtedy w Prusach Crossen an der Oder) 5 grudnia 1849 r. Studiował matematykę, mineralogię, botanikę i paleontologię. Do roku 1876 nauczał jako matematyk i historyk w Wyższej Szkole Dorotheenstädti w Berlinie. Z powodu zdrowotnych przeniósł się do Triestu, gdzie rozpoczął studia językoznawstwa. Tam zainteresował się etnografią prekolumbijską i archeologią.
W 1884 obronił pracę doktorską w Lipsku z języka Majów. W 1887 habilitował się w Berlinie z tematu "Rękopisy Meksykańskie". W roku 1894 objął stanowisko asystenta dyrektora w Muzeum Etnograficznym w Berlinie. Od 1904 do 1922 był jego dyrektorem. W latach 1887 - 1910 był redaktorem w sześciu czasopismach o tematyce Meksyku i założycielem botanicznego i archeologicznego college'u. W 1899 otrzymał profesurę języków amerykańskich, etnografii i starożytnych cywilizacji na uniwersytecie w Berlinie. Od 1910 do 1911 piastował urząd dyrektora Międzynarodowego Instytutu Archeologii w Meksyku. Był pomysłodawcą niemieckiej fundacji zajmującej się tematyką prekolumbijskiego Meksyku i prekolumbijskiej Ameryki.
Eduard Seler przez większość życia w swoich pracach koncentrował się na staroindiańskich pismach, religii i mitach. Jego publikacje i monografie dały podwaliny dla rdzennego językoznawstwa amerykańskiego, archeologii, rodzimej historii i etnografii.
23 listopada 1992 w Meksyku otworzono fundację im. Eduard'a Seler'a "FAITHS" dla wszystkich badaczy archeologii i etnografii.
Eduard Seler zmarł 23 listopada 1922 w Berlinie.
Bibliografia.
recenzja: Benjamin Keen Ethnohistory, Vol. 39, No. 2 (Spring, 1992), pp. 214-216

</doc>
<doc id="742720" url="https://pl.wikipedia.org/wiki?curid=742720" title="Voce Angeli">
Voce Angeli

Voce Angeli – chór mieszany czterogłosowy założony w 1999 roku przez Piotra Pałkę, jednego z dyrygentów Scholi Papieskiej śpiewającej podczas wizyty Jana Pawła II na krakowskich Błoniach.
Działa od początku swego istnienia przy bazylice Franciszkanów w Krakowie.
Nazwa Voce Angeli [czyt. woce angeli] pochodzi z łaciny i oznacza „Głosem Anioła”.
Chór w swoim repertuarze – głównie a cappella – posiada opracowania muzyki sakralnej oraz świeckiej, pochodzące z różnych epok.
Autorem znacznej części kompozycji jest sam dyrygent – Piotr Pałka.
Chór Voce Angeli w swoim dorobku artystycznym w stosunkowo niedługim czasie zarejestrował kilka nagrań, wydając samodzielne płyty. Kilka utworów śpiewanych przez Voce Angeli znalazło się także w wydaniach zbiorowych różnych artystów.
Linki zewnętrzne.
Oficjalna strona Chóru Voce Angeli

</doc>
<doc id="742725" url="https://pl.wikipedia.org/wiki?curid=742725" title="Pend d’Oreille">
Pend d’Oreille

Pend d’Oreille lub Kalispelowie (nazwa własna) – plemię Indian Ameryki Północnej zamieszkujące obszary nad rzeką Pend Oreille, w stanie Idaho.
Pierwsi Francuzi, którzy się z nimi zetknęli, nazwali ich "Pend d’Oreille" od wielkich kolczyków z muszli noszonych zarówno przez kobiety, jak i mężczyzn.
Obecnie niewielka liczba tych Indian zamieszkuje północne obszary stanu Idaho.

</doc>
<doc id="742731" url="https://pl.wikipedia.org/wiki?curid=742731" title="Penakukowie">
Penakukowie

Penakukowie (ang. "Pennacook") – plemię Indian Ameryki Północnej zamieszkujące obszary stanów New Hampshire, Massachusetts i Maine. Nazywano ich również Merimakami od rzeki w tym regionie. Blisko spokrewnieni z Abenakami.
W dzisiejszych czasach niewielka ich liczba zamieszkuje te same ziemie, ale znani są jako odłam Indian św. Franciszka (resztki różnych plemion z terenów Nowej Anglii). Nazwę wzięły od nich miasto i jezioro w hrabstwie Merrimac w New Hampshire.

</doc>
<doc id="742737" url="https://pl.wikipedia.org/wiki?curid=742737" title="Odyniec (herb szlachecki)">
Odyniec (herb szlachecki)

Odyniec – polski herb szlachecki.
Opis herbu.
W polu błękitnym srebrna strzała bez opierzenia, żelaźcem do góry, z poprzecznicą srebrną w środku. Strzała przy końcu swoim złamana i na prawo, w górę skos zakrzywiona. W klejnocie pięć piór strusich.
Labry zdobiące herb - błękitne, podbite srebrem.
Najwcześniejsze wzmianki.
Piotr Nałęcz Małachowski w swojej książce - "Zbiór Nazwisk Szlachty", wspomina rycerza Szyszkę - Deputata do Trybunału Litewskiego z roku 1679, pieczętującego się tym herbem.
Herbowni.
Bahrymowski, Barynowski, Bnozowieck, Bohusz, Brzozowiecki, Burło-Burdzicki , Dobrowolski , Holcowski, Odyniec, Odyniecki, Odyńcewicz, Omeliński, Omyliński, Rafałowicz, Rasałowicz, Rykała, Szyszko-Bohusz, Szostowski, Wysłouch, Ząbkowski.
Linki zewnętrzne.
www.jurzak.pl

</doc>
<doc id="742740" url="https://pl.wikipedia.org/wiki?curid=742740" title="Tążyna">
Tążyna

Tążyna – rzeka, lewobrzeżny dopływ Wisły o długości 49,8 km i powierzchni zlewni: 495,8 km². 
Charakterystyka.
Tążyna (zwana również "Tonczyną") jest lewobrzeżnym dopływem Wisły, stanowiąc na ujściowym odcinku południowo-wschodnią granicę Puszczy Bydgoskiej. Wypływa z mokradeł nazywanych „Błotami Ostrowskimi”. Górny odcinek to Kanał Parchański, dalej płynie meandrami w niecce Tążyny. Ujście do Wisły następuje w miejscowości Otłoczyn położonej w centrum Niziny Ciechocińskiej (od wieków potocznie zwanej otłoczynami).
Pod względem hydrograficznym można wyróżnić dwa odcinki: 
Obszar dorzecza Tążyny, wykazujący asymetrię, wynosi 495,6 km2, w tym lasy zajmują 10%, a łąki 13% powierzchni. Długość strugi wynosi 49,8 km, a jej spadek w górnym biegu na odcinku od wsi Brudnia do Ostrowa wynosi 0,14‰, na krawędzi wysoczyzny - osiąga 0,77‰, a na odcinku pradolinnym 2,3‰, w dolnym zaś biegu 1‰.
Rolę retencyjną wód w dorzeczu Tążyny spełniają obok nielicznych jezior pokłady torfów, które zalegają m.in. koło wsi Osówko, jezior Ostrowąs i Świętego oraz w dolinie Tążyny w jej środkowym i dolnym biegu. Szerokość koryta Tążyny koło wodowskazu Otłoczynek wynosi 4 m, przy stanie wody 44 cm i średniej głębokości 20 cm.
Dopływy Tążyny biorą swój początek z wysoczyzny morenowej, przy czym prawostronne dopływy są zasobniejsze w wodę aniżeli lewostronne. Przeważnie są to cieki okresowe. W dolnym odcinku koło wsi Wołuszewo uchodzą do Tążyny dwa rowy, odwadniające tereny koło Ciechocinka. W dolnym biegu, gdzie rzeka przepływa przez Puszczę Bydgoską, nie rozwinęły się żadne większe dopływy ze względu na przepuszczalność materiałów budujących terasy doliny Wisły.
Czystość wód.
Stan czystości rzeki został sklasyfikowany jako nieodpowiadający normom pod względem fizykochemicznym i bakteriologicznym. Wpływ na jakość wód mają spływy z okolicznych pól i łąk. Rzeka odbiera niedostatecznie oczyszczone ścieki z Przybranowa (ok. 6,0 tys. m³/rok), Służewa (ok. 2,0 tys. m³/rok) i nieoczyszczone ścieki z Aleksandrowa Kujawskiego w ilości ok. 19,5 tys. m³/rok. Odbiera również ścieki poprzez system rowów melioracyjnych z nieskanalizowanych gospodarstw gmin Zakrzewo i Koneck. Całoroczna analiza zawartości chlorofilu w wodach określiła stan czystości odpowiadający II klasie.
Powyżej i poniżej Aleksandrowa Kujawskiego wody Tążyny są sklasyfikowane jako nie odpowiadające normom, pomimo że w mieście pracuje nowoczesna mechaniczno-biologiczna oczyszczalnia ścieków, którą oddano do użytku w połowie 1997 roku. Obiekt ten odbiera ok. 485 tys. m³ ścieków z terenu miasta. Około 90% zlewni rzeki to obszar bezleśny.
W związku z budową autostrady A1 planowane jest zlikwidowanie ujęcia wody Kuczek (dostarcza wodę pitną dla Aleksandrowa, Ciechocinka oraz wszystkich miejscowości gminy Aleksandrów Kujawski położonych w Nizinie Ciechocińskiej) i budowa nowego w Otłoczynie nad Tążyną.
Mała Tążyna.
Mała Łążyna to dopływ Tążyny o całkowitej długości 21,3 km. Jej źródła znajdują się w okolicach Łowiczek. Powierzchnia zlewni wynosi 85 km². Wody rzeki są sklasyfikowane jako nie odpowiadające normom, także pod względem sanitarnym.

</doc>
<doc id="742742" url="https://pl.wikipedia.org/wiki?curid=742742" title="Pima">
Pima

Pima, Pimowie (nazwa własna Akimel O'odham lub Aa'-tam, co znaczy „ludzie rzeki”, słowem "Pima" (pol. „nie wiem”) określali ich sąsiedzi nierozumiejący ich języka) – plemię Indian Ameryki Północnej z rodziny uto-azteckiej, zamieszkujące obszary nad rzekami Gila River i Salt w stanie Arizona oraz północnej części stanu Sonora w Meksyku. Potomkowie starożytnej kultury Hohokam, sprzymierzeni z plemieniem Tohono O’odham (Papagów, zwanych też „Ludem Fasoli”). Ponad sto pięćdziesiąt lat temu połączyli się z resztkami plemienia Maricopa, którzy zostali ze swych terenów wyparci przez własnych pobratymców z plemienia Mohave. Chociaż Pimowie i Maricopa mówili zupełnie innymi językami, oba plemiona od tamtej chwili żyją razem.
Pimowie od najdawniejszych czasów byli ludem osiadłym. Uprawiali fasolę, kukurydzę, dynię i inne warzywa. W czasach historycznych zaczęli uprawiać zboże i hodować bydło.
Powtarzające się najazdy łupieżcze wojowniczych plemion koczowniczych (przede wszystkim Apaczów) spowodowały wczesny upadek plemienia. Plemię znane z pokojowego trybu życia. W obronie swego terytorium bili się bohatersko; w walkach z Apaczami nie brali jeńców, zabijając nieprzyjaciół na miejscu, natomiast kobiety i dzieci oszczędzali, przyjmując do własnego plemienia. Nigdy nie skalpowali zabitych nieprzyjaciół, uważając ich – szczególnie Apaczów – za nosicieli złego ducha, a tym samym niegodnych dotykania po śmierci.
Pierwotnie Pimowie mieszkali w pueblach złożonych z domów z suszonej na słońcu cegły adobe, ale gdy puebla uległy zniszczeniu, zaczęli budować kopulaste domostwa oparte na szkielecie z giętych tyk obłożonych mułem zmieszanym ze słomą. Z niejasnych powodów uważali je za bezpieczniejsze i do dzisiaj Pimowie, Papagowie i Maricopa używają takich budowli jako magazyny i składy.
Pimańskie kobiety uchodziły (i jest tak też dzisiaj) za mistrzynie w wyplataniu koszy. Pimowie byli jednym z ostatnich plemion, które zarzuciło łuk na rzecz broni palnej.
Po wojnie meksykańskiej lat 1846–1848 plemię zostało otoczone opieką przez rząd Stanów Zjednoczonych. Dzisiaj żyją · wraz z Tohono O’odham i Maricopa – w rezerwatach w stanie Arizona, w większości w liczącej ok. 16 tys. mieszkańców społeczności "Gila River Indian Community". Ich imię nosi hrabstwo i miasto w Arizonie. Jednym z żołnierzy amerykańskich, którzy wznieśli flagę amerykańską na wygasłym wulkanie dominującym nad wyspą Iwo Jima w czasie II wojny światowej, był Ira Hayes, Indianin z plemienia Pimów.

</doc>
<doc id="742753" url="https://pl.wikipedia.org/wiki?curid=742753" title="Skalp">
Skalp

Skalp – trofeum wojenne znane wśród niektórych plemion Indian Ameryki Północnej i (według Herodota) u Scytów. Zwykle skrawek skóry głowy z włosami zerwany – poprzez nacięcie – z głowy pokonanego wroga. Zdobycie skalpu miało często znaczenie kultowe i magiczne, ale często też (po pojawieniu się w Ameryce białych najeźdźców) czysto praktyczne.
Skalpowanie rozwinięto niezależnie w różnych kulturach zarówno Starego, jak i Nowego Świata.
Nie wszystkie plemiona indiańskie praktykowały skalpowanie przeciwników i większość badaczy uważa, że zwyczaj ten – znany wśród Irokezów i Krików upowszechnił się po pojawieniu się białych. U niektórych plemion wschodnich stanów praktykowano zbieranie nie skalpów, a odciętych głów nieprzyjaciół.
Zgodnie z XVIII-wiecznymi relacjami skalpowanie stało się zwyczajem, gdy władze kolonii brytyjskich zaczęły płacić za zabicie szczególnie znienawidzonych Indian. Skalpy zbierali nie tylko Indianie, ale i biali; natomiast w pierwszym okresie Indianie nie zbierali skalpów białych kolonistów, którzy nie byli dla nich wojownikami. Podobnie Indianie Wielkich Równin nie skalpowali tzw. „Buffalo Soldiers”, czyli czarnoskórych żołnierzy operujących na obszarach prerii w II połowie XIX wieku. Indianie z plemienia Pima nie skalpowali, z przyczyn religijnych, Apaczów.
Skalpowanie nie zawsze było równoznaczne ze śmiercią. Często zdarzało się, że wojownik skalpował żywego przeciwnika i pozwalał mu wrócić cało do swoich tylko po to, by doznał pogardy i zniesławienia jako wojownik, który dał się pokonać. Biali, oskalpowani ale żywi, byli pokazywani publicznie, by wzbudzić nienawiść do „czerwonoskórych”. Wśród Indian prerii panowało przekonanie, że większy honor przyniesie uderzenie nieprzyjaciela kijem niż zabicie go i oskalpowanie. W niektórych plemionach był zwyczaj, że wojownik nie skalpował swojej ofiary, zostawiając to innym, nawet kobietom; u innych wojownik zdejmował skalp, ale tylko po to, by pociąć zdobycz na mniejsze kawałki i podzielić się z innymi uczestnikami bitwy. Wojownicy plemion prerii nie mieli zwyczaju odmierzania swej sławy liczbą skalpów.
Niektóre plemiona Wielkich Równin uważały, że oskalpowany wojownik nie może dostąpić życia wiecznego. Z tego powodu wojownicy tych plemion starali się zrobić wszystko, by uchronić własnych zabitych i rannych przed oskalpowaniem. Skalp nie zawsze zachowywano; czasami był zostawiany na miejscu potyczki. Mógł być poświęcany bogu słońca, czemu towarzyszyła krótka modlitwa; w innych wypadkach poświęcano go wodzie i wrzucano do strumienia lub rzeki. Skalp, który miał być zachowany, był suszony i rozciągany na specjalnej obręczy o średnicy około 15 cm. Po wysuszeniu strona wewnętrzna była malowana na czerwono lub czerwono i czarno. Tak spreparowane skalpy były używane przez kobiety niektórych plemion podczas "Tańca Skalpów".
Skalpy były często wykorzystywane jako element zdobniczy tarcz, włóczni, szat, pasów lub naszyjników. Dakotowie zachowywali skalp przez rok wierząc, że w tym czasie duch oskalpowanego wroga unosi się gdzieś w pobliżu. Po roku, podczas specjalnego święta, skalpy niszczono, uwalniając tym samym duchy. Arikara wieszali skalpy w swych Chatach Szamanów jako ofiary dla bóstw plemiennych.
Niektórzy wojownicy – zwłaszcza na wschodzie dzisiejszych Stanów Zjednoczonych i Kanady – golili głowy zostawiając jeden długi i szeroki kosmyk (tzw. lok skalpowy), niejako zachęcający wroga do ataku celem zdobycia skalpu.

</doc>
<doc id="742754" url="https://pl.wikipedia.org/wiki?curid=742754" title="Peter Frampton">
Peter Frampton

Peter Kenneth Frampton (ur. 22 kwietnia 1950 w Beckenham) – angielski muzyk, gitarzysta rockowy, jego nagrana na żywo płyta "Frampton Comes Alive!" pozostaje jedną z najpopularniejszych płyt koncertowych (sześciokrotny status platynowej płyty).

</doc>
<doc id="742756" url="https://pl.wikipedia.org/wiki?curid=742756" title="Skalpowanie">
Skalpowanie



</doc>
<doc id="742757" url="https://pl.wikipedia.org/wiki?curid=742757" title="Edyta Piecha">
Edyta Piecha

Edyta Maria Piecha (; ; ur. 31 lipca 1937 w Noyelles-sous-Lens we Francji) – radziecka i rosyjska piosenkarka polskiego pochodzenia.
Życiorys.
Córka polskiego górnika pracującego w kopalniach francuskiego departamentu Pas-de-Calais, Stanisława Piechy i Felicji Korolewskiej. W 1945 roku wraz z matką i ojczymem Janem Gołąbem, działaczem komunistycznym, przyjechała do Polski i zamieszkała w Boguszowie.
Ukończyła liceum pedagogiczne w Wałbrzychu. Po maturze wyjechała z Polski na studia do Związku Radzieckiego. Od 1955 roku studiowała psychologię na Wydziale Filozofii Uniwersytetu Leningradzkiego, a od 1956 roku równocześnie uczyła się śpiewu i kompozycji w Konserwatorium Petersburskim.
Debiutanckim występem na koncercie noworocznym 1955/1956 jako solistka studenckiego zespołu muzycznego Drużba zdobyła popularność. Spowodowało to, że poświęciła się karierze estradowej w ZSRR. Współpracowała z kierownikiem wspomnianego zespołu studenckiego Aleksandrem Broniewickim, który został jej pierwszym mężem. Początkowo – w latach pięćdziesiątych XX wieku – śpiewała głównie piosenki polskie, jak np. "Czerwony autobus" i "Deszczyk".
Pierwszym jej zagranicznym występem był koncert we Wrocławiu w 1964 roku. W następnych latach wielokrotnie koncertowała za granicami ZSRR, m.in. w 1972 roku w Monachium na XX Igrzyskach Olimpijskich, w Afganistanie, Australii, Austrii, Boliwii, Kostaryce, Francji, Wenezueli, USA oraz krajach bloku wschodniego, przede wszystkim w NRD, dokąd wyjeżdżała 35 razy.
13 października 1988 roku otrzymała tytuł Ludowego Artysty ZSRR. Śpiewa piosenki kompozytorów rosyjskich, m.in. Aleksandry Pachmutowej. Jako pierwsza piosenkarka radziecka stworzyła własny styl występowania na estradzie. Znana z długich szalów i powłóczystych kreacji, z których kilka zaprojektował dla niej Sława Zajcew.
Mieszka na stałe w Sankt Petersburgu. Jej urodzony w 1980 roku wnuk Stanisław Piecha (syn jedynej córki Ilony Broniewickiej) poszedł w jej ślady i również został piosenkarzem.
W 2015 roku telewizja rosyjska nakręciła serial "Urodzona gwiazda" "(ros. Рожденная звездой)" oparty na biografii Edyty Piechy. Bohaterka serialu, rosyjska piosenkarka nazywa się Klaudia Kowal. Główne role w serialu zagrali: Marina Aleksandrova i Igor Petrenko. W Polsce serial był emitowany na kanale TVP2 w roku 2021. 

</doc>
<doc id="742758" url="https://pl.wikipedia.org/wiki?curid=742758" title="Harold Jeffreys">
Harold Jeffreys

Sir Harold Jeffreys (ur. 22 kwietnia 1891 w Fatfield, Anglia, zm. 18 marca 1989 w Cambridge) – angielski astronom, statystyk, matematyk i geofizyk. Laureat Medalu Copleya.
Życiorys.
Studiował w St John’s College na Uniwersytecie Cambridge. Następnie, od roku 1914, wykładał na tym uniwersytecie matematykę i geofizykę.
Prowadził badania nad pochodzeniem Układu Słonecznego, teorią ruchów biegunów ziemskich, historią termiczną Ziemi oraz rozchodzenia się fal sejsmicznych. Pracował również nad teorią prawdopodobieństwa, hydrodynamiką i teorią sprężystości.
Był ważnym wczesnym pionierem i proponentem podejścia bayesowskiego w statystyce, opisując to podejście w książce "Theory of Probability" (1939). Spotkał się w następstwie tego z kategorycznym oporem i krytyką ortodoksyjnych statystyków takich jak Ronald Fisher.
Poślubił Berthę Swirles (1903-1999), brytyjską matematyczkę i fizyczkę, z którą współpracował przy tworzeniu książek takich jak powszechnie używany podręcznik "Metody matematyczne fizyki" (1940).
W 1953 otrzymał Złoty Medal Królewskiego Towarzystwa Astronomicznego.
Prowadząc badania astronomiczne, ustalił, że cztery duże gazowe planety (Jowisz, Saturn, Uran, Neptun) są bardzo chłodne. Opracował pierwsze modele budowy tych planet.

</doc>
<doc id="742759" url="https://pl.wikipedia.org/wiki?curid=742759" title="Seminole (Indianie)">
Seminole (Indianie)

Seminole – plemię Indian Ameryki Północnej z muskogeńskiej rodziny językowej, wywodzące się z Krików, od których odłączyło się w XVII wieku. Nazwa nadana przez Krików (Sim-in-ol) oznacza „Odszczepieńców”. Seminole sami siebie nazywali "Miccosukee".
Charakterystyka.
Mężczyźni tego plemienia byli przeważnie wysocy i dobrze zbudowani. Nosili długie do kolan bawełniane koszule, przy czym – zamiast kieszeni – z pasa zwisały im liczne sakwy i woreczki. Na głowach (podobnie jak Arabowie) nosili zawoje, czasami dekorowane pióropuszami lub kitami. Żywili się mięsem jeleni, dzikich indyków, ryb i żółwi, które piekli w skorupach. Ich domostwa kryte liśćmi palmowymi były otwarte ze wszystkich stron przypominając nieco domostwa niektórych szczepów Amazonii.
Historia.
Pierwotnie zamieszkiwali północną Florydę, jak również południową Georgię. Dlatego też, w najbardziej rozpowszechnionym podejściu do historii Stanów Zjednoczonych, uważa się ich za mieszkańców południowej Florydy, nie unikając faktu, że na bagienne tereny Everglades wkroczyli uciekając przed białymi.
Historia ich zatargów z białymi sięga co najmniej roku 1812, ale nabrała szczególnie wyraźnego natężenia w latach 1817–18 podczas tzw. pierwszej wojny z Seminolami, znanej również jako pierwsza wojna seminolska lub pierwsza wojna florydzka. Wojna ta rozpoczęła się od oskarżenia Seminolów o chronienie uciekających z plantacji czarnoskórych niewolników, co wówczas stanowiło czyn surowo karany prawem. Armia amerykańska pod wodzą generała Andrew Jacksona, późniejszego siódmego Prezydenta Stanów Zjednoczonych, dokonała jawnej napaści zbrojnej zabijając ponad 300 Seminolów. Pozostali członkowie tego plemienia Indian amerykańskich zdołali uciec na południe dzisiejszych Stanów Zjednoczonych, głównie w rejony bagienne.
W roku 1819 Hiszpania zrzekła się wszelkich praw do Florydy na rzecz Stanów Zjednoczonych, które zobowiązały się traktować plemiona Indian amerykańskich humanitarnie w zgodzie z prawem USA. Jednakże to postanowienie nigdy nie zostało dotrzymane przez ówczesne jak i późniejsze władze Stanów Zjednoczonych. W roku 1834 postanowiono zamknąć wszystkich przedstawicieli plemienia Seminolów w specjalnych rezerwatach, co czynnie zapoczątkowało drugą wojnę z Seminolami. Przez blisko osiem lat to plemię Indian amerykańskich nadzwyczaj skutecznie odpierało liczne ataki ówczesnych sił wojskowych Stanów Zjednoczonych. Nie mając lepszego wyboru, armia amerykańska pokonała plemię Seminolów podstępem, zapraszając wodza Indian Osceolę do rokowań pokojowych, wskutek czego został on pojmany i aresztowany pod pretekstem łamania prawa Stanów Zjednoczonych. Następnie, pozbawionych wodza Indian otoczono, siłą zmuszono do poddania się USA, a następnie do skrajnie wykańczającego marszu do stanu Oklahoma, gdzie wszyscy ówcześni członkowie plemienia zamknięci zostali w uprzednio przygotowanych rezerwatach, mających charakter znanych z dwudziestowiecznych wojen gett. Jednakże, w odróżnieniu do ofiar gett, Indianie ci w późniejszym czasie weszli w skład federacji Pięciu Cywilizowanych Plemion pod nazwą Narodu Seminolów. Niewielka ich część ukrywała się jeszcze długo na bagnach Everglades na Florydzie, gdzie później utworzono dla nich osobny rezerwat.
Ich nazwę noszą hrabstwa i miasta w Oklahomie i na Florydzie, a także w Alabamie, Pensylwanii i w Teksasie. Dzisiaj to plemię Indian amerykańskich liczy 18 600 osób.

</doc>
<doc id="742760" url="https://pl.wikipedia.org/wiki?curid=742760" title="Szaunisi">
Szaunisi

Szaunisi (także Shawnee, Szawnisowie lub Szawanezi; ) – jedno z najważniejszych historycznie plemion grupy algonkińskiej Indian Ameryki Północnej, pierwotnie żyjące na zalesionych obszarach dzisiejszych stanów: Karoliny Południowej, Tennessee, Pensylwanii i Ohio. Oryginalna nazwa "Ishanibe" oznacza "Pierwszych Ludzi", w innych językach brzmiała "Szawano", "Sawannuka" lub "Sawanna" (ang. "Savannah"). Są znani głównie z walk w obronie doliny rzeki Ohio przed białymi osadnikami i z imienia swojego wodza Tecumseha.
W pierwszym okresie kolonizacji sprzymierzyli się z Francuzami i walczyli po ich stronie przeciwko Brytyjczykom. Pod wodzą Pontiaka brali udział w oblężeniu Detroit i przez następne czterdzieści lat stawali przeciwko Anglikom, a potem Amerykanom. Od roku 1795 ich wódz, Czarne Kopyto, starał się utrzymywać pokój z białymi. Jednak później część Szaunisów przyłączyła się do Krików i Czirokezów z południa, rozpoczynając walki na terenie dzisiejszego stanu Indiana. Ta część plemienia należała do zgrupowanych wokół „proroka” o imieniu Tenskwatawa (brata Tecumseha) przeciwników pokoju z Amerykanami, którzy zostali pokonani w roku 1811 przez generała Williama Henry’ego Harrisona w bitwie pod Tippecanoe.
W 1812 Szaunisi pod wodzą Tecumseha stanęli raz jeszcze po stronie Anglików, ale po jego śmierci w bitwie 5 września 1813 roku nad rzeką Thames w Kanadzie skapitulowali i przyjęli warunki pokojowe.
Przez następne dekady byli spychani na zachód. Jeszcze przed powstaniem stanu Kansas przydzielono im ziemie na obszarze późniejszego Terytorium Kansas (w ramach Terytorium Indiańskiego, to jest ziemie na zachód od rzeki Missisipi).
Dzisiaj część Szaunisów mieszka w rezerwatach w stanie Oklahoma, a pozostali – w różnych częściach Stanów Zjednoczonych. Ich imię – często w zniekształconej formie – noszą:

</doc>
<doc id="742764" url="https://pl.wikipedia.org/wiki?curid=742764" title="Język pendźabski">
Język pendźabski



</doc>
<doc id="742765" url="https://pl.wikipedia.org/wiki?curid=742765" title="Konfederacja Powhatan">
Konfederacja Powhatan



</doc>
<doc id="742767" url="https://pl.wikipedia.org/wiki?curid=742767" title="Allison V-3420">
Allison V-3420

Allison V-3420 – eksperymentalny silnik widlasty zaprojektowany w 1937 i użyty w szeregu samolotów amerykańskich. Silnik powstał na zamówienie dowództwa USAAC na rzędowy silnik o dużej mocy, chłodzony cieczą. V-3420 powstał na bazie dwóch silników Allison V-1710 połączonych wspólną skrzynią korbową. Układy korbowe były oddzielne (dwa wały korbowe). Większość części V-3420 była identyczna z częściami silnika V-1710 wersja E i F.
Mechanicznie obie połówki silnika połączone były na zewnątrz oddzielną przekładnią.
V-3420 miał znakomity jak na ówczesne czasy stosunek masy własnej do generowanej mocy, ok. 1.6 kW/kg, silnik miał stanowić jednostkę napędową wielu zaawansowanych konstrukcji lotniczych takich jak Douglas XB-19, XB-39 Superfortress, XP-58 Chain Lightning czy P-75A Eagle, ale jako, że żaden z tych samolotów nie wszedł do produkcji seryjnej łącznie wyprodukowano jedynie około 150 silników tego typu.

</doc>
<doc id="742768" url="https://pl.wikipedia.org/wiki?curid=742768" title="Powhatan">
Powhatan



</doc>
<doc id="742769" url="https://pl.wikipedia.org/wiki?curid=742769" title="I wojna z Powhatan">
I wojna z Powhatan



</doc>
<doc id="742770" url="https://pl.wikipedia.org/wiki?curid=742770" title="II wojna z Powhatan">
II wojna z Powhatan



</doc>
<doc id="742771" url="https://pl.wikipedia.org/wiki?curid=742771" title="III wojna z Powhatan">
III wojna z Powhatan



</doc>
<doc id="742774" url="https://pl.wikipedia.org/wiki?curid=742774" title="Halowe Mistrzostwa Europy w Lekkoatletyce 1970">
Halowe Mistrzostwa Europy w Lekkoatletyce 1970

I Halowe Mistrzostwa Europy odbyły się 14-15 marca 1970 w Wiedniu w hali Stadthalle.

</doc>
<doc id="742777" url="https://pl.wikipedia.org/wiki?curid=742777" title="Wilster">
Wilster

Wilster – miasto w Niemczech, w kraju związkowym Szlezwik-Holsztyn, w powiecie Steinburg, siedziba urzędu Wilstermarsch.
Historia.
Miasto lokowane na prawie lubeckim w 1282 roku. Stanowi ośrodek handlowy i usługowy dla regionu hodowli bydła. Posiada zabytkowe, renesansowe Stare Miasto, zbudowane w 1585 roku. 

</doc>
<doc id="742779" url="https://pl.wikipedia.org/wiki?curid=742779" title="SAMOS 4">
SAMOS 4

SAMOS 4 (ang. "Satellite And Missile Observation Satellites") – niedoszły amerykański sztuczny satelita programu SAMOS. Należał do serii E-5 tego programu. Został wystrzelony rakietą Atlas Agena B w dniu 22 listopada 1961, o godz. 20:45:47 GMT, z kosmodromu Point Arguello. Satelita nie osiągnął orbity na skutek awarii rakiety nośnej. Niepowodzenie to zostało oznaczone w katalogu COSPAR jako 1961-F13.
Od startu tego satelity, program SAMOS został objęty całkowitą tajemnicą. Był pierwszym satelitą amerykańskim wysłanym bez uprzedniej identyfikacji. Domysły, że w opisywanym starcie brał udział satelita SAMOS 4 zostały potwierdzone dopiero po odtajnieniu raportów ze startów.
SAMOS 4 nie osiągnął orbity z powodu złego nachylenia toru lotu rakiety nośnej. Kontrolę nad nachyleniem stracono po 244 sekundach lotu. Rakieta obróciła się o 160° w górę, więc, gdy kolejny człon oddzielił się od rakiety i włączył silnik, wystartował w dół, tyłem do właściwego kierunku lotu – prosto do oceanu.
Satelita miał masę 1860 kg. Przenosił kamerę typu "E-5" o ogniskowej dł. 1,7 m. Prawdopodobnie nie posiadał ogniw słonecznych. Kapsuła miała być przechwycona w locie. Notka pracownika CIA z 1965, Alberta Wheelona, mówi, że kapsuła powrotna była zaprojektowana tak, aby mogła stać się załogowym statkiem kosmicznym, wojskowym konkurentem programu Mercury prowadzonego przez NASA.

</doc>
<doc id="742782" url="https://pl.wikipedia.org/wiki?curid=742782" title="Alfabet bretoński">
Alfabet bretoński

Alfabet bretoński – alfabet oparty na alfabecie łacińskim, służący do zapisu języka bretońskiego. Składa się z następujących liter:
A, B, Ch, C'h, D, E, F, G, H, I, J, K, L, M, N, O, P, R, S, T, U, V, W, Y, Z, Zh

</doc>
<doc id="742784" url="https://pl.wikipedia.org/wiki?curid=742784" title="Edward Szmidt">
Edward Szmidt

Edward Jan Szmidt (ur. 4 sierpnia 1931 w Zabrzu, zm. 29 kwietnia 2018) – polski lekkoatleta sprinter, olimpijczyk.
Urodził się jako Eberhardt Schmidt, ale po 1945 roku pisownia nazwiska została zmieniona. Startował na igrzyskach olimpijskich w 1956 w Melbourne, gdzie indywidualnie odpadł w ćwierćfinale biegu na 200 metrów, a w sztafecie 4 × 100 metrów zajął 6. miejsce (wraz z Marianem Foikiem, Januszem Jarzembowskim i Zenonem Baranowskim).
Wziął też udział w mistrzostwach Europy w 1958 w Sztokholmie, ale bez sukcesów (odpadł w półfinale biegu na 200 metrów oraz eliminacjach biegu na 100 metrów i sztafety 4 × 100 metrów). Podczas Międzynarodowych Igrzysk Sportowych Młodzieży i Studentów w Warszawie w 1955 był drugi na 200 metrów i trzeci w sztafecie 4 × 100 metrów (z Jarzembowskim, Baranowskim i Emilem Kiszką).
Pięć razy zdobywał mistrzostwo Polski, zawsze w sztafetach:
Indywidualnie był trzy razy wicemistrzem Polski: na 100 metrów w 1958 i na 200 metrów w 1953 i 1958.
Był zawodnikiem OWKS Kraków i Górnika Zabrze.
Był starszym bratem dwukrotnego mistrza olimpijskiego Józefa Szmidta.

</doc>
<doc id="742787" url="https://pl.wikipedia.org/wiki?curid=742787" title="Monitor Wiadomości">
Monitor Wiadomości

Monitor Wiadomości – program informacyjno-publicystyczny nadawany w latach 1999–2004 przez TVP1.
Historia programu.
Monitor Wiadomości był nadawany od początku października 1999 do końca lipca 2004 w okresie prezesury Roberta Kwiatkowskiego. Zastąpił on program publicystyczny "W centrum uwagi". Program emitowany był od poniedziałku do piątku w nieregularnych godzinach wieczornych (najczęściej od godziny 22.30 do 23.30). Program miał charakter informacyjno - publicystyczny przedstawiane były bieżące informacje lub rozmowa z politykami a na zakończenie przedstawiano prognozę pogody. 30 lipca 2004 program został zdjęty i zastąpiony przez wieczorne wydanie Wiadomości.
Logo programu.
Logo składało się z takich samych, tylko odwróconych liter M i W, podobnych do loga Wiadomości. Po zmianie oprawy w 2002 w czołówce była widoczna litera M, przy niej napis „monitor”.

</doc>
<doc id="742789" url="https://pl.wikipedia.org/wiki?curid=742789" title="John Tait Robertson">
John Tait Robertson

John Tait Robertson (ur. 25 lutego 1877 w Dunabarton - zm. 23 lutego 1935) – szkocki piłkarz, następnie trener.
Karierę rozpoczynał w wieku 15 lat. Był środkowym obrońcą. Po serii dobrych występów sprowadził go Everton. Nie grał tam jednak długo, gdyż kupił go Southampton. Zarówno w drużynie "The Toffees" jak i w drużynie "Świętych" nie wiodło mu się, więc w 1900 został sprzedany do zespołu Rangers F.C. W tej drużynie Robertson spisywał się znakomicie, dlatego powołany został do reprezentacji Szkocji. 23 lutego 1901 r. jego drużyna wygrała z Irlandią 11:0, a Robertson zaliczył dwie asysty. W drużynie narodowej rozegrał w sumie 16 meczów i strzelił dwie bramki. 1 kwietnia 1905 r. przeszedł do Chelsea, gdzie był grającym trenerem. W 1906 piłkarz najpierw przestał być trenerem, a później odszedł do Glossop FC.

</doc>
<doc id="742794" url="https://pl.wikipedia.org/wiki?curid=742794" title="Monitor (program telewizyjny)">
Monitor (program telewizyjny)



</doc>
<doc id="742795" url="https://pl.wikipedia.org/wiki?curid=742795" title="Babis">
Babis

Babis (inaczej: "„Babia”, „Babi Las”") – góra w Polsce o wysokości 348 m n.p.m. zlokalizowana na pograniczu trzech miejscowości: Bączala Dolnego, Bączala Górnego i Sławęcina i sąsiadująca bezpośrednio ze Skołyszynem w powiecie jasielskim, w województwie podkarpackim w paśmie południowo-wschodnim Pogórza Ciężkowickiego, nad doliną Ropy. Znana ze złóż roponośnych. W sąsiedztwie wzniesienia zlokalizowana jest wiertnia ropy naftowej i gazu ziemnego. 
Jest to najwyższe wzniesienie zarówno w Bączalu Dolnym jak i Sławęcinie, a także drugie co do wysokości oraz pierwsze pod względem wybitności w Bączalu Górnym (najwyższy punkt owej miejscowości znajduje się na 379 metrze nad poziom morza). Z południowego stoku przy sprzyjających pogodzie można zaobserwować Tatry Wysokie, w tym Łomnicę (2634 m n.p.m.). Ponadto w Bączalu Dolnym istnieje także przysiółek o tej samej nazwie obejmujący górę Babis i tereny przyległe. 
Przyroda.
Góra, a właściwie wzgórze porośnięte jest w znacznym stopniu lasem mieszanym z przewagą lasu iglastego (głównie jodły i sosny) i domieszką dębu, a także brzozy. Wzniesienie jest stanowiskiem występowania rzadkich i prawnie chronionych gatunków roślin, w tym m.in. z rodziny storczykowatych: podkolana białego, stoplamka szerokolistnego i kruszczyka błotnego – który jest umieszczony na Czerwonej liście roślin i grzybów Polski, a także narażony jest na wymarcie na terenie kraju. Wśród runa leśnego spotkać można siedliska wczesnowiosennej cebulicy dwulistnej, zawilca gajowego czy kopytnika pospolitego oraz liczne skupiska borówki, a także wiele rodzajów grzybów: borowików, maślaków, kozaków oraz owocującej w marcu, a rzadko występującej na Podkarpaciu - smardzówki czeskiej.
Swoje miejsce występowania w obrębie wzniesienia mają: jenoty, lisy, dziki, sarny, a także w stromych dolinach strumieni – bobry. Z ptaków obserwuje się: jastrzębie, puszczyka uralskiego, derkacza oraz w przyległym pasie łąk – czajkę zwyczajną.
Spod głównego szczytu swój początek bierze jeden ze strumieni, który w późniejszym etapie tworzy potok Młynówka. Kilka kilometrów dalej znajduje się obszar mający znaczenie dla Wspólnoty Natura 2000 pod nazwą Łąki nad Młynówką – jeden z najcenniejszych terenów pod względem faunistycznym i florystycznym w powiecie jasielskim.
Historia.
W trakcie I wojny światowej, z początkiem maja 1915 toczyły się tutaj krwawe walki o silnie umocniony i ważny z wojennego punku widzenia masyw góry Babis. W zaciętej walce na bagnety o strategiczne pozycje obronne Rosjan poległo co najmniej 489 żołnierzy różnych narodowości: Niemców, Rosjan i obywateli Austro-Węgier. 
Historycznymi pamiątkami po tych tragicznych wydarzeniach są cmentarze wojenne:
Na wierzchowinie szczytowej, nieopodal cmentarza wojennego nr 26 znajdują się pozostałości dawnego cmentarza cholerycznego, założonego w celu pochówku ofiar epidemii zarazy w XIX wieku. Obecnie na tym miejscu stoi betonowy krzyż wraz z tabliczką inskrypcyjną, którego poświęcenie odbyło się w grudniu 1992. 
Poza tym, w obrębie wzniesienia ustawione są dwa drewniane krzyże, jeden przy drodze powiatowej relacji Bączal – Skołyszyn, z wyrytą u nasady datą "1948" – jest to tzw: krzyż partyzancki, miejsce pierwotnego spoczynku poległego tutaj żołnierza AK, drugi natomiast przy drodze gminnej prowadzącej do cmentarza wojennego numer 27, na skraju lasu.

</doc>
<doc id="742807" url="https://pl.wikipedia.org/wiki?curid=742807" title="Andrzej Prus-Bogusławski">
Andrzej Prus-Bogusławski

Andrzej Prus-Bogusławski (ur. w 1919, zm. 26 października 2006 w Lailly-en-Val, Francja) – polski oficer, cichociemny (pseud. „Pancerz”), dziennikarz, pisarz, autor książek historycznych.
Życiorys.
Syn Antoniego Bogusławskiego. W 1937 ukończył Gimnazjum im. Stefana Batorego. W 1939 brał udział w kampanii wrześniowej. Następnie przedostał się na zachód i był oficerem 24 pułku ułanów 1 Dywizji Pancernej gen. Stanisława Maczka.
W nocy z 4 na 5 maja 1944 w czasie Operacji lotniczej „Weller 26" został przerzucony jako instruktor broni pancernej do III Oddziału AK w Lublinie. Został odznaczony Orderem Virtuti Militari.
Po wojnie ukończył Szkołę Główną Handlową w Warszawie i pracował (od 1944) w Polskim Radiu i Telewizji w Lublinie i w Warszawie.
Od 1981 we Francji. Rozpoczął współpracę z wychodzącymi we Francji „Kontaktem”, „Kulturą” i „Zeszytami Historycznymi” oraz londyńskim „Dziennikiem Polskim”. Autor książek historycznych dotyczących II wojny światowej.
Mieszkał w Charenton-le-Pont. Zmarł w polskim Domu Spokojnej Starości w Lailly-en-Val (Francja). Pochowany 31 października 2006 na cmentarzu w Montmorency.

</doc>
<doc id="742810" url="https://pl.wikipedia.org/wiki?curid=742810" title="Magdalena Forsberg">
Magdalena Forsberg

Maria Magdalena Forsberg, z domu Wallin (ur. 25 lipca 1967 r. w Ullånger) – szwedzka biegaczka narciarska i biathlonistka, dwukrotna medalistka olimpijska, wielokrotna medalistka mistrzostw świata w biathlonie, brązowa medalistka mistrzostw świata w narciarstwie klasycznym oraz sześciokrotna zdobywczyni Pucharu Świata w biathlonie. Jedna z najbardziej utytułowanych biathlonistek w historii tej dyscypliny.
Kariera.
Karierę zaczynała jako biegaczka. W 1985 roku zdobyła srebrny medal w sztafecie na mistrzostwach świata juniorów w Täsch. W zawodach tego cyklu wywalczyła też brązowy medal w sztafecie podczas mistrzostw świata juniorów w Lake Placid w 1986 roku oraz w biegu na 15 km techniką dowolną na mistrzostwach świata juniorów w Asiago rok później. Pierwsze punkty w zawodach Pucharu Świata w biegach narciarskich wywalczyła 15 stycznia 1988 roku w Toblach, zajmując 12. miejsce w biegu na 20 km techniką dowolną. Jedyny raz na podium zawodów tego cyklu stanęła 27 marca 1988 roku w Rovaniemi, kończąc bieg na 10 km stylem dowolnym na drugiej pozycji. Rozdzieliła tam swą rodaczkę, Marie-Helene Westin i Swietłanę Nagiejkinę z ZSRR. Najlepsze wyniki osiągnęła w sezonie 1988/1989, kiedy zajęła 17. miejsce w klasyfikacji generalnej. W 1987 roku na mistrzostwach świata w Oberstdorfie wraz z koleżankami z reprezentacji wywalczyła brązowy medal w sztafecie. Na rozgrywanych dwa lata później mistrzostwach świata w Lahti była między innymi czwarta w sztafecie i dziesiąta w biegu na 10 km stylem dowolnym. Brała też udział w igrzyskach olimpijskich w Albertville w 1992 roku i igrzyskach w Nagano sześć lat później, jednak w startach indywidualnych plasowała się poza czołową dziesiątką.
W biegach startowała do 1993 roku, po czym zainteresowała się biathlonem. W wieku dwudziestu siedmiu lat zadebiutowała w zawodach Pucharu Świata w biathlonie, zajmując 13. miejsce w biegu indywidualnym 8 grudnia 1994 roku w Bad Gastein. Tym samym już w debiucie zdobyła pierwsze punkty. Pierwszy raz na podium zawodów pucharowych stanęła 28 stycznia 1995 roku w Ruhpolding, wygrywając sprint. Wyprzedziła tam Francuzkę Florence Baverel-Robert i Nadieżdę Tałanową z Rosji. W kolejnych startach 86 razy stawała na podium, odnosząc przy tym jeszcze 41 zwycięstw: kolejnych 12 w sprincie, 19 w biegu pościgowym, 7 w biegu indywidualnym i 3 w biegu masowym. W sezonach 1996/1997, 1997/1998, 1998/1999, 1999/2000, 2000/2001 i 2001/2002 sześć razy zwyciężała w klasyfikacji generalnej, co pozostaje rekordem w biathlonie kobiet.
Forsberg ponadto wielokrotnie zdobywała małe kryształowe kule PŚ: pięć w klasyfikacji sprintu (1997/1998, 1998/1999, 1999/2000, 2000/2001 i 2001/2002), pięć w klasyfikacji biegu pościgowego (1996/1997, 1997/1998, 1999/2000, 2000/2001, 2001/2002), cztery w klasyfikacji biegu indywidualnego (1997/1998, 1999/2000, 2000/2001 i 2001/2002) oraz dwie w klasyfikacji biegu masowego (2000/2001 i 2001/2002). Wyniki te, poza biegiem masowym, to również rekord w kobiecym biathlonie.
Pierwszy medal w biathlonie zdobyła na mistrzostwach świata w Ruhpolding w 1996 roku, gdzie zajęła trzecie miejsce w biegu sprinterskim. Uległa tam jedynie Rosjance Oldze Romaśko i Ann-Elen Skjelbreid z Norwegii. Na każdych kolejnych mistrzostwach aż do 2001 roku zdobywała co najmniej jeden medal. Na mistrzostwach świata w Osrblie w 1997 roku była najlepsza w biegu pościgowym i indywidualnym, a w sprincie ponownie była trzecia. Rok później, podczas mistrzostw świata w Pokljuce obroniła tytuł mistrzowski w biegu pościgowym, wyprzedzając Francuzkę Corinne Niogret i Niemkę Martinę Zellner. Była to jedyna konkurencja indywidualna rozgrywana na tej imprezie. Kolejne dwa medale zdobyła podczas mistrzostw świata w Kontiolahti/Oslo w 1999 roku. Najpierw zajęła drugie miejsce w sprincie, plasując się między Zellner a Ołeną Zubryłową z Ukrainy. Następnie była trzecia w biegu masowym, w którym lepsze były tylko Zubryłowa i jej rodaczka, Ołena Petrowa. Mistrzostwa świata w Oslo w 2000 roku przyniosły jej złoto w biegu pościgowym oraz brąz w biegu indywidualnym, w którym uplasowała się za Niogret i Chinką Yu Shumei. Na tej samej imprezie była też czwarta w sprincie i biegu masowym, przegrywając walkę o podium odpowiednio z Zellner i Niogret. Ostatnie medale wywalczyła na mistrzostwach świata w Pokljuce w 2001 roku: złoto w biegu indywidualnym i masowym oraz brąz w biegu pościgowym, w którym uległa Norweżce Liv Grete Poirée i Corinne Niogret. Mistrzostwa świata w Oslo w 2002 roku były ostatnimi w jej karierze. Rozegrano tam tylko bieg masowy, w którym była ósma.
W 1998 roku na igrzyskach w Nagano oprócz biegów startowała też w biathlonie. Zajęła tam 14. miejsce w biegu indywidualnym, 17. w sprincie i 10. miejsce w sztafecie. Brała też udział w rozgrywanych cztery lata później igrzyskach olimpijskich w Salt Lake City, gdzie zdobyła dwa medale. Najpierw była trzecia w biegu indywidualnym, za Niemką Andreą Henkel i Liv Grete Poirée. Dwa dni później trzecia była też w sprincie, tym razem plasując się za dwoma reprezentantkami Niemiec: Kati Wilhelm i Uschi Disl. Po tych igrzyskach zakończyła karierę sportową i zajęła się komentowaniem biathlonu dla stacji ARD, prowadziła także własny program w szwedzkiej telewizji.
W 1996 roku jej mężem został Henrik Forsberg, mają dwoje dzieci.

</doc>
<doc id="742811" url="https://pl.wikipedia.org/wiki?curid=742811" title="Izba wytrzeźwień">
Izba wytrzeźwień

Izba wytrzeźwień – placówka klasyfikowana niekiedy jako zakład administracyjny szczególnego rodzaju, wspomagająca działanie służb porządku publicznego, w której doprowadzane osoby będące w stanie nietrzeźwości mogą być umieszczane na czas niezbędny do wytrzeźwienia.
Instytucja izby wytrzeźwień powstała w Polsce w maju 1956 r. Początkowo były one uruchamiane przez miejskie rady narodowe. Od 1999 r. izby wytrzeźwień mogą być prowadzone przez organy samorządu terytorialnego w miastach liczących ponad 50 000 mieszkańców i organy powiatu.
Konstrukcja prawna.
Podstawy prawne działania izb wytrzeźwień zawarte są w następujących aktach prawnych:
Konstrukcja prawna izby zawiera liczne sprzeczności zarówno wewnętrzne jak i z innymi przepisami prawa, stanowiąc swego rodzaju archaizm prawny. Wyłączona jest spod przepisów ustawy o działalności leczniczej oraz przepisów o pomocy społecznej, a nie stanowiąc ani podmiotu wykonującego działalność leczniczą ani całodobowej jednostki organizacyjnej pomocy społecznej wyłączona jest w konsekwencji również spod przepisów ustawy o ochronie zdrowia psychicznego. Pomimo to:
Rodzi to liczne i daleko idące konsekwencje oznaczające, iż izba wytrzeźwień:
W praktyce sytuacja ta jest zatem równoznaczna z brakiem jakiegokolwiek nadzoru merytorycznego nad tymi placówkami.
Działalność.
Pobyt w izbie wytrzeźwień opłaca osoba w niej zatrzymana (jest to zwykle znaczna kwota; wyjątkowo od 16 stycznia do 31 grudnia 2013 opłat nie pobierano).
Zgodnie z ustawą, do jej zadań należy:

</doc>
<doc id="742813" url="https://pl.wikipedia.org/wiki?curid=742813" title="Królowie Bhutanu">
Królowie Bhutanu



</doc>
<doc id="742819" url="https://pl.wikipedia.org/wiki?curid=742819" title="Tarsiidae">
Tarsiidae



</doc>
<doc id="742820" url="https://pl.wikipedia.org/wiki?curid=742820" title="Dąbrowska">
Dąbrowska



</doc>
<doc id="742824" url="https://pl.wikipedia.org/wiki?curid=742824" title="Ołena Zubryłowa">
Ołena Zubryłowa

Ołena Mykołajiwna Zubryłowa, z domu Ohurcowa (ukr. Олена Миколаївна Зубрилова z d. Огурсова, biał. Алена Мікалаеўна Зубрылава, "Alena Mikałajeuna Zubryława", ur. 25 lutego 1973 w Szostce) – ukraińska biathlonistka reprezentująca od połowy 2002 roku Białoruś, wielokrotna medalistka mistrzostw świata i Europy.
Kariera.
Karierę biathlonową rozpoczęła w 1991 roku. W Pucharze Świata zadebiutowała 17 grudnia 1992 roku w Pokljuce, zajmując 27. miejsce w biegu indywidualnym. Pierwsze punkty (w sezonach 1984/1985-1999/2000 punktowało 25. najlepszych zawodniczek) wywalczyła dwa dni później w tej samej miejscowości, kiedy była osiemnasta w sprincie. Pierwszy raz na podium zawodów pucharowych stanęła 1 lutego 1997 roku w Osrblie, kończąc rywalizację w sprincie na drugiej pozycji. W kolejnych startach jeszcze 48 razy stawała na podium, odnosząc 21 zwycięstw: 6 w sprincie, 8 w biegu pościgowym, 4 w biegu masowym oraz 3 w biegu indywidualnym. Najlepsze wyniki osiągnęła w sezonach 1998/1999 i 1999/2000, kiedy zajmowała drugie miejsce w klasyfikacji generalnej, za Magdaleną Forsberg ze Szwecji. Była też trzecia w sezonie 2000/2001, plasując się za Forsberg i Norweżką Liv Grete Poirée. Wielokrotnie stawała na podium klasyfikacji końcowych poszczególnych konkurencji, wygrywając klasyfikacje biegu pościgowego i masowego w sezonie 1998/1999.
Pierwsze medale wywalczyła na mistrzostwach świata w Ruhpolding w 1996 roku. Razem z Niną Łemesz, Ołeną Petrową i Tetianą Wodopjanową była druga w biegu drużynowym i a razem z Petrową, Wodopjanową i Wałentyną Cerbe-Nesiną trzecia w sztafecie. Indywidualnie na podium zawodów tego cyklu stanęła rok później, podczas mistrzostw świata w Osrblie, zajmując drugie miejsce w sprincie. Rozdzieliła tam na podium Rosjankę Olgę Romaśko i Magdalenę Forsberg. Pozycję tę obroniła w biegu pościgowym, plasując się za Forsberg, a przed Romaśko. Drugie miejsce zajęła także w biegu indywidualnym, między Forsberg i Ekateriną Dafowską z Bułgarii. Ponadto Ukrainki z Zubryłową w składzie zajęły trzecie miejsce w biegu drużynowym.
Kolejne medale zdobyła na mistrzostwach świata w Kontiolahti/Oslo w 1999 roku. Najpierw zajęła trzecie miejsce w sprincie, ulegając Niemce Martinie Zellner i Forsberg. Następnie zwyciężyła w biegu pościgowym, indywidualnym i masowym. W każdym z tych trzech przypadków była pierwszą Ukrainką, która zdobyła mistrzostwo świata w danej konkurencji. Ponadto w biegu masowym została pierwszą w historii mistrzynią świata w tej konkurencji, bowiem debiutowała ona w programie mistrzostw świata. Z rozgrywanych rok później mistrzostw świata w Oslo wróciła tylko z jednym medalem, brązowym zdobytym w sztafecie. Trzecia w sztafecie była również na mistrzostwach świata w Pokljuce w 2001 roku. Była tam trzecia w biegu indywidualnym, za Magdaleną Forsberg i Liv Grete Poirée, a także w sztafecie. Ostatni medal dla Ukrainy zdobyła podczas mistrzostw świata w Oslo w 2002 roku, gdzie była najlepsza w biegu masowym
Białoruś reprezentowała od połowy 2002 roku. W barwach tego kraju pierwszy medal zdobyła już na mistrzostwach świata w Chanty-Mansyjsku w 2003 roku, gdzie zajęła drugie miejsce w biegu indywidualnym. Rozdzieliła tam Czeszkę Kateřinę Holubcovą i Gunn Margit Andreassen z Norwegii. Wywalczyła także dwa medale podczas mistrzostw świata w Hochfilzen w 2005 roku. W sprincie była trzecia, za Niemką Uschi Disl i Rosjanką Olgą Zajcewą. Sześć dni później razem z Ludmiłą Anańką, Olgą Nazarową i Jekatieriną Iwanową zajęła też trzecie miejsce w sztafecie.
W 1994 roku wystartowała na igrzyskach olimpijskich w Lillehammer, gdzie była dwunasta w biegu indywidualnym, czternasta w sprincie i piąta w sztafecie. Na rozgrywanych cztery lata później igrzyskach w Nagano zajęła 28. miejsce w biegu indywidualnym i ponownie piąte w sztafecie. Podczas igrzysk olimpijskich w Salt Lake City w 2002 roku, indywidualnie plasowała się poza czołową trzydziestką. Brała również udział w igrzyskach w Turynie w 2006 roku, gdzie zajęła między innymi piąte miejsce w sprincie i czwarte w sztafecie.
Zdobyła ponadto srebrny medal w biegu pościgowym i brązowy w sztafecie podczas mistrzostw Europy w Forni Avoltri w 2003 roku, złoty w sprincie, srebrny w biegu indywidualnym i sztafecie oraz brązowy w biegu pościgowym na mistrzostwach Europy w Mińsku rok później oraz złoty w sztafecie na mistrzostwach Europy w Langdorf w 2006 roku.
Karierę zakończyła w 2006 roku. Jest rozwiedziona, ma jedno dziecko, córkę Tetianę. Obecnie pracuje jako trenerka.

</doc>
<doc id="742827" url="https://pl.wikipedia.org/wiki?curid=742827" title="SA133">
SA133



</doc>
<doc id="742829" url="https://pl.wikipedia.org/wiki?curid=742829" title="Swietłana Paramygina">
Swietłana Paramygina

Swietłana Wiaczesławowna Paramygina (ros.: Светлана Вячеславовна Парамыгина; biał.: Святлана Вячаславаўна Парамыгіна, "Swiatłana Wiaczasławauna Paramyhina"; ur. 5 kwietnia 1965 w Swierdłowsku) – biathlonistka białoruska, reprezentująca również ZSRR, wicemistrzyni olimpijska i pięciokrotna medalistka mistrzostw świata.
Kariera.
Biathlon zaczęła trenować w 1983 roku. W Pucharze Świata zadebiutowała 14 grudnia 1989 roku w Obertilliach, zajmując dziewiąte miejsce w biegu indywidualnym. Tym samym już w swoim debiucie zdobyła pierwsze punkty. Pierwszy raz na podium zawodów pucharowych stanęła 25 stycznia 1990 roku w Ruhpolding, gdzie była trzecia w tej samej konkurencji. W kolejnych startach jeszcze 21 razy stanęła na podium, odnosząc przy tym dziewięć zwycięstw: 15 stycznia 1994 roku w Ruhpolding, 22 stycznia 1994 roku w Anterselvie, 12 marca 1994 roku w Hinton i 11 marca 1995 roku w Lahti wygrywała w sprintach, a 10 marca 1994 roku w Hinton, 26 stycznia 1995 roku w Ruhpolding, 16 marca 1995 roku w Lillehammer, 9 grudnia 1995 roku w Östersund, 13 marca 1997 roku w Nowosybirsku była najlepsza w biegach indywidualnych. Najlepsze wyniki osiągnęła w sezonie 1993/1994, kiedy zajęła zwyciężyła w klasyfikacji generalnej i klasyfikacji sprintu, a w klasyfikacji biegu indywidualnego była druga. W sezonie 1994/1995 była druga w klasyfikacji generalnej, przegrywając tylko z Francuzką Anne Briand. W tym samym sezonie była też najlepsza w klasyfikacji biegu indywidualnego, a w klasyfikacji sprintu zajęła trzecie miejsce. Ponadto w sezonie 1996/1997 była trzecia w klasyfikacji biegu indywidualnego.
Pierwszy medal w karierze zdobyła jeszcze jako reprezentantka ZSRR, wspólnie z Jeleną Bacewicz, Jeleną Gołowiną i Swietłaną Dawydową zwyciężając w biegu drużynowym na mistrzostwach świata w Mińsku/Oslo/Kontiolahti w 1990 roku. Następnie wynik ten reprezentacja ZSRR powtórzyła podczas mistrzostw świata w Lahti rok później. Kolejne medale wywalczyła na rozgrywanych w 1993 roku mistrzostwach świata w Borowcu. Najpierw wspólnie z Natalją Piermiakową, Natalją Syczową i Natalją Ryżenkową zajęła drugie miejsce w biegu drużynowym. Następnie stanęła na najniższym stopniu podium w biegu indywidualnym, ulegając tylko Niemce Petrze Schaaf i Myriam Bédard z Kanady.
W 1994 roku wystartowała na igrzyskach olimpijskich w Lillehammer, gdzie zajęła drugie miejsce w sprincie. W zawodach tych rozdzieliła Myriam Bédard i Wałentynę Cerbe z Ukrainy, tracąc do zwyciężczyni 1,1 sekundy. Na tej samej imprezie była też czwarta w biegu indywidualnym, przegrywając walkę o podium z Niemką Uschi Disl o 6 sekund. W tym samym roku zdobyła też złoty medal w biegu drużynowym na mistrzostwach świata w Canmore, startując razem z Piermiakową, Ryżenkową i Iryną Kakujewą. Była też między innymi czwarta w tej konkurencji podczas mistrzostw świata w Ruhpolding w 1996 roku oraz w biegu indywidualnym podczas mistrzostw świata w Anterselvie rok wcześniej, gdzie walkę o medal przegrała z Ekateriną Dafowską z Bułgarii. Ponadto Paramygina zdobyła złoty medal w biegu indywidualnym na mistrzostwach Europy w Grand-Bornand w 1995 roku oraz srebrny w biegu pościgowym podczas mistrzostw Europy w Zakopanem pięć lat później.

</doc>
<doc id="742832" url="https://pl.wikipedia.org/wiki?curid=742832" title="Witalij Mandziuk">
Witalij Mandziuk

Witalij Wasylowycz Mandziuk, ukr. Віталій Васильович Мандзюк (ur. 24 stycznia 1986 we wsi Wiline w obwodzie krymskim, Ukraińska SRR) – ukraiński piłkarz występujący na pozycji obrońcy, reprezentant Ukrainy.
Kariera piłkarska.
Kariera klubowa.
Karierę rozpoczynał w UOR Symferopol. Jego starszy brat Ołeksandr Mandziuk jest również zawodowym piłkarzem. W 2004 roku trafił do Dynama Kijów. Początkowo grał w młodzieżowej kadrze Dynamo-2, a także w rezerwach. Do pierwszej drużyny został włączony na początku sezonu 2006/07. W Wyszczej Liże debiutował 1 października 2006 w meczu Dynama z Tawriją Symferopol wygranym 2:1. Ogółem w lidze zagrał 3 razy (stan na 16 grudnia 2006). W europejskich pucharach debiutował 2 sierpnia w meczu kwalifikacji do Ligi Mistrzów Dynama z Liepājas Metalurgs (4:0). W Lidze Mistrzów debiutował 6 grudnia 2006 w meczu Dynamo - Real (2:2). W 2008 został wypożyczony do Arsenału Kijów. 12 stycznia 2010 podpisał 3 letni kontrakt z klubem Dnipro Dniepropetrowsk. Latem 2014 opuścił dniprowski klub.
Kariera reprezentacyjna.
Jest zawodnikiem reprezentacji Ukrainy U-21 prowadzonej przez Ołeksija Mychajłyczenkę, debiutował w meczu z Białorusią (3:0). Wcześniej grał w reprezentacji U-19, której trenerem był Jurij Kalitwincew.

</doc>
<doc id="742839" url="https://pl.wikipedia.org/wiki?curid=742839" title="Tomasz Wicherkiewicz">
Tomasz Wicherkiewicz

Tomasz Stanisław Wicherkiewicz (ur. 1967) – polski językoznawca, doktor habilitowany nauk humanistycznych, nauczyciel akademicki, profesor Uniwersytetu Adama Mickiewicza w Poznaniu; socjolingwista, badacz języków mniejszościowych i rzadziej używanych, mniejszości językowych, języków zagrożonych oraz polityki językowej, planowania językowego, dokumentacji i rewitalizacji języków. Honorowy Obywatel Gminy Wilamowice (od 2015). Pomysłodawca i kierownik projektu „Dziedzictwo językowe Rzeczypospolitej. Baza dokumentacji zagrożonych języków”.
Życiorys.
Stopień doktora uzyskał w 1998 na Uniwersytecie im. Adama Mickiewicza w Poznaniu, po obronie rozprawy doktorskiej „Język, kultura i mieszkańcy Wilamowic w świetle twórczości literackiej Floriana Biesika”, a stopień doktora habilitowanego z językoznawstwa w 2015, również na Wydziale Neofilologicznym UAM, na podstawie dorobku naukowego oraz rozprawy pt. "Regionalne języki kolateralne Europy – porównawcze studia przypadku z polityki językowej".
Założyciel i prezes Unii Języków Regionalnych i Mniejszościowych w Polsce, członek zarządu Europejskiego biura do spraw języków rzadziej używanych (ang. "European Bureau for Lesser Used Languages" (Dublin–Bruksela). Obecnie kierownik Pracowni Polityki Językowej i Badań nad Mniejszościami w Katedrze Orientalistyki UAM.

</doc>
<doc id="742842" url="https://pl.wikipedia.org/wiki?curid=742842" title="Rocznik Międzyrzecki">
Rocznik Międzyrzecki

Rocznik Międzyrzecki – czasopismo naukowe wydawane przez Towarzystwo Przyjaciół Nauk w Międzyrzecu Podlaskim. Porusza głównie tematykę historii Międzyrzeca Podlaskiego, ziemi międzyrzeckiej i Południowego Podlasia.
Ukazuje się od 1969 roku.

</doc>
<doc id="742848" url="https://pl.wikipedia.org/wiki?curid=742848" title="Stanisław Prowans">
Stanisław Prowans

Stanisław Tadeusz Prowans (ur. 23 marca 1918 w Stawiszczach na Ukrainie, zm. 1992) – profesor metaloznawstwa, rektor Politechniki Szczecińskiej.
Życiorys.
W 1936 ukończył Gimnazjum im. Stefana Batorego w Warszawie. Był instruktorem i drużynowym 23 Warszawskiej Drużyny Harcerzy "Pomarańczarnia". Następnie rozpoczął studia na Wydziale Mechanicznym Politechniki Warszawskiej. W czasie wojny był zmuszony przerwać studnia i pracował w Fabryce Motorów Perkun w Warszawie. Studnia ukończył w 1947. W 1949 rozpoczął pracę w Katedrze Metaloznawstwa Politechniki Warszawskiej. W 1951 przeniósł się do Wojskowej Akademii Technicznej w Warszawie, a w 1953 do Szkoły Inżynierskiej w Szczecinie (od 1955 Politechnika Szczecińska).
W latach 1955–1958 pełnił funkcję dziekana Wydziału Mechanicznego. W 1958 uzyskał tytuł naukowy docenta oraz został rektorem (do 1962). W latach 1964–1966 ponownie był dziekanem Wydziału Mechanicznego. W 1968 uzyskał tytuł profesora nadzwyczajnego. W latach 1970–1973 był dyrektorem Instytutu Budowy Maszyn. W 1977 uzyskał tytuł profesora zwyczajnego, został dyrektorem nowo organizowanego Instytutu Inżynierii Materiałowej oraz ponownie dziekanem Wydziału Mechanicznego. Obie te funkcje pełnił do 1981. W latach 1981–1982 ponownie był Rektorem Politechniki Szczecińskiej. W 1988 przeszedł na emeryturę.
Naukowo zajmował się: wieloskładnikowymi brązami aluminiowymi, wysokostopowymi staliwami i żeliwami odpornymi na ścieranie oraz korozję wysokotemperaturową, wytwarzaniem powłok z węglików i azotków na podłożu stalowym. Był autorem około czterdziestu artykułów publikowanych w kraju i za granicą, dziesięciu skryptów oraz sześciu książek.
Najważniejsze książki:
Był członkiem wielu różnych organizacji, m.in.:
Był wielokrotnie nagradzany, w tym m.in.:

</doc>
<doc id="742850" url="https://pl.wikipedia.org/wiki?curid=742850" title="Hanau Hauptbahnhof">
Hanau Hauptbahnhof

Hanau Hauptbahnhof – główny dworzec kolejowy w Hanau, w kraju związkowym Hesja, w Niemczech.

</doc>
<doc id="742852" url="https://pl.wikipedia.org/wiki?curid=742852" title="Albina Achatowa">
Albina Achatowa

Albina Chamitowna Achatowa (ros. Альбина Хамитовна Ахатова, ur. 13 listopada 1976) – rosyjska biathlonistka, czterokrotna medalistka olimpijska i wielokrotna medalistka mistrzostw świata.
Kariera.
W Pucharze Świata zadebiutowała 13 stycznia 1996 roku w Anterselvie, zajmując 56. miejsce w sprincie. Pierwsze punkty wywalczyła 11 grudnia 1997 roku w Östersund, gdzie zajęła 17. miejsce w biegu indywidualnym. Pierwszy raz na podium zawodów pucharowych stanęła 5 dni później w Osrblie, gdzie bieg indywidualny ukończyła na drugiej pozycji. W zawodach tych wyprzedziły ją tylko Niemka Uschi Disl i Magdalena Forsberg ze Szwecji. W kolejnych startach jeszcze 19 razy stanęła na podium, odnosząc przy tym dwa zwycięstwa: 26 stycznia 2003 roku w Anterselvie i 22 marca 2003 roku w Chanty-Mansyjsku triumfowała w biegu masowym. Najlepsze wyniki osiągnęła w sezonie 2003/2004, kiedy zajęła drugie miejsce w klasyfikacji generalnej, ulegając tylko Niemce Martinie Glagow. W tym samym sezonie była też najlepsza w klasyfikacji biegu masowym. Ponadto w sezonie 2005/2006 była druga, a w sezonie 1998/1999 była trzecia w klasyfikacji biegu indywidualnego.
Pierwszy medal zdobyła podczas igrzysk olimpijskich w Nagano w 1998 roku, gdzie razem z koleżankami z reprezentacji była druga w sztafecie. Zajęła tam też siódme miejsce w biegu indywidualnym i trzynaste w sprincie. Na rozgrywanych cztery lata później igrzyskach w Salt Lake City zdobyła brązowy medal w sztafecie, a w biegu indywidualnym była dziesiąta. Brała też udział w igrzyskach olimpijskich w Turynie w 2006 roku zdobyła trzy medale. Najpierw była trzecia w biegu indywidualnym, ulegając swej rodaczce - Swietłanie Iszmuratowej i Martinie Glagow (zajęła miejsce na podium po dyskwalifikacji Olgi Pylowej za stosowanie dopingu). Pięć dni później była też trzecia w biegu pościgowym, w którym lepsze były tylko Kati Wilhelm i Martina Glagow. Następnie razem z koleżankami zdobyła mistrzostwo olimpijskie w sztafecie.
W 1998 roku zdobyła też złoty medal w biegu drużynowym podczas mistrzostw świata w Hochfilzen/Pokljuce. Na rozgrywanych rok później mistrzostwach świata w Oslo/Kontiolahti była druga w sztafecie, a w biegu indywidualnym, zdobyła brązowy medal. Wyprzedziły ją tylko Ołena Zubryłowa z Ukrainy i Francuzka Corinne Niogret. Następnie zdobywała złote medale sztafecie podczas mistrzostw świata w Oslo w 2000 roku i rozgrywanych trzy lata później mistrzostw świata w Chanty-Mansyjsku. Na drugiej z tych imprez zwyciężyła też w biegu masowym. Kolejne dwa medale zdobyła na mistrzostwach świata w Oberhofie w 2004 roku. W biegu indywidualnym była druga, za Olgą Pylową a przed Ukrainką Ołeną Petrową. Srebro zdobyła także w sztafecie. Po ponad rocznej przerwie, związanej z urodzeniem dziecka, w grudniu 2007 powróciła do startów. W 2008 roku wystąpiła na mistrzostwach świata w Östersund, gdzie zdobyła swoje ostatnie medale. Najpierw była druga w sprincie, za Niemką Andreą Henkel a przed Ukrainką Oksaną Chwostenko. Dzień później w biegu pościgowym była trzecia, za Henkel i kolejną Rosjanką - Jekatieriną Jurjewą.
W 2009 roku została zdyskwalifikowana na dwa lata za stosowanie dopingu w postaci EPO, a jej wyniki z sezonu 2008/2009 zostały anulowane.

</doc>
<doc id="742854" url="https://pl.wikipedia.org/wiki?curid=742854" title="Luca Giordano">
Luca Giordano

Luca Giordano, hiszp. Lucas Jordán (ur. 18 października 1634 w Neapolu, zm. 12 stycznia 1705 w Neapolu) – eklektyczny włoski malarz i rysownik epoki baroku. Działał w wielu miejscach, był m.in. malarzem nadwornym króla Hiszpanii Karola II.
Życie.
Początkowo terminował u Jusepe de Ribery, a potem kształcił się pod kierunkiem Pietra da Cortony. Znany był z bardzo szybkiego tworzenia swoich prac, umiejętności naśladowania stylu innych malarzy i łączenia stylu rzymskiego i weneckiego w malarstwie.
W 1692 został wezwany na dwór Carlosa Nawiedzonego do Madrytu. Przydzielono mu pracę nad dekoracją sklepień głównej klatki schodowej oraz bazyliki w pałacu w Eskurialu (1692-1694), następnie malował gabinet i sypialnię królewską w pałacu w Aranjuez. Później, około 1697, rozpoczął prace nad sklepieniem sali balowej pałacu Buen Retiro w Madrycie. W roku następnym dekorował sklepienie zakrystii katedry w Toledo (1698), by w 1699 ponownie dostać zatrudnienie od króla, tym razem przy dekoracji kaplicy królewskiej Alkazaru w Madrycie i kaplicy Portugalczyków św. Antoniego ("San Antonio de los Portugueses"), również w Madrycie.
Wybuch wojny sukcesyjnej po śmierci Carlosa Nawiedzonego, zmusił artystę do powrotu do rodzinnego Neapolu w 1702. Zmarł tam w 1705.
Twórczość.
Był malarzem bardzo płodnym. Pozostawił ok. 5000 obrazów, przeważnie dużych rozmiarów. Zyskał przydomek "Luca fa presto" (Luca szybko pracujący). Wykonanie fresków w kopule skarbca San Martino w Neapolu zajęło mu łącznie zaledwie 48 godz. Łatwo ulegał wpływom i przejawiał ogromną zręczność w naśladowaniu innych. Studiował i kopiował m.in. takich mistrzów jak: Pietro da Cortona, Jusepe de Ribera, Paolo Veronese, Tycjan, Rafael Santi, Guido Reni, a także Albrecht Dürer, Rembrandt, i Peter Paul Rubens
Koncentrował się głównie na tematyce religijnej, choć malował również obrazy mitologiczne, historyczne i portrety. Jego pierwsze dzieła (1650-54) utrzymane są w duchu caravaggionizmu, ale są bardziej nasycone migotliwym światłem. Dzieła powstałe po 1677 r. odznaczają się wirtuozerią kompozycyjną, rozległą przestrzenią oraz dużą liczbą postaci w gwałtownych niespokojnych ruchach.
Odegrał wielką rolę w rozwoju monumentalnego malarstwa barokowego. Wykonał wiele fresków, m.in.: w kopule S. Brigida w Neapolu (1682), w Palazzo Medici-Riccardi we Florencji (1682-83), w kościele w Escorialu (1692-4), na sklepieniu zakrystii katedry w Toledo (1697-1700) oraz w kopule skarbca w Certosa di San Martino w Neapolu (1704).
W Muzeum Narodowym w Warszawie znajdują się przypisywana mu lub jego szkole "Prometeusz" i "Komunia Apostołów".

</doc>
<doc id="742855" url="https://pl.wikipedia.org/wiki?curid=742855" title="Ołeksandr Alijew">
Ołeksandr Alijew

Ołeksandr Ołeksandrowycz Alijew, ukr. Олександр Олександрович Алієв, ros. Александр Александрович Алиев, "Aleksandr Aleksandrowicz Alijew" (ur. 3 lutego 1985 w Chabarowsku) – ukraiński piłkarz pochodzenia rosyjskiego (ma rosyjskie i ukraińskie obywatelstwo), grający na pozycji pomocnika, reprezentant Ukrainy, trener piłkarski.
Kariera piłkarska.
Kariera klubowa.
Ołeksandr Alijew urodził się i do 12 roku życia mieszkał w Chabarowsku. Później wraz z rodzicami wyjechał do Kurska, gdzie mieszkała jego babcia. Stąd Ołeksandr trafił najpierw do orłowskiej drużyny piłkarskiej, a później do szkółki piłkarskiej Spartaka Moskwa. Jego grę zauważyli selekcjonerzy Dynama Kijów i w 2000 roku nastolatka „wyciągnęli” od swoich odwiecznych rywali. Tak Alijew został przyjęty do "Piłkarskiej Akademii Dynamo 1985", którą kierował znany piłkarz Pawło Jakowenko.
Karierę rozpoczął w 2001 w klubie Borysfen-2 Boryspol, który występował w Druhiej Lidze. W 2002 roku został piłkarzem Dynama Kijów. W stołecznym klubie grał głównie w juniorskiej drużynie Dynamo-2 Kijów. Jest najmłodszym zawodnikiem w składzie Dynama Kijów ery niepodległej Ukrainy – debiutował, kiedy miał 17 lat i 6 miesięcy. Z pierwszą drużyną zdobył dwa mistrzostwa (2003, 2004) i Puchar Ukrainy (2003). Jednak nie mógł na stałe zająć miejsca w podstawowym składzie, często naruszał regulamin i w końcu został przesunięty do drużyny rezerw. Na początku 2006 roku został wypożyczony do Metałurha Zaporoże. Sezon 2006/07 rozpoczął ponownie jako zawodnik Dynama, z którym został mistrzem Ukrainy 2007, ale dopiero od sezonu 2007/08 został podstawowym piłkarzem klubu.
18 grudnia 2009 roku za 7 mln euro przeszedł z Dynama Kijów do Lokomotiwu Moskwa. W moskiewskim zespole spotkał trenera Jurija Siomina, z którym pracował w Dynamie. Po odejściu trenera Jurija Siomina do Dynama Kijów również poprosił klub o powrót do Dynama. Po długich pertraktacjach 2 marca 2011 ponownie został piłkarzem Dynama. 13 lipca 2012 został wypożyczony do Dnipra Dniepropetrowsk. Podczas przerwy zimowej sezonu 2012/13 powrócił do Dynama. 11 stycznia 2014 roku przeszedł do Anży Machaczkała, w którym grał do 22 maja 2014. 31 lipca 2014 przedłużył kontrakt z Anży Machaczkała. Na początku stycznia 2015 za obopólna zgodą kontrakt został anulowany. W kwietniu 2014 został piłkarzem Ruchu Winniki. Podczas przerwy zimowej sezonu 2015/16 powrócił do Kijów, gdzie potem występował w amatorskim zespole Katandzaro. 10 czerwca 2016 podpisał kontrakt z kazachskim FK Taraz. 4 października 2016 za obopólną zgodą kontrakt został anulowany. W 2017 ponownie bronił barw Katandzaro Kijów. W 2018 został piłkarzem Interu Bojarka. Od sierpnia 2018 kontynuował występy w Melioratorze Bucza.
Kariera reprezentacyjna.
Ołeksandr Alijew występował w reprezentacji Ukrainy na juniorskich Mistrzostwach Europy U-19 rozgrywanych w 2004 roku w Szwajcarii, gdzie strzelił bramkę w półfinale, jednak w karnych reprezentacja przegrała Hiszpanii 2:4.
Następnie występował w reprezentacji Ukrainy U-20 na młodzieżowych Mistrzostwach Świata U-20 rozgrywanych w 2005 w Holandii, gdzie z 5 bramkami został jednym z najlepszych strzelców turnieju (z Fernando Llorente) ustępując jedynie Lionelowi Messiemu.
Na młodzieżowych Mistrzostwach Europy U-21 rozgrywanych w 2006 roku w Portugalii jako zawodnik reprezentacji Ukrainy zdobył tytuł wicemistrza Europy.
Po tym sukcesie Alijew zaczął naruszać regulamin, za co trener reprezentacji Ołeksij Mychajłyczenko nie powoływał do reprezentacji młodzieżowej.
Dopiero 6 września 2008 Alijew zadebiutował w reprezentacji Ukrainy, którą wtedy trenował Ołeksij Mychajłyczenko. W drugiej połowie meczu z reprezentacją Białorusi zmienił Maksyma Kaliniczenkę.
Kariera trenerska.
16 marca 2018 został zaprezentowany jako główny trener amatorskiego zespołu FK Chmielnicki, którym kierował do początku czerwca 2018.

</doc>
<doc id="742856" url="https://pl.wikipedia.org/wiki?curid=742856" title="Heidelberg Hauptbahnhof">
Heidelberg Hauptbahnhof

Heidelberg Hauptbahnhof – główny dworzec kolejowy w Heidelbergu, w kraju związkowym Badenia-Wirtembergia, w Niemczech. Obsługuje około 30 tys. pasażerów dziennie.

</doc>
<doc id="742858" url="https://pl.wikipedia.org/wiki?curid=742858" title="Art Gallery Of Ontario">
Art Gallery Of Ontario



</doc>
<doc id="742859" url="https://pl.wikipedia.org/wiki?curid=742859" title="Steve Coleman">
Steve Coleman

Steve Coleman (ur. 20 września 1956 w Chicago) – amerykański saksofonista jazzowy, kompozytor i lider grupy muzycznej. Jego muzyka i idee miały silny wpływ na współczesny jazz. Był jednym z twórców tzw. ruchu M-Base.
Większość albumów Colemana jest dostępna legalnie do darmowego ściągnięcia na jego stronie internetowej.

</doc>
<doc id="742860" url="https://pl.wikipedia.org/wiki?curid=742860" title="Peter Morrison">
Peter Morrison

Sir Peter Hugh Morrison (ur. 2 czerwca 1944, zm. 13 lipca 1995) – brytyjski artystokrata i polityk, najmłodszy syn Johna Morrisona, 1. barona Margadale i Margaret Smith, córki 2. wicehrabiego Hambleden.
W lutym 1974 r. zasiadł w Izbie Gmin po tym, jak wygrał wybory w okręgu Chester. W życiu politycznym był związany z Partią Konserwatywną. Był jednym z najwierniejszych zwolenników Margaret Thatcher. W 1975 r. poparł ją w wyborach na lidera Partii Konserwatywnej. Po dojściu konserwatystów do władzy w 1979 r. sprawował kilka pomniejszych funkcji ministerialnych, takich jak minister stanu w ministerstwie energii (od 1987 r.). Był również asystentem zasiadającego w zarządzie partii Normana Tebbita. W 1990 r. został parlamentarnym prywatnym sekretarzem Margaret Thatcher.
Podczas wyborów przewodniczącego konserwatystów w 1990 r. Morrison kierował kampanią pani premier. Popełnił jednak wiele błędów, wychodząc z założenia, że dotychczasowa przewodnicząca ma wystarczające poparcie wśród deputowanych i wygra w cuglach. Kiedy pewnego popołudnia Alan Clark odwiedził Morrisona w jego gabinecie, ten smacznie spał. Rachuby Morrisona zawiodły już w pierwszej turze, kiedy okazało się, że Margaret Thatcher nie ma poparcia wystarczającego do reelekcji. Morrison podjął spóźnione działania mające poprawić notowania pani premier, ale to nie pomogło i nowym liderem konserwatystów został John Major.
Morrison zasiadał w Parlamencie do 1992 r. Zmarł trzy lata później. Nie ożenił się i nie pozostawił potomstwa.

</doc>
<doc id="742861" url="https://pl.wikipedia.org/wiki?curid=742861" title="Żarów (stacja kolejowa)">
Żarów (stacja kolejowa)

Żarów – stacja kolejowa w Żarowie, w województwie dolnośląskim, w Polsce. Według klasyfikacji PKP ma kategorię dworca aglomeracyjnego.
W latach 2017–2018 dokonano gruntownej przebudowy dworca w ramach Programu Inwestycji Dworcowych. Koszt modernizacji wyniósł ok. 5 mln zł i został pokryty ze środków własnych PKP SA i środków budżetu państwa. 24 maja 2018 wyremontowany dworzec został udostępniony podróżnym.
W roku 2017 stacja obsługiwała 700–999 pasażerów na dobę.

</doc>
<doc id="742863" url="https://pl.wikipedia.org/wiki?curid=742863" title="Fritz Pleitgen">
Fritz Pleitgen

Fritz Ferdinand Pleitgen (ur. 21 marca 1938 w Duisburgu, zm. 15 września 2022 w Kolonii) – niemiecki dziennikarz.
Życiorys.
Karierę zawodową rozpoczął w prasie lokalnej jako reporter sportowy i sądowy – miał wówczas zaledwie 14 lat. W roku 1963 trafił do telewizji WDR w Kolonii. Pracował tam w redakcji wiadomości "Tagesschau", gdzie zajmował się resortami polityka i nauka. Od roku 1964 był akredytowany jako korespondent na posiedzeniach EWG i NATO w Brukseli i Paryżu. W latach 1970–1977 pracował jako korespondent telewizji niemieckiej ARD w Moskwie i jako pierwszy dziennikarz zza żelaznej kurtyny przeprowadził wywiad z ówczesnym radzieckim szefem państwa Leonidem Breżniewem. Pracując w Moskwie wykazał się dużym talentem dyplomatycznym – utrzymywał dobre stosunki zarówno z kręgami dysydentów jak i z rządem. W roku 1977 objął stanowisko korespondenta w Berlinie Wschodnim, a w roku 1982 przeniesiono go do Waszyngtonu. Jego ówczesnym felietonom zarzucano antyamerykanizm, gdyż jako zwolennik polityki wschodniej kanclerza Brandta dość krytycznie relacjonował odmienną w tym względzie politykę ówczesnego prezydenta USA Ronalda Reagana. W roku 1987 na krótko objął stanowisko korespondenta w Nowym Jorku, a rok później wrócił do Niemiec i został redaktorem naczelnym resortu „polityka i aktualności” w macierzystej telewizji WDR. W 1994 roku objął stanowisko dyrektora programów radiowych tej samej rozgłośni, a już rok później został jej intendantem (dyrektorem generalnym). Funkcję tę będzie pełnił do połowy 2007 roku. Na jego następczynię wybrano dziennikarkę Monikę Piel. Fritz Pleitgen był członkiem SPD.

</doc>
<doc id="742864" url="https://pl.wikipedia.org/wiki?curid=742864" title="Getto w Międzyrzecu Podlaskim">
Getto w Międzyrzecu Podlaskim

Getto w Międzyrzecu Podlaskim (jidysz מעזעריטשער געטאָ, "Mezericzer geto") – getto utworzone przez Niemców w 1941 r. w Międzyrzecu Podlaskim w dzielnicy Szmulowizna.
Opis.
Uwięziono w nim ponad 17 000 (niektóre źródła podają 24 000) Żydów, głównie z Międzyrzeca Podlaskiego i okolicznych miejscowości. Od 1942 r. Niemcy zaczęli stopniowo likwidować getto, wywożąc jego mieszkańców do obozów w Treblince i na Majdanku. Ostatecznie getto zostało zlikwidowane 17 lipca 1943.
Wojnę przeżyło ok. 100 międzyrzeckich Żydów, głównie dzięki pomocy okolicznej polskiej ludności.

</doc>
<doc id="742866" url="https://pl.wikipedia.org/wiki?curid=742866" title="Ministerstwa w Polsce">
Ministerstwa w Polsce



</doc>
<doc id="742867" url="https://pl.wikipedia.org/wiki?curid=742867" title="Alain Robert">
Alain Robert

Alain Robert, właśc. Robert Alain Philippe (ur. 7 sierpnia 1962 w Valence) – francuski wspinacz, zajmujący się wspinaczką górską, ale przede wszystkim wspinaniem się na wieżowce. Nosi przydomek "Spider-Man" ("Człowiek-Pająk").
Strategia i osiągnięcia.
Ponieważ nie pyta władz miast o pozwolenie na wspinaczkę po budowlach, na ogół zjawia się wcześnie rano (zazwyczaj 6:30). Po pewnym czasie wokół budynku zbiera się tłum widzów. W rezultacie wspinaczki zostaje złapany przez policję na szczycie wieżowca. Rozprawy są zawsze krótkie i po niedługim czasie znów jest wolny. Podczas wspinaczek Alain Robert zawsze ma przy sobie woreczek z magnezją, która zapobiega poceniu się dłoni i poprawia przyczepność.
Przygodę ze wspinaniem zaczął w wieku 11 lat. Jego pierwsza publiczna próba wspinaczki miała miejsce w 1997 roku w Malezji. Wspiął się tam po jednej z wież Petronas Towers. Był bliski zdobycia szczytu, lecz policja złapała go na 60. piętrze – zabrakło mu 28 pięter do końca.
Następnie w 1999 roku podjął się wspięcia na szczyt Sears Tower. Na 110. piętrze cienka mgła pokryła szkło i metal, powodując, że wspinaczka na ostatnich dwudziestu piętrach zrobiła się niebezpieczna. Udało mu się jednak wspiąć na szczyt, po czym został zabrany przez policję. W czerwcu tego samego roku wspiął się na 140-metrowy Hotel Marriott w Warszawie. O tym wydarzeniu opowiada polski film dokumentalny pt. "Szklane góry", scenariusz i reżyseria Maciej Gorzeliński.
W lutym 2003 roku wspiął się na szczyt National Bank of Abu Dhabi Headquarters w Emiratach Arabskich, był oglądany przez 100-tysięczną widownię. Dwa miesiące później wspiął się na szczyt wieży firmy Total w La Défense, protestując przeciwko II wojnie w Zatoce Perskiej.
Obecnie Alainowi Robertowi płaci się za wspinanie po budynkach. W maju 2003 roku w ramach brytyjskiej kampanii reklamowej filmu Spider-Man, wspiął się na Lloyd’s of London. Dostał za to 18 000 dolarów.
19 października 2004 roku wspiął się ponownie na wieżę firmy Total w kostiumie Spider-Mana. 11 czerwca 2005 roku wspiął się na szczyt Cheung Kong Centre, mierzącego 293 metry wieżowca w Hongkongu. 1 września 2006 wspiął się na najwyższą wieżę na Litwie – Europa. Miał na sobie czarny kostium i przypiętą linę asekuracyjną, którą potem odłączył. Po 40 minutach osiągnął szczyt wieżowca – taras widokowy na wysokości 114 m. Także w 2006 roku, podjął się wspinaczki na Wieżę Vasco da Gama w Portugalii. Była to część kampanii reklamowej portugalskiej sieci komórkowej Optimus. Rok 2006 podsumował wspinając się (7 grudnia) na Santa Fe World Plaza w Meksyku. Rok 2007 zaczął wspinaczką w stolicy Zjednoczonych Emiratów Arabskich, Abu Zabi na 185-metrowy Investment Authority Tower. 6 sierpnia 2007 wspiął się na południowy pylon 190-metrowego mostu w Lizbonie nad rzeką Tag. W listopadzie 2008 roku alpinista próbował wspiąć się na wieżowiec w podparyskiej dzielnicy biznesowej La Defense, został jednak zatrzymany w połowie wieżowca. 7 kwietnia 2010 wspiął się na paryski budynek GDF Suez mierzący 185 metrów. Wyczyn zajął mu 45 minut. Łącznie wspiął się na ponad 150 wieżowców.
12 kwietnia 2012 ustanowił rekord Guinnessa wspinając się na 300 metrową wieżę Aspire Tower w Doha w Katarze w najlepszym czasie (1 godz. 33 min. 47 sek).
29 marca 2011 roku wspiął się na Burdż Chalifa w Dubaju, najwyższy budynek świata (829 metrów), tym razem wyjątkowo po wcześniejszym uzyskaniu zezwolenia i z górną asekuracją.
O Alainie Robercie powstał nagrodzony film dokumentalny pt. "Alain Robert jest Spider-Manem", a w Polsce wydano książki autobiograficzne "Piętno ryzyka" (1999, ) i "Szklane góry" (Sklep Podróżnika 2011, ).

</doc>
<doc id="742870" url="https://pl.wikipedia.org/wiki?curid=742870" title="Obniżenie Wilkowskie">
Obniżenie Wilkowskie

Obniżenie Wilkowskie – wydłużona bruzda w Górach Świętokrzyskich. Znajduje się pomiędzy Łysogórami na południu, a Pasmem Klonowskim na północy.
Jest zbudowane z łupków i szarogłazów sylurskich, częściowo przykrytych osadami z okresu czwartorzędu. Zachodnią częścią obniżenia jest Dolina Wilkowska odwadniana przez Lubrzankę. Część wschodnia odwadniana jest przez Pokrzywiankę. Obniżenie Wilkowskie jest regionem rolniczym, z wyjątkiem części środkowej, którą porastają lasy mieszane i sosnowe, wchodzące w skład Świętokrzyskiego Parku Narodowego. W dziale wodnym występują bory bagienne.
W Obniżeniu Wilkowskim położone są ośrodki turystyczne: Święta Katarzyna i Nowa Słupia (na wschodnim krańcu).

</doc>
<doc id="742875" url="https://pl.wikipedia.org/wiki?curid=742875" title="Gheorghe Popescu">
Gheorghe Popescu

Gheorghe Popescu (ur. 9 października 1967 w Calafacie) – rumuński piłkarz, występujący na pozycji środkowego obrońcy, i menedżer piłkarski. Jest wychowankiem Universitatei Craiova, z którą w 1985 roku zadebiutował w Divizii A. Grał w tym klubie do 1990 roku, z roczną przerwą, kiedy to - w rundzie wiosennej sezonu 1987–1988 - został przez władze zmuszony do przejścia do Steauy Bukareszt. Zdobył z nią zresztą swój pierwszy i jedyny tytuł mistrza Rumunii. Po udanym Mundialu 1990 wyjechał do Holandii, do PSV Eindhoven. Pierwsze dwa sezony zakończył na pierwszym miejscu w tabeli Eredivisie. W ciągu pięciu lat gry w tym klubie, także dzięki występom w reprezentacji, awansował do grona najlepszych defensorów Europy; od 1989 do 1992 roku cztery razy z rzędu został wybrany na najlepszego piłkarza Rumunii. W sierpniu 1994, po powrocie z Mundialu 1994, na którym podopieczni Anghela Iordănescu doszli do ćwierćfinału, trafił do Tottenhamu Hotspur, ale tylko na pół roku. Wkrótce rumuńskim obrońcą zainteresowała się FC Barcelona; w klubie ze stolicy Katalonii od roku grał już jego kolega z kadry Gheorghe Hagi. Popescu spędził w Barcelonie dwa sezony, w ostatnim - 1996–1997 - jako kapitan poprowadził drużynę do zwycięstwa w Pucharze Zdobywców Pucharów. W 1997 roku ponownie dołączył do Hagiego, tym razem do Galatasaray SK. Rumuńscy weterani pod koniec piłkarskiej kariery czterokrotnie wygrali rozgrywki ligowe w Turcji i raz – w 2000 roku – zdobyli Puchar UEFA. W 2001 roku Hagi poświęcił się pracy szkoleniowej, a Popescu przeniósł się do US Lecce. Krótko grał jeszcze w Dinamie Bukareszt i Hannoverze 96, w którym w 2003 roku zakończył karierę.
Z reprezentacją Rumunii, w której barwach rozegrał 115 meczów, dotarł do ćwierćfinału Mundialu 1994 oraz brał udział w Mundialach 1990 i 1998 oraz w 1996 i 2000. W każdym z tych turniejów był podstawowym zawodnikiem; nie wystąpił tylko w jednym spotkaniu, w ćwierćfinale Euro 2000, z którego wyeliminowała go kontuzja. Po rezygnacji Hagiego został kapitanem reprezentacji. Ostatni mecz w drużynie narodowej rozegrał w marcu 2003 roku; wówczas w eliminacjach do Euro 2004 Rumuni ulegli 2:5 Duńczykom.
Później krótko pracował w sztabie szkoleniowym Barcelony. W 2005 roku kandydował w wyborach na prezesa Rumuńskiego Związku Piłki Nożnej. Jest menedżerem i agentem wielu piłkarzy, m.in. Adriana Mutu.
Popescu, był oskarżany o współpracę z tajną rumuńska policją w czasie komunizmu, sam zawodnik się przyznał. Oznajmił również, że sporządził cztery notatki na temat zawodników grających z nim w zespole Universitatea Craiova (w latach 80.).
Sukcesy piłkarskie.
W reprezentacji Rumunii od 1988 do 2003 roku rozegrał 115 meczów i strzelił 16 goli – uczestnik finałów Mistrzostw Świata 1990 (1/8 finału), 1994 (ćwierćfinał) i 1998 (1/8 finału) oraz Euro'96 (runda grupowa) i Euro'2000 (ćwierćfinał).

</doc>
<doc id="742876" url="https://pl.wikipedia.org/wiki?curid=742876" title="Polska Liga Hokejowa (2002/2003)">
Polska Liga Hokejowa (2002/2003)

Polska Liga Hokejowa sezon 2002/2003
Sezon został zainaugurowany 8 września 2002.
Sezon zasadniczy.
"L = lokata, M = liczba rozegranych spotkań, W = Wygrane (ogółem), P = Porażki (ogółem), R = Remisy, WpD = Wygrane po dogrywce, PpD = Porażki po dogrywce, G+ = Gole strzelone, G- = Gole stracone, Pkt = Liczba zdobytych punktów, +/- Różnica bramek"
Ostateczna kolejność.
Legenda:

</doc>
<doc id="742883" url="https://pl.wikipedia.org/wiki?curid=742883" title="Synagoga w Szczebrzeszynie">
Synagoga w Szczebrzeszynie

Synagoga w Szczebrzeszynie – główna synagoga gminy żydowskiej w Szczebrzeszynie, znajdująca się w zachodniej części miasta przy ulicy Sądowej 2. Od północy sąsiaduje z rynkiem, od wschodu z kościołem św. Katarzyny, a od zachodu z cerkwią Zaśnięcia Najświętszej Maryi Panny.
Historia.
Synagoga została zbudowana na początku XVII wieku, na miejscu starej synagogi. W 1648 została spalona przez Kozaków podczas oblężenia twierdzy Zamość. W 1659 gruntownie ją wyremontowano. W XVIII wieku, została częściowo przebudowana. W 1885 w pracach remontowych udział wzięli: Piotr Radziszewski (prace murarskie), Szmuel Beglauter (prace ciesielskie), Chaim Laske (prace tynkarskie), Jankiel Cukier z Józefowa (dostarczyciel kamienia, cegły i wapna), Ela Szajman (dostarczyciel drewna). Podczas remontu synagogi po pożarze z 1905 pracami kierował Awraham Mordechaj Bojm, a do samych prac zatrudniono tylko szczebrzeskich Żydów.
Podczas II wojny światowej, w 1940 hitlerowcy spalili synagogę. Po wojnie w 1946 runęły sklepienia budowli, lecz w latach 1957-1963 została gruntownie odbudowana i od 1965 przeznaczona na Miejsko-Gminny Ośrodek Kultury, który znajduje się w niej do dnia dzisiejszego. W najbliższym czasie synagoga zostanie przekazana warszawskiej gminie żydowskiej.
W latach 2009-2010 synagoga przeszła remont, odnowiona została elewacja i wymienione instalacje, wycięto też rosnące w pobliżu drzewa, robiąc miejsce na parking. W czasie remontu budynek został przemalowany na kolor różowy.
Architektura.
Murowany budynek synagogi wzniesiono na planie prostokąta z dobudówkami, w stylu późnorenesansowym. Od strony południowej i północnej znajdują się parterowy dobudówki w których znajdują się babińce. Od strony zachodniej znajduje się piętrowa przybudówka, w której na parterze znajdował się przedsionek i sala obrad, a na piętrze babiniec. Pierwotnego kształtu przekrycia dachem nie znamy. Prawdopodobnie był to dach pogrążony skryty za attyką. Obecnie budynek jest przykryty zrekonstruowanym polskim dachem łamanym początkowo pokrytym gontem, który w 1986 wymieniono na pokrycie blachą. Wejście do prostokątnej i obniżonej sali modlitw prowadzi z przedsionku przez renesansowy, prosty, kamienny portal. Z pierwotnej budowli do dziś zachowała się tylko centralna część bryły budynku, dawniej mieszcząca główną salę modlitw (męska).
Wewnątrz sali głównej zachowała się oprawa Aron ha-kodesz, nad którym znajduje się wykuty hebrajski tekst psalmu "Stawiam Pana przed sobą zawsze". Cała sala główna z obniżoną o ok. 0,6 m podłogą względem terenu, posiada sklepienie klasztorne z lunetami. Ściany dawniej były zdobione pięknymi polichromiami i sztukateriami, na ścianie zachodniej i północnej zachowały się symbole lewitów czyli dzban i misa, a na południowej menora oraz owoc granatu - symbol Ziemi Obiecanej. Zachował się również szeroki ozdobny pas z pilastrowymi wnękami arkadowymi poniżej okien, zwieńczony profilowanym gzymsem.
Na frontowej ścianie synagogi znajduje się kamienna tablica wmurowana w 1991 informująca w trzech językach: polskim, hebrajskim i jidisz, o historii i wcześniejszym przeznaczeniu budynku.
Pierwotne wyposażenie synagogi, które znane jest z archiwalnych zdjęć nie zachowało się. Oprócz aron ha-kodeszu były to: bima (najpierw drewniana, z rzeźbioną balustradą balaskową, później z balustradą kutą z żelaza), menora, fotel do obrzędu obrzezania (tzw. krzesło Eliasza) z drewnianym baldachimem, drewniany stół do wykładania Tory, drewniane ławki, skarbona wmurowana w ścianę po południowej stronie wejścia, mosiężne żyrandole.

</doc>
<doc id="742886" url="https://pl.wikipedia.org/wiki?curid=742886" title="Dobrica Ćosić">
Dobrica Ćosić

Dobrica Ćosić, cyr. Добрица Ћосић (ur. 29 grudnia 1921 w Velikiej Drenovie jako Dobrosav Ćosić, zm. 18 maja 2014 w Belgradzie) – serbski pisarz i polityk, jugosłowiański działacz komunistyczny, pierwszy prezydent Federalnej Republiki Jugosławii w latach 1992–1993. Określany jako jeden z najwybitniejszych serbskich twórców literackich XX i XXI wieku.
Życiorys.
Urodził się w 1921, choć w księgach metrykalnych odnotowano błędną datę 4 stycznia 1922. Kształcił się w szkole rolniczej. W okresie II wojny światowej działał w partyzantce komunistycznej, której przewodził Josip Broz Tito. Był redaktorem gazety „Mladi borac”, działaczem komunistycznej młodzieżówki i Związku Komunistów Jugosławii, w ramach którego zajmował się propagandą. Dołączył do komitetu centralnego partii, po wojnie ukończył wyższą szkołę polityczną, zasiadał w jugosłowiańskim parlamencie. Przez lata był bliskim współpracownikiem jugosłowiańskiego przywódcy, brał udział w jego kilkudziesięciodniowej wyprawie jachtem „Galeb” do ośmiu neutralnych państw afrykańskich. W 1968 w przemówieniu skierowanym do członków komitetu centralnego negatywnie ocenił politykę państwa wobec Kosowa. Został wówczas uznany za serbskiego nacjonalistę i opozycjonistę wobec Josipa Broz Tity.
Dobrica Ćosić zajmował się przez wiele lat aktywną działalnością literacką. Był autorem licznych powieści i esejów. W 1951 opublikował powieść "Daleko je sunce". Później wydał m.in. książki w ramach serii "Vreme smrti", "Vreme zla" i "Vreme vlasti". Był członkiem korespondentem i następnie członkiem rzeczywistym Serbskiej Akademii Nauk i Sztuk.
Pod koniec lat 80. zakładał serbskie partie narodowe w Serbii oraz Bośni i Hercegowinie. Wspierał Radovana Karadžicia, gdy ten ubiegał się o przywództwo Serbów z Bośni i Hercegowiny. W okresie przemian politycznych w czerwcu 1992 federalnym parlament powołał go na pierwszego prezydenta Federalnej Republiki Jugosławii. Zakończył urzędowanie w czerwcu 1993 – został odwołany po konflikcie ze Slobodanem Miloševiciem.

</doc>
<doc id="742893" url="https://pl.wikipedia.org/wiki?curid=742893" title="Powiernictwo Pruskie">
Powiernictwo Pruskie

Powiernictwo Pruskie (niem. Preußische Treuhand GmbH &amp; Co. KG a. A.) – niemiecka spółka komandytowo-akcyjna założona w Düsseldorfie przez grupę niemieckich wysiedlonych należących do Ziomkostwa Prusy Wschodnie. Głównym celem jej działalności jest uzyskanie zwrotu majątków pozostawionych przez wysiedlonych na terenach Polski i Czech, utraconych na mocy postanowień czterech mocarstw po konferencji poczdamskiej w 1945. Powiernictwo nie wysuwa natomiast roszczeń wobec Rosji z tytułu majątków pozostawionych w obwodzie kaliningradzkim – należącej od 1945 do ZSRR, a obecnie Rosji, północnej części dawnych Prus Wschodnich ze stolicą prowincji – Królewcem.
Pierwszym przewodniczącym rady nadzorczej (do 2005 r.) był przewodniczący Ziomkostwa Śląsk Rudi Pawelka, jego zastępcą Günther Parplies, wiceprezydent Związku Wypędzonych, kierowanego przez Erikę Steinbach, która oficjalnie dystansuje się od Powiernictwa. Obecnie Parplies piastuje stanowisko prezesa Powiernictwa.
Rudi Pawelka w jednym z wywiadów prasowych stwierdził: "Niemcy posiadali przez setki lat ziemie, które teraz należą do Polski. Czują z nimi głęboką głęboką więź, a wielu z nich pragnie zwrotu ich własności. Wkrótce już wszyscy będziemy Europejczykami, akcesja Polski do Unii Europejskiej stwarza nam wyjątkową okazję do wniesienia pozwu przed Europejski Trybunał Praw Człowieka w Strasburgu. Polska nie może dopuścić do dyskryminowania Niemców."
1 sierpnia 2004 ówczesny kanclerz RFN Gerhard Schröder oznajmił, że rząd niemiecki nie będzie wspierał tych roszczeń. Identyczną deklarację złożyła 16 marca 2007 jego następczyni – Angela Merkel oznajmiając powtórnie, że rząd niemiecki nie będzie wspierał roszczeń przesiedlonych. Sejm Rzeczypospolitej Polskiej podjął uchwałę, w której zagroził domaganiem się wypłaty reparacji wojennych od Niemiec, w wypadku, gdy rząd niemiecki nie powstrzyma roszczeń Powiernictwa.
15 grudnia 2006 Powiernictwo Pruskie oficjalnie ogłosiło, że złożyło w imieniu swoich udziałowców 22 indywidualne skargi przeciwko Polsce w Europejskim Trybunale Praw Człowieka w Strasburgu, domagając się zwrotu majątku pozostawionego przez wypędzonych. Zdaniem ekspertów skargi nie miały szans na powodzenie, gdyż Powiernictwo nie próbowało dochodzić swoich praw przed sądami w Polsce, czego wymaga Europejska Konwencja Praw Człowieka, ustanawiająca trybunał. Skargi dotyczyły też okresu, gdy konwencja jeszcze nie istniała. Polska zaś ratyfikowała ją dopiero w 1991 r., co też nie jest dla sprawy bez znaczenia.
Z uwagi na niezgodność ratione personae, ratione temporis oraz ratione materiae skargi osób reprezentowanych przez Powiernictwo zostały w całości odrzucone przez Trybunał decyzją z dnia 7 października 2008 r. Ponadto Trybunał orzekł, że Powiernictwo nie posiada czynnej legitymacji prawnej w przedmiocie sprawy.
Na decyzję z 7 października 2008 r., wydaną w odniesieniu do skarg złożonych przez Powiernictwo Pruskie, ETPC powołał się także w innych sprawach. Dnia 9 grudnia 2008 r. zostały wydane w kolejnych postępowaniach decyzje odrzucające indywidualne skargi skierowane przeciwko Polsce. Mowa tu o sprawach: Heinrich Fenske v. Polska, Franz Heuer v. Polska, Markward von Loesch v. Polska, Wilhelm Marrek v. Polska, Gerhard Stumpe v. Polska, Elwira Toscano v. Polska, Karin Emma Alma Zimmermann v. Polska.
Rudi Pawelka zapowiedział, że nie zważając na niekorzystny wyrok Trybunału w Strasburgu, będzie robił wszystko, aby uzyskać od Polski odszkodowania.

</doc>
<doc id="742896" url="https://pl.wikipedia.org/wiki?curid=742896" title="Schriesheim">
Schriesheim

Schriesheim – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis. Leży w Odenwaldzie, ok. 10 km na północ od Heidelbergu, przy autostradzie A5, drodze krajowej B3 i linii kolejowej Weinheim-Heidelberg.

</doc>
<doc id="742898" url="https://pl.wikipedia.org/wiki?curid=742898" title="Juan Bautista Martínez del Mazo">
Juan Bautista Martínez del Mazo

Juan Bautista Martínez del Mazo (ur. ok. 1612 w Cuence, zm. 10 lutego 1667 w Madrycie) – hiszpański malarz barokowy.
Był zięciem Diego Velázqueza. W 1661 roku przejął po Velázquezie stanowisko malarza nadwornego.

</doc>
<doc id="742899" url="https://pl.wikipedia.org/wiki?curid=742899" title="Juan Bautista Martinez del Mazo">
Juan Bautista Martinez del Mazo



</doc>
<doc id="742906" url="https://pl.wikipedia.org/wiki?curid=742906" title="One Court Square">
One Court Square

One Court Square (również Citicorp Building) – wieżowiec w Nowym Jorku w Stanach Zjednoczonych. Ma 201 metrów wysokości i 50 pięter. Wśród najwyższych budynków w mieście zajmuje 48 pozycję.
Zaprojektowany został przez bardzo znaną w tej branży firmę Skidmore, Owings &amp; Merrill, dla Citigroup. Jego budowa zakończyła się w 1990 roku. Reprezentuje styl późnomodernistyczny. Budynek ten jest najwyższym stojącym w Nowym Jorku poza Manhattanem (Long Island w Queens). Stoi on tym samym poza CBD i jest to drugi co do wysokości taki drapacz chmur w Stanach Zjednoczonych. Przewyższa go jedynie stojący w Houston Williams Tower. Jest wykorzystywany w celach biurowych.

</doc>
<doc id="742908" url="https://pl.wikipedia.org/wiki?curid=742908" title="Namakkal">
Namakkal

Namakkal (tamilski: நாமக்கல்) – stolica dystryktu Namakkal w stanie Tamilnadu, w południowych Indiach. W 2001 populacja miasta wyniosła 53,040.

</doc>
<doc id="742909" url="https://pl.wikipedia.org/wiki?curid=742909" title="Schwetzingen">
Schwetzingen

Schwetzingen – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar. Leży ok. 9 km na zachód od Heidelbergu, przy autostradzie A6, drogach krajowych B36, B291 i linii kolejowej Mannheim–Bazylea.

</doc>
<doc id="742913" url="https://pl.wikipedia.org/wiki?curid=742913" title="RZA">
RZA

RZA (wym. ), właśc. Robert Fitzgerald Diggs, również Prince Rakeem, Bobby Digital, Bobby Steels lub Steels (ur. 5 lipca 1969, na Brooklynie w Nowym Jorku) – amerykański raper, producent muzyczny, multiinstrumentalista, aktor, reżyser, scenarzysta oraz autor książek. Jest założycielem i liderem amerykańskiej formacji hip-hopowej Wu-Tang Clan. Diggs jest kuzynem GZA'y oraz zmarłego w 2004 roku Ol’ Dirty Bastarda, z którymi pod koniec lat 80. założył grupę All In Together Now, która później przekształciła się w Wu-Tang Clan. RZA wyprodukował większość utworów na albumy Wu-Tang Clanu oraz był odpowiedzialny za muzykę na większości solowych projektach członków grupy w latach 1993-1997.
Robert Diggs jest uważany za jednego z najważniejszych producentów hip-hopowych wszech czasów, a jego muzyka z początku lat 90. często określana jest jako przełomowa dla odrodzenia nowojorskiego brzmienia. Raper znalazł się na liście najlepszych producentów takich magazynów i portali jak about.com, XXL czy The Breaks.
RZA był również pomysłodawcą i twórcą grupy Gravediggaz, w której występował pod pseudonimem "'Rzarectah", a która to znana była jako "ojcowie chrzestni horrorcoreu", obok takich formacji i raperów jak Insane Clown Posse, Three 6 Mafia, Flatlinerz, Necro, Kool Keith czy Brotha Lynch Hung. Debiutancki album grupy zatytułowany "6 Feet Deep" (1994) często określany jest jak najlepszy w historii tego podgatunku. Od 2011 roku, razem z Paulem Banksem członkiem formacji Interpol, tworzy duet muzyczny Banks &amp; Steelz. Debiutancki album zatytułowany "Anything But Words" ukazał się 26 sierpnia 2016 roku.
Robert Diggs był również kompozytorem muzyki do takich filmów jak ' (1999), "Kill Bill: Volume 1" (2003), "Kill Bill: Volume 2" (2004), ' (2004) czy "Babylon A.D." (2008), sam jako aktor wystąpił między innymi w "Kawa i papierosy" (2003), "Amerykański gangster" (2007) czy "Californication" (2012).

</doc>
<doc id="742916" url="https://pl.wikipedia.org/wiki?curid=742916" title="Sinsheim">
Sinsheim

Sinsheim – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar, siedziba wspólnoty administracyjnej Sinsheim. Leży nad rzeką Elsenz, ok. 25 km na południowy wschód od Heidelbergu, przy autostradzie A6, drogach krajowych B292, B45 i linii kolejowej Bad Friedrichshall–Neckargemünd.
W Sinsheim znajduje się Muzeum Samochodów i Techniki "(Auto- und Technik Museum Sinsheim)".
Sport.
Stadion w mieście to Rhein-Neckar-Arena.

</doc>
<doc id="742919" url="https://pl.wikipedia.org/wiki?curid=742919" title="Stara Synagoga w Szczebrzeszynie">
Stara Synagoga w Szczebrzeszynie

Stara Synagoga w Szczebrzeszynie – nieistniejąca obecnie, pierwsza, drewniana bożnica w Szczebrzeszynie zbudowana w 1584 roku. Na początku XVII wieku najprawdopodobniej na jej miejscu wzniesiono murowaną, renesansową synagogę.

</doc>
<doc id="742922" url="https://pl.wikipedia.org/wiki?curid=742922" title="Trupa Lorda Szambelana">
Trupa Lorda Szambelana

Trupa Lorda Szambelana (ang. "Lord Chamberlain's Men") – angielska grupa aktorska, w której występował jako aktor oraz dla której przez większość kariery dramaty pisał William Szekspir. Wkrótce po założeniu, w 1603 roku, została jedną z dwóch wiodących tego typu grup w Londynie i była wspierana finansowo przez Jakuba I Stuarta.
Została założona w czasach panowania Elżbiety I Tudor w 1594 roku, pod patronatem Henry’ego Careya, pierwszego barona Hunsdon, potem Lorda Szambelana (stąd nazwa). Grupa zmieniła nazwę na King’s Men w 1603 roku, kiedy patronat nad nią objął Jakub I Stuart.

</doc>
<doc id="742928" url="https://pl.wikipedia.org/wiki?curid=742928" title="Fehérvár AV19">
Fehérvár AV19

Fehérvár AV19 – węgierski klub hokejowy z siedzibą w Székesfehérvár.
Historia.
Od 2003 roku klub jest nieprzerwanie mistrzem Węgier w tamtejszych rozgrywkach OB I bajnokság.
Od sezonu 2007/2008 występuje także w Österreichische Eishockey-Liga, jednakże jednocześnie rezerwy klubu występują w rodzimej lidze węgierskiej. Od sezonu 2009/10 klub zrezygnował natomiast ze startu w południowo-wschodnioeuropejskich rozgrywkach MOL Liga, skupiających zespoły z Węgier oraz Rumunii.
Od sezonu 2009/2010 drużyna występuje pod nazwą SAPA Fehérvár AV19, zaś ostatni człon nazwy oznacza "Alba Volan" a liczbę "19" wpisano dla upamiętnienia wybitnego wychowanka klubu i zarazem reprezentacji Węgier Gábora Ocskaya, zmarłego 25 marca 2009 roku (grał z nr 19 na koszulce). W edycji 2009/2010 drużynę trenował Fin Jarmo Tolvanen, zwolniony po sezonie. Stało się tak pomimo zdobycia mistrzostwa Węgier oraz pierwszego, po trzech latach gry w lidze EBEL, awansu do ćwierćfinału tych rozgrywek. Jego następcą został Szwedzki szkoleniowiec Ulf Weinstock (dotąd trenował rumuński klub SC Miercurea Ciuc).

</doc>
<doc id="742929" url="https://pl.wikipedia.org/wiki?curid=742929" title="Jezioro Tarnowskie Duże">
Jezioro Tarnowskie Duże

Jezioro Tarnowskie Duże – jezioro w zachodniej Polsce w województwie lubuskim, na terenie gminy Sława w powiecie wschowskim na zachód od miejscowości Tarnów Jezierny. Wzdłuż północno-wschodniego brzegu jeziora przebiega droga ze Sławy do Lubięcina.
Obrzeże jeziora jest zróżnicowane. Od południa i południowego zachodu jest pagórkowate ze stromym zejściem do jeziora. Od strony północnej i północno wschodniej płaskie. Brzeg jeziora ma charakter klifowy. Jedynie na niewielkim odcinku przy odpływie oraz w partii północno-zachodniej jest płaski i zabagniony. Jezioro zasilane jest przez sześć dopływów, jedyny odpływ jest dopływem rzeki Cienicy zasilającej Jezioro Sławskie. Jezioro Tarnowskie Duże położone jest w strefie chronionego krajobrazu. Na wodach jeziora obowiązuje zakaz używania łodzi motorowych. Jezioro użytkowane jest przez Gospodarstwo Rybackie ze Sławy. Według danych z 2002 roku nad jeziorem znajdowały się cztery ośrodki wypoczynkowe i jedno pole namiotowe.

</doc>
<doc id="742932" url="https://pl.wikipedia.org/wiki?curid=742932" title="King's Men">
King's Men



</doc>
<doc id="742933" url="https://pl.wikipedia.org/wiki?curid=742933" title="Music-hall">
Music-hall

Music-hall (wym. ) – widowisko łączące muzykę, taniec, teatr, piosenki, występy mimów, żonglerów, akrobatów, prestidigitatorów, iluzjonistów, woltyżerów, treserów, kontorsjonistów, klownów, śpiewaków, aktorów, monologistów i parodystów. Cechą charakterystyczną gatunku jest luźny, składankowy, epizodyczny charakter. Poszczególnych występów nie łączy wspólny wątek przewijający się przez cały spektakl. Nazwa „music-hall” jest także używana dla określenia teatru lub sali, w której wystawiane są takie przedstawienia, albo komedie lub wodewile.
Protoplastami music-hallu jako przedstawienia, były tawerny i winiarnie, w których od średniowiecza serwowano gościom rozrywkę opartą na występach wędrownych żonglerów i kuglarzy. Na kontynencie europejskim następcami tych lokali były kawiarnie, a w Anglii puby. We Francji wyewoluowały z nich "café-chantants", a później w "café-concerts" (kawiarnie koncertowe), zaś w Anglii music-hall. Angielskie puby były miejscem występów pantomimów i akrobatów, zaś francuskie kawiarnie dodatkowo także ulicznych śpiewaków.
Występy odbywały się w sali muzycznej między widzami-konsumentami. Z czasem performance zostały zamknięte na scenie, a publiczność siedziała za stołami na widowni. Koszty występów pokrywała sprzedaż napojów alkoholowych. Władze brytyjskie starały się zniechęcić do tej formy rozrywki. W 1751 wprowadzono akt prawny wprowadzający wymóg uzyskiwania przez organizatorów licencji. Przepis spowodował efekt przeciwny do zamierzonego przez władze. Mniejsze puby zaczęły szukać sposobów na uniknięcie obowiązku licencyjnego i zamieniały się w kluby muzyczne, które nie podlegały pod wspomniany akt prawny. Z kolei większe tawerny, korzystając z reklamy jako licencjonowany organizator rozrywki, zaczęły dbać o scenografię i zatrudnienie muzyków, by ostatecznie przenieść działalność do bogato zdobionych wnętrz, które umożliwiały osiąganie bardziej efektownych aranżacji widowisk. Miejsce dowolnej popularnej rozrywki określane było jako „saloon”, miejsca przeznaczone na wieczory z mieszanymi zabawami nazywane były „variety” (różnorodność, rozmaitości), zaś „music-hall” stał się określeniem dla sali koncertowej przeznaczonej na występy łączące rozrywkę muzyczną i komiczną.
W XIX-wieczny wzrost populacji miejskiej przyczynił się do wzrostu zapotrzebowania na popularne formy rozrywki. Brytyjska ustawa teatralna (Theatre Regulations Act of 1843) zniosła wyłączne prawa licencjonowanych teatrów do organizowania przedstawień. Dała także przyzwolenie na podawanie alkoholu i palenie tytoniu w lokalach music-hallowych, choć zabraniała tego w licencjonowanych teatrach. W konsekwencji właściciele pubów i tawern poszerzali działalność, by przyciągnąć widzów klasy średniej i robotników.
Publiczność przedstawień music-hallowych nie była jednorodna. We Francji widownię częściej zapełniali wykwintni i bogaci klienci, podczas gdy w Anglii czy w Niemczech publiczność była bardziej zróżnicowana. Widowisko zawsze miało jednak trywialny charakter. Tawerny i puby były miejscami niezbyt przyjaznymi dla wykonawców. Publiczność głośno rozmawiała, paliła tytoń i piła alkohol. Na poszczególne „atrakcje” reagowała żywiołowo i bez oporów wyrażała swoją opinię na ich temat – ciskając butelką, starym butem, albo nawet martwym kotem. W miastach przemysłowych zdarzało się, że do występujących rzucano metalowymi nitami. W niektórych salach orkiestra była chroniona metalowymi kratkami, a butelki roznoszone przez kelnerów były przymocowane do tac.
Pierwszym wzorcem music-hallu był otworzony w Londynie w 1840 roku „Winchester Music-Hall”, później „Surrey Music-Hall”. Duża przestrzeń sceniczna była miejscem składankowego, rewiowego spektaklu, podczas którego prezentowano popisy śpiewaków, tancerzy, żonglerów, parodystów, akrobatów, prestidigitatorów, iluzjonistów, woltyżerów, treserów, kontorsjonistów, klaunów, aktorów i monologistów. Stanowili oni tzw. „atrakcje” programu, zaś głównym punktem były występy „tour de chant”, przysługującego „vedetcie”, zwanej też „diseuse”. Jedną ze słynnych XIX-wiecznych gwiazd-vedettes była Emma Valadon, która występując pod pseudonimem "Therèse" utrzymywała się na szczycie przez lat 40, aż do 1893 roku. Centralne miejsce rewii zajmował taniec i śpiew. Podczas występów łączone były cechy sztuki wyższej, jaką był w epoce wiktoriańskiej teatr, z pubem i teatrem rozumianym jako miejsce niższej formy rozrywki, połączonej z konsumpcją, piciem, paleniem tytoniu i korzystaniem z towarzystwa prostytutek. Music-hall był rozrywką adresowaną do ludu i drobnego mieszczaństwa.
Jednym z ojców ewoluującego music-hallu był szynkarz z tawerny Canterbury w Lambeth Charles Morton, który w 1852 zbudował w Londynie „Morton's Canterbury Hall” (lub „Canterbury Hall”). Wzniesiony obiekt mógł pomieścić 700 osób. Publiczność została zebrana za stołami, a występ odbywał się na platformie usytuowanej na końcu sali. Morton stworzył program muzyczny, łączący klasykę i muzykę popularną. Do grona wybitnych wykonawców zaliczani byli: Albert Chevalier, Gracie Fields, Lillie Langtry, Harry Lauder, Dan Leno i Vesta Tilley. „Canterbury Hall” odniosła tak wielki sukces, że Morton zdecydował się na wybudowanie kolejnej, większej sali. Bogato zdobiona, wyposażona w żyrandole i balkon sala mieściła 1500 osób. Została otwarta w 1856 roku. Sukces Mortona spowodował lawinowy wzrost ilości music-halli. W 1875 roku w Wielkim Londynie było już 375 takich obiektów. Główne music-halle West Endu, takie jak „Palace” i „Coliseum”, zaczęły przyciągać wyższe klasy społeczne, często w wieczorowych strojach. Przedstawienia stawały się coraz bardzie wyszukane i ozdobne. Pod koniec XIX wieku przedstawienie mogło zawierać aż 20 atrakcji-aktów, a występy trwały do czterech godzin. We Francji powstały między innymi music-halle: Ba-Ta-Clan, Gaîté (zamieniony na Bobino), Folies Bergère i Le Moulin Rouge.
Formą spektaklu music-hallowego była także rewia "revue à grand spectacle", która składała się z trzech części o zróżnicowanym charakterze. Na początku był występ "tours de chant", pantomimów, baletu i innych „atrakcji”. Później następował występ zespołu "girls", a na końcu przedstawiano lasy tropikalne, wizję antyczną lub wyspę na Pacyfiku. W rewii liczył się głównie efekt sceniczny.
Do zmierzchu popularności music-halli przyczynił się rozwój sztuki filmowej. Pod koniec lat 20. XX wieku brytyjskie teatry rozmaitości przekształcały się w sale kinowe. W okresie przejściowym właściciele lokali wprowadzali „cine-variety” – spektakle będące mieszaniną filmów i piosenek. Starali się także złagodzić spadek poprzez wydłużanie czasu dostępu rozrywki i utrzymywanie lokali otwartych już od południa do północy. Jednym z niewielu ocalałych po II wojnie światowej brytyjskich music-halli był teatr Windmill w pobliżu Piccadilly Circus w Londynie.

</doc>
<doc id="742934" url="https://pl.wikipedia.org/wiki?curid=742934" title="Waibstadt">
Waibstadt

Waibstadt – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar, siedziba związku gmin Waibstadt. Leży nad rzeką Schwarzbach, ok. 20 km na południowy wschód od Heidelbergu, przy drodze krajowej B292.

</doc>
<doc id="742936" url="https://pl.wikipedia.org/wiki?curid=742936" title="Powiat Komárno">
Powiat Komárno

Powiat Komárno "(słow. okres Komárno)" – słowacka jednostka podziału terytorialnego znajdująca się w kraju nitrzańskim. Zamieszkiwany jest przez 108 556 obywateli (w roku 2001) z czego 27,7% stanowią Słowacy, 69,1% Węgrzy. Powiat Komárno zajmuje obszar 1100 km², średnia gęstość zaludnienia wynosi 98,69 osób na km².
Miejscowości powiatu (miasta wyróżniono pogrubieniem):

</doc>
<doc id="742937" url="https://pl.wikipedia.org/wiki?curid=742937" title="Kościół św. Józefa w Międzyrzecu Podlaskim">
Kościół św. Józefa w Międzyrzecu Podlaskim



</doc>
<doc id="742941" url="https://pl.wikipedia.org/wiki?curid=742941" title="Namagiri">
Namagiri

Namagiri (właściwie Śri Namagiri Lakszmi) – imię hinduistycznej bogini, czczonej w Indiach, zaś w szczególności w dystrykcie Namakkal, w stanie Tamil Nadu.
Imię Namagiri przetłumaczone z sanskrytu na tamilski brzmi właśnie Namakkal. Jej kult związany jest z tradycją wisznuicką. Bogini Namagiri często jest uznawana za partnerkę lwiogłowego bóstwa Narasinha, będącego awatarą, czyli jedną z inkarnacji boga Wisznu.
Była bóstwem rodziny genialnego hinduskiego matematyka samouka Srinivasa Ramanujan, który mawiał, że bogini Namagiri zsyła mu natchnienie, wzory i wyniki w snach.

</doc>
<doc id="742942" url="https://pl.wikipedia.org/wiki?curid=742942" title="Alba Szekesfehervar">
Alba Szekesfehervar



</doc>
<doc id="742943" url="https://pl.wikipedia.org/wiki?curid=742943" title="Bellevue (Ohio)">
Bellevue (Ohio)

Bellevue – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 8196.

</doc>
<doc id="742945" url="https://pl.wikipedia.org/wiki?curid=742945" title="Walldorf (Badenia-Wirtembergia)">
Walldorf (Badenia-Wirtembergia)

Walldorf – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis.
Leży ok. 15 km na południe od Heidelbergu, przy autostradzie A5, drogach krajowych B3, B39, B291 i linii kolejowej Mannheim–Karlsruhe.
W Walldorf mieści się siedziba i główne centrum operacyjne przedsiębiorstwa informatycznego SAP SE.
Współpraca.
Miejscowości partnerskie:

</doc>
<doc id="742948" url="https://pl.wikipedia.org/wiki?curid=742948" title="Belpre (Ohio)">
Belpre (Ohio)

Belpre – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 6642.

</doc>
<doc id="742951" url="https://pl.wikipedia.org/wiki?curid=742951" title="Troilus i Kresyda">
Troilus i Kresyda

Troilus i Kresyda () – tragedia autorstwa Williama Shakespeare’a, napisana około roku 1602, krótko po stworzeniu Hamleta. Po raz pierwszy opublikowana była w dwóch odrębnych wydaniach w roku 1609. Nie wiadomo, czy w okresie swojego powstania była inscenizowana: jeden z wydawców informuje, że wielokrotnie była odgrywana na scenie, drugi zaś twierdzi, że jest to zupełnie nowa sztuka, nieznana publiczności.
Nie można jej jednoznacznie sklasyfikować jako tragedii, chociaż w takim właśnie dziale została umieszczona w Pierwszym Folio. Nie kończy się śmiercią głównych bohaterów, jednak ginie Hektor, a miłość Troilusa i Kresydy ulega destrukcji.
Publikacja.
Sztuka została zarejestrowana w rejestrze "Stationers Company" (instytucji zajmującej się regulacją praw autorskich) 7 lutego 1603, jako sztuka wystawiana przez Lord Chamberlain's Men. Potem wspomina się o niej w 1609 roku jako o "wystawianej przez sługi Jego Królewskiej Mości w Globe Theatre".
Jest ona bardzo podobna do dzieł takich jak Król Lear, Koriolan czy Tymon Ateńczyk, co może sugerować jej późniejsze powstanie.
Fabuła.
Sztuka jest osadzona w realiach wojny trojańskiej i ma dwa główne wątki. Pierwszy z nich opowiada historię Kresydy i Troilusa – księcia trojańskiego. Troilus uwiódł Kresydę, po czym wyznał jej miłość. Jednak podczas wymiany jeńców wojennych Kresyda została oddana do Grekom w niewolę. Troilus idzie za nią do obozu Greków, jednak widząc ją z Diomedesem, uznaje za niegodną zainteresowania.
W drugim wątku Odyseusz i Nestor próbują nakłonić Achillesa do powrotu do walki. Sztuka kończy się scenami walki pomiędzy obiema stronami i śmiercią Hektora.
Inspiracje.
W tym utworze Szekspir czerpał pełnymi garściami z mitologii greckiej. Innym ważnym źródłem jest "Iliada" Homera, z której zaczerpnięty został wątek Achillesa. Nie jest wykluczone, że bazował także na licznych średniowiecznych i renesansowych opowieściach o podobnej tematyce.

</doc>
<doc id="742956" url="https://pl.wikipedia.org/wiki?curid=742956" title="Stanisław Moskalewski">
Stanisław Moskalewski

Stanisław Witalis Moskalewski (ur. 28 kwietnia 1876 w Sieprawkach – zm. 6 września 1936 w Poznaniu) – polski polityk, działacz państwowy i społecznik. Polityk Narodowej Demokracji. W latach 1919–1926 wojewoda lubelski.
Był członkiem sekcji południowej okręgu lubelskiego Towarzystwa Oświaty Narodowej. W lipcu 1917 roku został członkiem Rady Polskiej Zjednoczenia Międzypartyjnego w Moskwie. 
Był pełnomocnikiem Obywatelskiego Komitetu Wykonawczego Obrony Państwa i przewodniczącym Wojewódzkiego Komitetu Obrony Państwa w Lublinie w 1920 roku.
Równolegle w latach 1923–1926 nadzwyczajny komisarz oszczędnościowy przy Prezesie Rady Ministrów (rządy Władysława Grabskiego i Aleksandra Skrzyńskiego), który zajął się redukcją wydatków administracyjnych. Nadzwyczajny Komisarz Oszczędnościowy Stanisław Moskalewski rychło obdarzony został przez urzędników przezwiskiem "Moskalini", w krótkim czasie zwolnił 29 tysięcy pracowników państwowych. Akcja oszczędnościowa napotykała jednak opory. Nie powiodła się próba likwidacji Ministerstwa Robót Publicznych. Na tle sporów o wysokość wydatków wojskowych doszło do dymisji generała Kazimierza Sosnkowskiego, którego 17 lutego 1924 roku zastąpił Władysław Sikorski.
Zdymisjonowany ze stanowiska wojewody po przewrocie majowym, pod koniec października 1926 roku.
Od 1928 roku prezes Polskiego Czerwonego Krzyża w Poznaniu. Pochowany w rodzinnym grobowcu na starym cmentarzu rzymskokatolickim w Garbowie.

</doc>
<doc id="742966" url="https://pl.wikipedia.org/wiki?curid=742966" title="Bexley (ujednoznacznienie)">
Bexley (ujednoznacznienie)



</doc>
<doc id="742967" url="https://pl.wikipedia.org/wiki?curid=742967" title="Przystanek tramwajowy">
Przystanek tramwajowy

Przystanek tramwajowy – element infrastruktury punktowej systemu komunikacji miejskiej. Jest to wyznaczone miejsce zatrzymania i postoju tramwaju w celu umożliwienia pasażerom wejścia/opuszczenia pojazdu.
Przystanki tramwajowe mogą posiadać wiaty chroniące oczekujących pasażerów przed warunkami atmosferycznymi oraz barierki zabezpieczające przed wejściem na jezdnię. Mogą posiadać również elementy ułatwiające dostęp osobom niepełnosprawnym. Przystanki tramwajowe zazwyczaj są również odpowiednio oznakowane oraz posiadają informacje o rozkładzie jazdy linii zatrzymujących się na danym przystanku.
W przypadku, gdy jezdnia tramwajowa jest wspólna z jezdnią samochodową przystanki te mogą pełnić też funkcję przystanków autobusowych.
Przystanki, na których jest możliwość przesiadki do tramwajów innych linii, nazywane są przystankami węzłowymi lub przesiadkowymi.
Rodzaje przystanków tramwajowych.
Wyróżnić można kilka typów przystanków. Podany poniżej podział dotyczy przypadku, gdy droga tramwajowa pokrywa się z drogą kołową.
Badania naukowe.
Przystanki są przedmiotem badań naukowych. Badania te prowadzone są w dwóch aspektach:

</doc>
<doc id="742968" url="https://pl.wikipedia.org/wiki?curid=742968" title="Bexley (Ohio)">
Bexley (Ohio)

Bexley – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 13 165.

</doc>
<doc id="742972" url="https://pl.wikipedia.org/wiki?curid=742972" title="Splenomegalia">
Splenomegalia

Splenomegalia – powiększenie śledziony, zwykle w przebiegu różnych chorób układowych. Splenomegalia określa powiększenie masy narządu ponad 350 g. Często prowadzi do hipersplenizmu. Część przypadków powiększenia śledziony przebiega z równoczesnym powiększeniem wątroby (hepatomegalią); sytuację taką określa się jako hepatosplenomegalię.
Etiologia.
Przyczyny powiększenia śledziony są bardzo zróżnicowane, ale na ogół są to choroby układowe, a nie ograniczone do śledziony. 
Przyczyny powiększenia śledziony ze względu na typ czynnika wywołującego dzieli się następująco:
Objawy i przebieg.
Można je podzielić ze względu na wielkość powiększenia śledziony, jakie wywołują: masywne, umiarkowane bądź niewielkie.
Podział splenomegalii ze względu na stopień powiększenia śledziony:
Rozpoznanie.
Powiększoną śledzionę diagnozuje się w badaniu przedmiotowym opukiwaniem i obmacywaniem. Klinicysta bada pacjenta leżącego na prawym boku lub na plecach i określa, czy śledziona jest ukryta pod lewym łukiem żebrowym, czy też przekracza tę granicę. Jeżeli jest wyczuwalna palpacyjnie poniżej łuku żebrowego, określa się jej wielkość, spoistość i bolesność.
Badania obrazowe pozwalają określić dokładnie wielkość i kształt narządu oraz zróżnicować przyczyny macalnego guza w jamie brzusznej w przypadkach niepewnych. W takich przypadkach wykonuje się badanie USG, TK albo MRI.

</doc>
<doc id="742973" url="https://pl.wikipedia.org/wiki?curid=742973" title="Bowling Green (Ohio)">
Bowling Green (Ohio)

Bowling Green – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 29 636.

</doc>
<doc id="742977" url="https://pl.wikipedia.org/wiki?curid=742977" title="Brecksville">
Brecksville

Brecksville – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 13 387.

</doc>
<doc id="742979" url="https://pl.wikipedia.org/wiki?curid=742979" title="Piotr Dunin Borkowski (1890–1949)">
Piotr Dunin Borkowski (1890–1949)

Piotr Paweł Maria Józef Ignacy Jerzy Dunin Borkowski (ur. 26 czerwca 1890 we Lwowie, zm. 19 maja 1949 w Rzymie) – hrabia, polski polityk konserwatywny, działacz państwowy, pisarz polityczny, wojewoda lwowski i poznański. 
Życiorys.
Syn heraldyka, działacza społecznego, polityka, ziemianina hr. Jerzego Sewera Dunina Borkowskiego i Elżbiety hr. Łoś herbu Dąbrowa (1864–1929). W 1909 jako prywatysta ukończył C.K. IV Gimnazjum we Lwowie. W latach 1909–1914 studiował historię i prawo na Uniwersytecie Lwowskim i Uniwersytecie Wiedeńskim. Prawdopodobnie pracował w dyplomacji austro-węgierskiej. W 1920 wstąpił do Wojska Polskiego, został przez Stanisława Vincenza zaangażowany do redagowania pisma "Dziennik VI Armii". Należał do grupy konserwatystów lwowskich, którzy w II połowie lat 20. poparli politykę Józefa Piłsudskiego. Był prezesem lwowskiego oddziału Związku Ziemiańskiego, a w styczniu 1927 stanął na czele Klubu Zachowawczej Pracy Państwowej we Lwowie. Działał także w ramach tzw. Lwowskiej Grupy Konserwatystów. Od 29 lipca 1927 do 30 kwietnia 1928 był wojewodą lwowskim. W czasie urzędowania poszukiwał porozumienia z działaczami ukraińskimi. W maju 1928 został mianowany wojewodą poznańskim. Został z tej funkcji odwołany we wrześniu 1929.
Już od lat 20. był czynnym publicystą, m.in. na łamach redagowanej przez Adama Skwarczyńskiego, Stanisława Vincenza i Wilama Horzycę "Drogi" (1925–1932), następnie "Państwa Pracy" (1933–1934). W latach 30. związał się ze środowiskiem "Buntu Młodych" i "Polityki" – pism redagowanych przez Jerzego Giedroycia. Był zwolennikiem współpracy polsko-ukraińskiej wobec wspólnego zagrożenia ze strony ZSRR. Na przełomie 1932 i 1933 uczestniczył w powołaniu pisma "Biuletyn Polsko-Ukraiński". Był także formalnym wydawcą pisma "Problemy" redagowanego przez Ksawerego Pruszyńskiego i Adolfa Bocheńskiego w latach 1934–1935. Zajmował się problematyką ustrojową i narodowościową (szczególnie ukraińską), głosił potrzebę reformy administracyjnej. Ogłosił drukiem broszury "Zagadnienie zmiany podziału administracyjnego" (1930) i "Tendencje ustrojowe w Polsce" (1931).
W Krakowie w czasie II wojny światowej przyszedł odwiedzić Iwana Kedryna-Rudnyckiego, który poczęstował go zacierką, czemu hrabia bardzo ucieszył się. Podczas wojny ukrywał się w majątku we wsi Wójcza. Uczestniczył w rozmowach prowadzonych we Lwowie pomiędzy Delegaturą Rządu na Kraj i Armią Krajową a podziemiem ukraińskim (UHWR) w sprawie wzajemnego zawieszenia broni i warunków współpracy politycznej. We wrześniu 1944 zamieszkał w Lublinie, a po zakończeniu II wojny światowej w Krakowie, gdzie pracował w Instytucie Badawczo-Leśnym. W 1946 wyjechał do Rzymu, gdzie od 1947 pełnił funkcję konsula generalnego z ramienia rządu warszawskiego. W maju 1949 został odwołany.
Od 6 czerwca 1918 był mężem Marii hr. Gołuchowskiej h. Leliwa (1895–1966), z którą miał dzieci: Piotra Marię (ur. 1919), Marię Biankę (ur. 1920), Józefę Marię (1921–1986), Annę Marię (ur. 1923), Jerzego Marię (ur. 1924) i Stanisława Marię (1931–2006).
Zmarł na atak serca tego samego dnia, w którym podpisał protokół zdający konsulat. Został pochowany w Rzymie.

</doc>
<doc id="742980" url="https://pl.wikipedia.org/wiki?curid=742980" title="Kościół św. Barbary w Dołdze">
Kościół św. Barbary w Dołdze

Kościół pod wezwaniem świętej Barbary w Dołdze - kościół parafialny w Dołdze należący do dekanatu międzyrzeckiego.
Pierwszy kościół drewniany w Dołdze wzniesiony i uposażony został w roku 1604 z fundacji księcia Janusza Zbaraskiego, kolejny zbudował w roku 1675 Gabriel Tęczyński. Pierwszy kościół już murowany w 1766 ufundował August Czartoryski. Świątynia ta spłonęła w roku 1989. Obecny kościół parafialny murowany wzniesiony w latach 1990-91 staraniem ks. Kazimierza Komara.

</doc>
<doc id="742981" url="https://pl.wikipedia.org/wiki?curid=742981" title="Koenigsegg CCX">
Koenigsegg CCX

Koenigsegg CCX – hipersamochód, jeden z najszybszych na świecie, produkowany od 2006 roku przez szwedzką firmę Koenigsegg. Powstał on na bazie modelu CCR z okazji dziesięciolecia powstania pierwszego modelu firmy Koenigsegg (stąd 'X' w nazwie, oznaczające rzymskie '10'). Celów powstania CCX było jednak więcej – szwedzka marka chciała wejść na rynek USA, poprzednie modele nie spełniały jednak norm bezpieczeństwa tam obowiązujących, w dodatku na bardzo chłonnym dla supersamochodów rynku Kalifornii CCR nie mógł się pojawić ze względu na niespełnianie norm emisji spalin. Z tego względu Koenigsegg poczynił znaczne zmiany w konstrukcji nadwozia, zarówno pod względem sztywności, jak i aerodynamiki. Zmianom uległy układy dolotowy i wydechowy powietrza, a także silnik, w którym Koenigsegg po raz pierwszy zastosował blok swojej konstrukcji, a nie sprowadzany z USA blok Forda. I choć nie zmieniła się moc silnika (806 KM), to zwiększyła się jego prędkość maksymalna (394 km/h) oraz przyśpieszenie 0-100 km/h (z 3,8 do 3,4 s.).
7 maja 2006 roku kierowca Top Gear – The Stig testował CCX na torze Top Gear. Spodziewano się bezsprzecznego rekordu, jednak czas uzyskany przez CCX okazał się gorszy od kilku, teoretycznie słabszych, modeli na liście (1.20.4 s). Przy drugiej próbie, z bardziej agresywnymi ustawieniami, na zakręcie kończącym długą prostą, CCX wypadł z toru. Jako przyczynę określano przede wszystkim aerodynamikę stworzoną pod prędkość samochodu, natomiast niespełniającą swej roli na torze. W 3 tygodnie później Koenigsegg przysłał model ze zmodernizowanym tylnym spoilerem. Czas 1.17.6 s. okazał się najlepszym (w chwili ukończenia wyścigu) na liście Top Gear. 

</doc>
<doc id="742983" url="https://pl.wikipedia.org/wiki?curid=742983" title="Broadview Heights">
Broadview Heights

Broadview Heights – miasto w Stanach Zjednoczonych, w stanie Ohio.
Według danych z 2010 r. hrabstwo miało 19 400 mieszkańców, co oznacza wzrost o 21,5% w stosunku do spisu z 2000 roku.

</doc>
<doc id="742984" url="https://pl.wikipedia.org/wiki?curid=742984" title="Brook Park (Ohio)">
Brook Park (Ohio)

Brook Park – miasto w Stanach Zjednoczonych, w stanie Ohio. W Brook Park jest kwatera główna oraz jedna z trzech lokalizacji Centrum Badawczego imienia Johna H. Glenna, placówki naukowej i inżynieryjnej Narodowej Agencji Aeronautyki i Przestrzeni Kosmicznej (NASA).
Liczba mieszkańców w 2000 roku wynosiła 21 206.

</doc>
<doc id="742985" url="https://pl.wikipedia.org/wiki?curid=742985" title="Weinheim">
Weinheim

Weinheim – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar. Leży w Odenwaldzie, ok. 20 km na północ od Heidelbergu, przy autostradach A5, A659, drogach krajowych B3, B38 i linii kolejowej Mannheim – Frankfurt nad Menem.
Najwcześniejsza wzmianka o Weinheim pochodzi z 755 roku n.e., kiedy to nazwa miasta została zapisana w Kartularzu z Lorsch, księdze zapisów opactwa Lorsch. Około roku 1000 naszej ery przyznano Weinheim przez cesarza Ottona III prawo do sprzedaży, a następnie prawo do bicia monet w 1065. Powyżej wioski opactwo Lorsch zbudowało zamek Windeck, aby zabezpieczyć swoje dobra. W XVII wieku Weinheim było kilkakrotnie zdobywane przez obce wojska podczas wojny trzydziestoletniej, wojny holenderskiej oraz wojny palatynackiej, a zamek Windeck został zniszczony.
Współpraca.
Miejscowości partnerskie:

</doc>
<doc id="742989" url="https://pl.wikipedia.org/wiki?curid=742989" title="7 grzechów głównych (album)">
7 grzechów głównych (album)

7 grzechów głównych – siódmy album polskiej grupy muzycznej Ich Troje. Aranżację albumu powierzono Jackowi Łągwie, a masteringiem zajęła się Julita Emanuiłow.
W nagraniu udział wzięli: Michał Wiśniewski, Jacek Łągwa oraz Anna Świątczak.
Piosenką promującą album jest „Bóg jest miłością”'.

</doc>
<doc id="742990" url="https://pl.wikipedia.org/wiki?curid=742990" title="Karol Schayer">
Karol Schayer

Karol Boromeusz Julian Schayer (ur. 25 grudnia 1900 we Lwowie, zm. 15 marca 1971 w Rockford) – polski architekt modernistyczny. W okresie międzywojennym członek Zarządu SARP oraz komisji artystyczno-budowlanej Muzeum Przemysłu i Techniki w Warszawie. 
Życiorys.
Urodził się we Lwowie, był synem Juliana, kupca. W 1919 zdał maturę w lwowskim gimnazjum realnym. Brał udział w obronie Lwowa. Po zakończeniu służby wojskowej rozpoczął studia na Wydziale Architektury Politechniki we Lwowie. Wkrótce przerwał studia by wziąć udział w akcji plebiscytowej na Spiszu i Orawie. W 1920 jako ochotnik brał udział w wojnie polsko-bolszewickiej. W 1921 ponownie przerwał studia by pomagać w organizacji plebiscytu na Górnym Śląsku. W 1922 powrócił na studia jednocześnie pracując w przedsiębiorstwach i burach architektonicznych (między innymi w wytwórni drewno-budowlanej Zygmunt Krykiewicz i syn i w biurze architekta Hipolita Śliwińskiego i Edwarda Uderskiego we Lwowie). W marcu 1926 otrzymał dyplom inżyniera architekta. 
W 1929 ożenił się z Bożeną Sołtysówną – córką polskiego działacza narodowego z Bytomia Joachima Sołtysa. Z małżeństwa tego miał córkę Krystynę
Działalność przed 1 IX 1939.
Od grudnia 1927 pracował jako urzędnik w Wydziale Komunikacji i Robót Publicznych Urzędu Wojewódzkiego Śląskiego w Katowicach projektując w tym czasie m.in. wiele gmachów szkolnych, w 1933 został rzeczoznawcą do spraw architektoniczno-budowlanych przy Sądzie Okręgowym w Katowicach. W 1934 na polecenie wojewody Michała Grażyńskiego zajął się organizacją biura, którego celem było opracowanie projektu, a następnie realizacja gmachu Muzeum Śląskiego w Katowicach. Od 1935 prowadził wspólnie z Henrykiem Griffelem biuro architektoniczne w Katowicach realizując projekty domów w Katowicach, Chorzowie, Krakowie czy Warszawie. Projektował też w Bielsku i Cieszynie. Jego najwspanialszym dziełem zbudowanym przed wojną, był gmach Muzeum Śląskiego w Katowicach, który jako przejaw "sztuki zdegenerowanej" został zburzony przez Niemców w latach 1941-1944. 
Lata II wojny światowej.
W 1939 będąc członkiem cywilnej obrony polskiego wschodniego terenu Górnego Śląska kierował działaniami ochotników z organizacji niepodległościowych przy pracach zabezpieczających. Następnie po niemieckim ataku 1 września 1939, organizował działania ewakuacyjne w głąb kraju. Zmuszony do ucieczki przed Niemcami za granicę, dotarł do Rumunii, następnie do Stambułu, w grudniu 1940 do Palestyny, gdzie pracował przy polskich oddziałach wojskowych. W latach 1942-1944 przebywał w Erytrei pracując dla wojsk sprzymierzonych w wojskowym biurze projektów. Od 1944 przebywał w Jaffie, gdzie prowadził wykłady dla żołnierzy.
Działalność po 1945.
W 1946 zamieszkał w Bejrucie w Libanie gdzie wspólnie z Wasikiem Adibem prowadził pracownię projektową, z którą zaprojektował w latach 50. i 60. wiele budynków w stylu modernistycznym w Bejrucie, Trypolisie oraz Saidzie. Był również wykładowcą w libańskim Instytucie Malarstwa i Grafiki w Bejrucie. W 1970 był zmuszony wyjechać do Stanów Zjednoczonych gdzie zmarł w 1971 w Rockford (Illinois). 
Zgodnie z jego ostatnią wolą został pochowany na cmentarzu polskim w Bejrucie.

</doc>
<doc id="742991" url="https://pl.wikipedia.org/wiki?curid=742991" title="Iulian Filipescu">
Iulian Filipescu

Iulian Sebastian Filipescu (ur. 29 marca 1974 w Slatinie) – rumuński piłkarz, występujący na pozycji prawego obrońcy lub defensywnego pomocnika. Jest wychowankiem Fauru Bukareszt, ale już w wieku osiemnastu lat trafił do Steauy Bukareszt, z którą do 1997 roku corocznie wygrywał mistrzostwo Rumunii. Po Euro 1996 wyjechał do Turcji, do Galatasaray SK, gdzie kontynuował dobrą passę. Łącznie od 1992 do 1999 roku każdy sezon kończył zdobyciem tytułu mistrza kraju - pięciokrotnie Rumunii i trzykrotnie Turcji. Na początku 1999 roku przeniósł się do Realu Betis, gdzie wkrótce - w sezonie 1999-2000 - poznał smak spadku z ligi. Jednak zespół już po roku wrócił do Primera División. Filipescu w ekstraklasie hiszpańskiej rozegrał w ciągu czterech sezonów 93 mecze. Od 2003 roku grał w FC Zürich, ale nie zawsze mieścił się w wyjściowym składzie. Po sezonie 2005-2006, który zakończył jako mistrz Szwajcarii, odszedł do drugoligowego MSV Duisburg.
W reprezentacji Rumunii zadebiutował dopiero w marcu 1996 roku, a kilka miesięcy później jako rezerwowy pojechał na Euro 1996. Później był już podstawowym zawodnikiem drużyny, która doszła do drugiej rundy Mundialu 1998 oraz Euro 2000. Ostatni raz wystąpił w kadrze we wrześniu 2002 w meczu eliminacji Euro 2004 przeciw Bośni i Hercegowinie.

</doc>
<doc id="742992" url="https://pl.wikipedia.org/wiki?curid=742992" title="Brookville (Ohio)">
Brookville (Ohio)

Brookville – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 5415.

</doc>
<doc id="742995" url="https://pl.wikipedia.org/wiki?curid=742995" title="Worek">
Worek

Worek – wiotki pojemnik podobny do torby, lecz pozbawiony specjalizowanego zamknięcia. Wykonuje się go głównie z juty, płótna, skóry, papieru bądź tworzyw sztucznych. Służy do przechowywania i transportu rozmaitych artykułów, w tym sypkich, lecz nie płynów. Jedną z jego odmian jest worek próżniowy – gadżet charakteryzujący się możliwością wypompowania z niego powietrza dla oszczędzenia miejsca.
Na Śląsku worek nazywany jest bojtlem (od niemieckiego Beutel), a w Wielkopolsce i na Kaszubach nazywany miechem.

</doc>
<doc id="742997" url="https://pl.wikipedia.org/wiki?curid=742997" title="Henry Wriothesley (3. hrabia Southampton)">
Henry Wriothesley (3. hrabia Southampton)

Henry Wriothesley (ur. 6 października 1573, zm. 10 listopada 1624) – brytyjski arystokrata, 3. hrabia Southampton, mecenas Williama Shakespeare’a.
Urodził się jako drugi syn Henry’ego Wriothesleya, 2. hrabiego Southampton i "Mary Browne". Ukończył St John’s College na Uniwersytecie Cambridge w 1589 roku. Dedykowano mu utwór Wenus i Adonis, jednak w stylu bardzo formalnym, niemal wymuszonym. W Gwałcie na Lukrecji ton ten jest o wiele bardziej osobisty, pełen uczuć. W przypływie szczodrości, jednorazowo potrafił ofiarować Szekspirowi 1000 funtów na dokończenie prac.
Pojawia się przypuszczenie, że postać przystojnego młodzieńca w sonetach była wzorowana właśnie na Wriothesleyu. Część badaczy uważa także (właśnie na podstawie stosunku Szekspira do postaci opisywanej w sonetach), że pomiędzy hrabią a pisarzem istniał związek homoseksualny, nie ma na to jednak żadnych dowodów.

</doc>
<doc id="742998" url="https://pl.wikipedia.org/wiki?curid=742998" title="Brunswick (Ohio)">
Brunswick (Ohio)

Brunswick – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 33 388.

</doc>
<doc id="742999" url="https://pl.wikipedia.org/wiki?curid=742999" title="Rio de Janeiro (ujednoznacznienie)">
Rio de Janeiro (ujednoznacznienie)



</doc>
<doc id="743001" url="https://pl.wikipedia.org/wiki?curid=743001" title="Bryan (Ohio)">
Bryan (Ohio)

Bryan – miasto w Stanach Zjednoczonych, w stanie Ohio. Liczba mieszkańców w 2000 roku wynosiła 8532.

</doc>
<doc id="743003" url="https://pl.wikipedia.org/wiki?curid=743003" title="Mistrzostwa Europy w Boksie 1963">
Mistrzostwa Europy w Boksie 1963

XV Mistrzostwa Europy w Boksie (mężczyzn) odbyły się w dniach 26-2 czerwca 1963 w Moskwie. Startowało 133 uczestników z 18 państw, w tym dziesięciu reprezentantów Polski.

</doc>
<doc id="743004" url="https://pl.wikipedia.org/wiki?curid=743004" title="Bucyrus (Ohio)">
Bucyrus (Ohio)

Bucyrus – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 13 225.

</doc>
<doc id="743005" url="https://pl.wikipedia.org/wiki?curid=743005" title="Synagoga w Jarczowie">
Synagoga w Jarczowie

Synagoga w Jarczowie – murowana bożnica w Jarczowie. Synagoga została spalona przez hitlerowców podczas II wojny światowej. Po wojnie na jej miejscu wybudowano ośrodek zdrowia.

</doc>
<doc id="743009" url="https://pl.wikipedia.org/wiki?curid=743009" title="Pracownik ochrony">
Pracownik ochrony

Pracownik ochrony (ochroniarz, strażnik, agent ochrony) – zawód wykonywany przez osobę zatrudnioną w agencji ochrony lub wewnętrznej służbie ochrony i zajmującą się zapewnieniem bezpieczeństwa i ochroną. Pracownik ochrony wykonuje zadania ochrony w formie stałej, doraźnej, konwojowaniu mienia oraz przedmiotów wartościowych i niebezpiecznych, a także dozorze sygnałów alarmowych.
Pracownicy ochrony w Polsce.
W polskim porządku prawnym podstawę prawną działania firm i pracowników ochrony określa ustawa z dnia 22 sierpnia 1997 r. o ochronie osób i mienia (). 1 stycznia 2014 roku weszła w życie ustawa z dnia 13 czerwca 2013 r. o zmianie ustaw regulujących wykonywanie niektórych zawodów () znosząca licencję pracowników ochrony i zastępująca je wpisem na listę kwalifikowanych pracowników ochrony fizycznej lub zabezpieczenia technicznego.
Pracownikiem ochrony jest osoba wpisana na listę kwalifikowanych pracowników ochrony fizycznej lub kwalifikowanych pracowników zabezpieczenia technicznego, i wykonującą zadania ochrony w ramach wewnętrznej służby ochrony albo na rzecz przedsiębiorcy, który uzyskał koncesję na prowadzenie działalności gospodarczej w zakresie usług ochrony osób i mienia, lub osobę wykonującą zadania ochrony, w zakresie niewymagającym wpisu na te listy, na rzecz przedsiębiorcy, który uzyskał koncesję na prowadzenie działalności gospodarczej w zakresie usług ochrony osób i mienia.
Uprawnienia pracownika ochrony.
Każdy pracownik ochrony przy wykonywaniu zadań w granicach chronionych obiektów i obszarów ma prawo stosować środki porządkowe:
W przypadku zagrożenia dóbr powierzonych ochronie lub odparcia ataku na pracownika ochrony, a także w przypadku gwałtownego bezprawnego zamachu na konwojowane wartości (pieniądze, przedmioty wartościowe lub niebezpieczne) bądź osoby je ochraniające kwalifikowany pracownik ochrony fizycznej może stosować środki przymusu bezpośredniego:
Liczba pracowników ochrony.
Szacunkowo ocenia się, że w branży ochrony osób i mienia zatrudnionych jest w Polsce ok. 200 000 osób.
Do 30 listopada 2000 komendanci wojewódzcy Policji wydali ogółem 42 086 licencji pracownika ochrony fizycznej pierwszego stopnia, 11 766 drugiego stopnia, 1191 licencji zabezpieczenia technicznego pierwszego stopnia i 5 licencji drugiego stopnia, natomiast łączna liczba pracowników zatrudnionych do wykonywania usług ochrony osób i mienia (także nielicencjonowanych) osiągnie liczbę około 150 000 (według MSWiA).
Według szacunków MSWiA od 1989 do marca 2009 w Polsce wydano 148 466 licencji pracownika ochrony fizycznej i 20 899 pracownika zabezpieczenia technicznego. Osób posiadających licencje jest mniej, lecz ministerstwo nie posiada informacji o liczbie cofniętych licencji.

</doc>
<doc id="743018" url="https://pl.wikipedia.org/wiki?curid=743018" title="I wojna Brytyjczyków z Aszanti">
I wojna Brytyjczyków z Aszanti

I wojna Brytyjczyków z Aszanti miała miejsce w latach 1824-1831.
W roku 1821 brytyjska Spółka Handlowców ("British Company of Merchants") w Cape Coast przekazała swoje forty na Złotym Wybrzeżu (Cape Coast, Anomabu, Akra, Beyin, Dixcove, Kommenda, Winneba, Sekondi, Prampram i Tantamkweri), podobnie jak te w Gambii Koronie Brytyjskiej reprezentowanej przez gubernatora Sierra Leone sir Charlesa MacCarthy'ego, który przypłynął do Cape Coast aby nadzorować powierzone mu nowe obszary. Otrzymał instrukcje nakazujące mu narzucić pokój i zakończyć handel niewolnikami. MacCarthy wywnioskował, że brytyjskie interesy na Złotym Wybrzeżu wymagają rozbicia potężnego Imperium Aszanti. 
W roku 1824, gdy Aszanti za obrażanie Asantehene (króla Aszanti) wykonali wyroki śmierci na Fante służących w brytyjskim garnizonie, Brytyjczycy zareagowali organizując ekspedycję wojskową do Imperium Aszanti. Aszanti zebrali prawie 10.000 ludzi koło Bonsaso by stanąć przeciwko brytyjskiej armii ekspedycyjnej. Podczas bitwy pod Nsamankow 21 stycznia 1824 Aszanti nie tylko przewyższali liczebnie Brytyjczyków ale też zastosowali lepszą taktykę. MacCarthy został zabity, a większość jego wojsk zgładzona.
Dziwnym zbiegiem okoliczności, tego samego dnia Asantehene Osei Bonsu zmarł w Kumasi i został zastąpiony przez Osei Yaw Akoto. Nowy król popierał sprzeciw Aszanti do Brytyjczyków, żądając poddania się króla Denkyira Kwadwo Otibu, ich sprzymierzeńca i zarazem nieprzyjaciela Aszanti. Podczas innej bitwy w Efutu połączone siły Denkyira i Brytyjczyków zostały pokonane, a Aszanti osiągnęli największy sukces. Następnie podczas próby szturmu na silnie umocnioną brytyjską kwaterę główną w Cape Coast ponieśli porażkę.
Gdy Aszanti przez kolejne dwa lata odzyskiwali siły, Brytyjczycy budowali potężne przymierze z Fante, Ga, Akim i Denkyira, wszystkimi, których teraz obawiali się Aszanti. W roku 1826 zreorganizowana i nowocześnie wyposażona armia Aszanti wkroczyła na przybrzeżne regiony, próbując przejąć je pod kontrolę. Anglo-afrykańskie przymierze pokonało Aszanti 7 sierpnia 1826 w bitwie pod Dodowa (znanym też jako Katamanso albo Akantamasu). Podczas walk na równinach Akry Brytyjczycy używali rakiet "Congreve", które przeraziły żołnierzy Aszanti, a ci wycofali się do Kumasi. Nowy gubernator sir Neil Campbell doszedł jednak do wniosku, że Aszanti są jeszcze dość silni i odmówił podpisania z nimi jakiegokolwiek traktatu.
W roku 1828 rząd brytyjski wywnioskował, że jeśli to odsunęło pojednanie pomiędzy kupcami i mieszkańcami wybrzeża oraz Asantehene, mogłoby okazać się łatwiejszym do wykonania. Dlatego rząd dał instrukcje gubernatorowi Sierra Leone Neilowi Campbellowi, że nie powinien zawierać przymierza z Afrykanami, którzy oczekiwaliby od Wielkiej Brytanii ochrony i wydał rozkaz, że brytyjscy urzędnicy i garnizony powinny zostać wycofane z fortów Złotego Wybrzeża. Jednak forty miały pozostać brytyjskim terytorium i rząd brytyjski płacił Londyńskiemu Komitetowi Handlowców 4.000 funtów na rok by je utrzymać. Instytucje miały być kierowane przez gubernatora i wybraną radę, która miała posiadać jurysdykcję tylko nad brytyjskimi fortami i portami oraz zamieszkującymi w nich ludźmi.
W 1830 Komitet Londyński wysłał w roli prezesa rady (albo gubernatora) kapitana George'a Macleana, który w roku 1831 doszedł do porozumienia z Aszanti. Dokonał tego pomimo małego poparcia od rządu brytyjskiego oraz faktu, że nie miał w ogóle autentycznego pełnomocnictwa. Ponadto próba dojścia rządu brytyjskiego do porozumienia z Aszanti na ich warunkach, po bitwie pod Dodowa była sprzeczna z interesami ludzi z wybrzeża, obawiającymi się, że Aszanti mogliby domagać się ponownego zwierzchnictwa feudalnego nad nimi. Nawet pośród kupców byli tacy, którzy twierdzili, że Maclean powinien ograniczyć zakres swojej działalności i kompetencje do tych, którzy faktycznie mieszkają w granicach brytyjskich fortów. Zgodnie z warunkami traktatu podpisanego w roku 1831 przez gubernatora Macleana, dwóch wysłanników Aszanti, sześciu wodzów Fante, przedstawicieli Assin, Tufel i Denkyira oraz innych wodzów afrykańskich, Asantehene zapłacił Brytyjczykom 600 uncji złota, oddał dwóch zakładników z rodziny królewskiej i uznał niezależność Denkyira i Assin. Złoto i zakładników odesłano później do Kumasi. Szacunkowa ocena strat w ludziach, mówi, że w rezultacie wojny zginęło 3000 Aszanti i kilkuset żołnierzy brytyjskich.

</doc>
<doc id="743020" url="https://pl.wikipedia.org/wiki?curid=743020" title="Józef Leopold">
Józef Leopold

Józef Antoni Kazimierz Leopold (ur. 4 lutego 1860 w Szadkowicach pod Szadkiem, zm. 28 lutego 1923 w Rzepiszewie) – polski ziemianin, publicysta, historyk, działacz społeczny i oświatowy.
Życiorys.
Syn Antoniego Leopolda (1826-1879) i Anny z Cieleckich (1837-1894). Ród Leopoldów pochodzi prawdopodobnie z Saksonii.
Ukończył gimnazjum w Warszawie, a następnie otrzymał edukacje rolniczą w instytucie Gospodarstwa Wiejskiego i Leśnictwa w Nowej Aleksandrii (obecnie Puławy) i uzyskał dyplom agronoma następnie powrócił w rodzinne strony. Po śmierci ojca został w 1884 właścicielem Rzepiszewa. W 1905 założył w swoim majątku ochronkę dla ubogich dzieci, w 1918 został mężem zaufania Rady Szkolnej Okręgu Sieradzkiego.
Jego pasją było kolekcjonowanie książek, numizmatów, grafik, ceramiki i mebli, robił to z wielką namiętnością. Był utalentowanym działaczem społecznym i oświatowym. Uprawiał też publicystykę, pisał prace historyczne.
Opis zbiorów Józefa Leopolda został zamieszczony w dziele Edwarda Chwalewika pt. "Zbiory polskie. Archiwa, biblioteki, gabinety, galerie, muzea i inne zbiory pamiątek przeszłości w ojczyźnie i na obczyźnie w zestawieniu alfabetycznym według miejscowości" (Warszawa 1927). W 7 lat po śmierci Józefa Leopolda, zgodnie z jego wolą, księgozbiór 4000 woluminów z Rzepiszewa przekazano kaliskiemu muzeum z zaleceniem utworzenia sali imienia Leopoldów. Po wojnie część ocalałych (ok. 10%) książek przekazano Miejskiej Bibliotece Publicznej w Kaliszu pozostawiając w muzeum starodruki. Wykaz książek ocalał dzięki spisaniu ich przez komornika Leona Grabskiego w 1923 r. Do tego spisu dołączono także krótkie noty książek, zawartość zbiorów numizmatycznych i graficznych (około 4000 rycin).
Był autorem monografii okolic Szadku, opublikowanej w 1913 roku w czasopiśmie "Wieś Ilustrowana". Kolekcjonował książki, numizmaty, grafikę, ceramikę i meble.

</doc>
<doc id="743022" url="https://pl.wikipedia.org/wiki?curid=743022" title="Synagoga de la rue Pavée w Paryżu">
Synagoga de la rue Pavée w Paryżu



</doc>
<doc id="743023" url="https://pl.wikipedia.org/wiki?curid=743023" title="Cambridge (Ohio)">
Cambridge (Ohio)

Cambridge – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 11 539.

</doc>
<doc id="743025" url="https://pl.wikipedia.org/wiki?curid=743025" title="Campbell (Ohio)">
Campbell (Ohio)

Campbell – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 9460.

</doc>
<doc id="743030" url="https://pl.wikipedia.org/wiki?curid=743030" title="Canfield (Ohio)">
Canfield (Ohio)

Canfield – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 7 368.

</doc>
<doc id="743031" url="https://pl.wikipedia.org/wiki?curid=743031" title="Celina (Ohio)">
Celina (Ohio)

Celina – miasto w Stanach Zjednoczonych, w zachodniej części stanu Ohio, stolica hrabstwa Marcer. Celina jest położone na zachodnim brzegu jeziora Grand Lake St. Marys. Miasto zostało założone w 1834 r.

</doc>
<doc id="743032" url="https://pl.wikipedia.org/wiki?curid=743032" title="Carlisle (Ohio)">
Carlisle (Ohio)

Carlisle – miasto w Stanach Zjednoczonych, w stanie Ohio, w hrabstwie Montgomery.
Liczba mieszkańców w 2012 roku wynosiła 5031.

</doc>
<doc id="743034" url="https://pl.wikipedia.org/wiki?curid=743034" title="Tomasz Mandes">
Tomasz Mandes

Tomasz Radosław Mandes (ur. 14 czerwca 1976 w Warszawie) – polski aktor, reżyser, producent filmowy i prezenter telewizyjny.
Życiorys.
Mając szesnaście lat zadebiutował na kinowym ekranie w filmie wojennym Andrzeja Wajdy "Pierścionek z orłem w koronie" (1992) u boku Rafała Królikowskiego, Mirosława Baki i Cezarego Pazury. Studiował na Wydziale Aktorskim w łódzkiej Państwowej Wyższej Szkole Filmowej, Telewizyjnej i Teatralnej im. Leona Schillera, którą ukończył w 1999. Na drugim roku studiów zadebiutował na scenie rolą Elfa w komedii szekspirowskiej "Sen nocy letniej" oraz jako Kaj w baśni Hansa Christiana Andersena "Królowa Śniegu" w Teatrze im. Stefana Jaracza w Łodzi.
Występował także w teatrach: Polskim w Szczecinie (1998–1999, 2002–2004), Na Woli im. Tadeusza Łomnickiego w Warszawie (1999), Adekwatnym w Warszawie (2000–2004) i Dramatycznym w Elblągu (2000–2001). W 2005 związał się z warszawskim Studio Teatr Office Box.
Sympatię telewidzów zaskarbił sobie rolą hrabiego Waldemara Michorowskiego w telewizyjnej ekranizacji powieści Heleny Mniszkówny "Trędowata" emitowanej w latach 1999–2000 na antenie telewizji Polsat.
Obecnie jest znany z roli detektywa Tomasza Orlika w serialu "Malanowski i Partnerzy". W 2017 był jednym z prezenterów programu "Dzień dobry, Polsko" na antenie TVP1.

</doc>
<doc id="743036" url="https://pl.wikipedia.org/wiki?curid=743036" title="Centerville (Ohio)">
Centerville (Ohio)

Centerville – miasto w Stanach Zjednoczonych, w zachodniej części stanu Ohio, w obszarze municypalnym Dayton.
Liczba mieszkańców w 2000 roku wynosiła 23 216.

</doc>
<doc id="743037" url="https://pl.wikipedia.org/wiki?curid=743037" title="Cheviot (Stany Zjednoczone)">
Cheviot (Stany Zjednoczone)

Cheviot – miasto w Stanach Zjednoczonych, w południowo-zachodniej części stanu Ohio. Miejscowość leży na przedmieściach stolicy stanu Cincinnati, do którego aglomeracji należy. Liczba mieszkańców w 2000 roku wynosiła 9015.

</doc>
<doc id="743039" url="https://pl.wikipedia.org/wiki?curid=743039" title="Clyde (Ohio)">
Clyde (Ohio)

Clyde – miasto w Stanach Zjednoczonych, w północnej części stanu Ohio, w hrabstwie Sandusky. Liczba mieszkańców w 2000 roku wynosiła 6 13.
Clyde uchodzi za pierwowzór fikcyjnej miejscowości Winesburg opisanego przez amerykańskiego pisarza Sherwooda Andersona w cyklu opowiadań "Miasteczko Winesburg".

</doc>
<doc id="743041" url="https://pl.wikipedia.org/wiki?curid=743041" title="Wells Fargo Center (Filadelfia)">
Wells Fargo Center (Filadelfia)

Wells Fargo Center (wcześniej CoreStates Center, First Union Center, Wachovia Center) – wielofunkcyjna hala znajdująca się w Filadelfii w Stanach Zjednoczonych.

</doc>
<doc id="743046" url="https://pl.wikipedia.org/wiki?curid=743046" title="HC Hawierzów">
HC Hawierzów

AZ Havířov – czeski klub hokejowy mający swoją siedzibę w Hawierzowie. Występuje w 1. lidze.
W latach 1999-2003 klub występował w ekstralidze, zaś do 2010 w 1. lidze. W tym roku wobec problemów finansowych i upadłości klubu, został on relegowany do 2. ligi. W sezonie 2012/2013 klub w barażach sobie ponownie wywalczył awans do 1. ligi.
Historia klubu.
Początki.
Początki klubu hokejowego sięgają 1928 roku, czyli dwadzieścia siedem lat przed powstaniem miasta Hawierzów. W tamtych czasach mecze odbywały się na otwartym stadionie na jeziorze "Liberdziak" w Łazach. Stadion spełniał ogólne warunki do gry powstałej w Kanadzie. Większość graczy, którzy zostawiali pierwsze ślady w historii klubu, pracowali w kopalni Nowa Jama (dzisiejsza Kopalnia Łazy spółki OKD). Właśnie z tego powodu doszło do zmiany miejsca treningów – staw Panszczok leżał bezpośrednio obok kopalni. W roku 1931 dochodzi do zarejestrowania hokejowego klubu – niósł nazwę KČT Lazy. W owym czasie klub został zgłoszony do śląskiej ligi okręgowej, w której brały udział słynniejsze kluby jak Vítkovice lub Trzyniec. Głównym problemem śląskiej ligi okręgowej było uzależnienie od warunków atmosferycznych. KČT Lazy grały tej klasie rozrywkowej do roku 1939, kiedy ligę przerywa wojna. Do ponownego rozpoczęcia ligi dochodzi dopiero po zakończeniu II wojny światowej jesienią 1945 roku.
Lata 1955-1999.
Wraz z decyzją partii komunistycznej 4 grudnia 1955 roku nieopodal powstało miasto Hawierzów. Przede wszystkim by sprostać zapotrzebowaniu zakwaterowania rodzin górników w Zagłębiu Ostrawsko-Karwińskim. W śląskiej lidze okręgowej klub brał udział przez ponad 20 lat. W 1966 roku głównym sponsorem klubu została kopalnia Antonín Zápotocký od imienia i nazwiska polityka czechosłowackiego Antonína Zápotockiego (stąd skrót w nazwie klubu AZ). Hokeiści nie byli wówczas profesjonalistami, ale pracownikami kopalni, skąd dostawali wypłaty. Klub przeniósł się do młodego miasta Hawierzów na nowy, choć nie zadaszony stadion w pobliżu centrum. W sezonie 1967/1968 pierwszy zespół awansował do drugiej ligi krajowej i 13 listopada 1968 roku stadion został kompletnie zadaszony. Kilka lat później drużynie znów udało się awansować tym razem do pierwszej ligi krajowej. Niestety kolejne pokolenie hokeistów nie nawiązało do sukcesów swoich poprzedników i klub znów spadł do "okręgówki" (pod koniec lat 70). W latach 80. ambitna generacja ponownie awansowała do drugiej ligi i walczyła o kolejny awans. Ten hokeistom udało się zdobyć w barażach dopiero w 1992 roku. Trzy lata później zakończyła się wieloletnia współpraca z kopalnią, zaś klub przejęło miasto, które zmieniło nazwę na HC Havířov. Klub grał w czeskiej drugiej lidze do 1999 roku, kiedy uzyskał licencję na grę w Extralidze od klubu HC Opava i przygotowywał się na historyczną chwilę, jaką był pierwszy mecz w elitarnych rozgrywkach hokejowych w Czechach.
Extraliga i spadek.
Hawierzowscy hokeiści brali udział w najwyższej klasie rozgrywkowej przez 4 lata (rozgrywki istniały wówczas pod nazwą Staropramen Extraliga). Przez cały czas nie udało się sprowadzić sponsora generalnego. Budżet klubu był zawsze uzależniony od małych lub średnich podmiotów wspierających finansowo oraz dotacji miasta. Pierwsze dwa sezony HC Panthers zakończyli na przedostatnim miejscu w tabeli. Najlepszym czasem w historii klubu był sezon 2001/2002, kiedy klub nie miał problemów z utrzymaniem się w lidze. HC Panthers zakończyli sezon na 11 miejscu. W następnym sezonie zabrakło już tyle szczęścia i umiejętności. Klub uzbierał w całym sezonie ledwie 20 punktów i w następnych barażach stracił miejsce na extraligowej mapie, wracając do 1. ligi.
W 1. lidze klub walczył od jesieni 2003 do stycznia 2010. Najlepszy wynik odnotowano w sezonie 2005/2006, kiedy po piątym miejscu w lidze w 1/4 finału hokeiści awansowali z HC Kometa Brno i dopiero w półfinale przegrali z BK Mladá Boleslav. Końcowe trzecie miejsce było dużym sukcesem. W następnych latach klub był klasyfikowany w okolicach 10 miejsca. Na początku 2010 roku spotęgowały się kłopoty finansowe klubu i dnia 8 stycznia 2010 klub ogłosił upadłość, po czym złożył rezygnację z występów w 1-ligowych rozgrywkach. Kolejny sezon już zmienioną, historyczną nazwą AZ Havířov rozpoczął w 2. lidze Wschód.

</doc>
<doc id="743047" url="https://pl.wikipedia.org/wiki?curid=743047" title="Inferno (film 2001)">
Inferno (film 2001)

Inferno – polski telewizyjny film fabularny z 2001 roku w reżyserii Macieja Pieprzycy.
Film "Inferno" wchodzi w skład cyklu filmowego "Pokolenie 2000". Zdjęcia powstały od sierpnia do września 2000.
Fabuła.
Baśka marzy o studiach na akademii sztuk pięknych, Anka wybiera się na marketing, a Inga chce zostać aktorką. Basia jest wrażliwa i refleksyjna, Anka, najenergiczniejsza i pewna siebie, mieszka z matką i jej młodym kochankiem. Inga za wszelką cenę chce trafić na strony kolorowych magazynów, pragnie wyrwać się z biednego domu. Dziewczyny są w klasie maturalnej, przed amatorską kamerą opowiadają o swoich planach. Dzień balu maturalnego staje się przełomem w życiu coraz bardziej skłóconej trójki. Po pięknie odtańczonym polonezie, w labiryncie szkolnych korytarzy, w narastającym gwarze i podnieceniu, dochodzi do zbrodni.

</doc>
<doc id="743048" url="https://pl.wikipedia.org/wiki?curid=743048" title="Havirov Panthers">
Havirov Panthers



</doc>
<doc id="743050" url="https://pl.wikipedia.org/wiki?curid=743050" title="Bao Xishun">
Bao Xishun

Bao Xishun ("Xi Shun", ur. 2 listopada 1951 w Chinach) – pochodzący z Chifeng mieszkaniec Mongolii Wewnętrznej, w latach 2005-2009 wpisany do księgi rekordów Guinnessa jako najwyższy człowiek świata.
Oficjalny pomiar jego wzrostu dokonany w szpitalu w Chifeng wykazał 2 metry i 36 cm, co spowodowało, że 15 stycznia 2005 został uznany przez księgę rekordów Guinnessa za najwyższego żyjącego człowieka świata. W sierpniu 2007 niektórzy uważali, że najwyższym człowiekiem jest Ukrainiec Leonid Stadnik (miał mieć 257 cm). W roku 2008 Bao Xishun odzyskał tytuł, gdy Ukrainiec nie pozwolił na zrobienie sobie pomiarów w sposób wymagany przez procedury Księgi Rekordów Guinnessa. Tytuł utracił ponownie w 2009 roku, gdy wykonano pomiary wzrostu Turka Sultana Kösena (247 cm).
W grudniu 2006 rozgłos przyniosła mu interwencja w akwarium w ogrodzie zoologicznym w Fushun, gdzie został poproszony o wyjęcie ciał obcych z żołądków dwóch delfinów. Bao Xishun wydostał poprzez pyski delfinów kawałki plastiku, wykorzystując swoje ręce o długości 106 cm.
W marcu 2007 Xishun ożenił się z 29-letnią Xia Shujuan, mającą 1,68 m wzrostu, mieszkanką jego rodzinnego miasta. W październiku 2008 roku para doczekała się syna.

</doc>
<doc id="743051" url="https://pl.wikipedia.org/wiki?curid=743051" title="Louis de Rouvroy">
Louis de Rouvroy

Louis de Rouvroy, duc de Saint-Simon (wym. []; ur. 16 stycznia 1675 w Wersalu, zm. 2 marca 1755 w Paryżu) – francuski żołnierz, dyplomata i pisarz.
Rodzina Rouvroy posiadała niegdyś rzadki i wyróżniający tytuł "Vidame" nadawany dowódcom feudalnych wojsk biskupich. Tytuły te zaczęto dopasowywać do konkretnych ziem np: vidame de Chartres.
Życie.
Ojciec przyszłego pisarza był wysokim, małomównym człowiekiem i zapalonym myśliwym. Syn zaś był gadatliwym domatorem. Rouvroy-ojciec był faworytem uwielbiającego polowania Ludwika XIII, który uczynił go "Mistrzem Wilczarzy", po czym obdarował go tytułem książęcym. Saint-Simon-senior miał 68 lat, gdy urodził się jego słynny syn. Saint-Simonowie mieli wysoką pozycję rodową między książętami Francji lecz nie dorównywali większości z nich majątkiem.
Matka pisarza Charlotte de l'Aubespine, należała do rodziny szlacheckiej wywyższonej za króla Franciszka I. Rodzice zadbali o edukację syna kształconego m.in. przez matkę i rodziców chrzestnych: Ludwika XIV i królową Marię Teresę. Później jego edukacją zajęli się jezuici (zwł. ojciec Sanadon, wydawca dzieł Horacego). Następnie od 1692 roku, młody arystokrata był kształcony w sztuce wojennej w oddziale zwanym "Szarymi muszkieterami" ("mousquetaires gris"). Uczestniczył w oblężeniu miasta Namur i w bitwie pod Neerwinden (1693). 
1695-1715.
W 1695 roku poślubił Gabrielle de Durfort. Było to małżeństwo pełne miłości i uczucia, rzadkie w tamtych czasach małżeństw kontraktowych. Wydaje się, że uczucie to zmieniło jego pogląd na świat na bardziej krytyczny i mniej "arystokratyczny". Gdy nie otrzymał upragnionego stanowiska w armii, wycofał się z niej w ogóle (1702), co zraziło do niego samego króla. Ludwik XIV tak go znielubił, ze Rouvroy z trudem utrzymał się na dworze, choć był tam raczej lubiany i ufano mu.
1715-1722.
Saint-Simon był raczej bierny jeśli chodzi o podejście do spraw własnej kariery. W 1705 roku mianowano go ambasadorem w Rzymie lecz wycofano się z tego pomysłu zanim tam pojechał. Tak potraktowany zbliżył się do bratanka Ludwika XIV Filipa I Orleańskiego, przyszłego (od 1715) regenta Francji. Saint-Simon zaskarbił sobie też sympatię Ludwika, księcia Burgundii, syna Wielkiego Delfina. Tak jak jego przyjaciele, książę de Saint-Simon nie znosił bastardów króla, którzy mieli po nim dziedziczyć.
Rok 1715 przyniósł zmiany na lepsze w przebiegu kariery księcia. Orleańczyk został regentem, a bastardów zdegradowano i odsunięto od sukcesji. Saint-Simon miał jednak mniejszy wpływ na regenta niż miał nadzieję posiadać. W 1721 roku został ambasadorem w Hiszpanii, by zaaranżować ślub Ludwika XV i Marianny Wiktorii, infantki hiszpańskiej (ślub nie doszedł do skutku ze względu na powikłania dyplomatyczne lecz wówczas wydawało się, że wszystko idzie zgodnie z planem). Sama wizyta Saint-Simona była sukcesem. Poseł otrzymał tytuł granda Hiszpanii. Był zadowolony, mimo że zaraził się tam ospą.
1722-1755.
Po powrocie do Francji (1722) stwierdził, że jego wpływ polityczny zmalał. Kardynał Guillaume Dubois nie darzył go (z wzajemnością) sympatią. Jednak jeszcze przez 30 lat Saint-Simon brał udział w pracy rządu. W 1743 roku zmarła mu żona, a w 1744 roku najstarszy syn. Rodzina popadła w długi. Sam książę zmarł w 1755 roku w Paryżu. Claude Henri de Rouvroy, hrabia Saint-Simon, jeden z utopistów socjalistycznych, był jego dalekim krewnym. Wszystkie dobra księcia przejęło państwo, zaginęła przy tym spora partia słynnych "Pamiętników".

</doc>
<doc id="743053" url="https://pl.wikipedia.org/wiki?curid=743053" title="Wojciech Agenor Gołuchowski">
Wojciech Agenor Gołuchowski

Wojciech Maria Agenor Adam Eugeniusz Gołuchowski herbu Leliwa (ur. 13 września 1888 w Bukareszcie, zm. 20 czerwca 1960 w Warszawie) – polski hrabia, ziemianin, oficer wojskowy, polityk, wojewoda lwowski, senator IV kadencji w II Rzeczypospolitej.
Życiorys.
Wywodził się z rodziny arystokratycznej, zaangażowanej w politykę Austro-Węgier. Jego ojcem był Agenor Maria Adam Gołuchowski, minister spraw zagranicznych Austro-Węgier i II Ordynat na Skale. Jego matką była księżniczka Anna z Muratów (1863–1940). Był bratem Agenora Marii Joachima (1886–1956) i Karola Marii Agenora (ur. 1892).
Jego żoną pod koniec lipca 1912 we Lwowie została hrabina Zofia-Maria Baworowska (córka Michała). Mieli trójkę dzieci: Jana Marię Wojciecha (ur. 1913, zm. 1995), Marię Annę Zofię (ur. 1916, zm. 1996), oraz Zofię Marię Ignacę (ur. 1918, zm. 2000). 
Absolwent Wydziału Prawa uniwersytetu Lwowskiego (1911). Działacz Lwowskiej Grupy Konserwatystów, prezes Związku Ziemian Małopolski Wschodniej, radca lwowskiej Izby Rolniczej. Był prezesem honorowym Małopolskiego Strażackiego Klubu Sportowego „Leopolia”.
Przed 1914 uzyskał tytuł hrabiego i austriackiego podkomorzego. Podczas I wojny światowej został oficerem C. K. Armii, mianowany na stopień nadporucznika kawalerii w rezerwie z dniem 1 listopada 1914. Do około 1917 był przydzielony do 8 pułku dragonów. Po odzyskaniu niepodległości przez Polskę został przyjęty to Wojska Polskiego i zweryfikowany w stopniu rotmistrza rezerwy kawalerii ze starszeństwem z dniem 1 czerwca 1919. W początkowych latach 20. był oficerem rezerwy 6 pułku Strzelców Konnych w Żółkwi. W 1934 jako rotmitrz rezerwy kawalerii był przydzielony do Oficerskiej Kadry Okręgowej nr VI jako "oficer po ukończeniu 40 roku życia" i pozostawał wówczas w ewidencji Powiatowej Komendy Uzupełnień Lwów Miasto.
W 1922 właściciel majątków ziemskich o powierzchni 14 320 ha. W latach 1928–1930 wojewoda lwowski. Wybrany na posła w 1928 z listy BBWR zrzekł się mandatu. W latach 1935–1938 senator Rzeczypospolitej z województwa lwowskiego. Członek Rady Głównej Towarzystwa Rozwoju Ziem Wschodnich w 1939.
Zmarł 20 czerwca 1960 roku w Warszawie, pochowany na warszawskich Powązkach (kwatera 303-1-23).
Rodzina.
Z poślubioną w 1912 hr. Zofią Baworowską (1887–1971) miał troje dzieci:

</doc>
<doc id="743054" url="https://pl.wikipedia.org/wiki?curid=743054" title="Kościół Jana Chrzciciela w Świętochłowicach">
Kościół Jana Chrzciciela w Świętochłowicach



</doc>
<doc id="743055" url="https://pl.wikipedia.org/wiki?curid=743055" title="Daniele Bonera">
Daniele Bonera

Daniele Bonera (ur. 31 maja 1981 w Brescii) – były włoski piłkarz grający na pozycji środkowego obrońcy. Obecnie asystent trenera w AC Milan.
Kariera klubowa.
Daniele Bonera zawodową karierę rozpoczynał w 1999 roku w Brescii Calcio, w której występował do sezonu 2001/2002. W Serie A zadebiutował 1 października 2000 roku w meczu przeciwko Udinese Calcio. Włoch z czasem wywalczył sobie miejsce w pierwszej jedenastce Brescii i łącznie rozegrał dla niej 60 ligowych pojedynków.
Latem 2002 roku Bonera został piłkarzem Parmy. W nowym klubie zadebiutował 15 września w zremisowanym 1:1 spotkaniu z Udinese. 26 stycznia 2003 roku włoski obrońca strzelił natomiast swoją pierwszą bramkę w karierze wpisując się na listę strzelców w zremisowanym 1:1 meczu przeciwko Brescii. Od początku pobytu na Stadio Ennio Tardini Bonera był podstawowym zawodnikiem swojej drużyny. 29 stycznia 2006 roku Włoch zanotował swój setny ligowy występ dla Parmy, a „Gialloblu” wygrali 2:1 z Empoli FC. Łącznie dla Parmy rozegrał 114 pojedynków w Serie A.
28 lipca 2006 roku włoski gracz podpisał kontrakt z Milanem. W barwach „Rossonerich” po raz pierwszy wystąpił 17 września w wygranym 2:0 ligowym spotkaniu przeciwko Parmie. 17 października Bonera zadebiutował natomiast w rozgrywkach Ligi Mistrzów. W 47 minucie tego meczu Włoch został ukarany czerwoną kartką i musiał opuścić plac gry. Razem z Milanem Włoch w sezonie 2006/2007 Bonera zwyciężył w rozgrywkach Champions League, Superpucharu Europy oraz Klubowych Mistrzostw Świata. Po wypożyczeniu Massimo Oddo do Bayernu Monachium wychowanek Brescii z konieczności grywał czasem na pozycji prawego obrońcy.
W sezonie 2008/2009 Bonera był prześladowany przez kontuzje, przez co rozegrał w ligowych rozgrywkach tylko 18 spotkań. Mimo to 5 czerwca 2009 roku działacze Milanu przedłużyli z nim kontrakt do 2013 roku. Z powodu problemów z kontuzją pierwszy mecz w sezonie 2009/2010 włoski defensor rozegrał dopiero w lutym 2010 roku. Latem 2013 obrońca przedłużył kontrakt do końca czerwca 2015.
1 września 2015 ogłoszono, że zawodnik podpisał kontrakt na jeden sezon z Villarreal CF.
Kariera reprezentacyjna.
Bonera ma za sobą występy w młodzieżowych reprezentacjach Włoch. Grał w drużynach do lat 20 oraz 21. Dla drużyny do lat 21 Daniele rozegrał 34 spotkania i zdobył z nią Mistrzostwo Europy U-21 2004. W seniorskiej kadrze zadebiutował 5 września 2001 roku w towarzyskim meczu przeciwko reprezentacji Maroka. W 2004 roku Bonera zdobył brązowy medal Igrzyskach Olimpijskich w Atenach.
Sukcesy.
 A.C. Milan
 Reprezentacja Włoch

</doc>
<doc id="743059" url="https://pl.wikipedia.org/wiki?curid=743059" title="Kolej obwodowa w Warszawie">
Kolej obwodowa w Warszawie

Kolej obwodowa w Warszawie – linia kolejowa biegnąca od peronu 9. stacji Warszawa Zachodnia poprzez stacje Warszawa Wola, Warszawa Młynów, Warszawa Koło, Warszawa Powązki, Warszawa Gdańska i Warszawa Zoo. Powstała w roku 1876. 
Za pełną linię obwodową uważa się też dłuższą trasę, która za stacją Warszawa Zoo przebiega przez stacje: Warszawa Wschodnia, Warszawa Powiśle, Warszawa Stadion, Warszawa Śródmieście i Warszawa Zachodnia. Kolej obwodowa jest niedomknięta w obrębie stacji Warszawa Zachodnia – nie ma bezpośredniego połączenia pomiędzy torami peronu 9 a torami linii średnicowej. Za kolej obwodową w Warszawie można też uznać inną, oddaną do użytku 17 października 1951, trasę biegnącą od Odolan w kierunku północnym przecinając ul. Połczyńską, Górczewską i Powązkowską do stacji Warszawa Gdańska.
Historia budowy.
W 1874 r., przy okazji wydania koncesji (ustawą z dnia 22 lutego 1874) na budowę Kolei Nadwiślańskiej, władze państwowe zleciły Towarzystwu Akcyjnemu Kolei Nadwiślańskiej pociągnięcie bocznicy w celu połączenia przyszłej stacji Warszawa Nadwiślańska z dworcami lewego i prawego brzegu Wisły. Realizacji tego zadania podjął się Leopold Kronenberg kierujący pracami Towarzystwa.
Dnia 30 czerwca 1874 powołano Czasowy Zarząd Budowy Linii Obwodowej w Warszawie. Do zarządzania całością spraw technicznych wyznaczono naczelnego konstruktora, inż. Tadeusza Chrzanowskiego. Zakupu terenu pod budowę linii dokonano w latach 1875–1876. Napotykał on na duży opór właścicieli, gdyż zgodnie z ustawą wywłaszczeniową za wykupiony grunt płacono stawkę pięciokrotnie niższą od rzeczywistej wartości rynkowej. Jedynie tereny między Bródnem i Wisłą oraz obok Cytadeli i na Powązkach stanowiły własność wojskową i nie podlegały wywłaszczeniu. Mimo to koszt wykupu z uwagi na konieczność przesuwania i rozbiórki zabudowań okazał się znaczny.
W latach 1873–1875 w związku z budową trasy przeprowadzono przez rzekę most przy Cytadeli, którego budowę zlecono firmie Lilpop, Rau i Loewenstein. Dwupoziomową, kolejowo-drogową przeprawę, oddano do użytku 18 listopada 1875.
Prace przy całej trasie zakończono w 1876. W chwili otwarcia znajdowały się przy niej stacje i przystanki: Warszawa Obwodowa – na terenie stacji towarowej linii warszawsko-wiedeńskiej, która była zarazem linią przeładunkową, oraz na stacjach linii petersburskiej i terespolskiej. W latach 1877–1878 wybudowano odcinek za rogatką petersburską do stacji Praga Nadwiślańska i stację pasażerską przy ulicy Franciszkańskiej (w miejscu dzisiejszej stacji Warszawa Gdańska). Stacja otwarta na przełomie stycznia i lutego 1878 oraz nazwana „Warszawa Nadwiślańska” znajdowała się na terenach wojskowych w pobliżu Cytadeli, co ograniczało możliwość jej rozbudowy i nadawało jej drewnianej zabudowie tymczasowy charakter. Ulokowano tu główną stację pasażerską linii obwodowej i punkt przeładunkowy przeniesiony z linii warszawsko-wiedeńskiej.
Przebieg.
Kolej obwodowa stanowiła w chwili powstania połączenie dla szerokotorowych (standard kolei Carskiej – Rosyjskiej) linii na Pradze: Kolej Warszawsko-Petersburska oraz Kolej Warszawsko-Terespolska z normalnotorową (standard europejski) koleją Warszawsko-Wiedeńską. Z linią Warszawsko-Wiedeńską połączenie powstało na stacji Warszawa-Towarowa (obecnie Warszawa Główna).
Linia zaczynała się od stacji towarowej kolei Warszawsko-Wiedeńskiej we wsi Czyste. W kierunku zachodnim ułożono 4400 m torów stacyjnych o szerokim rozstawie oraz tyle samo o normalnym rozstawie szyn. Ułożono 15 zwrotnic i rozjazdów. Linia przecinała następnie w kierunku północnym wieś Czyste, Wielką Wolę, oddzielała kolonię Koło od wsi Wola i omijała od północnego zachodu cmentarz Powązkowski. Dalej przechodziła koło baraków wojskowych, przecinała kanały miejskie obok rogatki powązkowskiej i biegła przez tereny Cytadeli. Linia przechodziła mostem przy Cytadeli na Wiśle i wchodziła na teren Nowej Pragi za fortem Śliwickiego. Tu przebiegała zygzakiem w kształcie dużej litery S, przecinała Bródno i docierała do linii petersburskiej przy szosie radzymińskiej w odległości 1,65 km od stacji. W tym miejscu powstały trzy rozgałęzienia linii: kierunek wschodni, biegnący wzdłuż linii petersburskiej, odcinek północno-wschodni, który dochodził do stacji pasażerskiej linii petersburskiej i odcinek w kierunku linii warszawsko-terespolskiej.
Pierwszy odcinek łączył się z linią Kolei Nadwiślańskiej w punkcie, który w 1883 został rozbudowany i zamieniony w stację Praga Towarowa (o ograniczonych kategoriach transportu). Stacja znajdowała się w osiedlu podmiejskim Marki. Drugi odcinek wchodził w torowisko stacji pasażerskiej linii petersburskiej. Długość linii obwodowej pomiędzy stacją towarową linii warszawsko-wiedeńskiej i stacją kolei warszawsko-petersburskiej wynosiła 12 km. Połączenie między liniami petersburską i terespolską wytyczono na terenach Targówka i Szmulowizny. Linia obwodowa (6,6 km) zataczała w tym miejscu łuk i dochodziła do linii terespolskiej w odległości 1,32 km od stacji.
Nasyp linii.
Linię zbudowano na wysokim nasypie wokół zabudowy miasta, mieszczącym dwie pary torów. Ułożono jeden tor o normalnym, a drugi o szerokim rozstawie szyn. Nasyp tworzył wał, który był elementem fortyfikacji Warszawy. W razie zagrożenia wojennego, była także możliwość wysłania na odpowiedni odcinek linii pociągu pancernego. Nasyp przecinał kilkanaście ulic o różnym natężeniu ruchu miejskiego. Wszystkie przejazdy budowano zasadniczo na poziomie jezdni, przy 18 skrzyżowaniach zbudowano domki dróżnicze oraz zainstalowano sygnały dźwiękowe i świetlne. Jedynie w 3 przypadkach zastosowano skrzyżowania bezkolizyjne. Wraz z rozwojem miasta sytuacja ta uległa powoli zmianie na rzecz budowy skrzyżowań bezkolizyjnych. W latach 1921–1923 podniesiono na nasyp tory kolejowe między stacjami Warszawa Gdańska a Warszawa Główna Towarowa umożliwiając w ten sposób przepuszczenie pod torami ulic Wolskiej, Górczewskiej, Opawskiej i Obozowej. Ruch otwarto w 1924. W 1929 oddano do użytku wiadukt nad ulicą Powązkowską. W 1937 zbudowano wiadukt nad torami w pobliżu Dworca Gdańskiego w ciągu ulicy Mickiewicza, zniszczony wkrótce po powstaniu warszawskim i odbudowany po wojnie. W 1959 wybudowano wiadukt nad torami w ciągu ówczesnej ulicy Marchlewskiego – jako części powstającej trasy N-S. Kolejne bezkolizyjne skrzyżowanie linii obwodowej z ruchem drogowym powstało w związku z oddaną do użytku w 1974 Wisłostradą przechodzącą pod mostem kolejowym na Wiśle.
Problemy z eksploatacją.
Po wybudowaniu trasy zaczęto odczuwać problemy wynikające z przyjętych założeń konstrukcyjnych. Ruch na całej trasie mógł odbywać się jedynie jednokierunkowo, na moście zaś wahadłowo. Na odcinku między stacjami Warszawa Nadwiślańska i Praga Nadwiślańska linia miała wspólne tory z linią nadwiślańską, po której kursowały puste składy pociągów podstawiane na stację. Przeładunek towarów odbywał się na stacji Warszawa Nadwiślańska, która z racji ulokowania na ograniczonej powierzchni okazała się mało wydajna.
Skomplikowana sytuacja powstała też w ruchu pasażerskim. Linia szerokotorowa kończyła się na dworcu towarowym linii warszawsko-wiedeńskiej i nie dochodziła do jej dworca pasażerskiego. Linia normalnotorowa nie dochodziła do dworca linii petersburskiej. Pasażerowie musieli w związku z tym kilkakrotnie przesiadać się.
Inwestycje związane z linią.
W związku z budową trasy przebudowano stacje towarowe linii z którymi łączyła się kolej obwodowa. W latach 1875–1880 unowocześniono kosztem 316 mln rubli stację towarową kolei warszawsko-wiedeńskiej (położono 30 km nowych torów i 99 rozjazdów).
W latach osiemdziesiątych XIX wieku wybudowano na linii bocznice i dodatkowe połączenia między istniejącymi torowiskami. Dodatkowy przystanek towarowy – punkt przeładunkowy, zwany Platformą Górczewską, wyznaczono na przecięciu się torów z ulicą Górczewską. Wskutek małego ruchu przystanek ten po roku zamknięto i nie przywrócono go w kolejnych latach, mimo że Wola zyskiwała zdecydowanie przemysłowy charakter i przenoszone tu zakłady mogły zapewnić roczny załadunek wielkości 98-100 tysięcy ton.
W związku z trasą powstał wspomniany most przy Cytadeli. Zgodnie z decyzją Ministerstwa Wojny zbudowano most pojedynczy, tzn. o jednym kierunku ruchu; tory zostały ułożone w ten sposób, że jedna szyna wchodziła w torowisko drugiej. Rozwiązanie takie ograniczało przepustowość linii. Z tego powodu w 1908 wybudowano tzw. Drugi Most Kolejowy (zwany też Czwartym Mostem). Był wybudowany tuż obok pierwszego (w zasadzie stanowiły jedność) i posiadał 2 tory kolejowe. Istniejące do dzisiaj wiadukty nad Zakroczymską i 11 Listopada pochodzą prawdopodobnie z tego okresu.
Znaczenie gospodarcze.
Do czasu wybudowania linii średnicowej w 1933 było to jedyne połączenie kolejowe Pragi z Warszawą. Powstanie kolei obwodowej rozwiązało problem komunikacyjny połączenia trzech linii kolejowych, które schodziły się w Warszawie.
Budowa kolei obwodowej i mostu kolejowego pod Cytadelą miał duży wpływ na procesy uprzemysłowienia Pragi umożliwiły bowiem dostarczanie do fabryk na prawym brzegu Wisły węgla oraz innych surowców z Zagłębia Dąbrowskiego. Praga posiadała jednocześnie więcej niż lewobrzeżna część miasta wolnych i tańszych terenów do budowy budynków i przeprowadzania bocznic kolejowych. Z linii korzystały również zakłady przemysłowe na lewym brzegu, doprowadzając do niej swoje bocznice. Na terenie Warszawy najdłuższe bocznice wybudowano do gazowni miejskiej na Czystem, do magazynów wojskowych na Stawkach i w 1903 r. do elektrowni na Powiślu.
Po powstaniu linii obwodowej kierowano na nią ponad 42% towarów przywożonych do Warszawy. Największy udział miała w tych przewozach linia nadwiślańska, co uwidaczniało się w ruchu między stacjami Praga Nadwiślańska i Warszawa Nadwiślańska. Na początku XX wieku powstało zjawisko cyrkulacji towarów na linii obwodowej wewnątrz miasta, przeznaczonych dla zakładów i magazynów położonych wzdłuż trasy. Linia obwodowa umożliwiła także powstanie wymiany towarowej na duża skalę między okręgami przemysłowymi położonymi po lewej stronie Wisły a wschodnimi terenami Królestwa Polskiego.
Głównym surowcem dostarczanym do Warszawy liniami lewobrzeżnymi był węgiel (74,4% w grupie surowców) przywożony z Zagłębia Dąbrowskiego i Śląska. Badania wykazały, że dopiero w 1877 ładunki te przekroczyły linię Wisły. Decydujące okazały się połączenia kolejowe w obrębie Warszawy.
Współczesność.
Peron 9 (do 19 grudnia 2021 peron 8) stacji Warszawa Zachodnia do 2012 roku był osobnym przystankiem osobowym o nazwie Warszawa Wola. Do remontu w 2018 roku obecny przystanek Warszawa Wola nosił nazwę Warszawa Kasprzaka, a Warszawa Młynów nosiła nazwę Warszawa Koło. Współczesny przystanek Warszawa Koło powstał w tym samym roku.
W latach 2017–2018 przeprowadzono modernizację trasy kolei obwodowej, mające zwiększyć jej dostępność, poprawić połączenie z innymi formami transportu miejskiego i usprawnić funkcjonowanie. Przy tej okazji powstał nowy przystanek Warszawa Koło, a w 2019 kolejny – Warszawa Powązki.

</doc>
<doc id="743062" url="https://pl.wikipedia.org/wiki?curid=743062" title="Universitatea Krajowa">
Universitatea Krajowa

Universitatea Krajowa (rum. Clubul Sportiv Universitatea Craiova) – rumuński klub piłkarski, mający swoją siedzibę w mieście Krajowa w środku kraju. Został założony 5 września 1948 roku. Obecną nazwę nosi od 1966 roku.
Historia.
Chronologia nazw:
Klub piłkarski CSU Craiova został założony w miejscowości Krajowa 5 września 1948 roku.
Drużyna przez pierwsze sześć lat swojego istnienia grała w niższych klasach rozgrywkowych. Po raz pierwszy do drugiej ligi awansowała w 1954 roku. Dziesięć lat później zespół zawitał do ekstraklasy, w której występował nieprzerwanie do 2005 roku.
Universitatea najbardziej owocny okres przeżywała w latach 70. i 80. W sezonie 1973–1974 podopieczni Constantina Deliu zdobyli pierwsze w historii mistrzostwo kraju, a cztery lata później - Puchar kraju. Pod koniec lat 70. miejsce zasłużonego Deliu zajęli Valentin Stanescu i piłkarska legenda Universitatei Ion Oblemenco. Duet szkoleniowy najpierw po siedmioletniej przerwie odzyskał tytuł mistrzowski (1980), a rok później do kolekcji trofeów dołączył kolejne mistrzostwo i Puchar. W rozgrywkach 1982–1983, już pod opieką Constantina Oteta i Nicolae Ivana, zespół dotarł do półfinału Pucharu UEFA. Rywalem Rumunów była SL Benfica. Wcześniej podopieczni Oteta i Ivana wyeliminowali wicemistrzów Włoch AC Fiorentinę, Girondins Bordeaux i 1. FC Kaiserslautern. W półfinale Universitatea odpadła przez jedną bramkę straconą u siebie; w pierwszym meczu w Portugalii padł bezbramowy remis, a w rewanżu w Krajowie było 1:1. O sile tamtego zespołu stanowili bramkarz Silviu Lung, libero Costică Ștefănescu, pomocnicy Aurel Beldeanu i Ion Geolgău oraz napastnicy Ilie Balaci i Rodion Cămătaru.
W drugiej połowie lat 80., kiedy nasilił się terror Nicolae Ceaușescu, w lidze wygrywała już tylko Steaua Bukareszt, której prezesem był syn dyktatora Valentin. W 1991 roku zdobył swój ostatni tytuł krajowy i Puchar Rumunii pod kierownictwem Sorina Cârţu. Po zakończeniu sezonu 1990/91 klub sportowy CS Universitatea Krajowa rozwiązał sekcję piłkarską.
Po 20 czerwca 2011 zgodnie decyzji rumuńskiej Federacji klub FC Universitatea Krajowa został zdyskwalifikowany, wskutek czego miasto Krajowa straciło swoją czołową drużynę piłkarską. W konsekwencji, latem 2013 roku, władze lokalne Krajowy, wspierane przez Pavel Badea, założyły sekcję piłkarską wewnątrz klubu sportowego CS Universitatea Krajowa. 14 sierpnia 2013 roku CS Universitatea Krajowa został tymczasowo przyjęty do Rumuńskiej Federacji Piłki Nożnej (FRF). W sezonie 2013/14 debiutował w drugiej lidze. W pierwszym sezonie zespół zdobył mistrzostwo i wygrał promocję do pierwszej ligi. W sezonie 2015/16 klub po 21 latach przerwy ponownie startował w rozgrywkach rumuńskiej ekstraligi. Latem 2016 powrócił do nazwy CS Universitatea Craiova.
Stadion.
Klub rozgrywa swoje mecze domowe na stadionie im. Iona Oblemenki w Krajowie, który może pomieścić 30 944 widzów. Jego inauguracja odbyła się 10 listopada 2017 roku. Obiekt powstał w miejscu starego stadionu, istniejącego w latach 1967–2015. Jego patronem jest Ion Oblemenco, piłkarz i trener Universitatei, zmarły w 1996 roku. Oblemenco jako zawodnik spędził w klubie jedenaście lat i czterokrotnie zdobył koronę króla strzelców, a jako szkoleniowiec wygrał mistrzostwo i Puchar Rumunii.

</doc>
<doc id="743066" url="https://pl.wikipedia.org/wiki?curid=743066" title="Rak pęcherza">
Rak pęcherza



</doc>
<doc id="743069" url="https://pl.wikipedia.org/wiki?curid=743069" title="Wilczak (Poznań)">
Wilczak (Poznań)

Wilczak – ulica i część Szeląga w Poznaniu, znajdująca się we wschodniej części osiedla samorządowego Stare Winogrady, nieopodal Warty. Przebiega od skrzyżowania ulicy Naramowickiej, Szelągowskiej i Słowiańskiej, aż do Lechickiej (poznańskiego odcinka drogi krajowej nr 92). Na odcinku od WORD do ul. Lechickiej jest jednokierunkowa. Przecina ulice Ugory i Serbską.
Komunikacja miejska.
Ulicą Wilczak nie przejeżdża żaden autobus ani tramwaj MPK (z wyjątkiem nocnej linii 248), natomiast kilka linii dziennych zatrzymuje się na dwóch usytuowanych w pobliżu ulicy przystankach – "Wilczak I" i "Wilczak II". Na pierwszym są to autobusy linii dziennych 167, 174, 190 i 911 natomiast na drugim – 183, 185 i podmiejska 322. Wilczak to także nazwa nieużywanej po oddaniu w sierpniu 2021 r. trasy do przystanku Błażeja w ruchu liniowym pętli tramwajowej.
Przy Wilczaku znajdowało się centrum handlowe Wilmarkt, które zostało zlikwidowane 1 stycznia 2007 roku, a na jego miejscu powstało nowe osiedle mieszkaniowe.

</doc>
<doc id="743073" url="https://pl.wikipedia.org/wiki?curid=743073" title="Roman Sołtyk">
Roman Sołtyk

Roman Sołtyk herbu Sołtyk (ur. 28 lutego 1790 w Warszawie, zm. 22 października 1843 w Saint-Germain-en-Laye we Francji) – polski generał brygady, poseł z powiatu koneckiego na sejmy 1825 i 1830 roku, uczestnik powstania listopadowego.
Życiorys.
Syn senatora Stanisława Sołtyka i Karoliny z Sapiehów. W 1804 roku wstąpił do Liceum Warszawskiego, ale już w 1805 roku wyjechał do Francji. Ukończył politechnikę w Paryżu. W 1807 roku wstąpił do służby w artylerii konnej Armii Księstwa Warszawskiego. W 1809 roku jako dowódca kompanii, w stopniu kapitana artylerii konnej Księstwa Warszawskiego, wystawionej własnym kosztem, wziął udział w
wojnie z Austrią. Wyróżnił się w walkach o Zamość. Szef szwadronu od 1810 roku. Od 1811 roku służył w 6 pułku ułanów. Od 1810 roku podpułkownik, w 1812 roku adiutant gen. Michała Sokolnickiego, wstąpił do francuskiego sztabu generalnego. W 1812 roku przystąpił do Konfederacji Generalnej Królestwa Polskiego.
Walczył w kampanii moskiewskiej 1812 roku i saskiej 1813 roku.
Pod Lipskiem dostał się do niewoli rosyjskiej. Po uwolnieniu i powrocie do kraju wstąpił do Armii Królestwa Polskiego. W 1816 roku złożył dymisję.
Brał aktywny udział w życiu politycznym i w organizacjach niepodległościowych w Warszawie. W 1826 roku został uwięziony, ale z braków dowodów winy uwolniony. Jako poseł sejmowy wniósł 1829 roku projekt uwłaszczenia chłopów. W czasie debat sejmowych popierał Jana Olrycha Szanieckiego dążącego do oczynszowania i uwłaszczenia chłopów. Związany ze sprzysiężeniem Piotra Wysockiego. 
W 1830 roku wiceprezes Towarzystwa Patriotycznego.
Po wybuchu powstania listopadowego zgłosił się do służby, początkowo jako regimentarz zawiślański. Organizował regularną armię oraz ruchomą gwardię narodową. W oblężonej Warszawie dowódca artylerii wałowej. W czasie powstania listopadowego w dniu 25 stycznia 1831 roku, na wniosek Romana Sołtyka Sejm powstańczy jednogłośnie uchwalił detronizację cara Mikołaja I jako króla Polski.
Generał z września 1831 roku. Był zwolennikiem bezwzględnej obrony miasta, występował stanowczo przeciw kapitulacji.
Po kapitulacji ruszył z resztkami armii polskiej w Płockie, skąd z misją dyplomatyczną wyjechał do Francji i Anglii. Działał w polskich organizacjach politycznych. Resztę życia spędził na emigracji we Francji.
W 1834 roku skazany przez władze rosyjskie na powieszenie za udział w powstaniu listopadowym. Był członkiem sejmu powstańczego na emigracji.
Był członkiem loży wolnomularskiej Bouclier du Nord w 1819 roku.
Żonaty z Konstancją Heleną z domu Moszczeńską (ślub w 1820 roku w Czeęstochowie), miał syna Romana (1820 lub 1822–1873), generała armii austriackiej, oraz córkę Helenę (1831–1908).

</doc>
<doc id="743084" url="https://pl.wikipedia.org/wiki?curid=743084" title="Od morza do morza (album)">
Od morza do morza (album)

Od morza do morza – solowy album Kuby Sienkiewicza, lidera Elektrycznych Gitar, wydany w 1994 roku. Zawierał on, oprócz piosenek autora – utwory Jacka Kleyffa, Jana Kelusa oraz takie, do których tekst został zaczerpnięty z poezji Sotera Rozbickiego, określanego przez Kubę Sienkiewicza mianem „średniowiecznego happeningowca”. Oprócz tego, na płytę trafiły też utwory Jacka Wąsowskiego. Sam Kuba Sienkiewicz w charakterystycznym dla siebie stylu, z ironią opowiada o „bardzo wielkiej sławie” – "Moim imieniem wabią psy, nazwiskiem zwą ulice. To nie jest łatwe, wierzcie mi, żyć z tym przez całe życie". Płytę promowała "Piosenka polityczna", a do "Nie męcz mnie" nakręcono teledysk.
Znaczna część repertuaru ("Piosenka polityczna", "Cyrk", "Będę szedł", "Od morza do morza", "Nie męcz mnie", "Cymbał" i "Sława") była później grywana na koncertach "Elektrycznych Gitar". Dwie pierwsze z wyżej wymienionych można usłyszeć na płycie "Chałtury", wydanej w 1996.

</doc>
<doc id="743086" url="https://pl.wikipedia.org/wiki?curid=743086" title="Powiat Levice">
Powiat Levice

Powiat Levice () – słowacka jednostka podziału terytorialnego znajdująca się w kraju nitrzańskim. Zamieszkiwany jest przez 120 021 obywateli (w roku 2001) z czego 69,1% stanowią Słowacy, 27,9% Węgrzy. Powiat Levice zajmuje obszar 1551 km², średnia gęstość zaludnienia wynosi 77,38 osób na km². Miasta: Šahy, Tlmače, Želiezovce i powiatowe Levice.

</doc>
<doc id="743093" url="https://pl.wikipedia.org/wiki?curid=743093" title="CDG">
CDG



</doc>
<doc id="743096" url="https://pl.wikipedia.org/wiki?curid=743096" title="Czarodzieje">
Czarodzieje

Czarodzieje – wydany w 1995 roku wspólny album grupy muzycznej Trawnik i Kuby Sienkiewicza.

</doc>
<doc id="743097" url="https://pl.wikipedia.org/wiki?curid=743097" title="Rak florydzki">
Rak florydzki

Rak florydzki ("Procambarus alleni") – gatunek pancerzowca z rodziny Cambaridae. Występuje na półwyspie Floryda w USA. 
Ciało o niebieskiej barwie, osiąga długość do 10 cm. Dojrzałość płciową osiągają przy długości ok. 6–7 cm. Gatunek hodowany w akwariach. Niezbyt wymagający.

</doc>
<doc id="743103" url="https://pl.wikipedia.org/wiki?curid=743103" title="Stanisław Sołtyk">
Stanisław Sołtyk

Stanisław Sołtyk herbu Sołtyk (ur. 16 grudnia 1752, zm. 4 czerwca 1833) – senator-wojewoda Królestwa Polskiego, marszałek Sejmu Księstwa Warszawskiego, podstoli wielki koronny w latach 1784–1789, starosta olsztyński w 1789 roku, poseł na Sejm Czteroletni z województwa krakowskiego w 1790 roku, należał do najczynniejszych w przygotowaniu i przeprowadzeniu konstytucji 1791.
Życiorys.
Był synem Macieja, kasztelana warszawskiego, synowcem Kajetana. W 1783 został kawalerem Orderu Świętego Stanisława. 13 maja 1788 otrzymał Order Orła Białego.
W 1790 roku był członkiem Komisji Porządkowej Cywilno-Wojskowej województwa krakowskiego dla powiatów ksiąskiego i lelowskiego. 2 maja 1791 roku podpisał asekurację, w której zobowiązał się do popierania projektu Ustawy Rządowej. 
W 1794 w tajnej misji od Kościuszki do dworu wiedeńskiego, internowany przez Austriaków, 1795 na emigracji, odgrywał czołową rolę, należał do pierwszych inicjatorów legionów, był mężem zaufania sprzysiężeń krajowych (pod imieniem Weygtynowskiego). Parokrotnie więziony przez Prusaków i Austriaków, w 1800 dał inicjatywę stworzenia Towarzystwa Przyjaciół Nauk, w 1802 należał (wraz z Tadeuszem Czackim) do inicjatorów założenia Towarzystwa Handlowego, celem eksportu zboża przez Morze Czarne. W 1809 czynny w powstaniu galicyjskim. W tym samym czasie (1809) był prefektem departamentu radomskiego w Księstwie Warszawskim. 1811 marszałek sejmu Księstwa Warszawskiego. Członek deputacji Rady Generalnej Konfederacji Generalnej Królestwa Polskiego do Napoleona w 1812 roku. Za Królestwa prezes Centralnego Komitetu Towarzystwa Patriotycznego. 1825 senator-kasztelan (1826–1829) więzień stanu, przewodniczył 1829 spiskowi koronacyjnemu. Stanął jako oskarżony przed sądem, jednak uzyskał wyrok uniewinniający, m.in. dzięki postawie swojego obrońcy Marcelego Tarczewskiego. Po wybuchu powstania listopadowego uczczony, jako patriarcha walki o wolność, tytułem senatora-wojewody. Jako senator podpisał 25 stycznia 1831 roku akt detronizacji Mikołaja I Romanowa.
Rozbudował i zmodernizował zakłady metalowe w Chlewiskach.
W 1779 roku był dozorcą loży wolnomularskiej pod Trzema Hełmami, w XVIII wieku i w 1811/1812 roku członek loży Świątynia Izis.

</doc>
<doc id="743114" url="https://pl.wikipedia.org/wiki?curid=743114" title="Bad Boy Records">
Bad Boy Records

Bad Boy Records, poprzednio "Bad Boy Entertainment" – amerykańska wytwórnia płytowa ze wschodniego wybrzeża założona w 1993 r. przez producenta i rapera Seana Combsa. Wytwórnia wydaje twórców hiphopowych i wchodzi w skład koncernu Warner Music Group. Wypromowała takich artystów jak The Notorious B.I.G., Lil’ Kim, Craig Mack i inni.

</doc>
<doc id="743119" url="https://pl.wikipedia.org/wiki?curid=743119" title="Fanaberia">
Fanaberia

Fanaberia - pierwszy album studyjny polskiego zespołu popowego Blue Café, który został wydany w 2002 nakładem EMI. Autorami tekstów wszystkich piosenek z płyty są Paweł Rurak-Sokal i Kamila Sowińska.
Album promowany był przez cztery single: „Español”, „Łap mnie bejbe”, „I’ll Be Waiting” i „Kochamy siebie”. Na wersji rozszerzonej albumu z marca 2003 roku znalazła się również piosenka „You May Be in Love”, która znalazła się w ścieżce dźwiękowej do komedii romantycznej "Nigdy w życiu!" z 2004.
Za płytę zespół otrzymał nagrodę Fryderyka w kategorii "Nowa Twarz Fonografii". W 2003 roku z utworem „You May Be in Love” grupa wzięła udział w finale krajowych eliminacji do 48. Konkursu Piosenki Eurowizji, zajął w nich trzecie miejsce. 
Album uzyskał status platynowej płyty.

</doc>
<doc id="743120" url="https://pl.wikipedia.org/wiki?curid=743120" title="26 Brygada Rakietowa Obrony Powietrznej">
26 Brygada Rakietowa Obrony Powietrznej

26 Brygada Rakietowa Obrony Powietrznej (26 BR OP) – związek taktyczny Wojsk Obrony Powietrznej Kraju.
Formowanie.
Decyzji o powstaniu 26 Brygady Artylerii Obrony Powietrznej Kraju należy poszukiwać w prowadzonym od 1959 roku programie rakietyzacji Wojsk OPK. Realizacja tego rozkazu wraz z harmonogramem tworzenia rakietowej osłony ważnych obiektów i rejonów ekonomicznych spowodowała konieczność przezbrojenia istniejącego od połowy lat pięćdziesiątych i stacjonującego w Szczecinie 129 Samodzielnego pułku artylerii Obrony Powietrznej Kraju. Podstawą prawną było zarządzenie Szefa Sztabu Generalnego Wojska Polskiego nr 0146/Org. z 13 października 1967.
Nakazywało ono dowódcy WOPK w terminie do 1 września 1968 roku sformować na bazie 129 Samodzielnego pułku artylerii OPK 26 Brygadę Artylerii OPK w składzie:
Wszystkie dywizjony otrzymały obiekty wybudowane od podstaw. Były one wprawdzie nowe, ale prac związanych z ich adaptacją do potrzeb środowisk żołnierskich nie brakowało. Żołnierze jednostek sami budowali strzelnice, ośrodki szkolenia fizycznego oraz potrzebne stanowiska w rejonie stref bojowych. Wyznaczone grupy kadry i żołnierzy zasadniczej służby wojskowej odbywały intensywne szkolenia na sprzęcie bojowym w 3 Dywizji Artylerii i 4 Brygadzie Artylerii.
Zadaniem brygady była ochrona i obrona zespołu portowego Szczecin. Pierwszy etap formowania trwał od początków września do grudnia 1967. Wyznaczona do pełnienia dalszej służby w brygadzie kadra i żołnierze 129 Samodzielnego pułku artylerii byli kierowani na kursy przeszkolenia w Centrum Szkolenia Specjalistów Artylerii i Radiotechniki WOPK w Bemowie Piskim. Po jego zakończeniu kierowani byli do istniejących już jednostek rakietowych w celu doskonalenia umiejętności praktycznych.
6 stycznia 1968 roku w kompleksie koszarowym przy ul. Ku Słońcu po raz pierwszy stanęli na zbiórce żołnierze brygady. Odczytano rozkaz Ministra Obrony Narodowej nr 03 z 3 stycznia 1968 w sprawie powołania brygady.
6 stycznia 1968 jest uznawany za datę powstania 26 Brygady Artylerii OPK.
W połowie sierpnia dotarł pierwszy transport kolejowy z zestawami rakietowymi ziemia - powietrze typu PZR S-75M „Wołchow”. Dla zapewnienia tajemnicy, w godzinach nocnych, zestawy były transportowane na stanowiska bojowe dywizjonów.
1 września 1968 roku rozwiązano 129 Samodzielny pułk artylerii, a sztandar oraz numer jednostki przekazano 26 Brygadzie Artylerii OPK. Kadra pułku w większości stanowiła obsadę nowo powstałej brygady.
Do 14 września wszystkie dywizjony osiągnęły gotowość bojową, W dniach 18-19 września dowódca brygady przeprowadził zajęcia taktyczno-bojowe ze wszystkimi jednostkami brygady. Wykazały one dobrą organizację łączności oraz nieznajomość wielu problemów związanych z budową i eksploatacją sprzętu.
Rozkazem Dowódcy 2 Korpusu OPK nr 0013 z 1 lutego 1969 brygada została włączona do systemu pełnienia dyżurów w Wojskach OPK
Rozwój organizacyjny brygady.
Początek 1969 roku to również początek kolejnego etapu rozwoju organizacyjnego brygady. Z istniejącej kadry wyznaczono kolejne grupy organizacyjne dla sformowania nowych jednostek rakietowych. Część kadry i żołnierzy wyjechała do Bemowa Piskiego, a grupy kwatermistrzowskie udały się na wybrzeże Bałtyku w celu przejęcia i przystosowania nowo budowanych obiektów koszarowych. Od marca do maja w istniejących już dywizjonach powstawały kolejne dywizjony, także wyposażone w zestawy S-75M.
Formowanie dywizjonów na linii brzegowej wiązało się z realizacją koncepcji obrony wybrzeża morskiego przez środki rakietowe. Realizacja tej koncepcji spowodowała, że w połowie lat siedemdziesiątych dywizjony rakietowe powstały od Świnoujścia na zachodzie po Sobieszewo na wschodzie wybrzeża. Jednostki brygady miały znaczny udział w tworzeniu tej linii.
Sformowano
We wrześniu nowo organizowane dywizjony osiągnęły gotowość bojową i zostały włączone w system pełnienia dyżurów bojowych.
W drugiej dekadzie kwietnia 1969 roku większość sil brygady wyjechała na zgrupowanie poligonowe do Zegrza Pomorskiego, przygotowując się do wyjazdu na poligon rakietowy w Aszułuku w Kazachskiej SRR. 10 lipca dywizjon dowodzony przez mjr. Bronisława Rokickiego odpalił pierwszą bojową rakietę do imitatora celu powietrznego, uzyskując bezpośrednie trafienie.
22 lipca 1969 roku poczet sztandarowy brygady reprezentował Wojska OPK na uroczystej odprawie wart przed Grobem Nieznanego Żołnierza w Warszawie.
W kwietniu 1970 r. sformowano kolejny, 43. dywizjon rakietowy uzbrojony w zestaw typu PZR S-75M „Wołchow”, który zajął stanowiska ogniowe w pobliżu miejscowości Dąbki koło Darłowa.
2 maja grupa kwatermistrzowska przejęła kompleks koszarowy w Gryficach, gdzie 16 czerwca rozpoczął się proces przenoszenia dowództwa brygady i podległej jednostki zabezpieczenia, zakończony 18 sierpnia.
W maju na zgrupowanie poligonowe na lotnisku w Goleniowie, przygotowujące do strzelań bojowych, wyjechały kolejne trzy dywizjony. Strzelały one w pierwszej połowie czerwca do zmodyfikowanego celu powietrznego typu „Ła”, uzyskując trzy oceny bardzo dobre.
1 września 1970 roku żołnierze brygady wzięli udział w uroczystościach na pl. Zwycięstwa w Gryficach, informując w ten sposób społeczeństwo miasta o swoim przybyciu. Od tej pory na żadnej uroczystości patriotycznej nie zabrakło żołnierzy brygady. Przeniesienie dowództwa brygady do Gryfic zamknęło drugi etap zmian organizacyjnych.
W 1972 roku Minister Obrony Narodowej wyróżnił brygadę „Medalem za osiągnięcia w służbie wojskowej”. Równało się to z uznaniem jednostki za najlepszą w Wojsku Polskim. Medalem tym brygada była wyróżniana jeszcze pięciokrotnie — w latach: 1979, 1980, 1983, 1986 i 1987.
Kolejny etap rozwoju.
Trzeci etap tworzenia brygady to lata 1973—1974. W tym okresie ugrupowanie bojowe brygady powiększyło się o kolejne dywizjony rakietowe uzbrojone w przeciwlotnicze zestawy rakietowe typu S-125M Newa:
Były one rozmieszczane — tak jak poprzednie — wzdłuż wybrzeża morskiego, naprzemiennie z zestawami S75M, rozciągając ugrupowanie bojowe prawie do Ustki, gdzie sąsiadowało z Jednostkami 4 Brygady OPK z Gdyni. Zasięgi rażenia rakiet z sąsiadujących dywizjonów zachodziły (w pewnym stopniu) na siebie.
Nowo powstałe dywizjony wraz z istniejącymi wzięły udział w strzelaniach bojowych na poligonie w Kazachstanie.
Proces wyjazdu na poligon w ZSRR skończyła brygada w sierpniu 1989 roku. W wolnej Polsce strzelania odbywały się na krajowym poligonie w Wicku Morskim.
Bilans strzelań był imponujący. Brygada wyjeżdżała na poligon szesnastokrotnie, wystrzeliła 90 rakiet, niszcząc wszystkie wskazane cele powietrzne w różnych warunkach strzelań - od prostych stożków, do strzelań w warunkach zakłóceń.
W 1983 roku brygada została poddana kontroli przez Inspekcję Sił Zbrojnych. Osiągnięta ocena (4,38) była najwyższa w Wojsku Polskim. W tym też roku brygada została wyróżniona Orderem Sztandaru Pracy I klasy.
Czwarty etap tworzenia brygady to połowa lat osiemdziesiątych. Wiąże się to z powstaniem pułku rakiet dalekiego zasięgu. W 1985 roku sformowano 78 pułk artylerii OPK w Mrzeżynie wyposażony w zestaw rakietowy S-200 Wega
W 1990 roku nastąpiła zmiana nazwy na 26 Brygadę Artylerii Rakietowej OPK, a w 1991 roku — ze względu na połączenie WOPK i DWLot - doszło do kolejnej zmiany nazwy — na 26 Brygadę Rakietową Obrony Powietrznej.

</doc>
<doc id="743123" url="https://pl.wikipedia.org/wiki?curid=743123" title="Sośniny (Nienaszów)">
Sośniny (Nienaszów)

Sośniny – przysiółek wsi Nienaszów położony w Polsce, w województwie podkarpackim, w powiecie jasielskim, w gminie Nowy Żmigród.
Sośniny są odrębnym sołectwem.
W latach 1975–1998 przysiółek administracyjnie należał do województwa krośnieńskiego.

</doc>
<doc id="743125" url="https://pl.wikipedia.org/wiki?curid=743125" title="MusicBrainz">
MusicBrainz

MusicBrainz – projekt stworzenia otwartej encyklopedii muzycznej. Jest to internetowa baza danych o muzyce, która podobnie jak Freedb została stworzona w odpowiedzi na ostre restrykcje w CDDB. W obecnej formie nie jest już tylko katalogiem informacji o płytach CD, ale semantyczną bazą meta-danych muzycznych.
Status prawny i licencje.
Podstawowe dane zawarte w MusicBrainz (artyści, utwory, albumy itp.) dostępne są w ramach domeny publicznej. Pozostałe treści, takie jak wkład będący oryginalnym dziełem edytora (np. wyjaśnienia dotyczące wprowadzanych zmian) objęte są licencją Creative Commons CC BY-NC-SA.
Relacyjny system bazy danych zbudowano w PostgreSQL. Kod serwera wydano na licencji GNU General Public License. Biblioteka "python-musicbrainz2" jest objęta licencją The BSD License, która umożliwia wykorzystanie kodu we własnościowym oprogramowaniu.
Programy obsługujące MusicBrainz.
Dodatkowo, dzięki usłudze FreeDB gateway (mb2freedb) możliwy jest dostęp do zasobów MusicBrainz z poziomu dowolnej aplikacji obsługującej protokół FreeDB.

</doc>
<doc id="743127" url="https://pl.wikipedia.org/wiki?curid=743127" title="Martwicze zapalenie jelit">
Martwicze zapalenie jelit

Martwicze zapalenie jelit (łac. "enterocolitis necroticans neonatorum", ang. necrotizing enterocolitis, NEC) – najczęstsza choroba przewodu pokarmowego wymagająca interwencji chirurgicznej u noworodków, występuje przede wszystkim u wcześniaków, chociaż sporadycznie także u dzieci urodzonych o czasie. Jest to zwykle powikłanie niedotlenienia płodu, niedokrwienia albo czynników zakaźnych, nakładających się na niedojrzałość mechanizmów obronnych dziecka.
Patogeneza.
Czynnikiem pierwotnym jest niedotlenienie jelita wskutek uogólnionej hipoperfuzji albo selektywnego ograniczenia przepływu przez trzewia. Czynniki usposabiające do "NEC" to:
Obraz mikroskopowy.
Śluzówkowa i śródścienna martwica rozpływna, owrzodzenia i nacieki zapalne. Podśluzówkowe pęcherze gazu widoczne w obrębie ściany jelita. Później ziarninowanie i włóknienie.

</doc>
<doc id="743128" url="https://pl.wikipedia.org/wiki?curid=743128" title="Idiopatyczne przerostowe zwężenie podaortalne">
Idiopatyczne przerostowe zwężenie podaortalne



</doc>
<doc id="743132" url="https://pl.wikipedia.org/wiki?curid=743132" title="Cyrnus">
Cyrnus

Cyrnus – chruścik ("Insecta: Trichoptera") z rodziny "Polycentropodidae". Larwy żyją w jeziorach (limnal) w strefie elodeidowej.
Larwy są drapieżne, zjadają drobne organizmy wodne, budują lejkowate sieci łowne, połączone z mieszkalną norką. Sieć zbudowana jest z nici jedwabnych. Postacie doskonałe (imago) spotykane są w pobliżu jezior, aktywne wieczorem i w nocy, przylatują do światła.
W podobnym siedlisku (jeziora, strefa elodeidów) zamieszkują także larwy z rodzaju Holocentropus, w pokroju zewnętrznym bardzo podobne do larw z rodzaju Cyrnus, różnią się ubarwieniem głowy oraz haczykowatymi zadziorami na pazurkach odnóży analnych. U larw z rodzaju Cyrnus występują wgłębienia (piłkowanie) na pazurkach odnóży analnych, u Holocentropus – brak ich.
Podobnie jak u Cyrnus ubarwione głowy mają larwy z rodzaju Polycentropus, lecz żyją one w rzekach.
W Polsce występują następujące gatunki:

</doc>
<doc id="743135" url="https://pl.wikipedia.org/wiki?curid=743135" title="Kardiomiopatia zaporowa">
Kardiomiopatia zaporowa



</doc>
<doc id="743136" url="https://pl.wikipedia.org/wiki?curid=743136" title="Sukces (album)">
Sukces (album)

Sukces – album muzyczny Czesława Niemena i Akwareli z 1968 r.

</doc>
<doc id="743138" url="https://pl.wikipedia.org/wiki?curid=743138" title="Ștefan Stoica">
Ștefan Stoica

Ștefan Stoica (ur. 23 czerwca 1967 roku w Negoieşti) – rumuński piłkarz, grający na pozycji napastnika, i trener piłkarski.
Kariera piłkarska.
Kariera klubowa.
Jest wychowankiem Universitatei Craiova, z którą w 1987 roku zadebiutował w Divizii A. Występował w tym klubie przez pięć lat, ale nie zawsze miał miejsce w pierwszej jedenastce. Po zdobyciu w sezonie 1990–1991 tytułu mistrza Rumunii przeniósł się do cypryjskiego AEL-u Larisa. Później grał jeszcze w greckim PAE Weria, krótko w Steaule Bukareszt i drugoligowym Electroputere Craiova, w którym w 2000 roku zakończył karierę.
Kariera reprezentacyjna.
W reprezentacji Rumunii rozegrał 2 mecze, oba w 1990 roku.
Kariera trenerska.
Po zakończeniu kariery piłkarskiej rozpoczął pracę szkoleniową. We wrześniu 2006 roku został trenerem Universitatei Craiova. Od 21 września 2015 pełnił obowiązki głównego trenera mołdawskiej reprezentacji narodowej.

</doc>
<doc id="743146" url="https://pl.wikipedia.org/wiki?curid=743146" title="ZSE w Kaliszu">
ZSE w Kaliszu



</doc>
<doc id="743148" url="https://pl.wikipedia.org/wiki?curid=743148" title="Słopniczanka">
Słopniczanka

Słopniczanka – potok, prawy dopływ rzeki Łososina. Płynie przez środek wsi Słopnice w województwie małopolskim, powiecie limanowskim. Ma wiele cieków źródłowych na zachodnich stokach Cichonia, pod Przełęczą Słopnicką, Zapowiednicą i Mogielicą. Najdalej położone wypływają na wysokości 860 m n.p.m. Główne dopływy to potoki: Babieniec, Czarna Rzeka, Janowski Potok, Michałkowski Potok, Mogielica. Pozostałe mniejsze potoki będące dopływami Słopniczanki to: Podwisiołki, Brodkówka, Czarna Rola, Głębiec, Rola i potok bez nazwy, płynący spod Łopienia. Występuje duża asymetryczność dopływów; większość to dopływy lewobrzeżne, wśród nich są wszystkie mające własną nazwę. Z prawej strony uchodzą do Słopniczanki tylko niewielkie, bezimienne cieki.
Słopniczanka ma długość ok. 14 km (w prostej linii 11,2 km) i niemal cała jej zlewnia znajduje się na terenie Słopnic. Uchodzi do Łososiny w miejscowości Tymbark, niecałe 2 km od granic wsi Słopnice, na wysokości ok. 420 m n.p.m. W pobliżu ujścia znajdują się tutaj efektowne progi skalne, tzw. Tabacorz, które proponuje się objąć ochroną w formie pomnika przyrody lub stanowiska dokumentacyjnego. Średni spadek wynosi 3,14%. Rzeka, podobnie, jak inne rzeki Karpat, charakteryzuje się dużą zmiennością stanu wód i dużym potencjałem powodziowym. W czasie wielkiej powodzi w 1977 r. wyrządziła szkody na kwotę 670 tysięcy zł. Jest typową rzeką górską o dużym spadku, kamienistym korycie, charakteryzującym się dużą zmiennością trasy przebiegu. W czasie silnych opadów deszczu wielkie masy płynącej nią wody i toczone przez nią kamienie powodują niszczenie brzegów w niektórych miejscach i odkładanie masy kamieni i żwiru w innych. Ogólnie jednak procesy niszczące przeważają nad akumulacją, w wyniku czego następuje stałe pogłębianie i poszerzanie koryta rzeki.
Rzeka jest zarybiona. Badania czystości wód przeprowadzone w 2005 r. pozwoliły zaliczyć jej wody do III klasy czystości wód w skali 5-stopniowej, jako wody zadowalającej jakości. Badania przeprowadzane były u jej ujścia w Tymbarku, a więc w najbardziej zanieczyszczonym miejscu. W górnej części biegu jej potoków woda ma jeszcze lepszą jakość. Według typologii rybackiej Słopniczanka jest krainą pstrąga. Dominującymi gatunkami są pstrąg potokowy i kleń, a gatunkami towarzyszącymi głowacz pręgopłetwy, śliz, strzebla potokowa, jelec. Według prawa wędkarskiego na Słopniczance można łowić tylko na sztuczne muchy.
Nazwa rzeki pochodzi od dawnego przyrządu do łowienia pstrągów zwanego słopem. W początkach osadnictwa w dolinie rzeki było tutaj mnóstwo pstrągów, na które miejscowi osiedleńcy polowali za pomocą słopa. Ryby stanowiły cenne uzupełnienie skromnego pożywienia. Z czasem ryby wyłapano niemal zupełnie, przyrząd poszedł w zapomnienie, ale przetrwała nazwa Słopniczanie, nadana żyjącym nad tą rzeką mieszkańcom przez sąsiadów. Od nazwy mieszkańców z kolei pochodzi nazwa wsi i rzeki. Rzeka pełniła też inną jeszcze, już historyczną rolę – w dawnych czasach dzieliła tę wieś na dwie części: Słopnice Królewskie, znajdujące się po jej południowej stronie i Słopnice Szlacheckie, leżące po północnej stronie.

</doc>
<doc id="743150" url="https://pl.wikipedia.org/wiki?curid=743150" title="Julian Nowicki">
Julian Nowicki

Julian Nowicki (ur. 12 stycznia 1912 w Barcinie, zm. 8 czerwca 1936 w Toruniu) – polski komunista, robotnik, członek KPP.
Życiorys.
Był najstarszym z piątki dzieci Jana (bednarza) i Wiktorii z Salamonów. Uczęszczał do szkoły powszechnej w Barcinie, a następnie do Państwowego Gimnazjum w Inowrocławiu. Po maturze (1930) wyjechał do Gdańska, ale nie udało mu się zrealizować zamiaru studiów na politechnice (Technische Hochschule). Nawiązał natomiast kontakt ze środowiskami komunistycznymi, który kontynuował po powrocie do Barcina w 1932. Działał w Towarzystwie Uniwersytetów Robotniczych, od 1934 należał do Komunistycznego Związku Młodzieży Polskiej. Pod wpływem Leona Porażyńskiego, redaktora radykalnego pisma lewicowego "Klasowiec", wstąpił w 1934 w Bydgoszczy do Komunistycznej Partii Polski.
Pod koniec 1934 został sekretarzem Związku Zawodowego Robotników Rolnych, w lutym 1935 przewodniczącym Rady Klasowych Związków Zawodowych w Toruniu. W związku z tą ostatnią funkcją przeniósł się na stałe do Torunia, gdzie organizował komitety bezrobotnych oraz redagował i publikował na łamach komunistycznego miesięcznika "Pionier". W lutym 1936 był jednym z głównych organizatorów dużej demonstracji bezrobotnych w Toruniu i współautorem petycji do władz. W tymże roku organizował także manifestację pierwszomajową. Wobec braku reakcji władz na wcześniejsze żądania kolejną demonstrację Nowicki organizował 8 czerwca 1936. W trakcie marszu robotników w kierunku Urzędu Wojewódzkiego doszło do starcia z policją, a Nowicki poniósł śmierć od kuli prawdopodobnie wystrzelonej przez policjanta, biorącego udział w demonstracji w przebraniu robotniczym. Wobec planów manifestacyjnego pogrzebu Nowicki został pochowany przez policję w tajemnicy na cmentarzu przy ul. Grudziądzkiej.
Julian Nowicki został upamiętniony w pomniku stojącym na jednym z głównych placów w Toruniu, odsłoniętym w 1956. W okresie PRL był również patronem jednej z toruńskich ulic i uchodził za symbol walki robotniczej w regionie Kujaw.
W dniu 29 marca 2012 Rada Miasta Torunia podjęła uchwałę o przeniesieniu tablicy upamiętniającej Nowickiego na znajdujący się na Cmentarzu Komunalnym nr 2 grób Juliana Nowickiego w terminie do 30 czerwca 2012. Ostatecznie pamiątkową tablicę usunięto 31 lipca 2012. Przeniesienie tablicy spotkało się z protestami środowisk lewicowych.

</doc>
<doc id="743153" url="https://pl.wikipedia.org/wiki?curid=743153" title="Buntownik z wyboru">
Buntownik z wyboru

Buntownik z wyboru () – amerykański film fabularny (dramat obyczajowy) z 1997 roku w reżyserii Gusa Van Santa, nagrodzony dwoma Oscarami: za najlepszy scenariusz stworzony przez Bena Afflecka i Matta Damona i najlepszą rolę drugoplanową – psychoterapeuty Seana Maguire'a w którego wcielił się Robin Williams. 
Fabuła.
Film opowiada historię wybitnie uzdolnionego chłopaka Willa Huntinga (Matt Damon), który jest zatrudniony jako sprzątacz na Massachusetts Institute of Technology (MIT). Pewnego razu rozwiązuje trudne zadanie matematyczne na korytarzu uczelni. Jednak nikt nie domyśla się, że rozwiązanie problemu jest autorstwa młodego sprzątacza. Sam chłopak również się nie przyznaje, lecz przyłapał go profesor Gerald Lambeau. Jest on zszokowany talentem młodzieńca.
Huntinga pod swoje skrzydła bierze profesor Lambeau, nagrodzony za młodu Medalem Fieldsa. Stawia sobie za cel wykorzystać potencjał chłopaka, co jednak nie jest tak proste, jak mu się wydawało. Chłopak woli szwendać się po pubach i uczestniczyć w bójkach, niż rozwiązywać zadania. Matematyk postanawia resocjalizować chłopaka.
Po odrzuceniu Willa przez pięciu psychoterapeutów, pomóc mu decyduje się dawny kolega profesora Lambeau, psychoterapeuta Sean Maguire, który rozpoczyna terapię z nieokrzesanym buntownikiem. Z początku nie przynosi ona zamierzonego efektu i dochodzi do sprzeczek i konfliktów na linii chłopak – psychoterapeuta. Jednak później chłopak docenia jego lekcje, zaczyna rozumieć, a nawet nawiązuje z nim bliską więź.
W międzyczasie skłócony z życiem chłopak zakochuje się w „pięknej, mądrej i wesołej” studentce Skylar, która ma wobec niego poważniejsze zamiary. Will popada we frustrację, jest zdezorientowany. Jego system wartości ulega zmianie i stoi on przed życiowymi decyzjami.
Chłopakiem kierują emocje, nie potrafi wybrać, co jest dla niego najlepsze. Porzuca pracę. Dziewczyna wyjeżdża do Kalifornii studiować na University Of Stanford. Profesor Lambeau chce, aby osiągnął on sukces.
Szczęśliwie, chłopak osiąga równowagę. Wyznacza sobie cel „Chcę spróbować szczęścia z dziewczyną”.
Tytuł filmu.
Oryginalny tytuł filmu "Good Will Hunting" polega na grze słów. Główny bohater ma na imię William, potocznie Will, a na nazwisko – Hunting. Po angielsku "good will" znaczy w swobodnym tłumaczeniu „dobra wola”, a "hunting" – „poszukiwanie”, więc można tytuł przetłumaczyć „W poszukiwaniu dobrej woli” (u Willa Huntinga). Z drugiej strony w tytule znajduje się jednocześnie imię i nazwisko głównego bohatera Good Will Hunting, co bezpośrednio tłumaczy się „Dobry Will Hunting”.
Zdjęcia.
Zdjęcia do filmu realizowane były na terenie Kanady oraz amerykańskiego stanu Massachusetts.

</doc>
<doc id="743155" url="https://pl.wikipedia.org/wiki?curid=743155" title="Wiesloch">
Wiesloch

Wiesloch – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar, siedziba wspólnoty administracyjnej Wiesloch. Leży ok. 12 km na południe od Heidelbergu, przy autostradzie A6, drogach krajowych B3 i B39.

</doc>
<doc id="743157" url="https://pl.wikipedia.org/wiki?curid=743157" title="Mąkla tarniowa">
Mąkla tarniowa

Mąkla tarniowa ("Evernia prunastri" (L.) Ach.) – gatunek grzybów z rodziny tarczownicowatych ("Parmeliaceae"). Ze względu na współżycie z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Evernia, Parmeliaceae, Lecanorales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy takson ten zdiagnozował w roku 1753 Karol Linneusz nadając mu nazwę "Lichen prunastri". Obecną, uznaną przez Index Fungorum nazwę nadał mu w roku 1810 Erik Acharius, przenosząc go do rodzaju "Evernia". 
Niektóre synonimy:
Nazwa polska według "Krytycznej listy porostów i grzybów naporostowych Polski".
Morfologia.
Tworzy listkowato-krzaczkowatą plechę heteromeryczną z glonami protokokkoidalnymi. Zwisająca lub odstająca plecha ma długość do 10 cm i do podłoża przyrasta nasadą. Rozgałęzia się widełkowato lub nieregularnie. Ma barwę szarozielonawą, żółtozielonawą, czasami białawą. Odcinki plechy mają szerokość 1-6, wyjątkowo do 10 mm i tylko w początkowej fazie rozwoju są niemal obłe, wkrótce stają się silnie spłaszczone. Górna strona plechy jest płaska lub nieco wypukła i ma powierzchnię płytko dołeczkowaną lub pomarszczoną, rzadko gładką. Dolna strona plechy jest nieco rynienkowata, delikatnie żyłkowana, czasami podobna do górnej, zawsze jednak jest jaśniejsza. Soralia występują pojedynczo lub w mniejszych lub większych grupach. Mają białawe brzegi, niekiedy biała jest także ich górna strona. Owocniki mają średnicę 2–15 mm, pojawiają się jednak bardzo rzadko na brzegach odcinków plechy. W worku jest po 8 jednokomórkowych, bezbarwnych zarodników o rozmiarach 7-10 × 4-6 μm.
Występowanie i siedlisko.
Gatunek kosmopolityczny, najliczniej występujący na półkuli północnej, ale notowany na wszystkich kontynentach (poza Antarktydą). Występuje na terenie całej Polski i jest dość pospolity, jednak znajduje się na "Czerwonej liście roślin i grzybów Polski". Ma status NT – gatunek niezagrożony bezpośrednio wyginięciem, jednak w niektórych regionach jego populacje są bliskie zakwalifikowania do kategorii gatunków zagrożonych. W Polsce był gatunkiem częściowo chronionym, od 9 października 2014 r. został wykreślony z listy gatunków porostów chronionych.
Występuje w lasach i na terenach otwartych, rzadko na wydmach nad brzegiem morza, rosnąc na korze wielu gatunków drzew liściastych i iglastych, rzadziej na stosach kamieni. 

</doc>
<doc id="743161" url="https://pl.wikipedia.org/wiki?curid=743161" title="Stefan Srebrny">
Stefan Srebrny

Stefan Srebrny (ur. 14 stycznia 1890 w Warszawie, zm. 12 października 1962 w Toruniu) – polski filolog klasyczny i tłumacz, znawca dramatu antycznego.
Życiorys.
Uczęszczał do IV Gimnazjum w Warszawie, ale został z niego wydalony za udział w strajku szkolnym w 1905 roku. Maturę zdał eksternistycznie w Charkowie w 1907 roku. W latach 1907–1912 studiował na Petersburskim Uniwersytecie Państwowym, gdzie jego wykładowcami byli m.in. Tadeusz Zieliński i Michaił Rostowcew. Dyplom I° uzyskał na podstawie pracy "Eumenidy Ajschylosa w sztukach plastycznych starożytności". W 1916 roku uzyskał veniam legendi. Prowadził wykłady na Uniwersytecie w Petersburgu (1916-1918), wykłady w ramach Wyższych Kursów dla Kobiet (tzw. Bestużewskich i Rajewa).
W latach 1918–1923 wykładał filologię klasyczną na Uniwersytecie Lubelskim, a po 1923 na Uniwersytecie Stefana Batorego oraz w Wolnej Wszechnicy. W 1936 roku otrzymał tytuł profesora.
W 1920 roku ochotniczo wziął udział w wojnie polsko-radzieckiej
W latach 1924–1931 pisał jako krytyk teatralny do gazet wileńskich. Współpracował z Teatrem Reduta, w czasie jego działalności w Wilnie, a także z Polskim Radiem Wilno. Prowadził też działalność teatralną, w 1935 roku wystawił w Wilnie "Króla Edypa" Sofoklesa, a w 1938 "Oresteję" Ajschylosa.
W czasie II wojny światowej pracował jako nauczyciel w Gimnazjum dla Dorosłych w Wilnie, zaangażował się także w tajne nauczanie – uczył języka łacińskiego, wykładał na tajnym Uniwersytecie Wileńskim oraz w tajnym Studium Teatralnym. W sierpniu 1944 został reżyserem w Polskim Teatrze Dramatycznym w Wilnie, po jego zamknięciu w marcu 1945 pracował jako kopista w Archiwum Państwowym w Wilnie.
8 października 1945 został powołany na stanowisko profesora Uniwersytetu Mikołaja Kopernika. od 1945 do przejścia na emeryturę w 1960 roku kierował Katedrą Filologii Klasycznej UMK. Współpracował z Teatrem w Toruniu, w latach 1951–1952 był jego kierownikiem artystycznym.
W 1953 roku otrzymał nagrodę państwową III. stopnia.
Pochowany został w kwaterze ewangelickiej na cmentarzu św. Jerzego w Toruniu.
Wśród jego tłumaczeń znajdują się m.in. wszystkie zachowane tragedie Ajschylosa, osiem pierwszych (spośród jedenastu) komedii Arystofanesa oraz "Król Edyp" Sofoklesa, utwory Eurypidesa. W jego opracowaniu można znaleźć m.in. "Antygonę" i "Elektrę" Sofoklesa (w przekładzie Kazimierza Morawskiego).

</doc>
<doc id="743162" url="https://pl.wikipedia.org/wiki?curid=743162" title="Palczakowate">
Palczakowate

Palczakowate (Daubentoniidae) – monotypowa rodzina ssaków naczelnych z infrarzędu palczakokształtnych (Chiromyiformes) w podrzędzie lemurowych (Strepsirrhini). 
Zasięg występowania.
Rodzaj obejmuje jeden występujący współcześnie gatunek zamieszkujący na Madagaskarze.
Morfologia.
Długość ciała (bez ogona) 30–37 cm, długość ogona 44–53 cm; masa ciała 2,4–2,6 kg (samice są nieco mniejsze i lżejsze od samców). Palczaki charakteryzują się brakiem charakterystycznego dla przedstawicieli niższych naczelnych tzw. grzebienia zębowego (rząd siekaczy i kłów) oraz brakiem pazura na drugim palcu stopy. Posiadają stale rosnące siekacze i wydłużony trzeci palec kończyny górnej do wydobywania larw owadów z drzew.
Systematyka.
Podział systematyczny.
Do rodziny należy jeden rodzaj palczak ("Daubentonia") z jednym występującym współcześnie gatunkiem:
oraz jednym wymarłym:

</doc>
<doc id="743164" url="https://pl.wikipedia.org/wiki?curid=743164" title="Lehlohonolo Seema">
Lehlohonolo Seema

Lehlohonolo Seema (ur. 9 czerwca 1980 w Maseru) – piłkarz, występuje na pozycji obrońcy. Pochodzi z Lesotho.
Życiorys.
Większą część swojej kariery spędził w klubie z Republiki Południowej Afryki o nazwie Bloemfontein Celtic. Grał tam aż osiem lat, a od 20 lipca 2006 występuje w Orlando Pirates i jest kapitanem tej drużyny.
Seema jest jednym z najlepszych sotyjskich piłkarzy, a także wieloletnim reprezentantem tego kraju. W dorosłej kadrze rozegrał 42 mecze i strzelił 3 gole, natomiast w młodzieżówce zaliczył 12 meczów. Reprezentował Lesotho podczas COSAFA Cup 2004, a jego reprezentacja odpadła już po pierwszej rundzie, przegrywajać w rzutach karnych z Botswaną. Seema nie trafił decydującej jedenastki.

</doc>
<doc id="743168" url="https://pl.wikipedia.org/wiki?curid=743168" title="Sprawy Narodu">
Sprawy Narodu

Sprawy Narodu – polski miesięcznik o tematyce społeczno-kulturalnej, wydawany od lipca 1943 do lipca 1944 w Warszawie. 
Był drukowany konspiracyjnie przez Stronnictwo Narodowe. Redaktorami byli Jan Dobraczyński i Wiktor Trościanko. Ukazało się jedenaście numerów tego miesięcznika. W „Sprawach Narodu” ukazały się wiersze m.in. Konstantego Ildefonsa Gałczyńskiego, a także recenzje literackie i artykuły, m.in. Ryszarda Matuszewskiego (m.in.: "Polityka i cywilizacja", "Synteza miłości i siły", "Legendy człowieczeństwa").

</doc>
<doc id="743172" url="https://pl.wikipedia.org/wiki?curid=743172" title="Daubentonia madagascariensis">
Daubentonia madagascariensis



</doc>
<doc id="743176" url="https://pl.wikipedia.org/wiki?curid=743176" title="Milleretta">
Milleretta

Milleretta ("Milleretta") - rodzaj niewielkiego zauropsyda z podgromady anapsydów, zaliczanego do rodziny Millerettidae. Zamieszkiwał lasy deszczowe na terenie Południowej Afryki w okresie późnego permu, ok. 250 mln lat temu. Wyglądem przypominał obecne jaszczurki, jego masa wynosiła ok. 200 g, długość zaś 60 cm. Milleretta żywiła się owadami i innymi drobnymi kręgowcami. Mimo iż była anapsydem, posiadała otwory z obu stron głowy.

</doc>
<doc id="743177" url="https://pl.wikipedia.org/wiki?curid=743177" title="Inga Rosińska">
Inga Rosińska

Inga Rosińska – polska dziennikarka, korespondentka telewizji TVN24 w Brukseli, publicystka, w latach 2009–2010 rzeczniczka prasowa Przewodniczącego Parlamentu Europejskiego Jerzego Buzka, od stycznia 2011 do stycznia 2012 szefowa jego gabinetu.
Życiorys.
Wraz z Pawłem Rabiejem napisała książki:
Dwa razy z rzędu, w latach 2004 i 2005, została wyróżniona nagrodą Europejski Ekran przez Klub Dziennikarzy Europejskich SDP za "interesujące, ale jednocześnie pozbawione sensacyjności relacje z Brukseli".
14 grudnia 2006 w Brukseli podczas konferencji prasowej Lech Kaczyński w rozmowie z ministrem Andrzejem Krawczykiem powiedział: "Jeszcze jedno pytanie, ale nie od tej małpy w czerwonym", mając na myśli Ingę Rosińską. Wypowiedź ta została zarejestrowana przez mikrofony.
Jako brukselska reporterka TVN24 relacjonowała 7 czerwca 2009 wyniki odbywających się w krajach UE głosowań do Europarlamentu. Podczas wieczoru wyborczego pojawiła się w warszawskim studiu dzięki wykorzystaniu techniki wideoportacji.

</doc>
<doc id="743179" url="https://pl.wikipedia.org/wiki?curid=743179" title="Jan Stępień">
Jan Stępień



</doc>
<doc id="743182" url="https://pl.wikipedia.org/wiki?curid=743182" title="Kwintus">
Kwintus

Kwintus — imię męskie pochodzenia łacińskiego, należące do nielicznej grupy najstarszych imion rzymskich (imion właściwych, "praenomen", por. Marek, Tyberiusz, Aulus, Maniusz, Gajusz, Lucjusz, Publiusz, Tytus), oznaczające „piąte dziecko”.
Kwintus imieniny obchodzi 18 grudnia.

</doc>
<doc id="743183" url="https://pl.wikipedia.org/wiki?curid=743183" title="Moiazza">
Moiazza

Moiazza – szczyt w Dolomitach, w Alpach Wschodnich. Leży w północnych Włoszech, w regionie Wenecja Euganejska. Na południowy wierzchołek szczytu prowadzi droga typu via ferrata: "Via Ferrata Costantini", uważana za jedną z najtrudniejszych w Dolomitach oraz wiele dróg wspinaczkowych. Masyw jest często łączony z pobliskim masywem Civetty.

</doc>
<doc id="743185" url="https://pl.wikipedia.org/wiki?curid=743185" title="Aj-aj">
Aj-aj



</doc>
<doc id="743188" url="https://pl.wikipedia.org/wiki?curid=743188" title="Palczak">
Palczak

Biologia:
Osoby o tym nazwisku:
Zobacz też:

</doc>
<doc id="743190" url="https://pl.wikipedia.org/wiki?curid=743190" title="Zwieracze układu moczowego">
Zwieracze układu moczowego



</doc>
<doc id="743192" url="https://pl.wikipedia.org/wiki?curid=743192" title="Winibald">
Winibald

Winibald, Wunibald, Winebald – imię męskie pochodzenia germańskiego, złożone z członów "wunne-" ("wünne", "wunni", "wunne") – „przyjaciel” i "-bald" – „mocny, odważny, zuchwały”. Patronem tego imienia jest św. Wunibald z Heidenheim w Bawarii (VIII wiek), brat św. Willibalda. Forma Winibald jest późniejsza i bardziej rozpowszechniona w Polsce.
Winibald, Wunibald, Winebald imieniny obchodzi 18 grudnia.
Żeński odpowiednik: Winibalda

</doc>
<doc id="743194" url="https://pl.wikipedia.org/wiki?curid=743194" title="Sojuz (pojazd kosmiczny)">
Sojuz (pojazd kosmiczny)

Sojuz (ros. Союз, "związek", ewentualnie: "sojusz") – nazwa serii radzieckich i rosyjskich wielomiejscowych pojazdów kosmicznych przeznaczonych do długotrwałych lotów po orbicie okołoziemskiej oraz do manewrowania i łączenia się z innymi obiektami w przestrzeni kosmicznej. Mogą one zabrać na swój pokład załogi liczące maksymalnie do trzech osób. Od 1967 r. Sojuzy są środkiem transportu kosmonautów na orbitę. Zgodnie z radziecką tradycją nazwy Sojuz zaczęto również używać do rakiety nośnej, która wynosiła na orbitę ten statek kosmiczny.
Historia rozwoju statków kosmicznych Sojuz.
Wczesne projekty.
W 1962 w biurze doświadczalno-konstrukcyjnym kierowanym przez Siergieja Korolowa (OKB-1 – obecnie RKK Energia) powstała koncepcja stworzenia kompleksu rakietowo-kosmicznego o nazwie Sojuz. Celem jaki przyświecał temu pomysłowi było przeprowadzenie załogowego lotu wokół Księżyca. W skład wspomnianego kompleksu miały wchodzić trzy oddzielne pojazdy: załogowy statek kosmiczny oznaczony jako 7K (pierwotna nazwa Sojuz A) oraz dwa bloki napędowe: 9K (Sojuz B) i 11K (Sojuz W). Sojuz A miał być pojazdem dla dwuosobowej załogi. Moduł Sojuz B był członem napędowym pozwalającym na skierowanie statku załogowego w kierunku Księżyca. Z kolei Sojuz W miał być wyposażony w zbiorniki z paliwem, przy pomocy których mogły być zasilane silniki Sojuza B. Każdy z tych pojazdów kosmicznych miał być oddzielnie wynoszony na orbitę okołoziemską przy pomocy rakiet nośnych typu R-7. Połączenie wszystkich modułów w jedną całość miało mieć miejsce dopiero na orbicie. Operacja ta nastręczała konstruktorom najwięcej problemów.
W 1964 zrezygnowano z realizacji tych planów. Zmianie uległa koncepcja sposobu przeprowadzenia samego lotu. Przyjęto wówczas założenie, że lot po orbicie Księżyca będzie możliwy do zrealizowania przy wykorzystaniu rakiety nośnej typu Proton i przy pomocy statku typu UR500K-Ł1 (УР500К-Л1). W późniejszym okresie radzieckiego programu księżycowego statek 7K stał się podstawą do przygotowania dwóch innych pojazdów: Sojuz 7K-Ł1 (7К-Л1) – załogowego pojazdu mogącego oblecieć Księżyc (testowane w ramach programu Zond) oraz ŁOK – Łunnyj Orbitalnyj Korabl (ЛОК) – statku mogącego wejść na orbitę Księżyca. Oba jednak nie są formalnie zaliczane do pojazdów typu Sojuz i dlatego też nie będą one opisywane w tym artykule.
Sojuz.
7K-OK.
Na bazie statku 7K rozpoczęto projektowanie modelu oznaczonego jako 7K-OK (ОК – Орбитальный Корабль). – wielozadaniowego trzymiejscowego statku przeznaczonego do wykonywania operacji manewrowania i cumowania na orbicie okołoziemskiej, przeprowadzania eksperymentów naukowych oraz przejścia kosmonautów ze statku na statek przez otwarty kosmos. Indeks wprowadzony przez ministerstwo obrony Związku Radzieckiego to 11F615 (11Ф615). Pojazdowi pozostawiono nazwę Sojuz przewidzianą wcześniej dla statku dla programu księżycowego.
System dokowania pojazdu 7K-OK składał się z systemu zbliżania „Igła” i dwóch typów węzłów cumowniczych: aktywnego (A) oraz pasywnego (P). W zależności od tego rozróżniano modele 7K-OK(A) oraz 7K-OK(P). Węzły umożliwiały wprawdzie sztywne połączenie statków kosmicznych, ale nie posiadały wewnętrznego włazu i przejście kosmonautów do drugiego pojazdu możliwe było tylko poprzez wyjście na zewnątrz statku.
Trzy pierwsze starty pojazdów bezzałogowych zakończyły się fiaskiem i ujawniły poważne usterki w jego konstrukcji. Pierwszy start modelu 7K-OK nastąpił 28 listopada 1966. Był to satelita Kosmos 133, wystrzelony za pomocą rakiety Sojuz 11A511. Nie mógł on ustabilizować swojej orbity i gdy realna stała się groźba, że podczas powrotu na Ziemię wyląduje na terenie Chin. Z tego powodu został uruchomiony mechanizm samozniszczenia. 14 grudnia 1966 podczas drugiej próby startu rakiety Sojuz doszło do eksplozji na platformie startowej. Fiaskiem zakończył się również trzeci lot. 7 lutego 1967 wyniesiono w kosmos Sojuza pod nazwą Kosmos 140. Aparat lądujący nie wylądował miękko na Ziemi, lecz uderzył w taflę Jeziora Aralskiego i zatonął. W przypadku gdyby na jego pokładzie znajdowała się załoga, nie miałaby szans na ratunek.
Inżynierowie, którzy nie zdążyli wykryć oraz usunąć wszystkich błędów konstrukcyjnych statku byli przeciwni, aby podczas kolejnego lotu na pokładzie Sojuza znajdował się kosmonauta. Jednak pod wpływem nacisków politycznych 23 kwietnia 1967 w kosmos na pokładzie statku Sojuz 1 poleciał Władimir Komarow. Wstępnie planowano, że następnego dnia na orbitę okołoziemską wyruszy statek Sojuz 2a z trzyosobową załogą, w której byli: Walerij Bykowski, Jewgienij Chrunow oraz Aleksiej Jelisiejew. Oba statki miały połączyć się na orbicie, a Chrunow i Jelisiejew mieli przesiąść się do Sojuza 1. Wkrótce po starcie Komarowa okazało się, że w jego statku nie otworzyły się w pełni baterie słoneczne, a w związku z tym pojazd miał za mało energii, aby przeprowadzić planowane dokowanie. Podjęto decyzję o odwołaniu startu Sojuza 2. Cel wyprawy zmieniono na lot autonomiczny po orbicie okołoziemskiej. Misja miała tragiczny koniec. Podczas operacji powrotu na Ziemię nie zadziałał prawidłowo system spadochronowy, który na wysokości 7 kilometrów miał rozpocząć wytracanie prędkości przez Sojuza. Kapsuła z kosmonautą roztrzaskała się o Ziemię i całkowicie spłonęła.
Katastrofa Sojuza 1 oraz śmierć Komarowa były mocnym ciosem dla radzieckiego załogowego programu kosmicznego. Podczas ustalania przyczyn wypadku stwierdzono wiele usterek i błędów konstrukcyjnych. Jednym z nich była wada głównego spadochronu, którą ujawniono również w statku Sojuz 2. Gdyby doszło do jego startu, także ten lot mógł mieć tragiczny koniec.
Po przeprowadzeniu niezbędnych zmian w projekcie pojazdu w październiku 1967 roku doszło do kolejnego startu dwóch bezzałogowych pojazdów, które oznaczono jako Kosmos 186 i Kosmos 188. Oba spotkały się na orbicie okołoziemskiej i po raz pierwszy doszło wówczas do w pełni automatycznego połączenia dwóch statków kosmicznych. Ten sukces spowodował, że w październiku 1968 roku zdecydowano się na kolejny lot załogowy. Tym razem był to Sojuz 3 z Gieorgijem Bieriegowojem na pokładzie. Nie doszło jednak do połączenia z Sojuzem 2 (wystrzelonym wcześniej).
Bardzo szybko, bo już w styczniu 1969 roku wyniesiono w kosmos dwa kolejne statki załogowe – Sojuz 4 i Sojuz 5. Po raz pierwszy doszło wówczas do połączenia na orbicie dwóch pojazdów załogowych, a dwójka kosmonautów przeszła z jednego statku do drugiego. Później był jeszcze grupowy lot trzech statków typu Sojuz 6, 7 i 8 (nieudana próba połączenia dwóch Sojuzów) oraz długotrwały 18-dniowy lot Sojuza 9. W sumie wystrzelono w kosmos 16 statków Sojuz typu 7K-OK (w tym 8 załogowych), start 17. pojazdu w grudniu 1966 zakończył się eksplozją na platformie startowej&lt;ref name="Legendarny statek Sojuz cz. 1 Новости космонавтики nr. 4/200"&gt;&lt;/ref&gt;.
7KT-OK.
Wersja Sojuza 7K-OK wyposażona w węzeł cumowniczy typu SSWP umożliwiający transfer wewnątrz pojazdowy, przygotowana do lotów na stację Salut 1.
W 1969, gdy było wiadomo, że wyścig na Księżyc wygrały Stany Zjednoczone, w ZSRR intensywnie rozpoczęto prace nad skonstruowaniem długotrwałej stacji orbitalnej. Problem dostarczania na jej pokład kosmonautów rozwiązano poprzez stworzenie w krótkim czasie nowej wersji Sojuza oznaczonej jako 7KT-OK (7К-Т) (litera T oznaczała statek transportowy). Pojazd wyposażono w aktywny węzeł cumowniczy posiadający wewnętrzny luk przejściowy. Podczas dwóch pierwszych lotów załogowych kosmonauci nie używali skafandrów. Pierwszy start statku nastąpił 23 kwietnia 1971. Trójka kosmonautów na pokładzie Sojuza 10 miała przycumować swój statek do stacji Salut 1, przejść na jego pokład i pracować tam przez kilka tygodni. Pierwsza faza operacji dokowania przebiegła prawidłowo, ale później kosmonauci nie mogli otworzyć wewnętrznego włazu i musieli przedwcześnie wrócić na Ziemię. Kolejny lot załogowy tego typu statku miał tragiczny finał. Po trzech tygodniach pobytu na stacji Salut podczas powrotu Sojuza 11 na Ziemię doszło do rozhermetyzowania kabiny i śmierci kosmonautów Dobrowolskiego, Wołkowa i Pacajewa.
7K-T.
Po katastrofie Sojuza 11 stało się jasne, że statek musiał zostać przekonstruowany, aby zapewnić maksymalne bezpieczeństwo kosmonautom. Wprowadzono także zasadę, że podczas krytycznych faz lotu: startu, operacji dokowania oraz lądowania załoga była ubrana w skafandry kosmiczne Sokoł-K. Modernizacja Sojuza, w tym nowy system podtrzymywania życia spowodował, że wzrosła waga statku i loty na jego pokładzie mogło odbywać nie więcej niż dwóch kosmonautów. Ogniwa słoneczne zastąpiono bateriami, które posiadały zapas energii na około dwa dni. Poza tym zainstalowano na statku nowy system zbliżania oraz ulepszony system spadochronów. Pierwszy start zmodyfikowanego Sojuza 14 nastąpił 3 lipca 1974. Pomimo różnych modyfikacji, jakie statek przechodził w późniejszych latach, utrzymano dla niego oznaczenie 7K-T.
Statki typu 7K-T były podstawowym środkiem transportowym radzieckiego programu załogowego w latach 1971-1981. W sumie z ich udziałem zrealizowano 29 załogowych wypraw na stacje: Salut i Ałmaz (Salut 3, Salut 4, Salut 5 i Salut 6). Były to również pierwsze pojazdy działające w ramach programu Interkosmos. Indeks wprowadzony przez ministerstwo obrony Związku Radzieckiego dla wersji cywilnych, udających się w kierunku stacji Salut to 11F615A8 (11Ф615А8), a dla wersji wojskowych, do stacji Ałmaz to 11F615A9 (11Ф615А9). Zamiast baterii słonecznych wyposażony był w akumulatory i był zdolny w locie autonomicznym pozostawać na orbicie przez 3 dni, a w składzie stacji orbitalnej przez 60 dni.
7K-TM (Projekt ASTP).
24 maja 1972 Związek Radziecki oraz Stany Zjednoczone podpisały umowę dotyczącą współpracy w kosmosie, która przewidywała m.in. wspólny lot załogowy statków Sojuz i Apollo. Program otrzymał nazwę ASTP ("Apollo-Soyuz Test Project"). Jeszcze w tym samym roku radzieccy inżynierowie przystąpili do prac nad modyfikacją statku 7K-T. Specjalnie na potrzeby wspomnianej misji przygotowali wersję oznaczaną jako 7K-TM (TM – oznaczało transportowy modyfikowany). Statek był przeznaczony dla dwóch kosmonautów. Indeks wprowadzony przez ministerstwo obrony Związku Radzieckiego dla tego modelu to 11F615A12 (11Ф615А12).
Pojazd otrzymał nowe androgenne peryferyjne urządzenie cumownicze APAS-75, które pozwalało zacumować Sojuza do śluzy powietrznej zainstalowanej na statku Apollo. Poza tym poprawiono system podtrzymywania życia oraz zainstalowano ponownie baterie słoneczne. Zastosowane środki wydłużyły do siedmiu dni czas autonomicznego lotu tej wersji pojazdu. Podczas startu nowego statku po raz pierwszy użyto nowej, zmodyfikowanej rakiety nośnej typu Sojuz U.
Nowy statek po przeprowadzonych zmianach musiał zostać sprawdzony podczas lotów bezzałogowych. Pierwszy taki test przeprowadzono 3 kwietnia 1974 (obiekt oficjalnie nosił nazwę Kosmos 638), a drugi 12 sierpnia 1974 (Kosmos 672).
Po następnym locie testowym Sojuza 16, tym razem załogowym, 15 lipca 1975 wystartował Sojuz 19 i dwa dni później połączył się z amerykańskim statkiem kosmicznym Apollo. Było to pierwsze w historii astronautyki połączenie w kosmosie pojazdów skonstruowanych w rywalizujących do tej pory pomiędzy sobą krajach. Kosmonauci obu krajów mogli przechodzić z jednego statku do drugiego.
Kolejne połączenie obiektów kosmicznych obu krajów nastąpiło dopiero po 20 latach, gdy wahadłowiec Atlantis realizujący misję STS-71 przycumował do stacji kosmicznej Mir.
Na potrzeby programu ASTP zbudowano w sumie 6 statków 7K-TM, z czego wykorzystano na jego potrzeby cztery pojazdy. Piąty wystartował 15 września 1976 jako Sojuz 22 i miał na swoim pokładzie skonstruowaną w NRD kamerę do fotografowania powierzchni Ziemi MKF-6. Szósty egzemplarz nigdy nie został wyniesiony w kosmos.
Sojuz T (7K-ST).
W 1965 w jednej z filii CKBEM – Centralnego Biura Konstrukcyjnego Eksperymentalnej Budowy Maszyn (ЦКБЭМ) na zlecenie Ministerstwa Obrony ZSRR zaczął powstawać projekt wojskowo-badawczej wersji statku 7K-OK, który na tym etapie otrzymał oznaczenie 7K-WI (7К-ВИ – Военно-Исследовательский)&lt;ref name="Legendarny statek Sojuz cz. 2 Новости космонавтики nr.5/2002"&gt;&lt;/ref&gt;. Projekt ten nosił również nazwę Zwiezda (nie należy go jednak mylić z modułem Międzynarodowej Stacji Kosmicznej). W 1967 jego rozwój został spowolniony z uwagi na to, że pojawiła się koncepcja budowy załogowej stacji orbitalnej o przeznaczeniu wojskowym.
Kontynuacją rozpoczętych wcześniej prac był model 7K-S (7К-С), w którym litera S oznaczała statek do celów specjalnych. Było to rozwinięcie wersji 7K-OK, ale z licznymi modyfikacjami. Na początku 1970 ostatecznie zaniechany został projekt Sojuza WI jako kompleksu wojskowo-badawczego. Pomimo tego nadal prowadzono prace nad modelem 7K-S. Miał to być wojskowy statek kosmiczny mogący wykonać lot autonomiczny. Dzięki długotrwałej pracy nad tym modelem była możliwa gruntowna zmiana wielu systemów pokładowych statku. Pojazd otrzymał nowy system napędowy i nawigacyjny oraz komputer pokładowy. Poza tym udoskonalono m.in. system komunikacyjny, a także system zapewniający bezpieczne lądowanie tego aparatu.
Węzeł cumowniczy zaprojektowany na potrzeby tego pojazdu był wykorzystywany od 1971 już w statkach typu 7K-T. Gdy w 1974 pierwsze statki 7K-S były już gotowe, wojsko niespodziewanie całkowicie straciło zainteresowanie tym projektem. Dlatego też postanowiono przystosować tę wersję, aby mogła latać do stacji Salut 6 i 7. Zmodyfikowany model otrzymał oznaczenie 7K-ST, a oficjalną nazwę Sojuz T (litera T oznaczała statek transportowy). Indeks wprowadzony przez ministerstwo obrony Związku Radzieckiego to 11F732 (11Ф732).
Przeprojektowana i „odchudzona” kabina Sojuza T mogła ponownie pomieścić trzech kosmonautów ubranych w skafandry kosmiczne Sokoł. Ponownie pojazd został wyposażony w baterie słoneczne, co pozwoliło na przedłużenie możliwości autonomicznego lotu do 4 dni. Czas, przez który statek mógł znajdować się w składzie kompleksu orbitalnego, został wydłużony do 180 dni.
Równolegle z rozwojem modelu 7K-ST wykonano trzy próbne loty przygotowanej wcześniej wersji 7K-S: pierwszy start miał miejsce 6 sierpnia 1974 (Kosmos 670), a trzeci 29 listopada 1976 (Kosmos 869).
W pierwszy lot próbny bez załogi statek 7K-ST wyruszył 4 kwietnia 1978 jako Kosmos 1001. Po dwóch kolejnych tego typu testach 5 czerwca 1980 został przeprowadzony lot załogowy Sojuza T-2. Od tego czasu statek Sojuz T dostarczał kolejne załogi na stacje orbitalne Salut 6 i Salut 7. Ostatni start statku tego typu (Sojuz T-15) odbył się 13 marca 1986, celem były stacje: Salut 7 oraz Mir.
W sumie wystrzelono 3 bezzałogowe statki 7K-S (7К-С) oraz 17 statków „Sojuz-T”: 14 załogowych i 3 bezzałogowe. Start jednego pilotowanego „Sojuza-T” nie odbył się z powodu pożaru rakiety nośnej na platformie startowej (we wrześniu 1983). Kosmonauci zostali uratowani przy pomocy Awaryjnego Systemu Ratowniczego (САС).
Sojuz TM (7K-STM).
Na początku lat 80. na potrzeby nowej stacji kosmicznej Mir rozpoczęto prace nad modyfikacją statku kosmicznego Sojuz T. Nowy pojazd otrzymał oficjalną nazwę Sojuz TM (7K-STM).
Do najważniejszych innowacji w budowie statku należały: nowy system zbliżania o nazwie Kurs (zastąpił system Igła), lżejszy system spadochronowy, nowy silnik pojazdu i poprawiony system lądowania. Czas przez jaki statek mógł być przycumowany do stacji orbitalnej, tak jak w przypadku Sojuza T, wynosił do 180 dni.
Po raz pierwszy wersja ta znalazła się w kosmosie 21 maja 1986. Sojuz TM-1 odbył wówczas lot bezzałogowy. 6 lutego 1987 wyniesiono w kosmos statek Sojuz TM-2 po raz pierwszy z załogą na pokładzie. Odtąd statki Sojuz TM regularnie dostarczały załogi na stację kosmiczną Mir, a później na Międzynarodową Stację Kosmiczną. Trwało to do 2002 roku, gdy zastąpiono je Sojuzami TMA.
Podczas startów używane były rakiety nośne Sojuz U oraz Sojuz U2 (do lotu Sojuza TM-22).
Szczególną misją statku serii TM był lot Sojuza TM-16 (start 24 stycznia 1993). Był to pierwszy od 1975 roku lot, podczas którego użyto androgenicznego systemu cumowniczego APDS-89 (APDS – Androgynous Peripheral Docking System) podobnego do wykorzystanego podczas wspólnego lotu statków Sojuz i Apollo. System rozwinięto na potrzeby programu Buran, aby umożliwić rosyjskiemu wahadłowcowi dokowanie do stacji orbitalnej Mir. Jeden z modułów stacji – Kristałł był wyposażony właśnie w ten typ węzła cumowniczego. Statki Sojuz wyposażone w to urządzenie miały być pojazdami ratunkowymi podczas załogowych testów Burana. W razie awarii mogły połączyć się z promem, zabrać na swój pokład jego załogę i bezpiecznie sprowadzić na Ziemię. Po zamknięciu, ze względów finansowych, w 1992 roku programu Buran wiadomo było, że jedynym środkiem transportowym dla stałych załóg stacji Mir pozostanie statek Sojuz. Urządzenie cumownicze APDS-89 było wykorzystywane później przy realizacji programu Shuttle-Mir, w niektórych modułach Międzynarodowej Stacji Kosmicznej oraz w węźle cumowniczym wahadłowców cumujących do ISS.
Technologia statku kosmicznego Sojuz TM posłużyła chińskim inżynierom za bazę do budowy własnego załogowego statku kosmicznego typu Shenzhou, który posiada większe rozmiary oraz wyższą sprawność. Pierwszy bezzałogowy test tego pojazdu przeprowadzono w Chinach 19 listopada 1999. Pierwszy lot załogowy miał natomiast miejsce 15 października 2003 (Shenzhou 5).
Sojuz TMA (7K-STMA).
Na początku lat 90., po upadku Związku Radzieckiego, po raz pierwszy od 1975 pojawiła się szansa na realizację kolejnych amerykańsko-rosyjskich załogowych lotów kosmicznych. Między innymi zaplanowano loty amerykańskich astronautów, którzy na pokładzie statków Sojuz razem z kosmonautami z Rosji mieli być dostarczani na stację kosmiczną Mir. Bardzo szybko stało się jasne, że wielu amerykańskich astronautów z uwagi na swój wzrost i wagę nie będzie mogło uczestniczyć w lotach eksploatowanych wówczas statków Sojuz. Ewentualni kandydaci musieli spełniać ściśle określone kryteria w tym zakresie.
W 1996 RKK Energia, w porozumieniu z NASA, przystąpiła do modyfikacji Sojuza TM, aby mogli na nim latać wyżsi i ciężsi astronauci ze Stanów Zjednoczonych. Nowa wersja otrzymała nazwę Sojuz TMA (A oznacza modyfikację antropometryczną) oraz oznaczenie 7K-STMA. Indeks nadany przez Ministerstwo Obrony Rosji był taki sam jak poprzednio, tj. 11F732 (11Ф732).
Jednym z podstawowych zadań dla projektantów było wygospodarowanie wolnej przestrzeni w lądowniku Sojuza. Było to stosunkowo trudne z uwagi na ograniczone rozmiaru samej kapsuły oraz znaczną liczbę zainstalowanych tam urządzeń. Wiele z nich musiało zostać przeprojektowanych lub skonstruowanych od nowa.
Statek wyposażono w nowe, większe fotele dla kosmonautów, unowocześniony pulpit sterowniczy (różnice prezentują zdjęcia: Sojuz TM i Sojuz TMA), ulepszony system spadochronowy oraz nową osłonę cieplną. Dzięki temu nowy statek mógł pomieścić na swoim pokładzie kosmonautów ważących od 50 do 95 kg i o wzroście od 150 do 190 cm (dla Sojuza TM było to 56-85 kg oraz 164-182 cm). Kolejne zmiany dotyczyły między innymi komputerów pokładowych oraz silników lądownika.
Statki Sojuz TMA są wynoszone w kosmos przy pomocy rakiety nośnej Sojuz-FG. W przyszłości do wynoszenia w kosmos ma być wykorzystywana jeszcze mocniejsza rakieta nośna Sojuz-2. Stanie się to gdy tylko udowodni ona swoją niezawodność podczas bezzałogowych startów. Pierwszy załogowy lot Sojuza TMA miał miejsce 30 października 2002. Obecnie pojazd ten jest dla Międzynarodowej Stacji Kosmicznej zarówno statkiem transportowym, jak i ratunkowym. W razie konieczności nagłej ewakuacji stała załoga ISS zawsze ma do dyspozycji kapsuły, dzięki którym będzie mogła powrócić na Ziemię. Statki Sojuz TMA w odstępach około 180 dni są wymieniane na nowe i tyle też trwa mniej więcej okres pobytu kolejnych załóg na ISS.
Sojuz TMA-M.
W październiku 2010 r. został wyniesiony na orbitę pierwszy statek z serii – Sojuz TMA-M, będący modyfikacją swojego poprzednika TMA. Statek został przebudowany – jest pierwszym całkowicie cyfrowym modelem Sojuza. Pierwszy start tej wersji statku odbył się 8 października 2010 z kosmodromu Bajkonur (Sojuz TMA-01M). Był to lot załogowy na Międzynarodową Stację Kosmiczną. Lądowanie odbyło się 16 marca 2011 na stepach Kazachstanu.
Sojuz MS.
Sojuz MS (wcześniejsze źródła podawały nazwę Sojuz TMA-MS) jest udoskonaloną wersją Sojuza, która weszła do służby w 2016 roku i jest w stanie odbywać dłuższe – 9-miesięczne misje na Międzynarodową Stację Kosmiczną. Sojuz MS ma ulepszone panele baterii słonecznych, udoskonalone silniki służące do dokowania oraz kontroli wysokości, pozwalające zacumować do stacji ISS gdy zawiedzie jeden z silników, oraz zapewnić bezpieczne ponowne wejście w atmosferę nawet w przypadku awarii dwóch silników. Statek ma nowoczesne systemy komunikacyjne, kontroli ruchu oraz nawigacyjne.
Sojuz ACTS (niezrealizowana wersja).
Sojuz ACTS (ang. Advanced Crew Transportation System), nazywany także Sojuz-K, to planowana wersja Sojuza przygotowana pod kątem lotów księżycowych, spójna z rosyjskimi planami uruchomienia Księżycowej Stacji Orbitalnej. Plany mówiły m.in. o nowym przedziale załogowym zaprojektowanym przez ESA oraz nowym systemie lądowania. Sojuz-K miał także mieć możliwość pełnienia roli „kosmicznego holownika” dzięki systemowi "Fregat". Pierwsze loty miały odbyć się ok. roku 2018. Wersja ta zastąpiła wcześniejszy projekt o nazwie Sojuz TMAT.
Ostatecznie rozwój projektu został zarzucony na rzecz statku Federacja.
Progress.
Stacje orbitalne wymagały ciągłego zaopatrzenia w paliwo, sprzęt, żywność i wodę dla kosmonautów. Możliwości przenoszenia takich ładunków przez załogowe statki Sojuz okazały się niewystarczające. Dlatego też w połowie lat 70. przygotowano statek towarowy, który został skonstruowany na bazie modelu 7K-T. Pierwszy start takiego pojazdu nastąpił 20 stycznia 1978. Progress-1 udał się wówczas w kierunku stacji Salut 6.
W 1989 roku w kierunku stacji Mir wystartował ulepszony Progress M, którego konstrukcję oparto na wersji Sojuza T. Później był wykorzystywany również do zaopatrywania Międzynarodowej Stacji Kosmicznej.
Trzecią modyfikacją był Progress M1, który po raz pierwszy znalazł się w kosmosie w 2000 roku. Może on dostarczać na ISS więcej paliwa niż jego poprzednicy.
Czwartą modyfikacją był Progress M-M, po raz pierwszy wystrzelony 26 listopada 2008 z kosmodromu Bajkonur. Od 21 grudnia 2015 loty rozpoczęła najnowsza wersja – Progress-MS.
Budowa statków Sojuz.
Statki kosmiczne Sojuz składają się z trzech zasadniczych części: modułu silnikowego i przyrządowego, lądownika oraz modułu orbitalnego. Podczas operacji powrotu Sojuza po wstępnym hamowaniu silnikami napędowymi statku następuje rozdzielenie wszystkich części, a na Ziemię wraca jedynie lądownik z załogą. Kapsuły tej nie można już użyć ponownie.
Moduł orbitalny.
Moduł orbitalny ma średnicę 2,25 m, długość 3,4 m i objętość około 5 m³. Znajduje się w nim węzeł cumowniczy oraz system zbliżania (obecnie „Kurs”, a wcześniej „Igła”). Na przedniej części modułu zainstalowane są 4 silniczki zbliżania i orientacji (DPO, ros. ДПО – двигатели причаливания и ориентации). W środku rozmieszczane jest zaopatrzenie dla stacji orbitalnej i inne niezbędne wyposażenie. Poza tym są tam zainstalowane elementy systemu podtrzymywania życia oraz toaleta.
Lądownik.
Ma on kształt dzwonu o długości 2,2 metra, średnicy 2,1 m i objętości 4 m³ (wolna przestrzeń to 2,5 m³). Znajduje się w nim miejsce dla 2-3 kosmonautów, system podtrzymywania życia oraz system kierowania lotem. Kapsułę wyposażono w dwa spadochrony.
Pod osłoną termiczną umieszczone są silniki miękkiego lądowania, a na zewnętrznej powierzchni niewielkie silniki sterujące położeniem lądownika w czasie przelotu przez gęste warstwy atmosfery. Dzięki temu można wykorzystać właściwości aerodynamiczne kapsuły i zmniejszyć przeciążenie jakiemu poddawani są kosmonauci.
W kapsule lądownika można zabrać na Ziemię około od 50 do 150 kg ładunku (w zależności od liczebności załogi). Podstawa kapsuły jest chroniona osłoną termiczną. Po otwarciu spadochronu głównego jest ona odrzucana. Zmniejsza to masę kabiny oraz prędkość opadania lądownika. Spadochron stabilizujący otwierany jest na wysokości około 9 kilometrów przy prędkości kabiny wynoszącej 240 m/s. Gdy zmniejszy się ona do 90 m/s, co zwykle następuje na wysokości około 7,5 km, otwiera się spadochron główny, dzięki któremu kapsuła wyhamowuje do prędkości 6 m/s. Tuż przed lądowaniem włączane są małe rakiety hamujące, dzięki którym lądownik opada na Ziemię z prędkością 2-4 m/s.
Moduł serwisowy.
Składa się z trzech cylindrycznych elementów: sekcji przejściowej, sekcji przyrządowej oraz sekcji silnikowej. Cały moduł ma długość 2,26 m. Średnica podstawy to 2,15 m, a średnica maksymalna 2,72 m.
Pierwsza sekcja łączy moduł z lądownikiem. Sekcja przyrządowa o długości około 0,5 metra zawiera istotne dla funkcjonowania statków systemy: orientacji i nawigacji, telemetrii, klimatyzacji oraz zasilania. W sekcji silnikowej znajduje się: główny silnik statku, 28 silniczków zbliżania i orientacji (DPO, ros. ДПО – двигатели причаливания и ориентации) rozmieszczonych w dwóch grupach po 14, z których 12 ma ciąg 26,5 N a pozostałe 130 N.
W pierwszych wersjach statku zbiorniki mieściły 500 kg paliwa, w Sojuzach TM – 880 kg, natomiast w obecnie używanych Sojuzach TMA – 800 kg.
Statki typu 7K-OK i 7K-T były wyposażone w silnik KTDU-35 (silnik korekcyjno-hamujący ros. КТДУ – корректирующе-тормозная двигательная установка) o ciągu 4,1 kN. Faktycznie były tam dwa niezależne KTDU – jednokomorowy główny i dwukomorowy rezerwowy.
System zasilania w energię znajduje się również w module serwisowym. W jego skład wchodzą baterie słoneczne oraz akumulatory. Do awarii statku kosmicznego Sojuz 11 stosowano baterie słoneczne o rozpiętości 9,80 m i powierzchni 14 m². Zapewniały one moc 500 W. Później, aby zmniejszyć wagę statku baterie słoneczne zastąpiono akumulatorami. Starczały one na dwa dni autonomicznego lotu. Dla programu „Sojuz-Apollo” (ASTP) wykorzystane zostały zmodyfikowane baterie słoneczne o powierzchni 8,33 m² oraz akumulatory (8 kWh). We współczesnej wersji Sojuza stosowane są baterie o rozpiętości 10,6 metra i powierzchni 10 m², co daje średnią moc około 1 kW.
System ratunkowy.
Podczas startów statków kosmicznych typu Sojuz w celu zwiększenia bezpieczeństwa kosmonautów używany jest system ratunkowy (ros. САС – система аварийного спасения). Znajduje się on na szczycie rakiety nośnej i jest podobny do tych jakie stosowano podczas startów amerykańskich pojazdów załogowych typu Mercury oraz Apollo (Rakietowy System Ratunkowy (LES)).
Małe rakiety na paliwo stałe, które znajdują się na samym szczycie służą do oddzielenia ładunku użytecznego od rakiety nośnej. Poniżej natomiast umieszczono te, które stabilizują lot. System w przypadku awarii podczas startu oddziela statek Sojuz od rakiety nośnej, wyprowadzając kapsułę z kosmonautami z zagrożonej strefy. Gdy pojazd zostanie odrzucony na dużą odległość rakieta ratunkowa oddziela się od statku, podobnie jak osłona termiczna i moduły: orbitalny oraz silnikowy i przyrządowy. Kapsuła lądownika opada po torze balistycznym. Kosmonauci doświadczają w tym momencie przeciążeń znacznie przekraczających 10 g.
Do tej pory system ratowniczy Sojuza był wykorzystany trzykrotnie i w pełni skutecznie. Miało to miejsce w 1974 roku podczas startu Sojuza 18-1, w 1983 roku przy starcie statku Sojuza T-10 oraz w 2018 przy starcie Sojuza MS-10.
Następca Sojuza.
Rosja planuje zastąpienie statków typu Sojuz pojazdami Orzeł. Według harmonogramu określonego w 2016 roku pierwsze starty załogowe miałyby odbyć się w 2023 lub 2024.

</doc>
<doc id="743195" url="https://pl.wikipedia.org/wiki?curid=743195" title="Stefan Stoica">
Stefan Stoica



</doc>
<doc id="743201" url="https://pl.wikipedia.org/wiki?curid=743201" title="I liga argentyńska w piłce nożnej (1974)">
I liga argentyńska w piłce nożnej (1974)

W sezonie 1974 rozegrano dwa turnieje mistrzowskie – stołeczny Campeonato Metropolitano i ogólnokrajowy Campeonato Nacional.
Mistrzem Argentyny Metropolitano w sezonie 1974 został Newell’s Old Boys, a wicemistrzem Argentyny Metropolitano został klub Rosario Central.
Mistrzem Argentyny Nacional w sezonie 1974 został klub San Lorenzo de Almagro, a wicemistrzem Argentyny Nacional – klub Rosario Central.
Do Copa Libertadores 1975 zakwalifikowały się dwa kluby:
Campeonato Metropolitano 1974.
W sezonie 1974 liga podzielona została na dwie fazy. W pierwszej fazie podzielono ligę na dwie grupy A i B po 9 klubów w każdej. Dwa najlepsze kluby z każdej grupy awansowały do grupy finałowej. Ponieważ grupy miały nieparzystą liczbę klubów w każdej kolejce w każdej grupie był jeden "wolny" klub. Rozwiązano to w ten sposób, że "wolne" kluby z obu grup grały ze sobą mecz "międzygrupowy", którego wynik liczył się później w końcowej tabeli. W drugiej fazie w grupie finałowej cztery kluby grały systemem każdy z każdym, ale tylko jeden mecz. Zwycięzca grupy finałowej zdobył tytuł mistrza Argentyny.
Mistrzem Argentyny Metropolitano w sezonie 1974 został klub Newell’s Old Boys, natomiast wicemistrzem Argentyny Metropolitano – Rosario Central. Żaden klub nie spadł do drugiej ligi, natomiast z drugiej do pierwszej awansowały dwa kluby – Unión Santa Fe i CA Temperley. W ten sposób pierwsza liga została zwiększona z 18 do 20 klubów.
Kolejka 1.
Grupa A
Grupa B
Mecze międzygrupowe
Kolejka 2.
Grupa A
Grupa B
Mecze międzygrupowe
Kolejka 3.
Grupa A
Grupa B
Mecze międzygrupowe
Kolejka 4.
Grupa A
Grupa B
Mecze międzygrupowe
Kolejka 5.
Grupa A
Grupa B
Mecze międzygrupowe
Kolejka 6.
Grupa A
Grupa B
Mecze międzygrupowe
Kolejka 7.
Grupa A
Grupa B
Mecze międzygrupowe
Kolejka 8.
Grupa A
Grupa B
Mecze międzygrupowe
Kolejka 9.
Grupa A
Grupa B
Mecze międzygrupowe
Kolejka 10.
Grupa A
Grupa B
Mecze międzygrupowe
Kolejka 11.
Grupa A
Grupa B
Mecze międzygrupowe
Kolejka 12.
Grupa A
Grupa B
Mecze międzygrupowe
Kolejka 13.
Grupa A
Grupa B
Mecze międzygrupowe
Kolejka 14.
Grupa A
Grupa B
Mecze międzygrupowe
Kolejka 15.
Grupa A
Grupa B
Mecze międzygrupowe
Kolejka 16.
Grupa A
Grupa B
Mecze międzygrupowe
Kolejka 17.
Grupa A
Grupa B
Mecze międzygrupowe
Kolejka 18.
Grupa A
Grupa B
Mecze międzygrupowe
Kolejka 19.
Baraż o drugie miejsce wobec równej liczby punktów
Tabele.
Grupa A
Grupa B
Turniej finałowy.
Tabela finałowa
Mistrzem Argentyny Metropolitano został klub Newell’s Old Boys, a wicemistrzem Argentyny Metropolitano – Rosario Central.
Campeonato Nacional 1974.
W Campeonato Nacional wzięło udział 36 klubów – 18 klubów biorących udział w mistrzostwach Metropolitano oraz 18 klubów z prowincji. Prowincjonalna osiemnastka została wyłoniona podczas rozgrywek klasyfikacyjnych klubów które wygrały swoje ligi prowincjonalne w roku 1973. W sezonie 1974 w mistrzostwach Nacional wzięły udział następujące kluby z regionu stołecznego (Metropolitano): CA All Boys, Argentinos Juniors, Atlanta Buenos Aires, CA Banfield, Boca Juniors, Chacarita Juniors, CA Colón, Estudiantes La Plata, Ferro Carril Oeste, Gimnasia y Esgrima La Plata, CA Huracán, Independiente, Newell’s Old Boys, Racing Club de Avellaneda, River Plate, Rosario Central, San Lorenzo de Almagro, CA Vélez Sarsfield
Do pierwszej ligi mistrzostw Nacional w sezonie 1974 zakwalifikowały się następujące kluby z prowincji: Aldosivi Mar del Plata, Altos Hornos Zapla Palpalá, Atlético Tucumán, Belgrano Córdoba, Central Norte Salta, Chaco For Ever Resistencia, Deportivo Mandiyú, Desamparados San Juan, Godoy Cruz Antonio Tomba, Huracán Comodoro Rivadavia, Huracán San Rafael, Jorge Newbery Junín, Puerto Comercial Bahía Blanca, Regina Villa Regina,
San Lorenzo Mar del Plata, San Martín Mendoza, San Martín Tucumán, Talleres Córdoba
W fazie grupowej 36 uczestników podzielono na 4 grupy A, B, C i D po 9 klubów w każdej grupie. Mecze w grupach rozegrano systemem każdy z każdym mecz i rewanż. Ponieważ liczba klubów w każdej grupie była nieparzysta, dodatkowo rozgrywano mecze międzygrupowe między pauzującymi klubami, dlatego każdy z klubów w fazie grupowej zaliczył po 18 meczów. Z każdej grupy do finału awansowały 2 drużyny, co dało łącznie 8 klubów w finale. Tutaj rozegrano mecze systemem każdy z każdym, ale tylko po jednym meczu, bez rewanżów. Zwycięzca grupy finałowej zdobył mistrzostwo Argentyny Nacional.
Kolejka 1.
Grupa A
Grupa B
Grupa C
Grupa D
Mecze międzygrupowe
Kolejka 2.
Grupa A
Grupa B
Grupa C
Grupa D
Mecze międzygrupowe
Kolejka 3.
Grupa A
Grupa B
Grupa C
Grupa D
Mecze międzygrupowe
Kolejka 4.
Grupa A
Grupa B
Grupa C
Grupa D
Mecze międzygrupowe
Kolejka 5.
Grupa A
Grupa B
Grupa C
Grupa D
Mecze międzygrupowe
Kolejka 6.
Grupa A
Grupa B
Grupa C
Grupa D
Mecze międzygrupowe
Kolejka 7.
Grupa A
Grupa B
Grupa C
Grupa D
Mecze międzygrupowe
Kolejka 8.
Grupa A
Grupa B
Grupa C
Grupa D
Mecze międzygrupowe
Kolejka 9.
Grupa A
Grupa B
Grupa C
Grupa D
Mecze międzygrupowe
Kolejka 10.
Grupa A
Grupa B
Grupa C
Grupa D
Mecze międzygrupowe
Kolejka 11.
Grupa A
Grupa B
Grupa C
Grupa D
Mecze międzygrupowe
Kolejka 12.
Grupa A
Grupa B
Grupa C
Grupa D
Mecze międzygrupowe
Kolejka 13.
Grupa A
Grupa B
Grupa C
Grupa D
Mecze międzygrupowe
Kolejka 14.
Grupa A
Grupa B
Grupa C
Grupa D
Mecze międzygrupowe
Kolejka 15.
Grupa A
Grupa B
Grupa C
Grupa D
Mecze międzygrupowe
Kolejka 16.
Grupa A
Grupa B
Grupa C
Grupa D
Mecze międzygrupowe
Kolejka 17.
Grupa A
Grupa B
Grupa C
Grupa D
Mecze międzygrupowe
Kolejka 18.
Grupa A
Grupa B
Grupa C
Grupa D
Mecze międzygrupowe
Tabele.
Grupa A
Grupa B
Grupa C
Grupa D
Tabela finałowa Campeonato Nacional 1974.
Mistrzem Argentyny turnieju Nacional w roku 1974 został klub San Lorenzo de Almagro, a wicemistrzem Argentyny Nacional – klub Rosario Central.
Torneo Reducido – Clasificación para la Copa Libertadores de América.
Turniej miał na celu wyłonienie dwóch klubów, które reprezentować miały Argentynę w Copa Libertadores 1975. W turnieju wzięły udział: mistrz Argentyny Metropolitano Newell’s Old Boys, mistrz Argentyny Nacional San Lorenzo de Almagro oraz wicemistrz Argentyny Nacional i wicemistrz Argentyny Metropolitano Rosario Central.
Prawo udziału w Copa Libertadores 1975 zdobyły dwa kluby z Rosario: Rosario Central i Newell's Old Boys.

</doc>
<doc id="743213" url="https://pl.wikipedia.org/wiki?curid=743213" title="Cmentarz leśny w Laskach">
Cmentarz leśny w Laskach

Cmentarz leśny w Laskach, nazywany inaczej cmentarzem zakładowym – znajduje się w Laskach w gminie Izabelin, na terenie Zakładu dla Niewidomych.
Historia.
Cmentarz znajduje się w północno-zachodniej części Zakładu dla Niewidomych w Laskach, w lesie sosnowym na skraju Puszczy Kampinoskiej. Cmentarz powstał w latach 20. XX wieku wraz z Zakładem dla Niewidomych i spoczywają tutaj wyłącznie zasłużeni dla Towarzystwa Opieki nad Ociemniałymi, jego przyjaciele, pracownicy oraz w równych rzędach siostry Franciszkanki Służebnice Krzyża, opiekujące się Zakładem. Leżą tu również przedstawiciele katolickich kręgów warszawskiej inteligencji, od czasów przedwojennych związanej duszpastersko i duchowo z Laskami i siostrami franciszkankami.
Cmentarz ten nie jest duży i położony jest nieco na uboczu, a groby na nim są bardzo skromne, szczególnie zakonne. Pośrodku cmentarza znajdują się groby założycieli Zakładu – tu pochowana była hr. Elżbieta Róża Czacka (23 grudnia 2020 została ekshumowana, a jej doczesne szczątki zostały przeniesione z cmentarza leśnego do sarkofagu znajdującego się w jej dawnym pokoju, a obecnie kaplicy Matki Bożej Anielskiej Ośrodka Szkolno-Wychowawczego dla Dzieci Niewidomych im. Róży Czackiej w Laskach), ks. Antoni Józef Marylski, ks. Władysław Korniłowicz (grób symboliczny, ciało po ekshumacji w kościele św. Marcina w Warszawie) i inni. Dalej znajdują się groby ludzi zasłużonych nie tylko dla Zakładu, ale dla polskiej literatury, nauki i kultury, takich jak Antoni Słonimski, Halina Mikołajska, Marian Brandys, Stanisław Stomma, Jan Lechoń. Znajdują się tu również groby polityków, uczonych i architektów.

</doc>
<doc id="743215" url="https://pl.wikipedia.org/wiki?curid=743215" title="Stephen Tataw">
Stephen Tataw

Stephen Tataw Eta (ur. 31 marca 1963 w Jaunde, zm. 31 lipca 2020 tamże) – kameruński piłkarz, występował na pozycji obrońcy.
Życiorys.
W ojczyźnie grał w Cammark Kumba, Tonnerre Yaoundé i Olympic Mvolyé. W sezonie 1995/1996 był zawodnikiem japońskiego Sagan Tosu i tam zakończył karierę.
Ma za sobą udział w Mistrzostwach Świata w 1990, oraz 1994 roku. Był kapitanem reprezentacji Kamerunu na obu turniejach. Podczas Mundialu we Włoszech rozegrał wszystkie pięć meczów w pełnym wymiarze czasowym. Podobnie cztery lata później, Tataw zagrał we wszystkich meczach (3), a w spotkaniu z Brazylią został ukarany żółtą kartką już w 8 minucie spotkania. 2 lutego 1997 roku Tataw wystąpił w towarzyskim spotkaniu pomiędzy gwiazdami Europy i Afryki. Mecz zakończył się wynikiem 4:0 dla reprezentacji Starego Kontynentu, w której występował między innymi Polak Dariusz Dziekanowski. Grał w Pucharze Narodów Afryki rozgrywanym w 1988 roku, w Maroku. Kamerun zdobył złoty medal, w finale pokonując Nigerię 1:0. Również w 1992 roku wziął udział w PNA, który odbywał się na boiskach Senegalu, a „Nieposkromione Lwy” zajęły 4. miejsce, przegrywając w meczu o brąz z Nigerią. Potem zajmował się zawodem menedżera.

</doc>
<doc id="743218" url="https://pl.wikipedia.org/wiki?curid=743218" title="Kim Hyung-chil">
Kim Hyung-chil

Kim Hyung-chil (hangul 김형칠, hancha 金亨七; ur. 1 lipca 1959, zm. 7 grudnia 2006 w Dosze) - południowokoreański jeździec, medalista Igrzysk Azjatyckich.
Kim Hyung-chil odnosił sukcesy na Igrzyskach Azjatyckich w 1986 (brązowy medal) i w 2002 (srebrny medal). Dwukrotnie startował również w Igrzyskach Olimpijskich - w 1988 i w 2004.
Kim zginął podczas zawodów jeździeckich na Igrzyskach Azjatyckich w stolicy Kataru Dosze. Koń Koreańczyka przewrócił się na ósmej przeszkodzie i przygniótł jeźdźca. Kim zmarł po odwiezieniu do szpitala. Przyczyną wypadku były niespotykane w Katarze ulewne deszcze.

</doc>
<doc id="743222" url="https://pl.wikipedia.org/wiki?curid=743222" title="Prawie w ciąży (film)">
Prawie w ciąży (film)

Prawie w ciąży - amerykański film komediowy z 1992 roku z udziałem Tanyi Roberts, Jeffa Conawaya i Joan Severance.
Treść.
Charlie i Linda Alderson nie mogą mieć dzieci. Badania lekarskie szybko ujawniają fakt, że sperma Charliego jest czymś anemicznym, słabym i chorym, co więcej lekarze nie dają nadziei, że może się to zmienić.
Ponieważ Linda bardzo chce dziecka, a ze względu na romantyczną naturę odrzuca ideę sztucznej inseminacji. Wpada na pomysł naturalnego zapłodnienia. Z całą otwartością ujawnia swój plan mężowi. Charlie jest zaszokowany, obrażony i poniżony, i zdecydowanie przeciwny pożyczeniu żony innemu facetowi, mimo że ma to być po prostu biznes. Zmienia zdanie, gdy Linda chce go porzucić.
Do roli "rozpłodowca" zostaje wybrany kumpel Charliego "od kieliszka", Gordon "Rip" Mallory, który ma pięcioro dzieci. Jego niemiły charakter okazuje się nie mieć znaczenia.
Rzecz nie odbywa się bez komplikacji. Linda zakochuje się w swym nowym partnerze. Gdy okazuje się, że Gordon ma podwiązane nasieniowody, Linda musi znaleźć inne rozwiązanie.

</doc>
<doc id="743224" url="https://pl.wikipedia.org/wiki?curid=743224" title="Scotiabank Saddledome">
Scotiabank Saddledome

Scotiabank Saddledome – hala do hokeja na lodzie oraz do lacrosse. Hala znajduje się w Calgary w Kanadzie. Od 1983 do 1996 hala nazywała się Olympic Saddledome, od 1996 do 2000 Canadian Airlines Saddledome, a od 2000 do 2010 Pengrowth Saddledome. Obecna nazwa istnieje od 2010 roku. 
Obecnie swoje mecze rozgrywają tutaj:

</doc>
<doc id="743225" url="https://pl.wikipedia.org/wiki?curid=743225" title="Early reggae">
Early reggae

Early reggae lub skinhead reggae – styl muzyczny wywodzący się z Jamajki, powstały w latach 1968–1970.
Styl ten charakteryzuje m.in. mocne, rockowe brzmienie, szybkie tempo perkusji, ciężkie kwestie organowe, mieszanie basów i podwójny rytm gitary elektrycznej. Największy sukces odniósł w Wielkiej Brytanii, szczególnie wśród skinheadów. Główni przedstawiciele to John Holt i The Pioneers.

</doc>
<doc id="743228" url="https://pl.wikipedia.org/wiki?curid=743228" title="Konrád z Vechty">
Konrád z Vechty

Konrád z Vechty (ur. ok. 1364, zm. 26 grudnia 1431) – niemiecki duchowny katolicki, biskup ordynariusz ołomuniecki w latach 1408–1413, arcybiskup metropolita praski w latach 1413–1431.
W 1425 roku popadł w ekskomunikę, gdy opowiedział się za husytyzmem.
Życiorys.
Początki kariery duchownej.
Konrád z Vechty pochodził z Westfalii. Od końca XIV wieku pełnił różne urzędnicze funkcje na dworze króla Wacława IV Luksemburskiego. W latach 1401–1402 był biskupem Verden, od 1408 roku pełnił obowiązki proboszcza mielnickiego i bolesławskiego. W 1403 roku został biskupem ołomunieckim, od 1412 roku administrował archidiecezją praską.
Arcybiskup praski.
W 1413 roku Konrád z Vechty został arcybiskupem praskim. Początkowo zachowywał neutralność wobec nauk Jana Husa, nie ingerował również w sprawy związane z organizowaniem się husytyzmu. Był w swoim postępowaniu ostrożny i wykonywał z umiarem polecenia nałożone na niego przez władze kościelne i świeckie. W 1414 roku obłożył Pragę interdyktem, co było konsekwencją nacisków soboru w Konstancji. Gdy wybuchły wojny husyckie długo wahał się, po której stronie się opowiedzieć. Najpierw poparł Zygmunta Luksemburskiego, którego koronował na króla Czech w 1420 roku. Gdy jednak w listopadzie tego roku umocniła się pozycja Pragi jako centrum kalikstynów, Konrád z Vechty przeszedł na stronę husytów. W kwietniu 1421 roku przyjął cztery artykuły praskie, czym zraził do siebie kapitułę katedry praskiej. Wypowiedziała mu ona posłuszeństwo i zdjęła z urzędu. Powołała jednocześnie praskiego administratora diecezjalnego, którym został biskup ołomuniecki, Jan Železný.
Arcybiskup nie podporządkował się jednak tym decyzjom i zaczął wyświęcać utrakwistycznych księży, co zakończyło się w 1425 roku jego ekskomuniką. Do końca życia dążył do pojednania katolików z husytami, nie dożył jednak legalizacji Kościoła utrakwistycznego w Czechach.
Ekskomunika i jej konsekwencje.
Po ekskomunice Konráda z Vechty w 1426 roku katolicy czescy pozostawali bez metropolity. Arcybiskup wyjechał z Pragi na prowincję i osiadł w Roudnicy. Przed śmiercią natomiast zamieszkał na zamku Helfenburk.
W Pradze na czas sediswakancji powstał konsystorz, który istniał do połowy XVI wieku. W XV wieku utrakwiści co prawda podjęli próbę zorganizowania nowej hierarchii duchownej, ale wybrany przez nich Jan Rokycana nie uzyskał papieskiej zgody na konsekrację biskupią. Pomimo, że kompakty praskie gwarantowały, że duchownych utrakwistycznych będą święcić rzymskokatoliccy biskupi ołomuniecki i litomyski, husyci posiłkowali się pomocą ze strony sympatyzujących z nimi innych biskupów katolickich przebywających na terenie Królestwa Czech (m.in. Augustyna Lucianiego) lub udawali się po święcenia do odległych krajów europejskich (m.in. do Włoch). Próbowali też uzyskać sukcesję apostolską od Patriarchatu Ekumenicznego Konstantynopola oraz Apostolskiego Kościoła Ormiańskiego.
W XVI wieku kandydatem kalikstynów na arcybiskupstwo praskie został ksiądz Gallus Cahera. Nie zdecydował się on jednak na zerwanie unii utrakwistów z Rzymem. Pomimo propozycji złożonej mu w 1523 roku przez Marcina Lutra, aby sam ogłosił się metropolitą praskim pozostał jedynie administratorem Kościoła utrakwistycznego. Taboryci natomiast zerwali z katolicyzmem i tradycją sukcesji apostolskiej. Ich biskupa Mikołaja z Pelhřimova ordynował zwykły ksiądz Marcin Húska. Podobnie postąpili w 1467 roku bracia czescy, którzy też zerwali jedność z Rzymem. Ich pierwszym seniorem został Maciej z Kunvaldu ordynowany przez Michała z Žamberka.

</doc>
<doc id="743233" url="https://pl.wikipedia.org/wiki?curid=743233" title="Geraniol">
Geraniol

Geraniol – organiczny związek chemiczny z grupy nienasyconych alkoholi terpenowych. Występuje w olejkach eterycznych. Ma intensywny zapach kojarzący się ze świeżością i pelargoniami, dlatego stosuje się go często w wielu kompozycjach zapachowych stosowanych w perfumach. Jest głównym składnikiem olejku różanego, pelargoniowego i cytrynowego. Jest izomerem geometrycznym (o konfiguracji "trans") nerolu.
Właściwości i zastosowanie.
Działanie owadobójcze i odstraszające owady.
Produkty zawierające geraniol wykorzystywane są do odstraszania komarów. Wewnątrz pomieszczeń współczynnik repelentności świec zawierających geraniol wynosił 50%, podczas gdy dla dyfuzorów był równy 97%. Na zewnątrz, dyfuzory z geraniolem umieszczone w odległości 6 m od owadów odstraszały one samice komarów w 75%. Geraniol w roztworze 1% skutecznie zapobiegał pogryzieniom krów przez kleszcze "Hyalomma" i to przez dłuższy czas. Porównanie krów opryskiwanych tym preparatem ze stadem kontrolnym wykazało zmniejszenie średniej liczby kleszczy na zwierzętach odpowiednio o 98,4% (7. dzień), 97,3% (14. dzień) i 91,3% (21. dzień po oprysku). Geraniol wykazuje również wysoce skuteczne działanie wobec rozkruszków, a stosowany w roztworze 5% zwalcza świerzbowca usznego. Badania prowadzone na nicieniach wykazały, że geraniol, karwakrol i tymol zwalcza 100% populacje nicienia "Meloidogyne javanica, Meloidogyne incognita oraz Bursaphelenchus xylophilus".
Działanie przeciwbakteryjne i przeciwgrzybicze.
Geraniol działa bakteriobójczo najsilniej wobec "Escherichia coli, Salmonella enterica oraz Salmonella typhimurium." Hamuje wzrost enterotoksygennego szczepu E. coli. Stosowany w aerozolu działa bakteriostatycznie wobec "Haemophilus influenzae", "Streptococcus pneumoniae", "S. pyogenes", "Staphylococcus aureus" oraz hamował wzrost "Cryptococcus neoformans." W połączeniu z cytronelolem i nerolem in vitro hamował wzrost "Mycobacterium tuberculosis." Będąc głównym składnikiem olejku z palczatki imbirowej aktywny w odniesieniu do "Saccharomyces cerevisiae." Roztwór 0,0025% geraniolu znacząco zmniejsza liczbę komórek "Candida albicans".
Działanie przeciwnowotworowe.
Działanie geraniolu wobec nowotworów jelitowych związane jest z pobudzaniem śmierci komórek nowotworowych na drodze obniżania poziomu białka Bcl-2. Na hodowli komórkowej gruczolakoraka jelita Caco-2 obserwowano zahamowanie cyklu komórkowego w fazie S, wskutek obniżenia aktywności dekarboksylazy ornityny i zahamowania syntezy DNA. Geraniol powodował też kumulację N-acetylospermidyny. Geraniol hamuje rozwój komórek linii raka gruczołu krokowego PC-3, uruchamiając szlak apoptozy oraz zwiększa wrażliwość komórek tego nowotworu na docetaksel. Wykazano, że geraniol hamował działanie kinazy serynowo-treoninowej oraz aktywował kinazę zależną od 5'AMP (AMPK) w komórkach raka prostaty.

</doc>
<doc id="743235" url="https://pl.wikipedia.org/wiki?curid=743235" title="II wojna Brytyjczyków z Aszanti">
II wojna Brytyjczyków z Aszanti

II wojna Brytyjczyków z Aszanti miała miejsce w latach 1873–1874.
Asantehene (król Aszanti) Kaofi Kalkali próbował obronić ostatnie handlowe wyjście w morze swojego imperium w pobliżu starego nadmorskiego fortu Elmina, który przeszedł we władanie Brytyjczyków pomiędzy 1869 i 1872.
Na początku 1873 roku armia Aszanti licząca między 12 a 60 tysięcy żołnierzy przeprawiła się przez rzekę Pra. Po zaatakowaniu Fante, plemienia pod brytyjską protekcją, skierowali się do wybrzeża. Na pomoc wezwana została Królewska Marynarka Wojenna ("Royal Navy"), która wysłała część piechoty morskiej i marynarzy do mieszkańców starych niewolniczych fortów. Elmina została utrzymana pomimo gwałtownego szturmu Aszanti. Patrol zwiadowczy wysłany w górę Pra został wciągnięty w zasadzkę w Chamah i zmuszony do wycofania się. Pewna ilość zejść na ląd i ostrzał marynarki wojennej mogły spowolnić Aszanti, ale ich nie zatrzymały. Londyn zdał sobie sprawę, że musiałby wysłać armię w celu uporania się z tą sytuacją.
Brytyjski rząd wyznaczył generała Garneta Wolseleya, administratora i głównodowodzącego, i rozkazał mu przepędzenie Aszanti z regionu przybrzeżnego. W grudniu 1873 roku afrykańscy poborowi Wolseleya zostali wzmocnieni przy pomocy kilku brytyjskich jednostek przybyłych na ten obszar, włączając żołnierzy z: "Black Watch" (czarnych strażników), brygady karabinierów, fizylierów walijskich, 2. regimentu Indii Zachodnich oraz piechotę morską i marynarzy.
Mniej więcej miesiąc później, Wolseley wysłał poprzez Prah szpicę, która ostrzegła Asantehene o zamiarze podjęcia działań wojennych. Wolseley zaoferował również rozejm. Kiedy negocjacje nie powiodły się, obie strony przygotowywały się do wojny. Brytyjczycy zebrali armię ekspedycyjną liczącą około 4000 ludzi, włączając dwie jednostki składające się z członków przybrzeżnych plemion i skierowali się do stolicy Aszanti, Kumasi.
Najbardziej znacząca bitwa drugiej wojny odbyła się w Amoafo, blisko wsi Bekwai. Chociaż Aszanti walczyli nad podziw dobrze, lepsza broń użyta przez Brytyjczyków przyniosła im zwycięstwo. Straty Aszanti były nieznane, Brytyjczycy stracili czterech ludzi, a 194 zostało rannych. W kolejnych dniach Wolseley zdobył Bekwai i po zakończeniu innej bitwy w okolicach Ordahsu wszedł do Kumasi, stolicy Aszanti. Tam znalazł dowody na składanie ofiar z ludzi i spalił je. Chociaż Wolseley poradził sobie z zajęciem Kumasi w jeden dzień, Aszanti byli wstrząśnięci, uświadamiając sobie niższość ich systemów militarnego i łączności.
14 marca 1874 roku w Fomena obydwie strony podpisały traktat, który wymagał od Aszanti wypłaty rekompensaty w ilości 50.000 uncji złota, zrzeczenia się roszczeń do Elmina, spłacenia brytyjskich zadłużeń za używanie fortów oraz zerwania przymierza z kilkoma stanami, włączając Denkyira i Akyem. Dodatkowo Asantehene zgodził się wycofać wojsko z wybrzeża aby utrzymać otwarte szlaki handlowe oraz wstrzymać praktykę składania ofiar z ludzi.
Brytyjskie zwycięstwo i traktat z Fomena położył kres marzeniom Aszanti o przyłączaniu nadbrzeżnych stanów do ich mocarstwa. Północne stany Brong-Ahafo, Gonja i Dagomba też skorzystały na porażce Aszanti przez zapewnienie im niepodległości. Imperium Aszanti było bliskie upadku. Pokonując Aszanti, Brytyjczycy nieświadomie zdestabilizowali cały region.
Asantehene Kalkali został usunięty, a władzę przejął Mensa Bonsu, próbując przystosować przedstawicielstwa rządu Aszanti do zmienionej sytuacji. Chociaż zreorganizował armię, wyznaczył kilku Europejczyków na seniorów placówek i powiększył bogactwa Aszanti, brytyjscy agenci polityczni popierający wodzów północnych secesjonistów i przeciwników rządu państwowego w Kumasi, uniemożliwili mu przywrócenie imperialnej potęgi Aszanti.
Szacunkowa ocena strat w ludziach mówi, że w rezultacie wojny zginęło ok. 2000 Aszanti i ok. 1000 Brytyjczyków.

</doc>
<doc id="743239" url="https://pl.wikipedia.org/wiki?curid=743239" title="Thomas Libiih">
Thomas Libiih

Thomas Libiih (ur. 17 listopada 1967 w Duali) – kameruński piłkarz, występował na pozycji pomocnika.
Życiorys.
W ojczyźnie grał w Tonnerre Jaunde. W latach 1993-1995 występował w klubie z Arabii Saudyjskiej o nazwie Ohud Medina. Był też piłkarzem ekwadorskiego LDU Portoviejo.
Ma za sobą występy w dwóch meczach Mistrzostwach Świata 1990. Pierwszy z Argentyną (został zmieniony przez Louisa M’Fedé), a drugi z Anglią, Libiih rozegrał cały mecz i dogrywkę, a Kamerun odpadł z turnieju, przegrywając 2:3. Natomiast na MŚ 1994 zagrał we wszystkich trzech meczach, trzy razy 90 minut, a Kamerun z jednym punktem w grupie był zmuszony pożegnać się z turniejem.

</doc>
<doc id="743244" url="https://pl.wikipedia.org/wiki?curid=743244" title="Mieczysław Bilski (polityk)">
Mieczysław Bilski (polityk)

Mieczysław Bilski (ur. 7 grudnia 1875 w Litwinowie, zm. po 1938) – polski prawnik, działacz państwowy II Rzeczypospolitej.
Życiorys.
Urodził się w rodzinie Leopolda i Karoliny z Jaworskich. W 1894 zdał egzamin dojrzałości w C. K. Gimnazjum w Brzeżanach. Następnie ukończył studia na Wydziale Prawa Uniwersytetu Lwowskiego. Od 1902 roku pracował w galicyjskiej administracji krajowej jako komisarz powiatowy. Następnie pełnił funkcję sekretarza Namiestnictwa we Lwowie. W 1907 ożenił się z Marią Podsońską. W czasie I wojny światowej służył w wojsku austriackim na froncie bałkańskim (Czarnogóra).
Od 1918 roku na stanowisku kierownika inspektoratu administracyjnego Ministerstwa Spraw Wewnętrznych odrodzonego państwa polskiego. W roku 1923 został awansowany na dyrektora Departamentu Bezpieczeństwa Publicznego w MSW. 1 września 1923 roku został mianowany wojewodą kieleckim (faktycznie objął urząd 25 września tego roku). Był urzędnikiem najkrócej piastującym to stanowisko, gdyż już 6 maja 1924 roku mianowano go wojewodą śląskim w miejsce zmarłego Tadeusza Konckiego.
Podczas przewrotu majowego w 1926 roku zdecydowanie opowiedział się po stronie rządu Wincentego Witosa i przeciwko zwolennikom Józefa Piłsudskiego. W konsekwencji już 3 września 1926 roku został odwołany ze stanowiska. Wówczas ChD i NPR, przeciwne w roku 1924 jego nominacji w Katowicach (jako człowieka spoza Śląska), bezskutecznie interweniowały w sprawie pozostawienia go jako wojewody śląskiego. Wrócił na Kresy, jego dalsze losy nie są znane.

</doc>
<doc id="743245" url="https://pl.wikipedia.org/wiki?curid=743245" title="Ten Typ Mes i Emil Blef - Fach">
Ten Typ Mes i Emil Blef - Fach

Fach – pierwszy album studyjny polskiej grupy muzycznej Flexxip. Wydawnictwo ukazało się 8 września 2003 roku nakładem wytwórni muzycznej T1-Teraz w dystrybucji Pomaton EMI. Produkcji nagrań podjęli się DJ Panda, Mes, Bartek G., Dominik Łebek, JR, A.Szajewski, Webber oraz S.Kociołek .
Ostatnia ścieżka na płycie trwa 9:21. Po chwili ciszy jest tam ukryty utwór.
Lista utworów.
Opracowano na podstawie materiału źródłowego.

</doc>
<doc id="743248" url="https://pl.wikipedia.org/wiki?curid=743248" title="Huana Potosi">
Huana Potosi



</doc>
<doc id="743249" url="https://pl.wikipedia.org/wiki?curid=743249" title="Huayna Potosí">
Huayna Potosí

Huayna Potosí – szczyt w Andach w paśmie Cordillera Real na terytorium Boliwii. Znajduje się 25 km na północ od stolicy Boliwii – La Paz i jest jednocześnie najwyższym szczytem (6088 m n.p.m.) w rejonie tego miasta. Potosi jest uznawany za stosunkowo łatwy do zdobycia, ponieważ różnica poziomów od początku drogi wejściowej do szczytu wynosi około 1400 m. 
Pierwszego wejścia dokonali dwaj niemieccy wspinacze: Rudolf Dienst i Adolf Schulze w 1919 r.
19 października 1990 o północną ścianę góry rozbił się samolot Douglas DC-6. Zamarznięte zwłoki drugiego pilota odnaleziono na Huayna Potosi w 1997. W listopadzie 2010 na topniejącym lodowcu odnaleziono zwłoki pierwszego pilota – w momencie katastrofy 27-letniego Rafaela Benjamina Pabona.

</doc>
<doc id="743259" url="https://pl.wikipedia.org/wiki?curid=743259" title="Victor N’Dip">
Victor N’Dip

Victor Ndip Akem (ur. 28 sierpnia 1967 w Jaunde) – kameruński piłkarz grający na pozycji obrońcy.
Życiorys.
W ojczyźnie grał w Canonie Jaunde i Olympic Mvolyé. 
Podczas Mistrzostw Świata 1990 zaliczył cztery mecze w reprezentacji Kamerunu. Dwa razy został upominany żółtymi kartkami, w meczu z Argentyną w 23 minucie i w meczu z Kolumbią w 47 minucie. Wziął również udział w Mistrzostwach Świata 1994. Wystąpił tam w zaledwie jednym meczu, przegranym 1:6 z Rosją.

</doc>
<doc id="743263" url="https://pl.wikipedia.org/wiki?curid=743263" title="Wedel (ujednoznacznienie)">
Wedel (ujednoznacznienie)

Zobacz też:

</doc>
<doc id="743265" url="https://pl.wikipedia.org/wiki?curid=743265" title="Odwód">
Odwód

Odwód – wydzielone siły i środki pozostające w dyspozycji dowódcy niezaangażowane początkowo w walce. Odwód tworzy się i zachowuje na wypadek konieczności wykonywania "działań nieprzewidzianych", które mogą wyniknąć dopiero w toku działań bojowych bądź w celu użycia go w momencie "działań rozstrzygających". Jest elementem ugrupowania bojowego.
Charakterystyka odwodu.
W odróżnieniu do drugiego rzutu, dla którego zawczasu przewidziano i zaplanowano konkretne zadania, siły odwodu pozostawione są w gotowości do użycia w razie zaistnienia nieprzewidywanych okoliczności. Im sytuacja jest mniej pewna, bardziej niebezpieczna i trudniej przewidzieć przebieg działań, tym występuje większa konieczność ubezpieczenia się przed niespodziankami siłą odwodów. Natomiast im wojska własne są silniejsze, zdolne narzucić przeciwnikowi przebieg działań według własnego scenariusza, tym mniejsza występuje potrzeba trzymania sił w odwodzie. Istnieje znacząca różnica między odwodami strategicznymi, operacyjnymi i taktycznymi. Według Stefana Mossora "dowódca taktyczny powinien zawsze troszczyć się o to, aby nie wprowadzić do walki swych odwodów przedwcześnie, o tyle dowódca operacyjny będzie się wystrzegał, aby ich nie wprowadzić za późno, bo może już nie zdążyć ich wykorzystać". Carl von Clausewitz w swoim dziele O wojnie wykazywał, że strategia nie uznaje głębokiego ugrupowania. Według niego powinno się dążyć do wykorzystania całości sił w jednym rzucie. Takie właśnie postępowanie było bardzo charakterystyczne dla doktryn Helmutha von Moltke i Alfreda von Schlieffena. Ten drugi twierdził, że "najlepszymi odwodami są samochody naładowane amunicją".
Inne rodzaje odwodów.
Zależnie od składu i przeznaczenia wyróżnia się też:
i inne
Rozmieszczenie i skład.
Odwody rozmieszcza się w głębi ugrupowania wojsk w miejscu ułatwiającym szybkie ich wykorzystanie.
Jeśli odwód otrzyma zadanie wejścia do walki, dowódca powinien dążyć do jego odtworzenia. Odtwarzanie odwodów jest istotnym elementem w reagowaniu zarówno na planowaną jak i nieoczekiwaną sytuację pola walki. Odwody zapewniają swobodę działania elementom ugrupowania bojowego.
W skład odwodów ogólnowojskowych powinny wchodzić pododdziały (oddziały) zmechanizowane i pancerne przeznaczone do:

</doc>
<doc id="743269" url="https://pl.wikipedia.org/wiki?curid=743269" title="Władysław Dziadosz">
Władysław Dziadosz

Władysław Dziadosz (ur. 13 lutego 1893 w Tarnowie, zm. 13 marca 1980 w Londynie) – doktor praw, major audytor Wojska Polskiego, uczestnik walk o niepodległość, działacz państwowy II Rzeczypospolitej, w latach 1934–1939 wojewoda kielecki.
Życiorys.
Urodził się w rodzinie komisarza straży skarbowej. Ukończył I Gimnazjum w Tarnowie (1913), następnie wstąpił na wydział prawa Uniwersytetu Jagiellońskiego, który ukończył po przerwie wojennej w 1926, ze stopniem naukowym doktora praw. Należał do Związku Walki Czynnej i Związku Strzeleckiego.
W czasie I wojny światowej w Legionach – oficer II baonu 5 pułku piechoty Legionów Polskich, ciężko ranny w bitwie pod Konarami 23 maja 1915. W opinii swego ówczesnego przełożonego, gen. dyw. Leona Berbeckiego "„był zawsze dowódcą dającym wzór honoru, pewności siebie w niebezpieczeństwie, wywierał wybitnie dodatni wpływ na szeregi i kolegów”". W czasie służby w Legionach awansował na chorążego (2 lipca 1915 roku) i podporucznika (1 listopada 1916 roku).
W latach 1917–1918 komendant POW w Tarnowie, gdzie w październiku 1918 dowodził rozbrajaniem wojsk austriackich. Jeszcze w 1918 r. uczestnik bitwy o Lwów.
Później oficer Wojska Polskiego w czasie wojny polsko-bolszewickiej. 3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 457. lokatą w korpusie oficerów piechoty. W lipcu tego roku został przeniesiony do 35 Pułku Piechoty w Łukowie na stanowisko dowódcy batalionu. Do wiosny 1924 pełnił służbę w 12 pułku piechoty w Wadowicach, pozostając oficerem nadetatowym 35 pp. W kwietniu tego roku został przeniesiony do 5 pułku piechoty Legionów w Wilnie z równoczesnym odkomenderowaniem z dniem 5 maja na kurs oficerów sztabowych piechoty w Grupie. W styczniu 1927 został przeniesiony z 1 pp Leg. do 30 Pułku Strzelców Kaniowskich w Warszawie na stanowisko kwatermistrza. W kwietniu tego roku został zwolniony z zajmowanego stanowiska i przeniesiony służbowo do Ministerstwa Spraw Wewnętrznych na okres sześciu miesięcy. 2 kwietnia 1927 roku minister spraw wewnętrznych mianował go prowizorycznym naczelnikiem wydziału w Urzędzie Wojewódzkim w Krakowie. 17 listopada 1928 został przeniesiony do Urzędu Wojewódzkiego w Tarnopolu.
W grudniu 1928 został przeniesiony do korpusu oficerów sądowych w stopniu majora ze starszeństwem z dniem 1 czerwca 1919 i 55,89 lokatą oraz przydzielony macierzyście do kadry oficerów służby sprawiedliwości z pozostawieniem w dyspozycji MSWojsk.
30 lipca 1929 przeniesiony ze stanowiska naczelnika wydziału w Urzędzie Wojewódzkim w Tarnopolu do Kielc, gdzie objął funkcję wicewojewody kieleckiego. Z dniem 31 sierpnia 1929 roku został przeniesiony w stan spoczynku.
Dekretem Ministra Spraw Wewnętrznych z 25 lutego 1930 został z kolei przeniesiony do Urzędu Wojewódzkiego w Białymstoku, gdzie powierzone zostało mu stanowisko wicewojewody białostockiego. Pełnił następnie funkcję dyrektora Biura Sejmu w Warszawie oraz naczelnika Wydziału Bezpieczeństwa w Urzędzie Wojewódzkim w Krakowie.
W 1934 pozostawał na ewidencji Powiatowej Komendy Uzupełnień Warszawa Miasto III i figurował na liście starszeństwa oficerów stanu spoczynku sądowych w stopniu majora ze starszeństwem z dniem 1 czerwca 1919 i 21. lokatą w korpusie oficerów sądowych (od 1937 roku – korpus oficerów audytorów).
3 lipca 1934 mianowany został na wojewodę kieleckiego, funkcję objął w dniu 9 lipca. Ostatni, najdłużej urzędujący wojewoda kielecki okresu międzywojennego, zadania swe wypełniał do agresji III Rzeszy i ZSRR na Polskę. Od 1939 na emigracji w Londynie. W czerwcu 1954 został ministrem spraw wewnętrznych i kierownikiem Ministerstwa dla Spraw Obywateli Polskich na Obczyźnie w rządzie Stanisława Mackiewicza, ale ustąpił z tych funkcji w sierpniu tegoż roku. Był członkiem I (1954–1957) i III Rady Rzeczypospolitej Polskiej (1963–1968).
Władysław Dziadosz spoczywa na cmentarzu komunalnym w Nowym Targu - Skotnica (kwatera 4, rząd 1, grób 45).

</doc>
<doc id="743271" url="https://pl.wikipedia.org/wiki?curid=743271" title="Brutalna gra">
Brutalna gra

Brutalna gra – amerykański film sensacyjny.
Fabuła.
Rikki Rennick i jej brat-narkoman Bud są właścicielami niewielkiego baru, na zapleczu którego co wieczór spotyka się kilku mężczyzn, aby pograć w pokera. Podczas gry Rikki zauważa, że jeden z graczy oszukuje. Zwraca mu uwagę i prosi o zwrot pieniędzy, które wygrał nieuczciwie, lecz kanciarz nie ma zamiaru niczego zwracać. Rikki wraz z bratem podejmują pościg za oszustem, w wyniku którego dochodzi do wypadku. Bud zostaje inwalidą, a jego rehabilitacja pochłania bardzo dużo pieniędzy. Na domiar złego cofają mu ubezpieczenie rentowe, jako że jest narkomanem. Likal, który niegdyś dobrze prosperował wpada w coraz większe długi.
Rikki wpada na pomysł, aby zwrócić się o pomoc do szeroko reklamującego się w telewizji Mala Connery’ego, podejrzanego agenta ubezpieczeniowego. Ku swojemu zaskoczeniu dostaje pożyczkę, a na dodatek milioner zaprasza ją na kolację. W międzyczasie Rikki zaprzyjaźnia się z prywatnym detektywem Fixem Cleary, byłym policjantem.
Do umówionej kolacji nie dochodzi, gdyż Connery jest człowiekiem zajętym. W zamian Rikki przyjmuje zaproszenie na kolację od Phila Traska, którego przypadkowo poznała w barze. Lekkomyślnie udaje się do jego pokoju, gdzie dochodzi do szarpaniny, podczas której Phil drze na Rikki sukienkę. W tym momencie do pokoju wkracza dwóch zamaskowanych bandytów, którzy zabijają Traska; jeden z przestępców pozwala Rikki zbiec dając jej płaszcz, aby się okryła.
Rikki nie wie, że weszła przypadkowo w posiadanie dyskietki komputerowej, na której udokumentowana jest przestępcza działalność Connery’ego. Agent ubezpieczeniowy chce odzyskać cenną dla siebie dyskietkę i angażuje dwóch killerów z zadaniem zabicia Rikki. Na drodze gangsterów staje jednak przyjaciel Rikki, prywatny detektyw Fix Cleary, który wkracza do akcji.

</doc>
<doc id="743272" url="https://pl.wikipedia.org/wiki?curid=743272" title="Cowpunk">
Cowpunk

Cowpunk lub country punk – jeden z nurtów w muzyce punk rockowej, zapoczątkowany w południowej Kalifornii (głównie Los Angeles) w latach 80. XX wieku. Stanowi połączenie punk rocka z muzyką country i bluesem.

</doc>
<doc id="743277" url="https://pl.wikipedia.org/wiki?curid=743277" title="Szczekuszka amerykańska">
Szczekuszka amerykańska

Szczekuszka amerykańska ("Ochotona princeps") – gatunek ssaka z rodziny szczekuszkowatych (Ochotonidae). 
Zasięg występowania.
Szczekuszka amerykańska występuje w Ameryce Północnej zamieszkując w zależności od podgatunku:
Taksonomia.
Gatunek po raz pierwszy naukowo opisał w 1828 roku brytyjski przyrodnik John Richardson nadając mu nazwę "Lepus" ("Lagomys") "princeps". Holotyp pochodził z obszaru w pobliżu źródeł rzeki Athabaska, w stanie Alberta, w Kanadzie. 
"O. princeps" należy do podrodzaju "Pika". Gatunek ten wcześniej obejmował "O. collaris", ale ten siostrzany takson okazał się być odrębny na podstawie morfologii, chromosomów i markerów genetycznych. Oba gatunki tworzą grupę siostrzaną, ale dystans genetyczny między nimi jest dość znaczny. Liczba podgatunków "O. princeps" zmniejszyła się z trzydziestu sześciu do pięciu. Najnowsza taksonomia dotycząca podgatunków opiera się na markerach mtDNA i nDNA, i częściowo koreluje z morfologią i bioakustyką. Autorzy "Illustrated Checklist of the Mammals of the World" rozpoznają pięć podgatunków.
Morfologia.
Długość ciała 160–200 mm, długość ucha 23–26 mm, długość tylnej stopy 27–34 mm; masa ciała 121–176 g. Z wyglądu podobna do świnki morskiej, sierść brązowa. Małe półkoliste, zaokrąglone uszy. Owłosiony spód łapek.
Ekologia.
Środowisko życia.
Obszary skaliste i strome rumowiska na wysokości 2,5-4 tys. m n.p.m. Na północy, w Kolumbii Brytyjskiej, zbocza położone już na wysokości 500 m n.p.m. i niżej.
Tryb życia.
Aktywne w ciągu dnia, żyją w dużych dobrze zorganizowanych koloniach. Porozumiewają się za pomocą gwizdów i głosów przypominających szczekanie (stąd też nazwa) używając całej gamy odmiennych tonów. Wykazują silny terytorializm, przy czym rewiry sąsiadujących samic i samców tworzących pary nakładają się na siebie. W maju lub czerwcu po ciąży trwającej 1 miesiąc rodzi się 2-6 młodych. Są one nagie i ślepe. Późnym latem może przyjść na świat drugi miot. Szczekuszki często padają ofiarą drapieżników, szczególnie ptaków. Odżywiają się różnymi gatunkami traw, bylin, krzewinek, mchów i porostów. Zwierzęta te nie zapadają w sen zimowy, aby dostać się do pożywienia, kopią tunele w śniegu. Zapasy robią przez znoszenie dużych ilości świeżych części roślin i suszenie ich pod blokami skalnymi.

</doc>
<doc id="743280" url="https://pl.wikipedia.org/wiki?curid=743280" title="Amagasaki">
Amagasaki

 – miasto w Japonii, na wyspie Honsiu, w prefekturze Hyōgo.
W mieście rozwinął się przemysł stoczniowy, elektrotechniczny, maszynowy, chemiczny, materiałów budowlanych oraz włókienniczy.
Położenie.
Miasto leży w zespole miejskim Osaki i jest portem nad Morzem Wewnętrznym. Graniczy z:

</doc>
<doc id="743281" url="https://pl.wikipedia.org/wiki?curid=743281" title="Louis de Sacy">
Louis de Sacy

Louis de Sacy (ur. 1654 w Paryżu, zm. 26 października 1727) – adwokat paryski. 
Często przebywał w salonie literackim Madame de Lambert, która darzyła go wielkim poważaniem i przywiązaniem. Napisał "Traktat o Przyjaźni" ("Traité de l’amitié") i "Traktat o Chwale" ("Traité de la gloire"). Był tłumaczem z łaciny. W latach 1699–1701 przetłumaczył listy Pliniusza Młodszego. Charles Perrault wprowadził go do Akademii Francuskiej w 1701 r. (de Sacy zajmował fotel 2).

</doc>
<doc id="743284" url="https://pl.wikipedia.org/wiki?curid=743284" title="I liga urugwajska w piłce nożnej (1998)">
I liga urugwajska w piłce nożnej (1998)

Mistrzostwa Urugwaju w roku 1998 podzielone zostały na dwa turnieje - Apertura i Clausura. Mistrzowie obu turniejów mieli stoczyć bój o mistrzostwo Urugwaju, jednak tym razem ten sam klub wygrał oba turnieje i został mistrzem Urugwaju. Wicemistrzem kraju został klub, który zajął drugie miejsce w tabeli całorocznej. Na koniec sezonu rozegrany został turniej Liguilla Pre-Libertadores, który wyłonił klub, mający obok mistrza reprezentować Urugwaj w Copa Libertadores 1999, a także klub mający wystąpić w Copa CONMEBOL 1999. Przeprowadzono reformę ligi zwiększając ją z 12 do 15 klubów.
Torneo Apertura 1998.
Tabela końcowa Apertura 1998.
&lt;BR&gt;
Torneo Clausura 1998.
Tabela końcowa Clausura 1998.
&lt;BR&gt;
Campeonato Uruguay 1998.
O mistrzostwo kraju mogli ubiegać się w sezonie 1998 zwycięzca turnieju Apertura i zwycięzca turnieju Clausura. W tym sezonie mistrzem Urugwaju został zwycięzca obu tych turniejów Club Nacional de Football. O dalszej kolejności decydowała tabela całoroczna (czyli drugi w tej tabeli CA Peñarol został wicemistrzem Urugwaju).
Tabela całoroczna 1998.
&lt;BR&gt;
Tabela spadkowa 1998.
Klubom, które rozegrały dotąd jeden sezon w lidze liczbę punktów zdobytych w 1998 roku pomnożono przez 3, a klubom, które rozegrały 2 sezony - przez 1.5.
&lt;BR&gt;
Baraż o utrzymanie się w pierwszej lidze
O awansie i spadku decydowała różnica punktów. Rampla Juniors utrzymał się w pierwszej lidze. Do drugiej ligi spadły dwa ostatnie kluby w tabeli spadkowej Villa Española Montevideo i Montevideo Wanderers.
W związku z reformą ligi i powiększeniem jej z 12 do 15 klubów awans do pierwszej ligi uzyskało pięciu drugoligowców: CA Cerro, Frontera Rivera, Deportivo Maldonado, Bella Vista Paysandú i Tacuarembó.
Liguilla Pre-Libertadores 1998.
Tabela końcowa Liguilla Pre-Libertadores.
&lt;BR&gt;
Baraż wobec równej liczby punktów
Do Copa Libertadores 1999 obok mistrza Urugwaju Club Nacional de Football zakwalifikował się zwycięzca turnieju Liguilla Pre-Libertadores klub CA Bella Vista. Ponieważ CA Peñarol jako wicemistrz Urugwaju miał zapewniony udział w Copa Mercosur 1999, do Copa CONMEBOL 1999 zakwalifikował się trzeci klub z Liguilla Pre-Libertadores Rentistas Montevideo.

</doc>
<doc id="743285" url="https://pl.wikipedia.org/wiki?curid=743285" title="Nicolas Boileau-Despréaux">
Nicolas Boileau-Despréaux



</doc>
<doc id="743289" url="https://pl.wikipedia.org/wiki?curid=743289" title="Władysław Jaszczołt">
Władysław Jaszczołt

Władysław Jaszczołt (ur. 11 listopada 1883 w Brześciu nad Bugiem, zm. w lutym 1962 w Londynie) – polski prawnik, polityk, działacz państwowy II Rzeczypospolitej.
Życiorys.
Ukończył progimnazjum w Brześciu, a następnie gimnazjum ukończył w Siedlcach. Działał w młodzieżowych organizacjach patriotycznych. Studiował na rosyjskim Uniwersytecie Warszawskim. W czasie rewolucji 1905 roku został relegowany z uczelni za udział w strajku szkolnym. Wstąpił na Wydział Filozoficzny Uniwersytetu Jagiellońskiego w Galicji. Ostatecznie w 1911 ukończył prawo na Uniwersytecie Moskiewskim. Pracował w Wilnie w adwokaturze i w Wileńskim Banku Ziemiańskim. W latach 1917–1918 był współorganizatorem Towarzystwa Obrony Kresów Wschodnich. Działał na Wileńszczyźnie, ale utrzymywał kontakty także z polskimi organizacjami w Kownie i Suwałkach.
W 1917 był podprokuratorem Sądu Okręgowego w Siedlcach. Od 1918 roku był prokuratorem w Warszawie. W roku 1920 podczas wojny polsko-bolszewickiej ochotniczo wstąpił do wojska.
W latach 1922–1924 był naczelnikiem Wydziału Bezpieczeństwa w Ministerstwie Spraw Wewnętrznych II RP, zaś od 1924 do 1926 roku dyrektorem departamentu MSW. W latach 1926–1933 był wojewodą łódzkim, a w latach 1933–1935 wileńskim. Od 1935 do 1936 roku był ministrem opieki społecznej w rządzie Mariana Zyndram-Kościałkowskiego.
W czerwcu 1941 został aresztowany przez NKWD i więziony w łagrze na Uralu. Rodzina została wywieziona na Syberię na zesłanie w rejon Barnaułu. Zwolniony po układzie Sikorski-Majski wstąpił do Armii Andersa.
Żona: Wanda, syn Stanisław (ur. ok. 1916), uczeń prywatnego gimnazjum Zimowskiego w Łodzi (1931).
Pochowany na South Ealing Cemetery w Londynie.

</doc>
<doc id="743290" url="https://pl.wikipedia.org/wiki?curid=743290" title="Western Hockey League">
Western Hockey League

Western Hockey League, WHL (fr. "Ligue de hockey de l’Ouest" – pol. Zachodnia Liga Hokeja) – jeden z trzech głównych młodzieżowych szczebli hokejowych należący do rozgrywek Canadian Hockey League (CHL).
Liga została założona w 1966 roku przez Billa Huntera przewodniczącego Western Canada Hockey League. Od 1978 zaczęto nazywać tę ligę Western Hockey League. Występuje w niej 22 zespoły: 17 kanadyjskich Kanady oraz 5 amerykańskich. Zwycięska drużyna w WHL otrzymuje trofeum Ed Chynoweth Cup.
Po zakończeniu sezonu właściwego mistrz ligi rywalizuje ze zwycięzcami dwóch pozostałych szczebli CHL z lig Ontario Hockey League (OHL) i Quebec Major Junior Hockey League (QMJHL) o trofeum Memorial Cup za triumf w całych rozgrywkach CHL (w turnieju uczestniczy także wybierany gospodarz imprezy).
Struktura ligi.
Wschodnia Konferencja.
We Wschodniej Konferencji grają zespoły wyłącznie z Kanady z prowincji Alberta, Kolumbia Brytyjska, Manitoba oraz z Saskatchewan.
Zachodnia Konferencja.
Zachodnią Konferencję podzielono na B.C., w której grają zespoły z Kanadyjskiej prowincji Kolumbia Brytyjska i na U.S., w której grają zespoły ze Stanów Zjednoczonych ze stanów Oregon i Waszyngton.

</doc>
<doc id="743295" url="https://pl.wikipedia.org/wiki?curid=743295" title="Zbigniew Kosmatka">
Zbigniew Kosmatka

Zbigniew Kosmatka (ur. 21 listopada 1945 w Chodzieży) – polski samorządowiec, od 1998 do 2010 prezydent Piły.
Życiorys.
Ukończył studia na Wydziale Turystyki i Rekreacji Akademii Wychowania Fizycznego w Poznaniu. W latach 1986–1988 odbył podyplomowe studia na Akademii Nauk Społecznych w Moskwie, a w 1999 na Uniwersytecie Warszawskim z zakresu funkcjonowania samorządu terytorialnego.
Od 1976 zajmował kierownicze stanowiska w różnych firmach i instytucjach. W latach 1994–1998 był radnym Piły i wiceprezydentem tego miasta. W 1998 Rada Miasta powołała go na urząd prezydenta Piły. Ponownie został wybrany na to stanowisko w wyborach bezpośrednich w 2002.
W wyborach samorządowych w 2006 ubiegał się o reelekcję jako kandydat KWW Zbigniew Kosmatka „Razem Dla Piły” z poparciem ze strony Lewicy i Demokratów. W trakcie kampanii wyborczej Jarosław Wałęsa zasugerował, że w latach 70. był on pracownikiem Służby Bezpieczeństwa PRL. Zbigniew Kosmatka potwierdził tę okoliczność, wskazując, że jako funkcjonariusz SB pracował jedynie w Wydziale Paszportów Komendy Wojewódzkiej MO, skąd został dyscyplinarnie zwolniony w 1976.
W drugiej turze tych wyborów uzyskał 11 090 głosów (tj. 56,10%), pokonując kandydata Platformy Obywatelskiej. Cztery lata później przegrał w pierwszej turze, uzyskując mandat radnego Piły. Rok później bezskutecznie startował do Senatu.
Odznaczony Srebrnym i Złotym Krzyżem Zasługi oraz Medalem Komisji Edukacji Narodowej.
Żonaty (żona Irena), ma dwóch synów.

</doc>
<doc id="743296" url="https://pl.wikipedia.org/wiki?curid=743296" title="Niniwka">
Niniwka

Niniwka – rzeka, prawobrzeżny dopływ Warty o długości 27,73 km i powierzchni zlewni 107,2 km².
Rzeka przepływa między innymi przez Nobelę w powiecie sieradzkim.

</doc>
<doc id="743298" url="https://pl.wikipedia.org/wiki?curid=743298" title="Nowy Testament w przekładzie Seweryna Kowalskiego">
Nowy Testament w przekładzie Seweryna Kowalskiego

Przekład Nowego Testamentu dokonany przez ks. Seweryna Kowalskiego w 1956 roku, wielokrotnie wznawiany do końca lat 80. 
Język przekładu.
Język przekładu jest całkowicie literacki i współczesny (dla lat 50. XX wieku). Tłumacz świadomie nie stosuje archaizacji znanych z Biblii ks. Jakuba Wujka. Wybór języka literackiego zaciera różnice między stylami poszczególnych ksiąg. Zdaniem autorów wprowadzenia do Biblii poznańskiej nie jest to więc tłumaczenie wierne.
Wydania.
Przekład Seweryna Kowalskiego wydawany przez Instytut Wydawniczy Pax stał się jednym z najpopularniejszych polskich przekładów katolickich drugiej połowy XX wieku. W latach 1957-1990 ukazało się 25 wydań, o łącznym nakładzie ok. 1,25 mln egzemplarzy. Od lat 70. wypierany przez wydania Biblii Tysiąclecia oraz Nowego Testamentu w przekładzie Kazimierza Romaniuka (późniejszej Biblii warszawsko-praskiej). 
Wiele wydań zawierało materiały pomocnicze: skorowidz nazw, osób i pojęć, spis wypowiedzi Jezusa, a także spis perykop (zestawiony synoptycznie w przypadku Ewangelii).

</doc>
<doc id="743303" url="https://pl.wikipedia.org/wiki?curid=743303" title="Podroby">
Podroby

Podroby – jadalne narządy wewnętrzne i niektóre części ciała zwierząt. Stosuje się je w celach kulinarnych, ale także do wyrobów wędliniarskich.
Klasy mięsa.
Do podrobów zalicza się: wątroby, nerki (cynaderki), ozory, mózgi, serca, płuca, głowy, śledziony, grasice (animelka, mleczko), nogi, stopy, wymiona (gryfy), wargi, oczy, uszy, penisy, jądra, ryje, przepony, opłucne, jelita, żołądki.
Wartość odżywcza podrobów.
Skład chemiczny mięsa nie jest jednolity i zależy w dużym stopniu od gatunku zwierząt, stopnia utuczenia, wieku, metody chowu (intensywny, półintensywny, ekstensywny). Mięso z młodych zwierząt w stosunku do starych zawiera mniej tłuszczu, ma wyższą zawartość białek oraz soli mineralnych. Warto zwrócić uwagę na fakt uwalniania wzmożonych ilości kwasu moczowego po spożyciu większości produktów zawierających podroby. Z tego powodu w przebiegu dny moczanowej spożycie podrobów powinno ulec drastycznemu ograniczeniu.
Przeciętny skład chemiczny części zasadniczych i podrobów (%):
Skład chemiczny i wartość energetyczna (100 g):
Waga podrobów.
Ze względu na gatunki zwierząt podroby przedstawiają następującą masę (g):

</doc>
<doc id="743304" url="https://pl.wikipedia.org/wiki?curid=743304" title="WHL">
WHL



</doc>
<doc id="743306" url="https://pl.wikipedia.org/wiki?curid=743306" title="Nowy Testament Kowalskiego">
Nowy Testament Kowalskiego



</doc>
<doc id="743307" url="https://pl.wikipedia.org/wiki?curid=743307" title="Al Imran">
Al Imran

Al Imran (arab. آل عمران, pol. „Rodzina Imrana”) – trzecia sura Koranu. Jest to sura medyńska, objawiona najprawdopodobniej w 3. roku hidżry. Ma 200 aja. Tematem tej Sury jest wszechmoc Boga; padają też słowa, że poznanie prawdy o Nim jest możliwe tylko przez objawienie. Innym tematem sury są sposoby unikania grzechów. Wersety od 1 do 120 skupiają się na odpieraniu zewnętrznych pokus, natomiast wersety 120–200 wskazują sposoby walki z własnymi żądzami.
Nazwa.
Imran to arabski odpowiednik imienia Amram. W Koranie (podobnie jak w Biblii) Imran to ojciec Mojżesza.
Ważne wersety.
Niektóre istotniejsze wersety sury Al Imran:
On tobie zesłał Księgę z prawdą, stwierdzając prawdziwość tego, co już było przed nią. On zesłał niegdyś Torę i Ewangelię
Między wierszami które ją składają, jedne zawierają przykazania wyraźne, i te są zasadą dzieła, inne w przenośniach. Ci którzy mają, skłonność do błędu i przywiążą się do tych ostatnich, zrobią odszczepieństwo, chcąc je tłumaczyć Bóg sam zna ich tłumaczenie, ludzie zaś biegli w umiejętnościach odpowiedzą: my wierzymy w Koran, wszystko co się w nim zawiera pochodzi od Boga i to są słowa Jego mądrości.
Są i Żydzi, którym talent poruczyć możesz, a wiernie tobie oddanym będzie; są inni, z których rąk szeląga pożyczonego bez trudności nie odbierzesz.
Powiedz: „Wierzymy w Boga i w to, co nam zesłał, i w to, co zostało zesłane Abrahamowi i Isma`ilowi, Izaakowi i Jakubowi, jak i plemionom; i w to, co zostało dane Mojżeszowi, Jezusowi i prorokom – od ich Pana. My nie robimy rozróżnienia między żadnym z nich i jesteśmy Jemu całkowicie poddani.”

</doc>
<doc id="743311" url="https://pl.wikipedia.org/wiki?curid=743311" title="Nowy Testament Seweryna Kowalskiego">
Nowy Testament Seweryna Kowalskiego



</doc>
<doc id="743312" url="https://pl.wikipedia.org/wiki?curid=743312" title="Grupa Armii Północna Ukraina">
Grupa Armii Północna Ukraina

Grupa Armii Północna Ukraina () – niemiecka grupa armii utworzona pod koniec marca 1944 roku z jednostek dawnej Grupy Armii Południe. Po walkach we wschodniej Galicji i północnych Karpatach przemianowana we wrześniu 1944 na Grupę Armii A.

</doc>
<doc id="743316" url="https://pl.wikipedia.org/wiki?curid=743316" title="Trzaskające się ciała">
Trzaskające się ciała

Trzaskające się ciała – amerykański film z 1987 roku.
Opis fabuły.
Po serii niepowodzeń, popularny manager rock'n'rollowy M. Harry Smilac, zostaje bankrutem. Jest zadłużony poważnie u swojego adwokata, który postanawia dać Harry'emu jeszcze jedną szansę. Smilac ma zorganizować występ gwiazd show-biznesu na przyjęciu wyborczym senatora Nortona Wilshire. Zadanie wcale nie należy do łatwych, gdyż senator jest znany z osobliwego gustu.
Harry składa publiczne oświadczenie, jakie "znakomitości" wystąpią na party wyborczym. Widzi piękną kobietę i zdarza się to, co jest przyczyną jego nieszczęść. Zaczyna się chwalić i obiecuje słuchaczom występ samych znakomitości. W tej sytuacji dobro sprawy uratować może tylko przypadek i tak rzeczywiście się dzieje.
Smilac pomaga w interesach "szybkiemu Rickowi" sądząc, że ma do czynienia z muzykiem rockowym. Okazuje się, że Quick Rick Roberts jest zapaśnikiem wolnoamerykanki. Kapitan Lou Murano, choleryczny manager zapaśnika, nasyła na Harry'ego dwóch swoich podopiecznych, zwanych Kanibalami, którzy mają "uwolnić" Ricka spod opieki Smilaka. Harry, Rick i były zapaśnik Tonga Tom opuszczają miasto, by szukać szczęścia, ale nadaremnie. Nagle Harry wpada na pomysł, by połączyć zapasy z muzyką rockową. Trasa objazdowa przynosi sukces i spore zamieszanie w środowisku zapaśniczym.

</doc>
<doc id="743319" url="https://pl.wikipedia.org/wiki?curid=743319" title="Bardzo dziki zachód">
Bardzo dziki zachód

Bardzo dziki zachód – amerykański film fabularny, komedia z elementami westernu i steampunku (Dziwny Zachód) w reżyserii Barry’ego Sonnenfelda, wyprodukowany w 1999 roku. Film oparty jest na serialu telewizyjnym z lat sześćdziesiątych XX wieku.
Fabuła.
Film opowiada o czasach krótko po zakończeniu wojny secesyjnej. Loveless porywa amerykańskich inżynierów, aby zbudowali dla niego broń, którą pokona zwycięską Unię. James West i Artemus Gordon zostają wysłani przez prezydenta Ulyssesa Granta, by aresztować Lovelessa.
Produkcja.
Zdjęcia do filmu nakręcono w Santa Clarita, Los Angeles, Santa Fe, Burbanku, jeziorze Lake Piru (Kalifornia), Abiquiu, Galisteo (Nowy Meksyk), Monument Valley (Utah), Nogales, Tucson (Arizona) i w Pierce (Idaho). Okres zdjęciowy do filmu trwał od 18 maja do 3 listopada 1998 roku.
Odbiór.
Film "Bardzo dziki zachód" spotkał się z negatywną reakcją krytyków. W serwisie Rotten Tomatoes, 17% ze stu trzydziestu jeden recenzji filmu jest negatywne (średnia ocen wyniosła 4,1 na 10). Na portalu Metacritic średnia ocen z 25 recenzji wyniosła 38 punktów na 100.

</doc>
<doc id="743325" url="https://pl.wikipedia.org/wiki?curid=743325" title="Dywizja Kräutler">
Dywizja Kräutler

Dywizja Kräutler - utworzona w kwietniu 1944 roku jako grupa dywizyjna przy 20 Armii Górskiej. We wrześniu 1944 roku otrzymała oznaczenie Dywizyjny Sztab do Zadań Specjalnych nr.140 ("Divisions-Stab z.b.V. 140"), ale dalej zwana Grupą Dywizyjną Kräutler. Działała w Finlandii i Norwegii, tuż przed końcem wojny przemianowana na 9 Dywizję Górską. Jej jedynym dowódcą był generał-major Mathias Kräutler.

</doc>
<doc id="743331" url="https://pl.wikipedia.org/wiki?curid=743331" title="Katastrofa polskiego autokaru na Węgrzech">
Katastrofa polskiego autokaru na Węgrzech

Katastrofa polskiego autokaru na Węgrzech – katastrofa drogowa miała miejsce 1 lipca 2002 roku, kiedy to autobus rozbił się w miejscowości , około siedemdziesiąt kilometrów od Siófoku. W wypadku zginęło 20 osób, a 31 zostało rannych.
Autokar marki DAF jechał z 51 polskimi pielgrzymami do Medziugoria w Bośni i Hercegowinie. Wyjazd zorganizowali franciszkanie z klasztoru w Stoczku.
Pojazd we wczesnych godzinach rannych wjechał na rondo, najechał lewym kołem na wysoki krawężnik, przewrócił się na dach i spadł do rowu. Akcja ratownicza trwała około 3 godzin. Wśród zabitych było 11 mężczyzn, siedem kobiet i dwoje dzieci.
W związku z tragedią wojewoda lubelski Andrzej Kurowski ogłosił 4 lipca dniem żałoby w województwie lubelskim.
W listopadzie 2002 roku w miejscu katastrofy odsłonięto pomnik, upamiętniający ofiary. Ma on formę dzwonnicy wykonanej z pnia drzewa. Pień z konarami okrywa kopuła z krzyżem, pod którą umieszczono dwadzieścia dzwonków – symbolizujących liczbę ofiar katastrofy.

</doc>
<doc id="743335" url="https://pl.wikipedia.org/wiki?curid=743335" title="Jerzy Zasada">
Jerzy Zasada

Jerzy Zasada (ur. 13 kwietnia 1927 w Chełmnie nad Nerem, zm. 12 grudnia 2006 w Poznaniu) – polski prawnik, komunistyczny działacz społeczny i polityczny PRL, od 1972 do 1981 poseł na Sejm.
Życiorys.
Od 1945 działał w Polskiej Partii Robotniczej, a następnie w Polskiej Zjednoczonej Partii Robotniczej. Od 1952 zasiadał w Komitecie Wojewódzkim PZPR w Poznaniu. W 1954 został wiceprzewodniczącym Zarządu Wojewódzkiego Związku Młodzieży Polskiej w Poznaniu. W 1964 wybrany został na sekretarza, a w grudniu 1970 na I sekretarza Komitetu Wojewódzkiego PZPR w Poznaniu (od 1973 pozostawał też szefem prezydium Wojewódzkiej Rady Narodowej). Funkcje te pełnił do 19 września 1980, kiedy odszedł na własną prośbę. W latach 1962–1971 był zastępcą członka, a w latach 1971–1981 członkiem Komitetu Centralnego PZPR. Poseł na Sejm PRL VI, VII i VIII kadencji (w lipcu 1981 zrzekł się mandatu).
Pochowany na cmentarzu Miłostowo w Poznaniu.

</doc>
<doc id="743338" url="https://pl.wikipedia.org/wiki?curid=743338" title="Chan Tengri">
Chan Tengri

Chan Tengri (z mong.: „władca niebios”; ; kaz.: Хан Тәңірі шыңы, "Chan Tängyry szyngy"; kirg.: Кантоо, "Kantoo"; Кантеңир, "Kantengir"; ros.: пик Хан-Тенгри, "pik Chan-Tiengri"; ujg.: خانتەڭرى چوققىسى, "Hantəngri qoⱪⱪisi") – góra znajdująca się w centralnej części pasma górskiego Tienszan, o wysokości 7010 m n.p.m. (bez pokrywy śnieżnej i lodowej – 6995 m n.p.m.). Jest to drugi co do wysokości szczyt Tienszanu (wyższy jest tylko położony od niego na południe Szczyt Zwycięstwa – 7439 m n.p.m.). Jest najbardziej wysuniętą na północ górą o wysokości ponad 7000 m n.p.m.
Położenie.
Położony jest na granicy Kirgistanu (trzeci co do wysokości szczyt w tym kraju), Kazachstanu (najwyższy szczyt w tym kraju) oraz Chin (od 2009 roku po wprowadzeniu zmian przebiegu granicy kirgisko-chińskiej), na wschód od jeziora Issyk-kul. Leży w pasmie, odgałęziającym się w kierunku zachodnim od tzw. Grzbietu Południkowego i rozdzielającym dwa ramiona ogromnego lodowca Inylczek: południowe (Lodowiec Południowy Inylczek) i północne (Lodowiec Północny Inylczek).
Geologia.
Podstawa masywu zbudowana jest z wapieni, natomiast górne partie z różowawego marmuru, dzięki czemu w czasie zachodu słońca szczyt przybiera barwę purpurową.
Dzieje poznania i zdobycia.
Pierwsze informacje naukowe o Chan Tengri pochodzą z połowy XIX wieku, kiedy szczyt ten został dostrzeżony i opisany przez rosyjskiego geografa i eksploratora, podczas jego wyprawy w Tienszan w latach 1856–1857. Najprawdopodobniej Siemionow-Tian-Szanski był pierwszym Europejczykiem, który ujrzał Chan Tengri. W lipcu 1857 r., po przekroczeniu wysokiego grzbietu Terskej Ałatoo, z wysokości ok. 3400 m n.p.m. relacjonował on:
"Nieoczekiwany widok wprost nas oślepił. Na południe od nas wnosił się łańcuch górski tak imponujący, jakiego dotychczas nie widziałem. Cały, od góry do dołu, składał się ze śnieżnych olbrzymów, których na prawo i na lewo ode mnie mogłem naliczyć co najmniej trzydzieści... W samym środku tych olbrzymów wznosiła się jedna, wyraźnie wydzielająca się spośród innych, śnieżnobiała piramida, która sprawiała wrażenie dwa razy wyższej od innych gigantów... Niebo było bezchmurne, tylko na Chan-Tengri można było dostrzec niewielką chmurkę, przejrzystym welonem otaczająca górę poniżej szczytu".
Podstawową trudność dla kolejnych eksploratorów stanowiła znaczna odległość góry od zamieszkanych osiedli ludzkich oraz długie i zawiłe dojście do jej podstawy. W 1900 r. wyprawa kierowana przez włoskiego księcia w towarzystwie szwajcarskiego przewodnika górskiego Matthiasa Zurbriggena dotarła jedynie do czoła lodowca Inylczek. W 1902 r. w kierunku Chan Tengri wyruszył bawarski eksplorator i alpinista Gottfried Merzbacher, jednak jego ekspedycja w tym roku zakończyła się jedynie penetracją położonych na północ od Grzbietu Sardżas lodowców Muszkietowa i Siemionowa. W następnym roku grupa Merzbachera trafiła w końcu do właściwej doliny. Alpiniści dotarli do rozwidlenia lodowca Inylczek, gdzie rozdziela się on na Inylczek Północny i Południowy. Na tym pierwszym zaobserwowali lodowcowe jezioro, które później nazwano Jeziorem Merzbachera. Lodowcem południowym dotarli w pobliże podstawy Chan Tengri, lecz w obliczu wyczerpywania się zapasów żywności zmuszeni byli do odwrotu.
Dłuższy zastój w eksploracji gór związany był z perturbacjami okresu I wojny światowej, rewolucji bolszewickiej, a następnie wojny domowej w Rosji. Mniej więcej do połowy lat 20. XX w. dostęp do grup górskich Środkowej Azji uniemożliwiały kolejne powstania ludności muzułmańskiej przeciwko władzy radzieckiej. Zbrojne grupy tzw. basmaczy grasowały na tych terenach aż do późnych lat 20.
Ostatecznie szczyt Chan Tengri zdobyła dopiero trzecia z kolei ekspedycja ukraińska, kierowana przez . 11 września 1931 r. na szczycie stanęli M. Pogriebiecki, B. Tiurin i . Wśród kobiet, pięciokrotnie na szczyt weszła Elwira Nasonowa.
Wysokość.
W 1857 r. Siemionow-Tian-Szanski uznał Chan Tengri za najwyższy szczyt Tienszanu. Oszacował on wówczas wysokość góry na 24 tysiące stóp, tj. (w zależności od tego, jaką stopę przyjmował, którąś z niemieckich czy angielską) od ok. 6860 do ok. 7300 m n.p.m. Podróżnik nie mógł wówczas widzieć całego ogromnego pasma Kakszaał too, w którym kilkanaście kilometrów za Chan Tengri wznosi się ogromny śnieżno-lodowy masyw z wyraźnie wyższym szczytem, nazwanym później Pik Pobiedy (dziś Szczyt Zwycięstwa, 7439 m n.p.m.).
Jeśli pominąć szacunkowe wyliczenia Siemionowa-Tian-Szanskiego z 1857 r. pierwszego, dość przybliżonego pomiaru wysokości szczytu dokonała w 1886 r. wyprawa Rosyjskiej Akademii Nauk pod kierownictwem I.W. Ignatiewa, uzyskując wysokość 7320 m n.p.m. W jej trakcie również wykonano pierwszą fotografię góry. W 1902 r. topograf Sapożnikow uzyskał z pomiarów wynik 6950 m n.p.m., a rok później Gottfried Merzbacher z lodowca Południowy Inylczek ocenił wysokość góry na 7200 m n.p.m. Ekspedycja topograficzna, która kartowała te tereny w 1912 r. ustaliła dla góry wysokość 6992 m n.p.m. Później przyjęto wielkość 6995 m n.p.m.
Przez dłuższy czas Chan Tengri był uważany za najwyższy szczyt Tienszanu. W 1938 r. osiągnięto wprawdzie wierzchołek potężnej góry, usytuowanej na południe od Chan Tengri (wówczas Pik Pobiedy), jednak dopiero kilka lat później (w 1943 r.) udało się stwierdzić, że wznosi się ona na wysokość aż 7439 m n.p.m. i to ona dzierży prymat najwyższego szczytu tych gór.
Szczyt jako cel alpinizmu sportowego.
Zdobycie szczytu jest wymagane dla uzyskania rosyjskiego wyróżnienia alpinistycznego: Śnieżnej Pantery.
W 2000 roku Adam Bielecki (wtedy jako 17-latek), samotnie zdobył szczyt i tym samym stał się najmłodszym zdobywcą Chan Tengri. Otrzymał dzięki temu nominację do nagrody „Kolosa”.

</doc>
<doc id="743351" url="https://pl.wikipedia.org/wiki?curid=743351" title="Dziczyzna">
Dziczyzna

Dziczyzna – mięso pozyskane z upolowanych zwierząt żyjących w stanie dzikim, dopuszczone do obrotu przez nadzór weterynaryjny. Charakteryzujące się niską zawartością tłuszczu.
Wartości średnie dla różnych gatunków mięs dziczyzny, dla 100 g mięsa z dziczyzny:

</doc>
<doc id="743354" url="https://pl.wikipedia.org/wiki?curid=743354" title="Jan Dismas Zelenka">
Jan Dismas Zelenka

Jan Dismas Zelenka, właśc. Jan Lukáš Zelenka (ur. 16 października 1679 w Louňovicach pod Blaníkem, zm. 23 grudnia 1745 w Dreźnie) – czeski, niemieckojęzyczny kompozytor epoki późnego baroku, kontrabasista i kapelmistrz.
Życiorys.
Jan Lukáš Zelenka urodził się w Louňovicach pod Blaníkem 16 października 1679 roku, w rodzinie Jiří'ego i Marii Magdaleny Hajek. Był najstarszym z ośmiu rodzeństwa. Ojciec był nauczycielem i organistą w katolickim kościele parafialnym w Louňovicach. Jan Zelenka został ochrzczony jako Jan Lukáš. Używanie przez niego zmienionych imion Jan Dismas odnotowane zostało w źródłach pisanych od 1704 roku.
Muzyk przeniósł się z Czech do Drezna około 1710 roku. Znalazł zatrudnienie w kapeli na dworze Augusta II Mocnego, który przeszedł na katolicyzm, stając się królem Polski w 1697 roku. August II przebudował teatr pałacowy w kościół katolicki. Zelenka był kontrabasistą. Większość życia spędził na dworze drezdeńskim. Prawdopodobnie odbył podróż do Wenecji. Dwa lata spędził w Wiedniu, studiując u Johanna Josepha Fuxa.
Zelenka komponował niemal wyłącznie dzieła religijne, dlatego nazywany jest czasem „katolickim Bachem”, jednak ze względu na obecność wirtuozerii w jego muzyce skrzypcowej wspominany jest też czasem jako „czeski Vivaldi”. Zmarł w Dreźnie 23 grudnia 1745 roku.
Dzieła.
Kompletny spis utworów Zelenki zawiera niemal 250 utworów, przeważnie o charakterze religijnym, w tym 21 mszy (jedna zaginęła), 4 requiem, 2 wielkie oratoria, 2 Magnificat i Te Deum, 13 litanii, wiele psalmów, hymnów i antyfon.
Do najważniejszych należą przede wszystkim msze, skomponowane w ostatnich 10 latach życia, oratoria i litanie.
Szczyt jego twórczości świeckiej, a zarazem szczytowy barok muzyczny reprezentuje "Sub olea pacis et palma virtutis" i jego utwory instrumentalne.
Kompletny katalog dzieł Zelenki stworzył niemiecki muzykolog, Wolfgang Reiche.

</doc>
<doc id="743361" url="https://pl.wikipedia.org/wiki?curid=743361" title="Hrabstwo ceremonialne">
Hrabstwo ceremonialne

Hrabstwo ceremonialne (ang. "ceremonial county", zwane też hrabstwami geograficznymi) – jednostka podziału terytorialnego używana w Wielkiej Brytanii, niemająca jednakże realnego znaczenia administracyjnego.
Podstawą istnienia tego podziału jest "Lieutenancies Act" (dosł. ustawa o namiestnikostwach) z 1997 roku, regulująca zasady powoływania przez króla Wielkiej Brytanii jego osobistych przedstawicieli w poszczególnych częściach kraju, tytułowanych lordami namiestnikami ("Lords-Lieutenants"). W praktyce zadania lordów namiestników są wyłącznie ceremonialne (np. witanie członków rodziny królewskiej w czasie wizyt w poszczególnych regionach).
Zgodnie z art. 1 ust. 1 aktu król powołuje lorda namiestnika dla każdego hrabstwa Anglii, Walii i Szkocji, przy czym akt przyjmuje inną definicję hrabstwa niż obowiązująca na potrzeby administracyjne. W odniesieniu do Anglii ustawa zawiera specjalną tabelę, pozwalającą określić granice hrabstw ceremonialnych w oparciu o granice administracyjne. W przypadku Walii ustawa przewiduje stosowanie starego podziału, który stracił znaczenie administracyjne na mocy reformy z 1994 roku. Z kolei podział Szkocji na hrabstwa ceremonialne zostaje pozostawiony na zasadzie delegacji ustawowej do decyzji w drodze rozporządzenia, zastrzegając jedynie, iż cztery szkockie miasta (Aberdeen, Dundee, Edynburg i Glasgow) mają gwarantowany status odrębnych hrabstw ceremonialnych.
Spośród obowiązujących obecnie oficjalnych podziałów Anglii wg różnych przepisów i kryteriów, podział na hrabstwa ceremonialne jest stosunkowo najbliższy historycznemu podziałowi kraju, mającemu swoje odbicie także w kulturze popularnej i języku potocznym.

</doc>
<doc id="743362" url="https://pl.wikipedia.org/wiki?curid=743362" title="Ultima Thule (zespół muzyczny)">
Ultima Thule (zespół muzyczny)

Ultima Thule (łac. "Kraniec Świata") - szwedzki zespół grający muzykę z pogranicza viking rocku, folku i Oi!. Został założony w 1982 roku, po 3 latach działalności rozpadł się, następnie został reaktywowany w 1990 r. 
Grupa budzi kontrowersje z powodu oskarżeń o propagowanie faszyzmu. Sami muzycy określają swoją muzykę jako "narodowo-romantyczny viking rock".
Dyskografia.
Oprócz płyt autorskich, członkowie grupy Ultima Thule nagrywają również pod nazwą HEADHUNTERS (Oi!) oraz HOTROD FRANKIE (Rockabilly)

</doc>
<doc id="743363" url="https://pl.wikipedia.org/wiki?curid=743363" title="Juda Machabeusz (oratorium)">
Juda Machabeusz (oratorium)

Juda Machabeusz (HWV 63) – oratorium Händla z 1747 roku. Wykorzystuje się w nim chór czterogłosowy, tekst poetycki oparty na Biblii oraz wątki mitologiczne. Bohater jest przedstawiony w sposób operowy –– jako postać o zindywidualizowanej osobowości. Oratorium to, wykonane po raz pierwszy w 1747 roku w Londynie, odniosło wielki sukces. 
Najbardziej znanym fragmentem dzieła jest partia chóralna "See the conquering Hero comes". Miała ona uczcić Williama, księcia Cumberlandu, powracającego w 1746 roku ze zwycięskiej wyprawy przeciw Jakobitom. Obok znanego menueta Luigiego Boccheriniego był to jeden z najpopularniejszych utworów muzycznych XVIII wieku.
Dramatis Personae.
podczas premiery w roku 1747 śpiewali:
chorał: "See the conquering Hero comes" - tekst oryginału.
Młodzieńcy:
Dziewice:
Izraelici:
chorał: "See the conquering Hero comes" - nieoficjalne tłumaczenie polskie.
Młodzieńcy:
Dziewice:
Izraelici:

</doc>
<doc id="743364" url="https://pl.wikipedia.org/wiki?curid=743364" title="Witalij Abałakow">
Witalij Abałakow

Witalij Michajłowicz Abałakow, ros. Виталий Михайлович Абалаков (ur. 13 stycznia 1906 w Jenisejsku, zm. 26 maja 1986 w Moskwie) – rosyjski alpinista i wynalazca. W 1938 został aresztowany przez NKWD i przetrzymywany w areszcie do 1940.
Życiorys.
Brat Jewgienija Abałakowa.
Abałakow był autorem wielu wynalazków z dziedziny sprzętu wspinaczkowego. Od jego nazwiska nazywa się we wspinaczce lodowej sposób zakładania punktu asekuracyjnego lub zjazdowego poprzez wywiercenie (np. śrubą lodową) dwóch otworów w lodzie w formie litery "V" i przeplecenie przez powstały w ten sposób otwór pętli zawiązanej na repsznurze. Był również wynalazcą tzw. krzywki Abałakowa, przyrządu asekuracyjnego będącego pierwowzorem dzisiejszych tricamów jak i najprawdopodobniej inspiracją dla wynalazcy friendów). Pochowany na Cmentarzu Kuncewskim w Moskwie.

</doc>
<doc id="743367" url="https://pl.wikipedia.org/wiki?curid=743367" title="Unidox">
Unidox



</doc>
<doc id="743375" url="https://pl.wikipedia.org/wiki?curid=743375" title="Biblia warszawsko-praska">
Biblia warszawsko-praska

Biblia warszawsko-praska – tłumaczenie Biblii na współczesny język polski dokonane przez ks. bp. Kazimierza Romaniuka. Praca nad przekładem rozpoczęła się w 1961 i zajęła autorowi 35 lat. W 1976 ukazał się przekład Nowego Testamentu, a w 1997 całej Biblii.
Jest to trzeci od czasu przekładu Szymona Budnego kompletny przekład Biblii na język polski, wykonany w całości przez jedną osobę oraz pierwsze w polskiej historii wykonane przez jedną osobę, katolickie tłumaczenie z języków oryginalnych.
Opis przekładu.
W latach 1961–1962 z inicjatywy ks. prof. Ryszarda Paciorkowskiego z ATK powstała pierwsza polska choć nieudana inicjatywa ekumenicznego przekładu Nowego Testamentu. Stronę katolicką reprezentowali ks. prof. Jan Stępień (późniejszy rektor ATK), ks. prof. Feliks Gryglewicz z KUL oraz ks. Kazimierz Romaniuk. Spotykali się oni z grupą duchownych innych Kościołów chrześcijańskich. Stronę protestancką reprezentowali wówczas dwaj luteranie: ks. Zygmunt Michelis i ks. Otton Krenz, a prawosławną ks. Jerzy Klinger z ChAT. Jednak już po kilku spotkaniach roboczych inicjatywa upadła, głównie z powodu ingerencji ówczesnej służby bezpieczeństwa, która z podejrzliwością patrzyła na wszelki dialog międzykościelny, a także z powodu niespodziewanej śmierci ks. Ottona Krenza w roku 1962.
Podejmując pracę nad własnym tłumaczeniem Nowego Testamentu, ks. Kazimierz Romaniuk starał się jednak zachować choćby częściowo ekumeniczny charakter przekładu. Dlatego też w pierwszym wydaniu, które ukazało się w roku 1976 przypisy i wyjaśnienia zostały znacznie ograniczone. Był to ukłon w stronę niekatolików w owym czasie bardzo skrupulatnie przestrzegających zasady, by tekstu biblijnego nie opatrywać żadnymi wyjaśnieniami.
Pełny przekład Biblii ukazał się w roku 1997. Podstawowym założeniem tłumacza była daleko posunięta komunikatywność języka. Dlatego Biblia warszawsko-praska uznawana jest za dokonanie na pograniczu przekładu dynamicznego i parafrazy.
W 1985 ukazała się "Synopsa polska czterech ewangelii" oparta o tłumaczenie bp. Romaniuka.
Konkordancja do przekładu Nowego Testamentu ukazała się w dwóch tomach (A–O, P–Ż) w Warszawie w roku 1985 nakładem Akademii Teologii Katolickiej.

</doc>
<doc id="743381" url="https://pl.wikipedia.org/wiki?curid=743381" title="Barry Sonnenfeld">
Barry Sonnenfeld

Barry Sonnenfeld (ur. 1 kwietnia 1953 w Nowym Jorku) – amerykański reżyser, operator i producent filmowy. Zaczynał jako reżyser filmowy w telewizji, następnie operator, między innymi u braci Coen, a od 1991 samodzielny reżyser filmów komediowych, obecnie producent filmowy oraz na powrót reżyser TV.
Życiorys.
Ukończył studia na wydziale nauk sztuki filmowej na uniwersytecie w Nowym Jorku.
W pierwszej połowie lat 80. był reżyserem telewizyjnym. Pracę operatora zaczynał wtedy, gdy Rob Reiner i bracia Coen swoje kariery. Z Coenami pracował w 1984 przy "Śmiertelnie proste", "Arizona Junior" oraz "Ścieżka strachu" (Miller's Crossing), a z Reinerem przy "Kiedy Harry poznał Sally" i "Misery", gdzie był także asystentem reżysera. Z innych produkcji, w których Sonnenfeld był operatorem, warto wymienić znaną komedię „"Duży"” z Tomem Hanksem w nominowanej do Oscara roli głównej. W 1991 Sonnefeld wyreżyserował swój pierwszy film, „"Rodzinę Adamsów"”, którego tytułowi bohaterowie byli postaciami zaczerpniętymi z popularnego serialu o tej samej nazwie. Film odniósł kasowy sukces. Autor zajął się reżyserowaniem komedii. Jego "Dorwać małego" z 1995 otrzymał Złoty Glob w kategorii „Najlepsza rola w komedii lub musicalu” dla Johna Travolty oraz 3 inne nagrody i 8 nominacji. Następstwem obu sukcesów była złożona przez Stevena Spielberga propozycja reżyserowania filmu opartego na popularnym komiksie. W 1997 na ekranach kin pojawił się najbardziej jak dotąd znany obraz Sonnenfelda "Faceci w czerni". Następnym zaś hitem był film, oparty na noweli Leonarda Elmore, "Bardzo dziki zachód", wyprodukowany dwa lata później razem z Jonem Petersem, ekscentrycznym i znaczącym hollywoodzkim producentem. Wraz z tym filmem Sonnenfeld zaczął zajmować się produkcją filmów. Z ważniejszych jego pozycji warto wymienić: z 2004 „"Ladykillers"” Coenów i "Zaczarowaną" Kevina Limy z 2007. Jego ostatnim sukcesem reżyserskim był sequel „"Facetów w czerni"”, czyli "MIB II", po czym Sonnenfeld zajął się na powrót reżyserią dla TV. W 2012 roku odbyła się premiera jego najnowszego filmu, "Faceci w czerni III".

</doc>
<doc id="743382" url="https://pl.wikipedia.org/wiki?curid=743382" title="Współczesny Przekład Nowego Testamentu">
Współczesny Przekład Nowego Testamentu



</doc>
<doc id="743384" url="https://pl.wikipedia.org/wiki?curid=743384" title="The State (album)">
The State (album)

The State – drugi studyjny album post grungeowej grupy Nickelback, wydany pierwotnie niezależnie i jedynie w Kanadzie w 1998 roku. Jest to pierwszy album studyjny nagrany przez grupę z perkusistą Ryanem Vikedalem, który zastąpił Brandona Kroegera tuż przed sesją nagraniową. W roku 2000 album ukazał się na rynku ponownie, już nakładem wytwórni Roadrunner Records oraz EMI. Album zdobył status platynowej oraz złotej płyty w USA i Kanadzie. Dotarł także do 130 pozycji listy Billboard 200.
Pisanie, nagrywanie.
Pisanie materiału na drugi studyjny album grupa rozpoczęła jeszcze podczas trasy „Curb Tour” w roku 1997. Wiele utworów zawartych na albumie „The State” było granych na żywo już podczas wspomnianej trasy z roku 1997, m.in. „Leader of Men”, „Old Enough”, „Worthy to Say” czy „Not Leavin' Yet”. Utwory te trafiły także na bootleg z tejże trasy „Acoustic live on Power 97", gdzie zostały wykonane w wersjach akustycznych. Reszta piosenek zawartych na płycie to nowy premierowy materiał. Sesja nagraniowa rozpoczęła się w dwa lata od wydania albumu „Curb”. W ciągu tych lat wokalista grupy Chad Kroeger pracował jako sprzedawca powierzchni reklamowej. Nabyte doświadczenie, wykorzystał potem w promocji zespołu, oraz nowego krążka. Na 10 dni przed rozpoczęciem sesji nagraniowej, zespół postanowił opuścić dotychczasowy perkusista grupy Brandon Kroeger. Zespół zaangażował na jego miejsce Mitcha Guidona, który jednak w zespole przebywał zaledwie kilka dni. W końcu do zespołu, za pomocą Ryana Peake’a został ściągnięty perkusista Ryan Vikedal z zespołu Curb Loud Band. W ciągu tygodnia nauczył się 12 utworów grupy i zespół przystąpił do prac nad materiałem. Tak to wydarzenie wspominał w jednym z wywiadów wokalista grupy, Chad Kroeger: „On naprawdę nas dopełnił i pomógł stworzyć zespół takim jakim jest dziś. Zamiast uczucia, że jest nas trzech i jakiś perkusista, zaczęliśmy czuć się jak Nickelback”.
W takim składzie rozpoczęto pracę nad materiałem na drugi krążek. Grupa nagrywała w studiu Green House Studios w Burnaby, pod okiem producenta Dale Pennera. Zespół postanowił zatrudnić producenta, aby płyta była jak najlepiej dopracowana. W międzyczasie grupa rozstaje się ze swym pierwszym managerem Clyde’em Hillem, i nawiązuje współpracę z Bryanem Colemanem.
Sesja nagraniowa nieznacznie się przedłużyła i zespół nie zdążył w wyznaczonym czasie nagrać całego materiału. Premiera opóźniła się nieznacznie. Ostatecznie na album trafiło 5 premierowych piosenek oraz 6 znanych już fanom z poprzedniej trasy.
Brzmienie.
W porównaniu z poprzednią płytą, album „The State” prezentuje nieco lżejszy materiał, widać jest także większy wpływ muzyki grunge. Mimo iż materiał jest lżejszy, nadal zachowuje melodyjność i ciężkość. Brzmienie jest porównywalne do takich wykonawców jak Soundgarden, Bush, Screaming Trees, 3 Doors Down, The Union Underground czy Ultraspank. Grupa zachowuje nadal ciężkie melodyjne riffy, przeplatane łagodniejszymi refrenami i solówkami gitarowymi. Grupa nagrywa także akustyczną wersję przeboju „Leader of Men”, która jest zamieszczona na płycie w formie bonusu.
Wydanie, promocja.
Album ostatecznie został ukończony i wydany w roku 1998. Podobnie jak i poprzedni krążek, został wydany niezależnie i także jedynie w Kanadzie. Zespół po wydaniu płyty ruszył w trasę koncertową, grając w Północnych Stanach i promując swoją muzykę. W 2000 za sprawą utworu „Leader of Men”, zespołem zaczęły interesować się większe wytwórnie fonograficzne. Po negocjacjach grupa podpisała dwa znaczące kontrakty. Jeden z EMI na promocję i dystrybucję płyt w Stanach, drugi z wytwórnią metalową Roadrunner na promocję i dystrybucję płyt w Europie. Po podpisaniu tych kontraktów, wytwórnia 7 marca 2000 roku wydała ponownie album „The State”, w zmienionej okładce, pilotowany przez singel z utworem „Leader of Men”, który jak się okazało zajął bardzo wysokie lokaty na amerykańskich listach przebojów, m.in. docierając do 8 pozycji listy Mainstream Rock Tracks. Zespół otrzymał także większy budżet od wytwórni, dzięki czemu mógł nakręcić teledyski do utworów „Leader of Men”, „Old Enough” oraz „Worthy to Say”. W ciągu blisko dwóch lat intensywnego koncertowania zespół zagrał łącznie 102 koncerty, supportując m.in. takie zespoły jak Creed, KISS, 3 Doors Down czy Fuel. Za dobrze przyjętą w środowisku muzycznym płytę oraz dużą liczbę koncertów, zespół został nagrodzony statuetką „Favourite Heavy Metal” w kategorii „Georgia Straight Readers’ Choice Music Awards”.
Sukces.
Płyta „The State” okazała się sporym sukcesem w dorobku mało znanego zespołu. W Stanach Zjednoczonych album sprzedał się w 1,000,000 kopii, co pozwoliło na przyznanie mu przez RIAA statusu platynowej płyty, natomiast w Kanadzie album pokrył się złotem za sprzedaż 50,000 kopii. Ogólna sprzedaż krążka na świecie wyniosła 1,100,000 kopii. 23 września 2000 album dotarł do 130 miejsca na liście Billboard 200, czyli o 52 pozycje wyżej niż album „Curb”. W październiku 2008, album zdobył w ojczystej Kanadzie status platynowej płyty, przyznanej grupie przez Recording Industry Association of America.
Twórcy.
Nickelback
Produkcja

</doc>
<doc id="743387" url="https://pl.wikipedia.org/wiki?curid=743387" title="Carro Armato Celere Sahariano">
Carro Armato Celere Sahariano

Carro Armato Celere Sahariano – włoski czołg pościgowy pochodzący z okresu II wojny światowej.
Podczas walk w Północnej Afryce w 1941 roku we włoskie ręce dostało się kilka brytyjskich czołgów Mk VI Crusader. Zostały one wysoko ocenione przez włoskich specjalistów i w efekcie podjęto decyzję o opracowaniu zbliżonej konstrukcji przeznaczonej dla oddziałów włoskich. Zbudowano tylko prototyp tego czołgu. Dalsze prace przerwała kapitulacja Włoch w 1943 roku.

</doc>
<doc id="743389" url="https://pl.wikipedia.org/wiki?curid=743389" title="Uszba">
Uszba

Uszba – jeden ze szczytów Kaukazu. Posiada dwa wierzchołki: wyższy południowy (4710 m) i niższy północny (4694 m). Ze względu na swoją charakterystyczną sylwetkę bywa nazywany Matterhornem Kaukazu. Północno-zachodnia ściana Uszby ma wysokość 2000 metrów.
Pierwszego wejścia na niższy, północny wierzchołek dokonali w 1888 r. brytyjski wspinacz John Garford Cockin i jego szwajcarski przewodnik Ulrich Almer. Główny, południowy wierzchołek, przez wiele lat odpierał ataki. Zdobyła go dopiero 26 lipca 1903 r. dziesiąta z kolei wyprawa, niemiecko-szwajcarsko-austriacka, którą kierował Willi Rickmer Rickmers (szczyt osiągnęło 5 spośród 12 członków ekipy). Na szczyt prowadzą wyłącznie bardzo trudne i ekstremalnie trudne drogi. Legendarną jest droga "przez Lustro" (ros. Zierkało) na północno-wschodniej ścianie szczytu północnego: pokonał ją jako pierwszy wybitny gruziński wspinacz Michaił Chergiani, który najtrudniejszą, przewieszoną jedną trzecią część 1200-metrowej ściany pokonał samotnie w stylu "free climb".
Trudność dróg podejściowych (aktywny lodowiec) i zmienna pogoda jest powodem dużej liczby śmiertelnych wypadków podczas zdobywania szczytu. Jednym z nich był wypadek polskiej wyprawy z 2005 roku kiedy z powodu błędów czteroosobowego zespołu dwójka alpinistów zginęła w szczelinie lodowej.

</doc>
<doc id="743392" url="https://pl.wikipedia.org/wiki?curid=743392" title="Terrorizer (czasopismo)">
Terrorizer (czasopismo)

Terrorizer – brytyjski opiniotwórczy miesięcznik poświęcony muzyce ekstremalnej – metalowi, awangardzie, industrialowi. Powstał w 1993 roku, a od 1996 roku publikuje podsumowania najlepszych albumów roku według krytyków.

</doc>
<doc id="743395" url="https://pl.wikipedia.org/wiki?curid=743395" title="Carro Armato R-35">
Carro Armato R-35



</doc>
<doc id="743397" url="https://pl.wikipedia.org/wiki?curid=743397" title="Carro Armato S-35">
Carro Armato S-35



</doc>
<doc id="743398" url="https://pl.wikipedia.org/wiki?curid=743398" title="Nathaniel William Wraxall">
Nathaniel William Wraxall

Nathaniel William Wraxall (ur. 8 kwietnia 1751, zm. 7 listopada 1831) – brytyjski dyplomata i agent handlowy. W młodości pracował dla Kompanii Wschodnioindyjskiej. W latach od 1777 do 1779 podróżował po stolicach Europy Środkowej i Wschodniej, zbierając informacje o stanie gospodarki tych krajów dla swoich mocodawców w Londynie. Wraxall patrzył krytycznym okiem na ekonomiczną niedojrzałość elit odwiedzanych krajów. Stwierdził, że nawet rząd turecki troszczy się bardziej o handel i gospodarkę niż rząd polski.
Cała brytyjska sieć dyplomatyczna w odwiedzanych przez Wraxalla krajach miała mu służyć pomocą. W Warszawie informacje dla niego zbierał sam ambasador J.K.M. Jerzego III Thomas Wroughton. Jego "Memoirs of the Courts of Berlin, Dresden, Warsaw and Wienna, in the Years 1777, 1778, and 1779" stanowią cenne źródło historyczne zarówno dla historyków gospodarki, jak i historyków zajmujących się życiem dworskim. Wraxall zyskał zaufanie i sympatię Józefa II i Stanisława Augusta Poniatowskiego.

</doc>
<doc id="743399" url="https://pl.wikipedia.org/wiki?curid=743399" title="Jerzy Rościszewski">
Jerzy Rościszewski

Jerzy Władysław Rościszewski (ur. 13 kwietnia 1934 w Będkowicach, zm. 16 sierpnia 2020 w Kielcach) – polski rolnik, bankowiec i samorządowiec, w 1990 prezydent Krakowa.
Życiorys.
Syn Lecha i Janiny. Ukończył Technikum Energetyczne oraz Studium Zarządzania i Organizacji Przedsiębiorstw przy Akademii Ekonomicznej w Krakowie.
W latach 1949–1952 pracował w Zakładzie Energetycznym Kraków jako mechanik precyzyjny, następnie w latach 1952–1954 jako kierownik sekcji wysokiego napięcia w Zakładzie Energetycznym w Olsztynie. W latach 1956–1960 był inspektorem nadzoru w Instytucie Badań Jądrowych w Krakowie, kolejne osiem lat do 1968 pracował jako kierownik pracowni w AGH. W latach 1968–1972 pracował jako główny technolog w Radiotechnicznej Spółdzielni Pracy w Krakowie. W latach 1972–1990 zajmował się własnym gospodarstwem w Będkowicach.
W latach 1989–1991 przewodniczył zarządowi regionu krakowskiego Polskiej Partii Zielonych.
W 1990 był prezydentem Krakowa. Po wyborach samorządowych w 1990 przeszedł do pracy w bankowości. W latach 1990–1992 pracował w Banku Staropolskim, następnie przez rok w Pierwszym Komercyjnym Banku Lubelskim, gdzie był specjalistą do spraw analizy rynku oraz wiceprzewodniczącym Rady Nadzorczej. Na emeryturę przeszedł w 1993.
W latach 1995–1998 był radnym Rady Miasta Krakowa z listy SLD. Działał w stowarzyszeniu Kuźnica. W latach dziewięćdziesiątych współtworzył Ekologiczną Unię Demokratów, której był prezesem aż do śmierci.
Odznaczony Krzyżem Kawalerskim Orderu Odrodzenia Polski. 21 sierpnia 2020 roku został pochowany w Alei Zasłużonych na Cmentarzu wojskowym przy ul. Prandoty w Krakowie (kwatera CIX-mur II-2).

</doc>
<doc id="743400" url="https://pl.wikipedia.org/wiki?curid=743400" title="64. ceremonia wręczenia Złotych Globów">
64. ceremonia wręczenia Złotych Globów

64. ceremonia wręczenia Złotych Globów miała miejsce 15 stycznia 2007 roku. Nagrody za rok 2006 rozdano w 14. kategoriach filmowych i 11. telewizyjnych przez Hollywoodzkie Stowarzyszenie Prasy Zagranicznej.
Najwięcej statuetek (trzy) otrzymał film "Dreamgirls" w reżyserii Billa Condona.
Laureaci i nominowani.
Laureaci nagród wyróżnieni są wytłuszczeniem

</doc>
<doc id="743402" url="https://pl.wikipedia.org/wiki?curid=743402" title="Żyworódkowate (ryby)">
Żyworódkowate (ryby)

Żyworódkowate (Goodeidae) – rodzina ryb karpieńcokształtnych. Często błędnie nazywane "żyworódkami meksykańskimi" lub "karpiowatymi" – zyskały ogromną popularność wraz z pojawieniem się na rynku ryb z gatunku "Ameca splendens" (ameka wspaniała) na początku lat 70. XX wieku. Ich atrakcyjność wiąże się z niezwykłą strategią rozrodczą. Żyworodkowate są blisko spokrewnione z piękniczkowatymi, aczkolwiek wykazują wiele cech odrębnych.
Występowanie.
W wodach słodkich i słonawych Nevady i Meksyku.
Cechy charakterystyczne.
Osiągają długość do 20 cm. Liczba łusek w linii bocznej wynosi 30–35. Płetwa grzbietowa z jednym twardym promieniem i 14–15 miękkimi. Przednie promienie płetwy odbytowej są przekształcone w narząd kopulacyjny zwany andropodium. Zapłodnienie wewnętrzne. Samice nie magazynują spermy. Ryby żyworodne. Jajo zawiera mało żółtka, dlatego zarodki po wykluciu się korzystają z substancji odżywczych produkowanych przez organizm samicy (matrotrofia).
Klasyfikacja.
Rodzaje zaliczane do tej rodziny są zgrupowane w podrodzinach Empetrichthyinae, Goodeinae:
"Allodontichthys" — "Alloophorus" — "Allotoca" — "Ameca" — "Ataeniobius" — "Chapalichthys" — "Characodon" — "Crenichthys" — "Empetrichthys" — "Girardinichthys" — "Goodea" — "Hubbsina" — "Ilyodon" — "Skiffia" — "Xenoophorus" — "Xenotaenia" — "Xenotoca" — "Zoogoneticus"

</doc>
<doc id="743408" url="https://pl.wikipedia.org/wiki?curid=743408" title="Sagunt">
Sagunt



</doc>
<doc id="743410" url="https://pl.wikipedia.org/wiki?curid=743410" title="Stowarzyszenie Zawodowych Szachistów">
Stowarzyszenie Zawodowych Szachistów

Stowarzyszenie Zawodowych Szachistów (ang. "Professional Chess Association" – "PCA") – organizacja szachowa założona przez Garriego Kasparowa i Nigela Shorta w 1993 roku.
Stowarzyszenie powstało wskutek niezaakceptowania przez Kasparowa i Shorta warunków finansowych dotyczących meczu o mistrzostwo świata, zaproponowanych przez ówczesnego prezydenta FIDE, Florencio Campomanesa. Głównym punktem spornym był zapis w regulaminie, zapewniający FIDE znaczną część funduszu nagród. Arcymistrzowie uważali, iż fundusz ten powinien być w całości podzielony pomiędzy uczestników meczu. W wyniku sporu nie przystąpili do zorganizowanego przez FIDE meczu i zostali z tej organizacji wykluczeni (mecz rozegrali wówczas Anatolij Karpow i Jan Timman).
Po wykluczeniu z FIDE Kasparowa i Shorta zorganizowali oni w roku 1993 w Londynie mecz, zakończony zwycięstwem Kasparowa w stosunku 12½ – 7½. W kolejnych dwóch latach PCA zorganizowało częściowo wzorowany na rozgrywkach FIDE cykl wyłonienia przeciwnika dla mistrza świata, składający się z turnieju międzystrefowego oraz meczów pretendentów, których zwycięzcą został Viswanathan Anand. W rozegranym w roku 1995 w Nowym Jorku drugim meczu o mistrzostwo świata PCA Garri Kasparow obronił tytuł, pokonując Ananda w stosunku 10½ – 7½. Kolejnego cyklu rozgrywek nie udało się już zorganizować w wyniku rezygnacji firmy Intel ze sponsorowania PCA. W roku 1996 stowarzyszenie zawiesiło działalność.
Powstanie PCA i organizacja konkurencyjnego meczu o tytuł mistrza świata spowodowało rozłam w szachowym świecie. W wyniku organizowania przez FIDE kontrowersyjnych rozgrywek pucharowych oraz faktu, iż nie uczestniczyli w nich ani Garri Kasparow, ani Władimir Kramnik (który pokonał Kasparowa w roku 2000 w meczu rozegranym pod auspicjami organizacji "Braingames"), nie było jednomyślności, kto oficjalnie jest najsilniejszym szachistą świata. Dopiero zjednoczeniowy mecz pomiędzy Władimirem Kramnikiem i mistrzem świata FIDE Weselinem Topałowem, który odbył się w roku 2006 w Eliście doprowadził do wyłonienia jednego oficjalnego mistrza świata, którym został Kramnik.

</doc>
<doc id="743417" url="https://pl.wikipedia.org/wiki?curid=743417" title="Walter Hore-Ruthven (9. lord Ruthven of Freeland)">
Walter Hore-Ruthven (9. lord Ruthven of Freeland)

Walter James Hore-Ruthven (ur. 14 czerwca 1838, zm. 28 lutego 1921) – brytyjski arystokrata, syn Williama Hore-Ruthvena i Dells Honorii Lowen, córki podpułkownika Pierce’a Lowena. Ochrzczony został pod imieniem William James Ruthven, po otrzymaniu tytułu lorda zmienił nazwisko na Hore-Ruthven.
Był podpułkownikiem w Brygadzie Strzeleckiej ("Rifle Brigade"). Walczył podczas wojny krymskiej. W 1864 r. odziedziczył po śmierci swojej babki odziedziczył tytuł lorda Ruthven of Freeland i zasiadł w Izbie Lordów. W grudniu 1881 r. znalazł się na krawędzi bankructwa, ale szczęśliwie udało mu się uniknąć najgorszego. Był zastępcą Lorda Namiestnika Perthshire oraz Sędzią Pokoju w Herefordshire, Lanarkshire i Perthshire. W szeregach Brygady Strzeleckiej brał udział w I wojnie światowej, mimo iż miał już wtedy prawie 80 lat. 28 października 1919 r. otrzymał tytuł 1. barona Ruthven of Gowrie.
21 sierpnia 1869 r. poślubił lady Caroline Annesley Gore (1848 - 17 grudnia 1914), córki Philipa Gore’a, 4. hrabiego Arran i Elisabeth Napier, córki Williama Francisa Patricka Napiera. Walter i Caroline mieli razem czterech synów i córkę:

</doc>
<doc id="743425" url="https://pl.wikipedia.org/wiki?curid=743425" title="Kwas giberelinowy">
Kwas giberelinowy

Kwas giberelinowy ("GA3") – wielofunkcyjny, wielopierścieniowy organiczny związek chemiczny. Spotykany w organizmach grzybowych i roślinnych. Kwas giberelinowy wykazuje aktywność biologiczną hormonu roślinnego, jego aktywność biologiczna polega na stymulacji wzrostu, oraz rozwoju roślin (przyspiesza kiełkowanie). 
Uważany niegdyś za produkt pochodzenia wyłącznie grzybowego, obecnie większość badaczy skłania się ku konkluzji, że jest on jednak produkowany w organizmie roślinnym. 
Kwas giberelinowy został wyizolowany w formie krystalicznej przez japońskich badaczy T. Yabutę i T. Sumiki w 1938 roku jako uboczny metabolit grzybowego patogenu roślinnego "Gibberella fujikuroi" powodującego nadmierny wzrost rośliny. Pierwotny produkt okazał się mieszaniną trzech związków, natomiast w 2003 roku znanych było już 130 kwasów giberelinowych określanych jako "gibereliny".
Kwas giberelinowy jest szeroko wykorzystywany w sadownictwie w celu produkcji bezpestkowych owoców (np. mandarynek, winogron)

</doc>
<doc id="743429" url="https://pl.wikipedia.org/wiki?curid=743429" title="Hrabstwo administracyjne">
Hrabstwo administracyjne

Hrabstwo administracyjne ("administrative county") – drugi, po regionach, szczebel podziału administracyjnego Anglii. Przymiotnik "administracyjne" dodawany jest dla odróżnienia od hrabstwa ceremonialnego. Często pod tą samą nazwą i na podobnym obszarze występuje hrabstwo administracyjne oraz większe od niego, bo obejmujące także okoliczne jednolite jednostki administracyjne, hrabstwo ceremonialne. 
Na gruncie brytyjskiej nauki prawa uważa się to pojęcie za kolokwialne i nie do końca poprawne. Tym niemniej pozwala ono na łączne określenie obu rodzajów takich hrabstw, to jest hrabstwa metropolitalnego i niemetropolitalnego.

</doc>
<doc id="743435" url="https://pl.wikipedia.org/wiki?curid=743435" title="Lord Ruthven of Freeland">
Lord Ruthven of Freeland

Lordowie Ruthven of Freeland 1. kreacji (parostwo Szkocji)

</doc>
<doc id="743436" url="https://pl.wikipedia.org/wiki?curid=743436" title="Hrabia Carlisle">
Hrabia Carlisle

Informacje ogólne.
Rodzina Howardów, która posiada łącznie 4 dziedziczne tytuły arystokratyczne i jest nazywana "Drugą Rodziną Anglii", najbardziej prominentną zaraz po dynastii Windsorów. Howardowie odegrali ogromną rolę w historii katolicyzmu w Anglii, szczególnie po reformacji.
Król Edward I i królowa Małgorzata Francuska są przodkami rodziny Howardów. Howardowie są spokrewnieni z dwiema żonami króla Henryka VIII, Katarzyną Howard i jej kuzynką Anną Boleyn, matką królowej Elżbiety I. Poszczególne gałęzie rodu Howardów posiadają następujące tytuły parowskie:
Hrabstwo Carlisle.
Tytuł hrabiego Carlisle został kreowany w 1661 r. w parostwie Anglii dla sir Charlesa Howarda syna Williama Howarda 6. barona Gillesland. Hrabiowie Carlisle pochodzą w prostej linii od Lorda Williama Howarda syna Thomasa Howarda 4. księcia Norfolk i jego drugiej żony Margaret Audrey córki sir Thomasa Audrey 1. barona Walden. Lord William Howard ożenił się z pasierbicą swojego ojca Lady Elizabeth Dacre córką jego trzeciej żony Elizabeth Leyburne i Thomasa Dacre 4. barona Gillesland, dziedzicząc tytuł teścia. Prawnuk Lorda Williama Howarda Charles 1. hrabia Carlisle ożenił się z Anne Haward córką Edwarda Howarda 1. barona Escrick dziedzicząc tytuł barona Escrick. George Howard 11. hrabia Carlisle ożenił się z Lady Bridget Ruthven córką Waltera Ruthwena 11. Lorda Ruthven dziedzicząc tytuł teścia.
Lista hrabiów Carlisle.
Hrabiowie Carlisle 1. kreacji (parostwo Anglii)
Hrabiowie Carlisle 2. kreacji (parostwo Anglii)
Baronowie Dacre of Gillesland 1. kreacji (parostwo Anglii)
Hrabiowie Carlisle 3. kreacji (parostwo Anglii)
Następcą hrabiego Carlisle jest Lord Philip Howard Wicehrabia Morphet – brat 13. hrabiego Carlisle.
Następcą Wicehrabiego Morphet jest sir William Howard Baron Gillesland – bratanek 13. hrabiego Carlisle.

</doc>
<doc id="743440" url="https://pl.wikipedia.org/wiki?curid=743440" title="Walter James Hore-Ruthven, 9. lord Ruthven of Freeland">
Walter James Hore-Ruthven, 9. lord Ruthven of Freeland



</doc>
<doc id="743445" url="https://pl.wikipedia.org/wiki?curid=743445" title="Paul Krause">
Paul Krause

Paul Krause (ur. 27 grudnia 1905 w Głogowie, zm. 19 października 1950 w Lippstadt) niemiecki polityk, działacz Niemieckiej Partii Centrum, poseł pierwszej kadencji Bundestagu.
W latach 1927-1929 był redaktorem wydawanego w Szprotawie czasopisma "Sprottauer Neueste Nachrichten". W 1932 ożenił się w Szprotawie z Felizitas Leppich.
W latach 1934-1943 pracował jako dziennikarz i redaktor w dzienniku "Sprottauer Tageblatt", podpisujący się pseudonimem "pkr". Był jednym z głównych organizatorów pierwszego spotkania wypędzonych szprotawian, w 1949 w Lippstadt (Westfalia). Wzmiankowany w powojennej prasie ziomkowskiej "Sagan-Sprottauer Heimatbriefe".

</doc>
<doc id="743446" url="https://pl.wikipedia.org/wiki?curid=743446" title="Kontrmarsz">
Kontrmarsz

Kontrmarsz – pojęcie z dziedziny wojskowości, oznaczające taktykę salwowego prowadzenia ognia kolejnymi szeregami lub sposób przemieszczania się pododdziałów w celu przegrupowania. 
Kontrmarsz (prowadzenie ognia).
Był to historyczny sposób prowadzenia ognia przez piechotę w XVI i XVII wieku, polegający na kolejnym oddawaniu strzałów przez szeregi oddziałów, które wcześniej szły w kierunku wroga i w pewnej odległości od niego się zatrzymywały. Wprowadzony przez Hiszpanów w 1516 roku i ulepszony przez Maurycego Orańskiego. Aby uniknąć strzelania ponad głowami klęczących poprzednich szeregów, pierwszy szereg strzelców występował na dziesięć kroków od czoła i po oddaniu strzału wracał (przez załamanie albo między rzędami) na tył szyku, aby naładować broń, a strzelał szereg następny. Ustawienie strzelców w dziesięć szeregów i oddawanie strzałów kolejno dawało ogień ciągły, zanim bowiem wystrzelił ostatni szereg, pierwszy był już gotowy do oddania następnego strzału. Kontrmarsz wymagał dobrego wyszkolenia, spowodował rozpowszechnienie musztry formalnej i wprowadzenie hierarchii podoficerów do kierowania ogniem. Zbliżony do kontrmarszu sposób prowadzenia ognia przez kawalerię nosi nazwę karakolu.
Kontrmarsz (przegrupowanie).
Pojęcie to oznaczało również marsz żołnierzy w kierunku przeciwnym do poprzedniego, stosowany przy przegrupowywaniu własnych pododdziałów w związku z nowym położeniem taktycznym lub strategicznym; termin obecnie nie używany.

</doc>
<doc id="743451" url="https://pl.wikipedia.org/wiki?curid=743451" title="Megaloman">
Megaloman



</doc>
<doc id="743456" url="https://pl.wikipedia.org/wiki?curid=743456" title="Rotten Apple">
Rotten Apple

Rotten Apple – drugi studyjny album amerykańskiego rapera Lloyd Banksa. Został wydany w październiku 2006 roku.

</doc>
<doc id="743460" url="https://pl.wikipedia.org/wiki?curid=743460" title="Tomasz Plebański">
Tomasz Plebański

Tomasz Plebański (ur. 11 września 1930 w Warszawie, zm. 20 sierpnia 1994 w Warszawie) – polski fizykochemik i metrolog. 
Życiorys.
Syn Tadeusza Plebańskiego herbu Junosza i Ireny z domu Wysockiej. 
W 1952 ukończył studia na Wydziale Matematyczno-Przyrodniczym Uniwersytetu Poznańskiego jako magister chemii. Doktoryzował się w 1960 pod kierunkiem Wojciecha Świętosławskiego. 
Przez krótki okres pracował w Instytucie Farmaceutycznym w Tarchominie, gdzie był współautorem polskich metod otrzymywania penicyliny i innych antybiotyków. Do 1961 r. pracował w Zakładzie Chemii Fizycznej Uniwersytetu Warszawskiego i w Instytucie Chemii Fizycznej PAN. 
W 1961 r. został wybrany na członka tytularnego Komisji Danych i Wzorców Fizykochemicznych IUPAC. Od 1961 r. pracował na różnych stanowiskach w Głównym Urzędzie Miar jako organizator metrologii fizykochemicznej w Polsce.
Od 1969 r. był sekretarzem, z potem wiceprzewodniczącym Komitetu Narodowego Danych dla Nauki i Techniki PAN. Jako krajowy przedstawiciel w Komitecie Danych dla Nauki i Techniki (CODATA) przy Międzynarodowej Radzie Unii Naukowych został wybrany wiceprzewodniczącym CODATA w latach 1978-1984.
W 1972 r. otrzymał tytuł profesora nauk chemicznych. Od 1965 do 1977 r. przewodniczył Komisji Analizy Wzorców Komitetu Nauk Chemicznych PAN. Od 1973 r. współpracował z Narodowym Biurem Wzorców USA (obecnie NIST). 
Był współtwórcą Komitetu Materiałów Odniesienia w ramach Międzynarodowej Organizacji Normalizacyjnej ISO. Od stycznia 1978 r. aż do przejścia na emeryturę był dyrektorem Centralnego Ośrodka Badawczo-Rozwojowego Wzorców Materiałów WZORMAT. W ostatnich latach życia był ekspertem UNDP-UNIDO w Wietnamie, Nepalu, Turcji, Etiopii i Syrii.
Dorobek naukowy i nagrody.
Dorobek naukowy to 78 publikacji własnych wydanych zagranicą i w kraju.
Odznaczony m.in.: Srebrnym Krzyżem Zasługi, Krzyżem Kawalerskim i Oficerskim Orderu Odrodzenia Polski, Medalem 30-lecia Polski Ludowej, Medalem 40-lecia Polski Ludowej oraz Medalem Głównego Urzędu Miar.
Został też uhonorowany dyplomem uznania Amerykańskiego Biura Wzorców Departamentu Handlu USA.
Został pochowany na cmentarzu Powązkowskim (kwatera 194-1-2/3).

</doc>
<doc id="743461" url="https://pl.wikipedia.org/wiki?curid=743461" title="Konfuzor">
Konfuzor

Konfuzor – kanał przepływowy z malejącym przekrojem poprzecznym. Przepływający (w wyniku odpowiedniej różnicy ciśnień) z dużą prędkością czynnik termodynamiczny podlega przemianie adiabatycznej. Zmniejszający się przekrój poprzeczny powoduje wzrost prędkości przepływu i spadek ciśnienia czynnika. Wraz ze spadkiem ciśnienia następuje spadek temperatury a więc i entalpii. Rośnie przy tym objętość właściwa. Rozpatrując przemiany energii w konfuzorze można stwierdzić, że następuje zamiana pewnej wartości entalpii na energię kinetyczną. Spada więc entalpia gazu, a rośnie energia kinetyczna.
Konfuzory mają szczególne znaczenie w silnikach przepływowych, zwłaszcza turbinach cieplnych. Ich zasada działania opiera się bowiem na zamianie entalpii na energię kinetyczną, która następnie może być zamieniona na mechaniczną. W turbinach cieplnych konfuzorami mogą być teoretycznie tylko kanały międzyłopatkowe wieńców kierowniczych (turbina czysto akcyjna), bądź zarówno kierowniczych jak i wirnikowych (turbina reakcyjna). W praktyce spotyka się obecnie w turbinach cieplnych tylko konfuzory. Nie występują ani dyfuzory, ani kanały o niezmiennym przekroju.

</doc>
<doc id="743463" url="https://pl.wikipedia.org/wiki?curid=743463" title="Gheorghe Craioveanu">
Gheorghe Craioveanu

Gheorghe Craioveanu (ur. 14 lutego 1968 w Hunedoarze) – rumuński piłkarz, występujący na pozycji napastnika. Jest wychowankiem klubu Constructorul Slatina. W wieku dwudziestu dwu lat trafił do Universitatei Craiova, z którą w marcu 1991 roku zadebiutował w Divizii A. Początkowo był rezerwowym, a jeśli już grał, to strzelał mało goli. Sytuacja zmieniła się w sezonie 1993–1994; na jego finiszu klub zdobył wicemistrzostwo kraju, a Craioveanu z liczbą dwudziestu dwu trafień - koronę króla strzelców. W kolejnych rozgrywkach strzelił pięć bramek więcej i drugi raz z rzędu został najskuteczniejszym napastnikiem rozgrywek. Dobra forma zaowocowała w 1995 roku transferem do Realu Sociedad, w którym w pierwszym sezonie utrzymał strzelecką skuteczność; w dwudziestu dziewięciu meczach zdobył jedenaście goli. Później coraz częściej siadał na ławce rezerwowych. W 1998 roku po tym, jak zespół zajął trzecie miejsce w Primera División, władze klubu sprowadziły Portugalczyka Ricardo Sa Pinto oraz Chorwata Igora Cvitanovicia, i Craioveanu musiał odejść. Trafił do Villarreal CF, który - mimo iż Rumun strzelił trzynaście bramek - spadł do drugiej ligi. Po roku zespół powrócił do ekstraklasy, a Craioveanu grał w nim do 2002 roku, kiedy przeszedł do drugoligowego Getafe CF. W 2005 roku drużyna awansowała do Primera División, a on zakończył piłkarską karierę. Z reprezentacją Rumunii, w której barwach rozegrał 25 mecze, brał udział w Mundialu 1998.

</doc>
<doc id="743470" url="https://pl.wikipedia.org/wiki?curid=743470" title="Swift Current">
Swift Current

Swift Current – miasto w Kanadzie w południowo-zachodniej części prowincji Saskatchewan. Zostało założone w 1882 roku. Jest szóstym pod względem liczby mieszkańców miastem w prowincji.
Liczba mieszkańców Swift Current wynosi 14 946. Język angielski jest językiem ojczystym dla 88,1%, francuski dla 1,6% mieszkańców (2006).

</doc>
<doc id="743472" url="https://pl.wikipedia.org/wiki?curid=743472" title="Alb (geologia)">
Alb (geologia)

Alb (ang. "Albian") – termin ma dwa znaczenia:
Nazwa piętra (wieku) pochodzi od łacińskiej nazwy ("Alba") rzeki Aube we Francji.

</doc>
<doc id="743474" url="https://pl.wikipedia.org/wiki?curid=743474" title="Kreda dolna">
Kreda dolna



</doc>
<doc id="743475" url="https://pl.wikipedia.org/wiki?curid=743475" title="Polimorfizm (biologia)">
Polimorfizm (biologia)

Polimorfizm, wielopostaciowość (gr. "polys" ‘wiele’, "morfe" ‘kształt’) – zjawisko nieciągłości genetycznej przejawiające się występowaniem w obrębie jednego gatunku odmiennych form różniących się funkcjonalnie lub strukturalnie. Czasami mogą one nie być widoczne gołym okiem, a różnić się wyłącznie na poziomie genetycznym lub molekularnym.
W przypadku zmian ciągłych, pomiędzy osobnikami wewnątrz populacji występuje stosunkowo niewielka i stopniowa zmienność (np. różnice wzrostu u ludzi danej rasy), która nie prowadzi do powstania wyraźnie odmiennych form, czyli polimorfizmu. Jeżeli natomiast częstość występowania w danej populacji dwóch (lub więcej) zmian jest zbyt wysoka, aby mogła ona być spowodowana mutacją, mamy wówczas do czynienia z populacją polimorficzną.
W ogólnym ujęciu, polimorfizm polega na tworzeniu się hierarchii i podziału funkcji w obrębie populacji. Najbardziej charakterystycznym przykładem jest podział na samce oraz samice u zwierząt wyższych. Polimorfizm przejawia się m.in. u owadów (mrówki, pszczoły, osy i szerszenie) oraz ptaków, wśród których występuje pospolicie, z wyjątkiem blaszkodziobych i dzięciołów (u których występuje rzadko) oraz trogonów, lelkowych i żurawi (u których w ogóle nie występuje). Polimorfizm owadów społecznych opiera się jednak raczej nie na zmienności genetycznej, a różnicach w odżywianiu.

</doc>
<doc id="743480" url="https://pl.wikipedia.org/wiki?curid=743480" title="Cranbrook (Kolumbia Brytyjska)">
Cranbrook (Kolumbia Brytyjska)

Cranbrook – miasto w Kanadzie, w prowincji Kolumbia Brytyjska, w dystrykcie regionalnym East Kootenay, którego jest stolicą. Leży w szerokiej części Rowu Gór Skalistych, przez co pomimo bliskości gór krajobraz podobny jest do tego z kanadyjskich prerii.
Liczba mieszkańców Cranbrook wynosi 18 267 (2006). Język angielski jest językiem ojczystym dla 90,3%, francuski dla 1,0% mieszkańców (2006).

</doc>
<doc id="743481" url="https://pl.wikipedia.org/wiki?curid=743481" title="Susquehanna (rzeka)">
Susquehanna (rzeka)

Susquehanna – rzeka we wschodniej części Stanów Zjednoczonych. Długość około 715 km, powierzchnia dorzecza 71 tys. km². Wypływa z Jeziora Otsego w pobliżu Cooperstown w stanie Nowy Jork, uchodzi do zatoki Chesapeake w stanie Maryland. Przepływa przez stany Nowy Jork, Pensylwania i Maryland. Nad rzeką leży Harrisburg, stolica Pensylwanii.
Jest jedną z najstarszych rzek na świecie. Jej nazwa pochodzi od "Sisa’we’had’hanna (Rzeczna Ostryga)," jak nazywali rzekę Indianie z irokeskiego plemienia Susquehannock (inna nazwa: Conestoga) zamieszkującego dzisiejsze tereny stanu Delaware. 

</doc>
<doc id="743486" url="https://pl.wikipedia.org/wiki?curid=743486" title="Stadion Miejski w Tetowie">
Stadion Miejski w Tetowie

Stadion Miejski w Tetovie – wieloużytkowy stadion znajdujący się w mieście Tetovo, w Macedonii Północnej. Na tym stadionie swoje mecze rozgrywają drużyny piłkarskie Teteks Tetovo, Shkendija Tetovo oraz Ljuboten Tetovo. Stadion może pomieścić 20 500 osób.

</doc>
<doc id="743487" url="https://pl.wikipedia.org/wiki?curid=743487" title="Salamandra kaukaska">
Salamandra kaukaska

Salamandra kaukaska ("Mertensiella caucasica") – gatunek płaza ogoniastego z rodziny salamandrowatych, jedyny przedstawiciel rodzaju "Mertensiella"
Opis.
Salamandra kaukaska osiąga długość do 20 cm bez ogona. Ogon może być dłuższy niż 20 cm. Na uwagę zasługuje fakt, że u osobników dorosłych ogon może być odrzucony w razie ataku drapieżnika, a później zregenerowany. Na tułowiu, po bokach ciała, znajduje się 11 lub 12 bruzd międzyżebrowych. U nasady ogona, po grzbietowej stronie ciała u samców znajduje się bardzo specyficzny twór - kolcopodobny wyrostek służący do pobudzania samicy w trakcie trwania ampleksus oraz występują modzele na kończynach przednich. Ubarwieniem ciała salamandra kaukaska przypomina naszą rodzimą salamandrę plamistą, to znaczy na czarnym lub brązowym tle znajdują się wydłużone, żółte plamy układające się w dwie serie, brzuch jaśniejszy, brązowawy.
Występowanie.
Gatunek ten zamieszkuje górskie (500 - 2800 m n.p.m.) lasy bukowe, szpilkowe lub mieszane w Pasmie Małego Kaukazu i Gór Pontyjskich w Gruzji i Turcji. 
Gody.
Pora godowa odbywa się zarówno na lądzie jak i w wodzie (ampleksus). Samice składają jaja (ok. 90 w jednym złożu) na dnie strumieni. Larwa jest typu reofilnego, a jej rozwój jest długi, trwa od 2 do 4 lat.
Życie.
Głównym jego siedliskiem są brzegi wartko płynących strumieni, gdzie chowa się w różnego rodzaju kryjówkach (zwalone drzewa, dziury wśród korzeni, szpary pod głazami i kamieniami itp.). Prowadzi zmierzchowy i nocny tryb życia. Na lądzie porusza się sprawnie i szybko (podobnie jak salamandra luzytańska). Hibernacja ma miejsce na lądzie (od IX do V).
Pożywienie.
Pokarm ich stanowią wszelkie małe bezkręgowce żyjące w strumieniach, osobniki dorosłe zjadają głównie lądowe bezkręgowce: stonogi, pajęczaki i owady.
Zagrożenie.
Gatunek ten jest rzadki (kat. VU na liście IUCN), żyjący w izolowanych populacjach.

</doc>
<doc id="743488" url="https://pl.wikipedia.org/wiki?curid=743488" title="Apt (geologia)">
Apt (geologia)

Apt (ang. "Aptian") to:
Nazwa piętra (wieku) pochodzi od miasta Apt koło Marsylii w południowej Francji.
Fauna aptu.
Amonity.
Dolny apt:
Górny apt:
Belemnity.
Dolny apt
Orthocerida.
Górny apt
Phylloceratida.
Górny apt
Sepiida.
Górny apt

</doc>
<doc id="743490" url="https://pl.wikipedia.org/wiki?curid=743490" title="Witalij Michajłowicz Abałakow">
Witalij Michajłowicz Abałakow



</doc>
<doc id="743492" url="https://pl.wikipedia.org/wiki?curid=743492" title="Barrem">
Barrem

Barrem (ang. "Barremian")
Nazwa piętra (wieku) pochodzi od miasta Barrême w południowej Francji.
Fauna barremu.
Amonity.
Podana informacja oznacza pierwsze pojawienie się

</doc>
<doc id="743493" url="https://pl.wikipedia.org/wiki?curid=743493" title="Roger Feutmba">
Roger Feutmba

Roger Feutmba (ur. 31 października 1965 w Duali) – kameruński piłkarz, występował na pozycji ofensywnego pomocnika.
Życiorys.
W latach 1985–1991 był zawodnikiem Unionu Duala. Po Mistrzostwach przeszedł do belgijskiego KV Kortrijk i grał tam do roku 1996. Później zdecydował się na transfer do Mamelodi Sundowns. Grał z nim w Afrykańskiej Lidze Mistrzów i nieoczekiwanie odpadł w drugiej rundzie rozgrywek, w meczu z US Stade Tamponnaise (klub z Reunionu). W sezonie 2002/2003 był asystentem trenera w tym klubie, a później został pierwszym trenerem. W 2005 roku natomiast trenował swój macierzysty klub Union Douala.
Był w kadrze na Mistrzostwach Świata w 1990 roku, jednak cały turniej musiał przesiedzieć na ławce rezerwowych. Ma za sobą udział w Pucharze Narodów Afryki 1992, na którym Kamerun zajął 4. miejsce, przegrywając w meczu o trzecie miejsce z Nigerią. Łącznie w reprezentacji Kamerunu rozegrał 40 meczów.

</doc>
<doc id="743497" url="https://pl.wikipedia.org/wiki?curid=743497" title="Dawny kościół ewangelicki w Kościanie">
Dawny kościół ewangelicki w Kościanie

Dawny kościół ewangelicki w Kościanie znajdował się przy ulicy Wały Żegockiego.
Historia.
Świątynia została wzniesiona w miejsce starego kościoła parafialnego pod wezwaniem Pana Jezusa pochodzącego z 1666. W 1832 świątynia za sprawą króla pruskiego została przekazana ewangelikom, którzy rozebrali ją w roku 1842 i w 1846 z uzyskanej cegły, przy pomocy finansowej prezydenta Prowincji Poznańskiej Eduarda von Flottwella, postawili w jej miejsce własny kościół. Poświęcenie nowej świątyni miało miejsce 15 października 1846 przez biskupa D. Feymarka.
Kościół i jego parafia skupiała wokół siebie 1400 wiernych zamieszkałych w 32 miejscowościach.
W okresie II Rzeczypospolitej kościół był we władaniu parafii należącej do superintendentury Leszno Ewangelickiego Kościoła Unijnego.
Po II wojnie światowej ewangelicy opuścili Kościan a ich budynek popadł w ruinę. W latach 70. został przebudowany i zaadaptowany na siedzibę Miejskiej Biblioteki Publicznej.

</doc>
<doc id="743498" url="https://pl.wikipedia.org/wiki?curid=743498" title="Hoteryw">
Hoteryw

Hoteryw (ang. "Hauterivian")
Nazwa piętra (wieku) pochodzi od miejscowości Hauterive koło Neuchâtel w zachodniej Szwajcarii.

</doc>
<doc id="743499" url="https://pl.wikipedia.org/wiki?curid=743499" title="Stanisław Brukalski">
Stanisław Brukalski

Stanisław Tadeusz Brukalski (ur. 8 maja 1894 w Warszawie, zm. 21 stycznia 1967 tamże) – polski architekt, przedstawiciel funkcjonalizmu, profesor Politechniki Warszawskiej, członek grupy Praesens; mąż Barbary Brukalskiej.
Życiorys.
Syn Stanisława i Adeli z Mareniczów. Studiował na Politechnice w Mediolanie i na Politechnice Warszawskiej. Od 1926 członek grupy Praesens. Współtwórca i pierwszy prezes SARP.
W latach 1916–1922 służył w 2 Pułku Ułanów Legionów Polskich, a następnie 2 Pułku Szwoleżerów Rokitniańskich. W 1934 jako oficer rezerwy pozostawał w ewidencji Powiatowej Komendy Uzupełnień Warszawa Miasto III. Posiadał wówczas przydział w rezerwie do 22 Pułku Ułanów Podkarpackich w Brodach. Na stopień rotmistrza został mianowany ze starszeństwem z 19 marca 1939 i 13. lokatą w korpusie oficerów rezerwy kawalerii. Obrońca Warszawy 1939; następnie jeniec niemieckiego oflagu II C w Woldenbergu. Od 1949 profesor Politechniki Warszawskiej.
Do 1939 projektował wspólnie z żoną tanie, funkcjonalne budynki o prostych bryłach i subtelnych elementach plastycznych, zintegrowane z otaczającą je przestrzenią, m.in. dom własny w Warszawie (1927-1928), kolonie WSM na warszawskim Żoliborzu (1927-1939). Wraz z Bohdanem Lachertem, Bohdanem Pniewskim i Józefem Szanajcą projektant pawilonu polskiego na wystawę w Paryżu (1937). Pracował też na rzecz przemysłu stoczniowego (wnętrza statku Batory – w zespole).
Po II wojnie światowej m.in. współprojektant odbudowy warszawskiego Nowego Miasta. Był jednym z twórców koncepcji budownictwa mieszkaniowego spółdzielczego. Pochowany wraz z żoną na cmentarzu zakładowym w Laskach.
W roku 2011 Stowarzyszenie Żoliborzan ufundowało Nagrodę im. Barbary i Stanisława Brukalskich dla najlepszej inwestycji budowlanej Żoliborza.

</doc>
<doc id="743504" url="https://pl.wikipedia.org/wiki?curid=743504" title="Stade de Maradi">
Stade de Maradi

Stade de Maradi – wieloużytkowy stadion znajdujący się w mieście Maradi, w Nigrze. 
Na tym stadionie swoje mecze rozgrywa drużyna piłkarska Jangorzo FC. Stadion może pomieścić 10 000 widzów.

</doc>
<doc id="743507" url="https://pl.wikipedia.org/wiki?curid=743507" title="Walanżyn">
Walanżyn

Walanżyn (ang. "Valanginian")
Nazwa piętra (wieku) pochodzi od miejscowości Valangin w zachodniej Szwajcarii.
Fauna walanżynu.
Nazwy stworzeń ograniczonych do opisywanego piętra pogrubiono.
Bibliografia.
International Commission on Stratigraphy 

</doc>
<doc id="743511" url="https://pl.wikipedia.org/wiki?curid=743511" title="Feliks Pancer">
Feliks Pancer

Felicjan Feliks Pancer (ur. 27 maja 1798 w Bodzechowie, zm. 16 marca 1851 w Warszawie) – polski oficer, inżynier budownictwa lądowego i wodnego.
Życiorys.
Pochodził ze szlachty – syn Wojciecha Pancera i Petroneli z Cholewińskich. Edukację zaczął w Wąchocku i Krakowie, a w 1815 rozpoczął studia na Uniwersytecie Jagiellońskim, na wydziale filozofii. W 1818 wstąpił do Korpusu Inżynierów Wojsk Polskich w Królestwie Polskim. Od 1818 brał udział w pracach nad sporządzaniem map Warszawy i okolic, za co w 1820 otrzymał stopień podporucznika. W l. 1825-1826 kierował budową zwodzonego, drewnianego mostu przez Narew między twierdzą Modlin a Kępą Szwedzką. Za udział w rozbudowie twierdzy Zamość w 1830 został awansowany do stopnia porucznika. W tym czasie sporządził również projekt jednoprzęsłowego mostu żelaznego przez Wisłę koło Warszawy. Szczegóły tego śmiałego projektu zawarł w pracy opublikowanej w języku polskim w 1830.
W 1826 został profesorem Szkoły Wojskowej Aplikacyjnej, gdzie do 1830 wykładał architekturę, budownictwo lądowe i wodne oraz mechanikę praktyczną. Za pracę dydaktyczną na stanowisku profesora otrzymał w 1829 Order Św. Anny 3 kl. Podczas budowy Kanału Augustowskiego zorganizował produkcję wapna hydraulicznego wiążącego pod wodą, które zastosowano podczas wykonywania śluz. W 1830 opuścił służbę wojskową i rozpoczął pracę w Komisji Rządowej Finansów, a w 1832 w Komisji Rządowej Spraw Wewnętrznych, Duchowych i Oświecania Publicznego. Również w 1832 został członkiem Rady Budowlanej Królestwa Polskiego. Od 1838 był p.o. Generalnego Inspektora Dróg i Mostów, a w 1841 został zatwierdzony na tym stanowisku.
W 1838 opracował projekt drewnianego mostu przez Wieprz pod Kośminem, który został zbudowany w 1841; było to wówczas najwybitniejsze osiągnięcie w budownictwie mostów w Polsce. Most wyróżniał się nietypowo dużym rozmiarem przęsła (78 m, podczas gdy ówcześnie budowane mosty posiadały przęsła o długości rzadko przekraczającej 54 m) i dobrze opracowanymi detalami. Nagrodą za ten ówczesny cud techniki był Order Św. Włodzimierza 4 kl. W latach 1835–1838 Pancer zorganizował przy Komisji Rządowej Spraw Wewnętrznych kurs techniczny dla kandydatów na inżynierów; kurs ten na rozkaz władz zaborczych został zamknięty. W 1842 został członkiem nowo utworzonego w Królestwie Polskim Zarządu Komunikacji. W 1847 został inspektorem XIII Okręgu (Warszawskiego) Komunikacyjnego cesarstwa rosyjskiego. W okresie pełnienia tej funkcji m.in. wyremontował i zmodernizował kilka mostów na Wiśle, umocnił brzegi Wisły na linii Warszawa-Modlin.
Jednak najwybitniejszym jego osiągnięciem w tym czasie był zbudowany w Warszawie w latach 1844–1846 wiadukt ulicy Nowy Zjazd z placu Zamkowego w stronę Wisły, zwany wiaduktem Pancera. Za konstrukcję tę Pancer otrzymał gratyfikację w wysokości 3 tys. rubli (równowartość jego dwuletnich dochodów). W późniejszych latach sporządził jeszcze m.in. projekt wodociągów dla Warszawy i kolejnego mostu na Wiśle pod Warszawą, jednak nie uzyskały one akceptacji. Brał również udział w konkursach zagranicznych; jego projekt mostu na Renie w Kolonii, chociaż nie przyjęty, wzbudził duże zainteresowanie europejskich inżynierów.
Został pochowany na cmentarzu Powązkowskim w Warszawie (kwatera 2, rząd 4, miejsce 14-16).
Publikacje.
Napisał 15 artykułów publikowanych w ówczesnej prasie, m.in.:
Życie prywatne.
W 1826 ożenił się z Julią z Waligórskich. Jego córki Felicja (1832-1860) i Emilia (1827-1885) były literatkami i działaczkami oświatowymi, i kolejno żonami poety i działacza niepodległościowego Gustawa Ehrenberga.

</doc>
<doc id="743512" url="https://pl.wikipedia.org/wiki?curid=743512" title="Tomáš Malčík">
Tomáš Malčík

Tomáš Malčík (ur. 5 maja 1975) – czeski siatkarz występujący na pozycji rozgrywającego. Ma za sobą występy na boiskach czeskich, słowackich, austriackich i polskich.

</doc>
<doc id="743515" url="https://pl.wikipedia.org/wiki?curid=743515" title="Berrias">
Berrias

Berrias (ang. "Berriasian")
Nazwa piętra (wieku) pochodzi od miejscowości Berrias-et-Casteljau w południowej Francji.
Fauna berriasu.
Zwierzęta, których nazwy pogrubiono, są ograniczone do opisywanego piętra.

</doc>
<doc id="743518" url="https://pl.wikipedia.org/wiki?curid=743518" title="APT">
APT

Akronim:

</doc>
<doc id="743519" url="https://pl.wikipedia.org/wiki?curid=743519" title="Stade de Zinder">
Stade de Zinder

Stade de Zinder – wieloużytkowy stadion znajdujący się w mieście Zinder, w Nigrze. 
Na tym stadionie swoje mecze rozgrywa drużyna piłkarska Espoir FC. Stadion może pomieścić 10 000 osób.

</doc>
<doc id="743521" url="https://pl.wikipedia.org/wiki?curid=743521" title="Ultima Thule">
Ultima Thule

Astronomia

</doc>
<doc id="743523" url="https://pl.wikipedia.org/wiki?curid=743523" title="Barbara Brukalska">
Barbara Brukalska

Barbara Brukalska z domu Sokołowska (ur. 4 grudnia 1899 w Brzeźcach, zm. 6 marca 1980 w Warszawie) – polska architektka, teoretyk architektury, przedstawicielka funkcjonalizmu, członkini grupy Praesens, od 1948 profesor Politechniki Warszawskiej; żona Stanisława Brukalskiego, siostra Zofii Sokołowskiej.
Życiorys.
Córka Wojciecha i Stefanii z Bagniewskich właścicieli majątku w Biejkowskiej Woli (powiat grójecki). Studiowała na Politechnice Warszawskiej, gdzie od 1948 była profesorem. W latach 1926–1930 była członkinią grupy Praesens. Do 1939 projektowała wspólnie z mężem tanie, funkcjonalne budynki o prostych bryłach i subtelnych elementach plastycznych (akcenty z cegieł, wklęsłe osłony klatek schodowych), m.in. dom własny (1927–1928) i kolonie WSM na Żoliborzu (1927–1939) w Warszawie. 
W czasie okupacji niemieckiej kierowała konspiracyjną żoliborską Pracownią Architektoniczno-Urbanistyczną (PAU) działającą w strukturze Społecznego Przedsiębiorstwa Budowlanego. Po II wojnie światowej działalność samodzielna, np. osiedle mieszkaniowe Okęcie (1960) i Dom Matysiaków (1965) w Warszawie. 
Jest zaliczana do grona głównych twórców koncepcji współczesnego budownictwa mieszkaniowego w Polsce. Pochowana wraz z mężem na cmentarzu zakładowym w Laskach.
Ważniejsze prace.
Autorka prac teoretycznych m.in. "Zasady społeczne projektowania osiedli mieszkaniowych" (1948).
== Upamiętnienien
Stowarzyszenie Żoliborzan ufundowało w 2011 Nagrodę im. Barbary i Stanisława Brukalskich dla najlepszej inwestycji budowlanej Żoliborza.

</doc>
<doc id="743527" url="https://pl.wikipedia.org/wiki?curid=743527" title="Stade de Dosso">
Stade de Dosso

Stade de Dosso to wieloużytkowy stadion znajdujący się w mieście Dosso, w Nigrze. Na tym stadionie swoje mecze rozgrywa drużyna piłkarska Entente FC. Stadion może pomieścić 7000 osób.

</doc>
<doc id="743529" url="https://pl.wikipedia.org/wiki?curid=743529" title="Kreda górna">
Kreda górna



</doc>
<doc id="743531" url="https://pl.wikipedia.org/wiki?curid=743531" title="Chilliwack">
Chilliwack

Chilliwack – miasto w Kanadzie w południowej części prowincji Kolumbia Brytyjska.

</doc>
<doc id="743535" url="https://pl.wikipedia.org/wiki?curid=743535" title="Goodeidae">
Goodeidae



</doc>
<doc id="743536" url="https://pl.wikipedia.org/wiki?curid=743536" title="Stadion Ob Jezeru">
Stadion Ob Jezeru

Stadion Ob Jezeru – stadion piłkarski w Velenju, w Słowenii. Został otwarty w 1955 roku. Może pomieścić 2500 widzów. Swoje spotkania rozgrywają na nim piłkarze klubu NK Rudar Velenje.

</doc>
<doc id="743541" url="https://pl.wikipedia.org/wiki?curid=743541" title="Kennewick">
Kennewick

Kennewick – miasto w Stanach Zjednoczonych w południowo-wschodniej części stanu Waszyngton (hrabstwo Benton). Razem z miastami Pasco i Richland tworzy aglomerację zwaną Tri-Cities. W 1996 roku w tych okolicach znaleziono Człowieka z Kennewick.

</doc>
<doc id="743544" url="https://pl.wikipedia.org/wiki?curid=743544" title="Fígols i Alinyà">
Fígols i Alinyà

Fígols i Alinyà (hiszp. "Fígols y Aliñá") – gmina w Hiszpanii, w Katalonii, w prowincji Lleida, w comarce Alt Urgell.
Powierzchnia gminy wynosi 101,78 km². Zgodnie z danymi INE, w 2005 roku liczba ludności wynosiła 273, a gęstość zaludnienia 2,68 osoby/km². Wysokość bezwzględna gminy równa jest 602 metry. Współrzędne geograficzne gminy to 42°12'17"N, 1°20'30"E.
Miejscowości.
W skład gminy Fígols i Alinyà wchodzi pięć miejscowości:

</doc>
<doc id="743545" url="https://pl.wikipedia.org/wiki?curid=743545" title="Rutebeuf">
Rutebeuf

Rutebeuf (ur. ok. 1230, zm. ok. 1285) – średniowieczny poeta francuski.
O jego życiu nie wiadomo prawie nic. Informacje o nim pochodzą przede wszystkim z jego własnych utworów. Najprawdopodobniej pochodził z Szampanii, do Paryża przeniósł się ok. 1250, był żonglerem. Niektórzy twierdzą, iż otrzymał staranne, być może uniwersyteckie wykształcenie, na co wskazywałby fakt, iż doskonale władał łaciną. Nazwisko "Rutebeuf", którym zwykł się przedstawiać w swoich tekstach, jest tylko pseudonimem i oznacza dosłownie "tęgi, mocny byk".
Rutebeuf był przede wszystkim poetą zaangażowanym, chętnie tworzącym satyry i tzw. "dits"(rzeczy), w których przedstawiał określone stanowisko na dany temat, posługując się parodią i ironią. Angażował się w spór świeckich wykładowców akademickich z zakonami żebraczymi po stronie tych pierwszych (poematy "Lis przewrotny", "Paryskie zakony", "Kłótnia uniwersytetu i jakobinów"), propagował ideę wypraw krzyżowych, pisał również teksty hagiograficzne ("Życie świętej Marii Egipcjanki"). Jego najważniejszymi dziełami były dramat "Cud o Teofilu" oraz zbiór poezji osobistej ("Ubóstwo Rutebeufa", "Małżeństwo Rutebeufa", "Skarga Rutebeufa").
W swojej poezji osobistej Rutebeuf przedstawiał się jako pozbawiony szczęścia w życiu nędzarz, pechowy na każdym polu: od życia prywatnego (nieudane małżeństwo, choroby), poprzez pracę (brak talentów, poza "zdolnością rymowania") aż do finansów (brak stałego miejsca zamieszkania i łóżka). Nie da się obecnie ustalić, na ile ukazywał w ten sposób prawdziwy obraz swojej sytuacji, na ile zaś dokonywał poetyckiej autokreacji, łącząc ze sobą kilka powszechnych w swojej epoce toposów.
Rutebeuf łączył dobrą znajomość zasad poetyckich i elegancję lingwistyczną (w tym zamiłowanie do gier słownych) z surowym, ocierającym się o wulgarność językiem paryskiego plebsu. Pod tym względem uważa się go za prekursora twórczości François Villona.
Polskie przekłady wierszy Rutebeufa znajdują się w Antologii poezji francuskiej Jerzego Lisowskiego.

</doc>
<doc id="743546" url="https://pl.wikipedia.org/wiki?curid=743546" title="Danko Cvjetičanin">
Danko Cvjetičanin

Danko Cvjetičanin (ur. 16 października 1963 w Zagrzebiu) – chorwacki koszykarz występujący na pozycji rzucającego obrońcy, reprezentant Jugosławii oraz Chorwacji, dwukrotny wicemistrz olimpijski, wielokrotny brązowy medalista mistrzostw świata i Europy. 
W latach 1998–2010 pełnił funkcję europejskiego koordynatora ds. skautingu drużyny Philadelphia 76ers.

</doc>
<doc id="743547" url="https://pl.wikipedia.org/wiki?curid=743547" title="Panama (Illinois)">
Panama (Illinois)

Panama – wioska w USA, w stanie Illinois, w hrabstwie Bond. Według spisu z 2000 roku wioskę zamieszkuje 323 osób.
Geografia.
Wioska zajmuje powierzchnię 0,9 km2, całość stanowi ląd.
Demografia.
Według spisu z 2000 roku wioskę zamieszkuje 323 osób skupionych w 155 gospodarstwach domowych, tworzących 84 rodzin. Gęstość zaludnienia wynosi 366,8 osoby/km2. W wiosce znajdują się 174 budynki mieszkalne, a ich gęstość występowania wynosi 197,6 mieszkania/km2. Wioskę zamieszkuje 97,83% ludności białej, 0,93% ludności stanowią rdzenni Amerykanie, 1,24% stanowi ludność więcej niż dwóch ras.
W wiosce są 155 gospodarstwa domowe, w których 20,6% stanowią dzieci poniżej 18 roku życia żyjących z rodzicami, 42,6% stanowią małżeństwa, 6,5% stanowią kobiety nie posiadające męża oraz 45,2% stanowią osoby samotne. 41,3% wszystkich gospodarstw domowych składa się z jednej osoby oraz 16,8% żyjących samotnie ma powyżej 65 roku życia. Średnia wielkość gospodarstwa domowego wynosi 2,08 osoby, natomiast rodziny 2,75 osoby. 
Przedział wiekowy kształtuje się następująco: 20,4% stanowią osoby poniżej 18 roku życia, 6,2% stanowią osoby pomiędzy 18 a 24 rokiem życia, 27,2% stanowią osoby pomiędzy 25 a 44 rokiem życia, 24,1% stanowią osoby pomiędzy 45 a 64 rokiem życia oraz 22% stanowią osoby powyżej 65 roku życia. Średni wiek wynosi 43 lat. Na każde 100 kobiet przypada 87,8 mężczyzn. Na każde 100 kobiet powyżej 18 roku życia przypada 87,6 mężczyzn.
Średni dochód dla gospodarstwa domowego wynosi 28 889 dolarów, a dla rodziny wynosi 38 125 dolarów. Dochody mężczyzn wynoszą średnio 29 861 dolarów, a kobiet 17 250 dolarów. Średni dochód na osobę w mieście wynosi 21 634 dolarów. Około 7,5% rodzin i 14% populacji miasta żyje poniżej minimum socjalnego, z czego 15,9% jest poniżej 18 roku życia i 8,3% powyżej 65 roku życia.

</doc>
<doc id="743548" url="https://pl.wikipedia.org/wiki?curid=743548" title="Ochotona princeps">
Ochotona princeps



</doc>
<doc id="743549" url="https://pl.wikipedia.org/wiki?curid=743549" title="Sojusznicza Rada Kontroli Niemiec">
Sojusznicza Rada Kontroli Niemiec

Sojusznicza Rada Kontroli Niemiec (, , , , "Sojuznyj Kontrolnyj Sowiet w Giermanii") – organ wojskowy z siedzibą w Berlinie istniejący w latach 1945–1990, działający regularnie w okresie sierpień 1945 – marzec 1948, sprawujący władzę zwierzchnią (suwerenną) na terytorium pokonanych i okupowanych Niemiec (w granicach z 1937), w imieniu rządów czterech mocarstw koalicji antyhitlerowskiej – Stanów Zjednoczonych, Wielkiej Brytanii, Francji i Związku Radzieckiego. Był najwyższym organem prawodawczym i administracyjnym działającym po 1945 r. na terenie okupowanych Niemiec jako całości. Siedzibą Rady był Berlin, a jej pierwotny skład stanowili czterej głównodowodzący wojsk koalicyjnych.
Skład.
Pierwotnymi reprezentantami mocarstw w Sojuszniczej Radzie Kontroli Niemiec byli: gen. Dwight Eisenhower (Stany Zjednoczone), marsz. Bernard Montgomery (Wielka Brytania), marsz. Gieorgij Żukow (Związek Radziecki) i gen. Jean de Lattre de Tassigny (Francja).
Powstanie.
Powołanie Sojuszniczej Rady Kontroli Niemiec zostało przewidziane na konferencji jałtańskiej w lutym 1945. Po bezwarunkowej kapitulacji niemieckiego Wehrmachtu (7 maja 1945) władzę w Rzeszy Niemieckiej sprawował w dalszym ciągu prezydent Rzeszy admirał Karl Dönitz oraz mianowany przez niego rząd, na którego czele stanął hr. Lutz Schwerin von Krosigk. Pod naciskiem ZSRR członkowie tych władz zostali jednak aresztowani przez Brytyjczyków 23 maja 1945.
Było to wydarzenie sprzyjające ogłoszeniu 5 czerwca 1945 deklaracji czterech głównodowodzących alianckich o objęciu władzy najwyższej w stosunku do Niemiec; stwierdzono w niej m.in.:
Tego samego dnia głównodowodzący wydali także oświadczenie o podziale Niemiec na strefy okupacyjne i formie zarządzania. Według tego oświadczenia Niemcy (w granicach z 1937) zostały podzielone na 4 strefy okupacyjne, a Berlin – na cztery sektory. Głównodowodzący stawali się gubernatorami wojskowymi stref okupacyjnych. Każdy z gubernatorów miał zarządzać swoją strefą, a całym krajem – Sojusznicza Rada Kontroli Niemiec. Uchwały Rady miały zapadać jednomyślnie, a przewodnictwo w Radzie powinno być sprawowane rotacyjnie (miesięczna kadencja każdego gubernatora).
Obydwa powyższe dokumenty doprowadziły do likwidacji centralnych organów władzy Rzeszy Niemieckiej oraz do utraty przez Niemcy suwerenności państwowej.
Obradująca pod koniec sierpnia 1945 konferencja poczdamska ustaliła szczegółowe zadania dla Rady: przeprowadzenie w Niemczech demilitaryzacji, denazyfikacji i demokratyzacji społeczeństwa, dekartelizacji gospodarki oraz decentralizacji administracji i przywrócenie samorządu terytorialnego.
Rada zbierała się trzy razy w miesiącu w gmachu sądu (niem. "Kammergericht") przy "Elßholzstr." 30-31 w amerykańskim sektorze Berlina. Przewodniczący Rady zmieniali się co miesiąc, a jej zebrania miały charakter formalny, gdyż wszystkie istotniejsze decyzje zapadały na szczeblu rządów i były przez Radę tylko proklamowane.
Przy Radzie akredytowały się misje wojskowe Australii, Afryki Płd., Belgii, Brazylii, Chin, Czechosłowacji, Danii, Grecji, Holandii, Indii, Jugosławii, Kanady, Luksemburga, Norwegii i Polski.
Działalność.
W trakcie 32 miesięcy swej działalności Rada uchwaliła m.in. następujące proklamacje i ustawy:
Uchwała Rady z dnia 20 listopada 1945 zawierała plan przesiedlenia ludności niemieckiej z Czechosłowacji, Polski i Węgier do stref okupacyjnych.
Epilog.
Powołanie 1 stycznia 1947 Bizonii, z połączenia amerykańskiej i brytyjskiej strefy okupacyjnej, oraz przywrócenie w 1948 marki niemieckiej, spowodowało, że Rada faktycznie straciła rację bytu, ponieważ Związek Socjalistycznych Republik Radzieckich uznał te działania za pogwałcenie porozumień poczdamskich. 20 marca 1948 marsz. Wasilij Sokołowski po raz ostatni wziął udział w jej obradach. Odtąd Sowieci uważali działalność Rady za zawieszoną, aż do jej posiedzeń w latach 1971 i 1990. Alianci zachodni w miejsce zawieszonej Rady utworzyli dla swoich stref okupacyjnych (Trizonia) w 1949 roku Wysoką Komisję Aliancką, działającą do 1955 r.
W okresie zawieszenia, jedyną utrzymaną przez Radę działalnością był wspólny nadzór nad Berlińskim Centrum Bezpieczeństwa Powietrznego (BASC) oraz więzieniem w Berlin-Spandau. Rada formalnie została rozwiązana dopiero 12 września 1990 mocą Traktatu o ostatecznym uregulowaniu w odniesieniu do Niemiec.

</doc>
<doc id="743552" url="https://pl.wikipedia.org/wiki?curid=743552" title="Inwersja opadów">
Inwersja opadów

Inwersja opadów - pas wysokości, w którym następuje zmniejszenie ilości opadów atmosferycznych w górach wraz ze znacznym wzrostem wysokości. 
Zazwyczaj przy podstawie gór ilość opadów rośnie wraz z wysokością, dopiero około 1-2 km powyżej ich podstawy zaczyna ona maleć - jest to związane ze zmniejszającą się ilością pary wodnej w atmosferze. Ten obszar - od lokalnego maksimum - nazywa się inwersją opadową. Istnieją jednak istotne różnice pomiędzy ilością opadów po zawietrznej i nawietrznej stronie gór zwłaszcza dla układów górskich ułożonych z południa na północ. Dla przykładu, opad po zachodniej stronie Gór Skalistych jest znacznie większy niż na wschodniej stronie.
W Polsce inwersja opadowa jest obserwowana wysoko w Tatrach.

</doc>
<doc id="743553" url="https://pl.wikipedia.org/wiki?curid=743553" title="Alinyà">
Alinyà

Alinyà – miejscowość w Hiszpanii, w Katalonii, w prowincji Lleida, w comarce Alt Urgell, w gminie Fígols i Alinyà.
Według danych INE w 2020 roku liczyła 44 mieszkańców – 22 mężczyzn i 22 kobiety. 

</doc>
<doc id="743554" url="https://pl.wikipedia.org/wiki?curid=743554" title="L’Alzina d’Alinyà">
L’Alzina d’Alinyà

L’Alzina d’Alinyà – miejscowość w Hiszpanii, w Katalonii, w prowincji Lleida, w comarce Alt Urgell, w gminie Fígols i Alinyà.
Według danych INE w 2020 roku liczyła 25 mieszkańców – 19 mężczyzn i 6 kobiet. 

</doc>
<doc id="743555" url="https://pl.wikipedia.org/wiki?curid=743555" title="Canelles (Fígols i Alinyà)">
Canelles (Fígols i Alinyà)

Canelles, Canelles de Segre – miejscowość w Hiszpanii, w Katalonii, w prowincji Lleida, w comarce Alt Urgell, w gminie Fígols i Alinyà.
Według danych INE w 2020 roku liczyła 4 mieszkańców – 2 mężczyzn i 2 kobiety. 

</doc>
<doc id="743557" url="https://pl.wikipedia.org/wiki?curid=743557" title="Nad pięknym modrym Dunajem">
Nad pięknym modrym Dunajem

Nad pięknym modrym Dunajem ("An der schönen blauen Donau", op. 314) – walc autorstwa Johanna Straussa II, skomponowany w 1867 roku. 
Historia utworu.
Johann Strauss napisał ten utwór na zamówienie Wiedeńskiego Męskiego Towarzystwa Śpiewaczego. Miał on być wykonany po raz pierwszy na karnawałowym koncercie Towarzystwa. Strauss, który przedtem nigdy nie komponował na chór zgodził pod warunkiem, że słowa powstaną dopiero po powstaniu walca, który zatytułował "Nad pięknym modrym Dunajem". Tytuł ten nawiązywał do wiersza o Dunaju w Baja na Węgrzech, mieście rodzinnym poety Karla Becka, który był autorem słów. Później Franz von Gernerth napisał nowy, bardziej "oficjalny" tekst pieśni. Premierowe wykonanie chóralne w dniu 15 lutego 1867 roku spotkało się z dość chłodnym przyjęciem. Popularność walc zyskał dopiero w wersji instrumentalnej, a pierwsze takie wykonanie miało miejsce 18 lutego 1867 roku, pod dyrekcją samego kompozytora.

</doc>
<doc id="743558" url="https://pl.wikipedia.org/wiki?curid=743558" title="Fígols">
Fígols

Fígols – miejscowość w Hiszpanii, w Katalonii, w prowincji Lleida, w comarce Alt Urgell, w gminie Fígols i Alinyà.
Według danych INE z 2005 roku miejscowość zamieszkiwały 152 osoby.

</doc>
<doc id="743559" url="https://pl.wikipedia.org/wiki?curid=743559" title="Masashi Kishimoto">
Masashi Kishimoto

 – japoński mangaka, znany przede wszystkim z serii mang "Naruto".
Życiorys.
Masashi Kishimoto zadebiutował jako mangaka pracą zatytułowaną "Karakuri", która została wydana w 1996 roku nakładem wydawnictwa Shūeisha. Za tę mangę otrzymał nagrodę Hop Step Award, przyznawaną raz w miesiącu przez redakcję magazynu „Shūkan Shōnen Jump” i przeznaczoną dla debiutantów.
Kolejna manga autorstwa Kishimoto – "Naruto", zadebiutowała 21 września 1999 w magazynie „Shūkan Shōnen Jump”. Wydawana była przez kolejne 15 lat, aż do 6 listopada 2014.

</doc>
<doc id="743560" url="https://pl.wikipedia.org/wiki?curid=743560" title="Perles (Hiszpania)">
Perles (Hiszpania)

Perles – miejscowość w Hiszpanii, w Katalonii, w prowincji Lleida, w comarce Alt Urgell, w gminie Fígols i Alinyà.
Według danych INE z 2005 roku miejscowość zamieszkiwało 16 osób.

</doc>
<doc id="743564" url="https://pl.wikipedia.org/wiki?curid=743564" title="Terje Rypdal">
Terje Rypdal

Terje Rypdal (ur. 23 sierpnia 1947 w Oslo) – norweski kompozytor i gitarzysta jazzowy.
Uczył się gry na pianinie i trąbce w wieku 5 do 12 lat, a gry na gitarze uczył się sam w wieku lat 12. Jako kilkunastolatek grał w zespole The Vanguards w latach 1962-1967. Studiował muzykologię na uniwersytecie w Oslo oraz muzykę w konserwatorium w Oslo w latach 1970-1972. Począwszy od 1969 grywał z Janem Garbarkiem. W roku 1972 utworzył grupę Odyssey.
W młodości zafascynowany był muzyką Jimiego Hendriksa, w późniejszym okresie – raczej muzyką poważną. Jego muzyka łączy elementy new age, rocka i jazzu.
Od 30 lat nagrywa dla wytwórni płytowej ECM. W nagraniach jego albumów uczestniczyli tacy muzycy, jak Jan Garbarek, Bobo Stenson, Palle Mikkelborg, Ketil Bjørnstad, Miroslav Vitouš, czy Jack DeJohnette. W Polsce występował w ramach Warsaw Summer Jazz Days 2005 wraz z Ketilem Bjørnstadem.

</doc>
<doc id="743565" url="https://pl.wikipedia.org/wiki?curid=743565" title="Jerzy Kasalik">
Jerzy Kasalik

Jerzy Józef Kasalik (ur. 10 września 1949 w Lipinach) – piłkarz grający na pozycji napastnika. Mistrz Polski z 1969 roku. Trener piłkarski.
W reprezentacji Polski wystąpił 3 razy strzelając jedną bramkę. Debiutował w meczu przeciwko Haiti 13 kwietnia 1974.

</doc>
<doc id="743567" url="https://pl.wikipedia.org/wiki?curid=743567" title="Mablung (elf)">
Mablung (elf)



</doc>
<doc id="743569" url="https://pl.wikipedia.org/wiki?curid=743569" title="Pierron">
Pierron

Pierron – wioska w USA, w stanie Illinois, w hrabstwie Bond. Według spisu z 2000 roku wioskę zamieszkuje 653 osób.
Geografia.
Wioska zajmuje powierzchnię 2,2 km2, całość stanowi ląd.
Demografia.
Według spisu z 2000 roku wioskę zamieszkuje 653 osób skupionych w 251 gospodarstwach domowych, tworzących 175 rodzin. Gęstość zaludnienia wynosi 296,6 osoby/km2. W wiosce znajdują się 268 budynki mieszkalne, a ich gęstość występowania wynosi 121,7 mieszkania/km2. Wioskę zamieszkuje 96,63% ludności białej, 0,15% stanowią Afroamerykanie, 0,15% ludności stanowią rdzenni Amerykanie, 0,15% stanowią Azjaci, 0,61% stanowi ludność innej rasy, 2,3% stanowi ludność więcej niż dwóch ras. Hiszpanie lub Latynosi stanowią 0,92% populacji.
W wiosce są 251 gospodarstwa domowe, w których 35,1% stanowią dzieci poniżej 18 roku życia żyjących z rodzicami, 55,4% stanowią małżeństwa, 10% stanowią kobiety nie posiadające męża oraz 29,9% stanowią osoby samotne. 23,9% wszystkich gospodarstw domowych składa się z jednej osoby oraz 10% żyjących samotnie ma powyżej 65 roku życia. Średnia wielkość gospodarstwa domowego wynosi 2,6 osoby, natomiast rodziny 3,16 osoby. 
Przedział wiekowy kształtuje się następująco: 27,4% stanowią osoby poniżej 18 roku życia, 10,6% stanowią osoby pomiędzy 18 a 24 rokiem życia, 29,1% stanowią osoby pomiędzy 25 a 44 rokiem życia, 22,5% stanowią osoby pomiędzy 45 a 64 rokiem życia oraz 10,4% stanowią osoby powyżej 65 roku życia. Średni wiek wynosi 35 lat. Na każde 100 kobiet przypada 108 mężczyzn. Na każde 100 kobiet powyżej 18 roku życia przypada 100 mężczyzn.
Średni dochód dla gospodarstwa domowego wynosi 35 595 dolarów, a dla rodziny wynosi 37 813 dolarów. Dochody mężczyzn wynoszą średnio 32 708 dolarów, a kobiet 20 859 dolarów. Średni dochód na osobę w mieście wynosi 18 196 dolarów. Około 4,1% rodzin i 5,1% populacji miasta żyje poniżej minimum socjalnego, z czego 2,9% jest poniżej 18 roku życia i 10,3% powyżej 65 roku życia.

</doc>
<doc id="743576" url="https://pl.wikipedia.org/wiki?curid=743576" title="Luis Miguel Brito García Monteiro">
Luis Miguel Brito García Monteiro



</doc>
<doc id="743577" url="https://pl.wikipedia.org/wiki?curid=743577" title="Alinya">
Alinya



</doc>
<doc id="743578" url="https://pl.wikipedia.org/wiki?curid=743578" title="Kwas taninowy">
Kwas taninowy

Kwas taninowy ("kwas garbnikowy", ) – organiczny związek chemiczny z grupy tanin. Zbudowany z glukozy i zazwyczaj 10 cząsteczek kwasu galusowego.
Kwas taninowy wykazuje silne działanie ściągające (adstringens). Zastosowany miejscowo na skórę i błony śluzowe denaturuje białka i w efekcie wytwarza błonę ochronną. Wykazuje działanie przeciwzapalne, hamujące krwawienia. Zmniejsza wrażliwość zakończeń czuciowych. Denaturuje także białka bakteryjne, dzięki czemu działa odkażająco. Stosowany jako lek w formie maści, past, roztworów i zasypek. Dawniej pozyskiwany z galasów.

</doc>
<doc id="743579" url="https://pl.wikipedia.org/wiki?curid=743579" title="Danko Cvjeticanin">
Danko Cvjeticanin



</doc>
<doc id="743581" url="https://pl.wikipedia.org/wiki?curid=743581" title="Pocahontas (Illinois)">
Pocahontas (Illinois)

Pocahontas – wioska w USA, w stanie Illinois, w hrabstwie Bond. Według spisu z 2000 roku wioskę zamieszkuje 727 osób.
Geografia.
Miasto zajmuje powierzchnię 2 km2, z czego 0,1 km2 (2,6%) stanowi woda.
Demografia.
Według spisu z 2000 roku miasto zamieszkuje 727 osób skupionych w 309 gospodarstwach domowych, tworzących 194 rodzin. Gęstość zaludnienia wynosi 374,3 osoby/km2. W mieście znajdują się 330 budynki mieszkalne, a ich gęstość występowania wynosi 169,9 mieszkania/km2. Miasto zamieszkuje 98,62% ludności białej, 0,14% stanowią Afroamerykanie, 0,28% ludności stanowią rdzenni Amerykanie, 0,28% stanowią Azjaci, 0,69% stanowi ludność więcej niż dwóch ras. 
W mieście są 309 gospodarstwa domowe, w których 31,4% stanowią dzieci poniżej 18 roku życia żyjących z rodzicami, 47,2% stanowią małżeństwa, 10,7% stanowią kobiety nie posiadające męża oraz 36,9% stanowią osoby samotne. 30,4% wszystkich gospodarstw domowych składa się z jednej osoby oraz 14,2% żyjących samotnie ma powyżej 65 roku życia. Średnia wielkość gospodarstwa domowego wynosi 2,35 osoby, natomiast rodziny 2,95 osoby. 
Przedział wiekowy kształtuje się następująco: 23,9% stanowią osoby poniżej 18 roku życia, 10,5% stanowią osoby pomiędzy 18 a 24 rokiem życia, 28,5% stanowią osoby pomiędzy 25 a 44 rokiem życia, 21,9% stanowią osoby pomiędzy 45 a 64 rokiem życia oraz 15,3% stanowią osoby powyżej 65 roku życia. Średni wiek wynosi 37 lat. Na każde 100 kobiet przypada 96,5 mężczyzn. Na każde 100 kobiet powyżej 18 roku życia przypada 93,4 mężczyzn.
Średni dochód dla gospodarstwa domowego wynosi 28 750 dolarów, a dla rodziny wynosi 37 000 dolarów. Dochody mężczyzn wynoszą średnio 27 361 dolarów, a kobiet 16 944 dolarów. Średni dochód na osobę w mieście wynosi 14 562 dolarów. Około 12,5% rodzin i 13,8% populacji miasta żyje poniżej minimum socjalnego, z czego 15,8% jest poniżej 18 roku życia i 17,5% powyżej 65 roku życia.

</doc>
<doc id="743582" url="https://pl.wikipedia.org/wiki?curid=743582" title="Canadian Hockey League">
Canadian Hockey League

CHL (ang. Canadian Hockey League, fr. Ligue Canadienne de Hockey, LCH - pol. "Kanadyjska Hokejowa Liga") – juniorskie rozgrywki hokeja na lodzie ustanowione w Kanadzie.
Rozgrywki zostały założone w 1972. Składają się z trzech szczebli ligowych:
Zwycięskie drużyny z każdej ligi rywalizują na koniec sezonu w turnieju o trofeum Memorial Cup.
Do występów w rozgrywkach są dopuszczeni zawodnicy w wieku 15-20 lat. 
W sezonie 2012/2013 w trzech ligach uczestniczy łącznie 60 zespołów (52 kanadyjskie i 8 amerykańskich).

</doc>
<doc id="743585" url="https://pl.wikipedia.org/wiki?curid=743585" title="Sura 3">
Sura 3



</doc>
<doc id="743586" url="https://pl.wikipedia.org/wiki?curid=743586" title="Podkast">
Podkast



</doc>
<doc id="743587" url="https://pl.wikipedia.org/wiki?curid=743587" title="Přemysl Obdržálek">
Přemysl Obdržálek

Přemysl Obdržálek (wym. ; ur. 12 marca 1977 w Gottwaldovie) – czeski siatkarz, grający na pozycji libero. Wielokrotny reprezentant swojego kraju.
W latach 1997–2005 reprezentował barwy klubów z Czech. W 2003 został wybrany najlepszym libero czeskiej ekstraligi. W sezonie 2005/2006 grał w austriackim HotVolleys Wiedeń, a następnie do 2008 roku był zawodnikiem Jadaru Sport Radom, uczestniczącego w Polskiej Lidze Siatkówki (2007 – 7. miejsce; 2008 – 9.).
Przez kilka lat był podstawowym zawodnikiem reprezentacji swojego kraju. W 2006 roku uczestniczył w Mistrzostwach Świata, które ze swoim zespołem zakończył na 2. fazie. Po meczach grupowych tego turnieju prowadził w rankingu najlepszych libero.

</doc>
<doc id="743589" url="https://pl.wikipedia.org/wiki?curid=743589" title="HolyWood">
HolyWood

HolyWood - dwupłytowa kompilacja nagrań polskiej grupy muzycznej Hunter. Oficjalna premiera miała miejsce 30 listopada 2006, jednak z powodu opóźnień w tłoczni było ono dostępna dopiero dwa tygodnie po premierze. 
Wydawnictwo zawiera płytę DVD, na której znalazł się zapis dwóch koncertów zarejestrowanych podczas Przystanku Woodstock (z roku 2003 i 2004), wiele bootlegów, wywiadów i zdjęć. Zamieszczona została również polskojęzyczna wersja utworu "Fallen" pod tytułem "Spadany". Pochodzący z wydawnictwa utwór "Easy Rider", zarejestrowany z gościnnym udziałem Krzysztofa Daukszewicza dotarł do 2. miejsca Listy Przebojów Programu Trzeciego Polskiego Radia.
Lista utworów.
Opracowano na podstawie materiału źródłowego.

</doc>
<doc id="743591" url="https://pl.wikipedia.org/wiki?curid=743591" title="MONUSCO">
MONUSCO

MONUSCO, czyli Misja Stabilizacyjna Organizacji Narodów Zjednoczonych w Demokratycznej Republice Konga (fr. "Mission de l’Organisation des Nations Unies en République Démocratique du Congo", ang. "United Nations Organization Mission in the Democratic Republic of the Congo"; przed 2011 jako MONUC, "Misja Organizacji Narodów Zjednoczonych w Demokratycznej Republice Konga") – misja ustanowiona przez Radę Bezpieczeństwa ONZ rezolucją S/RES/1279 z dnia 30 listopada 1999. Utworzona została w celu utrzymania łączności ze wszystkimi stronami porozumienia, do którego doszło w lipcu 1999 w Lusace. Wtedy to Demokratyczna Republika Konga i 5 państw regionu po latach walk podpisały porozumienie o zawieszeniu broni. 24 lutego 2000 Rada rozszerzyła mandat i rozmiar misji. Dowódcą kontyngentu MONUSCO jest Martin Kobler.
24 lutego 2013 w etiopskiej stolicy Addis Abebie miały miejsce rozmowy, które zakończyły się podpisaniem przez liderów krajów Wielkich Jezior porozumienia pokojowego dla wschodniej części Demokratycznej Republiki Konga. Sygnatariuszami porozumienia byli prezydenci DRK (Joseph Kabila), Angoli (José Eduardo dos Santos), Burundi (Pierre Nkurunziza), Republiki Środkowoafrykańskiej (François Bozizé), Republiki Konga (Denis Sassou-Nguesso), Rwandy (Paul Kagame), Republiki Południowej Afryki (Jacob Zuma), Sudanu Południowego (Salva Kiir Mayardit), Tanzanii (Jakaya Kikwete), Ugandy (Yoweri Museveni) i Zambii (Michael Sata). Świadkiem podpisania umowy był Sekretarz Generalny ONZ Ban Ki-moon. Dokument pozwalał 2500-osobowej brygadzie interwencyjnej wojsk MONUSCO brać udział w walkach z zorganizowanymi ugrupowaniami rebelianckimi. Wówczas siły oenzetowskie w Kiwu liczył 17 tys. żołnierzy z możliwością rozszerzenia kontyngentu do 19,8 tys. żołnierzy.
Mandat MONUSCO obejmuje: 

</doc>
<doc id="743600" url="https://pl.wikipedia.org/wiki?curid=743600" title="Kwas garbnikowy">
Kwas garbnikowy



</doc>
<doc id="743602" url="https://pl.wikipedia.org/wiki?curid=743602" title="Memorial Cup">
Memorial Cup

Memorial Cup (fr. Coupe Memorial) – trofeum przyznawane za zwycięstwo w rozgrywkach hokeja na lodzie Canadian Hockey League. Każdego roku walczą o nie zwycięzcy lig Western Hockey League, Ontario Hockey League, Ligue de hockey junior majeur du Québec oraz gospodarz zawodów. Puchar rozgrywany jest od 1919 roku.

</doc>
<doc id="743603" url="https://pl.wikipedia.org/wiki?curid=743603" title="Rudawiec (Izdebki)">
Rudawiec (Izdebki)

Rudawiec – przysiółek wsi Izdebki w Polsce, położony w województwie podkarpackim, w powiecie brzozowskim, w gminie Nozdrzec.
Wierni Kościoła rzymskokatolickiego należą do parafii pw. Zwiastowania Pańskiego w Izdebkach w dekanacie Brzozów.
W latach 1975–1998 przysiółek administracyjnie należał do województwa krośnieńskiego.

</doc>
<doc id="743605" url="https://pl.wikipedia.org/wiki?curid=743605" title="Fidel Alejandro Castro Ruz">
Fidel Alejandro Castro Ruz



</doc>
<doc id="743606" url="https://pl.wikipedia.org/wiki?curid=743606" title="Szczelina przeciwlotnicza">
Szczelina przeciwlotnicza

Szczelina przeciwlotnicza – tymczasowa bądź stała budowla ochronna, wykonywana zazwyczaj w okresie bezpośrednio poprzedzającym wybuch działań wojennych lub w okresie tych działań. Obiekty te mogą mieć różne kształty. Zwykle jest to długi i wąski tunel w kształcie zygzaka. Lokalizuje się je w odległości najwyżej 150 m od budynków mieszkalnych, ale nie bliżej niż 1/2 ich wysokości plus 3 m. Odległość ta ma zabezpieczyć szczeliny przed zagruzowaniem w wypadku zawalenia się budynku. Powinny być rozmieszczane w parkach, na terenie zieleńców lub skwerów. W szczelinach stosuje się wentylację typu grawitacyjnego. W tym celu używa się rur stalowych (lub innych) o przekroju 10-12 cm. Górna część rury powinna być zagięta (w kształcie fajki). Wlot powietrza znajduje w odległości około 40 cm od podłogi, natomiast wylot powinien być wykonany wyżej. Każdy otwór powinien być zaopatrzony w odpowiednie zamknięcie, którym w razie alarmu chemicznego lub promieniotwórczego zamyka się te otwory.
Szczeliny przeciwlotnicze budowano na skalę masową w czasie II wojny światowej oraz przed wojną. Obecnie większość zachowanych tego typu obiektów ma znaczenie wyłącznie historyczne. Utrzymywane w pełnej gotowości przez Obronę Cywilną stałe szczeliny przeciwlotnicze znajdują się m.in. w Lęborku, Ustce i Rybniku. Niektóre jak np. szczelinę w Wodzisławiu Śląskim czy dawne przyzakładowe szczeliny w Szprotawie-Iławie można zwiedzać.

</doc>
<doc id="743607" url="https://pl.wikipedia.org/wiki?curid=743607" title="Ben Johnson (lekkoatleta)">
Ben Johnson (lekkoatleta)

Ben Johnson, właśc. Benjamin Sinclair Johnson (ur. 30 grudnia 1961 w Falmouth na Jamajce) – kanadyjski lekkoatleta pochodzenia jamajskiego, który specjalizował się w biegach sprinterskich.
Jeden z najszybszych lekkoatletów w historii oraz bohater skandali związanych z nielegalnym dopingiem. Wielokrotny medalista największych międzynarodowych zawodów lekkoatletycznych. Rekordzista świata w biegach sprinterskich w latach 1986–1988. W roku 1988 po wykryciu niedozwolonego dopingu został zdyskwalifikowany i jednocześnie pozbawiony medali zdobytych od roku 1987. Po powrocie na bieżnię został ponownie – tym razem dożywotnio – zdyskwalifikowany w roku 1993.
Życiorys.
Początek kariery.
Johnson urodził się w miejscowości Falmouth na północnym wybrzeżu Jamajki. Gdy Ben miał 15 lat, jego rodzina wyemigrowała do Kanady i osiedliła się w miejscowości Scarborough w prowincji Ontario.
W Scarborough Johnson spotkał się z trenerem Charliem Francisem i dołączył do klubu sportowego przy York University. Pierwszym międzynarodowym sukcesem dla młodego sprintera było wywalczenie dwóch srebrnych medali – w biegu na 100 metrów oraz sztafecie 4 × 100 metrów – podczas igrzysk Wspólnoty Narodów w Brisbane w roku 1982. Rok później nie udało mu się powtórzyć sukcesów z Australii i podczas mistrzostw świata odpadł w półfinale biegu na 100 metrów uzyskując czas 10,44 s. Kanadyjska sztafeta 4 × 100 metrówz Joihnsonem w składzie odpadła w eliminacjach.
Podczas rozgrywanych w Los Angeles igrzysk olimpijskich sprinter sięgnął po brązowy medal w biegu na 100 metrów oraz wraz z kolegami z reprezentacji Kanady – Tonym Sharpe’em, Desaiem Williamsem oraz Sterlingiem Hindsem – w sztafecie 4 × 100 metrów. 22 sierpnia 1984 roku w Zurychu Johnson dwukrotnie bił rekord Kanady na setkę osiągając ostatecznie wynik 10,12.
W roku 1985 po siedmiu kolejnych pojedynkach Kanadyjczykowi udało się ostatecznie pokonać Carla Lewisa z USA. Po roku, 21 sierpnia, w Zurychu ponownie poprawił rekord Kanady pokonując dystans 100 metrów w czasie 10,11. Podczas zawodów pucharu świata 4 października czwarty raz w karierze ustanowił nowy rekord kraju w biegu na 100 metrów osiągając wynik 10,00.
15 stycznia 1986 roku podczas halowych zawodów w japońskiej Osace ustanowił halowy rekord świata w biegu na 60 metrów czasem 6,50. Trzy medale przyniosły Johnsonowi kolejne igrzyska Wspólnoty Narodów. W Edynburgu Kanadyjczyk był najszybszy w biegu na 100 metrów pokonując Linforda Chrisitie oraz w sztafecie 4 × 100 metrów. Brązowy medal przyniósł mu bieg na 200 metrów. 7 lipca w Moskwie podczas igrzysk dobrej woli jako pierwszy Kanadyjczyk uzyskał w biegu na 100 metrów czas poniżej 10 sekund: 9,95.
Podczas lekkoatletycznych mistrzostw świata w Rzymie (1987) Johnson okazał się najlepszy w biegu na 100 m i zyskał światową sławę. Swoją obecność w światowej czołówce potwierdził rekordem świata – 9,83.
Po rzymskim czempionacie Johnson stał się gwiazdą. Po pobiciu rekordu świata jego miesięczne przychody wynosiły około 480 000 dolarów. Sprinter otrzymał szereg nagród, a przez dziennikarzy został wybrany sportowcem roku 1987. Kanadyjczyk zajął także pierwsze miejsce w plebiscycie prestiżowego czasopisma "Track &amp; Field News" Track &amp; Field Athlete of the Year.

</doc>
<doc id="743608" url="https://pl.wikipedia.org/wiki?curid=743608" title="Kultura Erlitou">
Kultura Erlitou

Kultura Erlitou () – nazwa nadana przez archeologów kulturze z wczesnej epoki brązu (1900-1600 p.n.e.), której ślady obecności znalezione zostały w następujących prowincjach współczesnych Chin: Henan, Hubei, Shaanxi, Shanxi. Nazwa pochodzi od miejsca odkrycia największej osady w roku 1959 (o powierzchni 3 km²). Większość chińskich archeologów uważa, że kulturę Erlitou należałoby utożsamiać z półlegendarną dynastią Xia. Ten pogląd nie jest podzielany przez innych archeologów, jako że nie zachowały się żadne pisemne świadectwa dotyczące kultury Erlitou.

</doc>
<doc id="743609" url="https://pl.wikipedia.org/wiki?curid=743609" title="Uniwersytet Świętego Krzyża">
Uniwersytet Świętego Krzyża



</doc>
<doc id="743614" url="https://pl.wikipedia.org/wiki?curid=743614" title="Smithboro">
Smithboro

Smithboro – wioska w USA, w stanie Illinois, w hrabstwie Bond. Według spisu z 2000 roku wioskę zamieszkuje 200 osób.
Geografia.
Wioska zajmuje powierzchnię 3,1 km2, całość stanowi ląd.
Demografia.
Według spisu z 2000 roku wioskę zamieszkuje 200 osób skupionych w 76 gospodarstwach domowych, tworzących 55 rodzin. Gęstość zaludnienia wynosi 65,4 osoby/km2. W wiosce znajdują się 79 budynki mieszkalne, a ich gęstość występowania wynosi 25,8 mieszkania/km2. Wioskę zamieszkuje 96,5% ludności białej, 2% stanowią Afroamerykanie, 0,5% ludności stanowią rdzenni Amerykanie, 1% stanowi ludność więcej niż dwóch ras. Hiszpanie lub Latynosi stanowią 0,5% populacji.
W wiosce są 76 gospodarstwa domowe, w których 38,2% stanowią dzieci poniżej 18 roku życia żyjących z rodzicami, 56,6% stanowią małżeństwa, 11,8% stanowią kobiety nie posiadające męża oraz 27,6% stanowią osoby samotne. 25% wszystkich gospodarstw domowych składa się z jednej osoby oraz 9,2% żyjących samotnie ma powyżej 65 roku życia. Średnia wielkość gospodarstwa domowego wynosi 2,63 osoby, natomiast rodziny 3,16 osoby. 
Przedział wiekowy kształtuje się następująco: 29,5% stanowią osoby poniżej 18 roku życia, 7,5% stanowią osoby pomiędzy 18 a 24 rokiem życia, 30,5% stanowią osoby pomiędzy 25 a 44 rokiem życia, 19% stanowią osoby pomiędzy 45 a 64 rokiem życia oraz 13,5% stanowią osoby powyżej 65 roku życia. Średni wiek wynosi 36 lat. Na każde 100 kobiet przypada 94,2 mężczyzn. Na każde 100 kobiet powyżej 18 roku życia przypada 85,5 mężczyzn.
Średni dochód dla gospodarstwa domowego wynosi 21 250 dolarów, a dla rodziny wynosi 31 042 dolarów. Dochody mężczyzn wynoszą średnio 41 250 dolarów, a kobiet 11 875 dolarów. Średni dochód na osobę w mieście wynosi 10 284 dolarów. Około 25,5% rodzin i 26,4% populacji miasta żyje poniżej minimum socjalnego, z czego 32,4% jest poniżej 18 roku życia i 0% powyżej 65 roku życia.

</doc>
<doc id="743615" url="https://pl.wikipedia.org/wiki?curid=743615" title="Hrabstwo metropolitalne">
Hrabstwo metropolitalne

Hrabstwo metropolitalne () – jeden z dwóch rodzajów hrabstwa administracyjnego, angielskiej jednostki podziału administracyjnego. Obecnie w Anglii istnieje sześć hrabstw tego rodzaju i obejmują one największe aglomeracje. Warto pamiętać, że Wielki Londyn, będący pierwowzorem tej instytucji, formalnie nie jest hrabstwem metropolitalnym, jednak w praktyce funkcjonuje na podobnych zasadach.
Od czasu swego powstania w 1974 hrabstwa przeszły poważną ewolucję. Początkowo w każdym z nich istniała scentralizowana administracja obejmująca swoimi kompetencjami większość dziedzin należących do domeny samorządu terytorialnego i oparta na radach hrabstw ("county councils"). W 1986 rady zostały zlikwidowane, zaś ich uprawnienia przekazano dystryktom metropolitalnym. Od tego czasu hrabstwa metropolitalne stały się niemalże tylko hrabstwami ceremonialnymi, gdyż każda z ich części funkcjonuje niezależnie od siebie. Często zachowane zostały niektóre instytucje wspólne dla całego hrabstwa (np. systemy transportu), lecz są one zarządzane wspólnie przez dystrykty, bez udziału jakiejkolwiek instytucji centralnej.
Hrabstwa dzielą się na dystrykty metropolitalne, wypełniające obecnie ogromną większość zadań przypisanych samorządowi. Na ich terenie nie tworzy się jednolitych jednostek administracyjnych, gdyż w praktyce bardzo podobnym statusem cieszy się każdy dystrykt.

</doc>
<doc id="743621" url="https://pl.wikipedia.org/wiki?curid=743621" title="Kościół św. Jana Apostoła i Ewangelisty w Polskowoli">
Kościół św. Jana Apostoła i Ewangelisty w Polskowoli

Kościół pod wezwaniem świętego Jana Apostoła i Ewangelisty w Polskowoli – kościół parafialny parafii Świętego Jana Apostoła w Polskowoli.
Pierwszą drewnianą świątynię . Stała się ona siedzibą parafii w ówczesnej wsi Ruskowoli (wieś po odzyskaniu niepodległości przemianowano na Polskowolę). Kościół ten w roku 1875 przez zaborcę rosyjskiego zamieniony został na cerkiew prawosławną. Parafię odnowiono w roku 1919. Obecny drewniany kościół parafialny wybudowano w roku 1921 staraniem ks. Józefa Makarewicza.

</doc>
<doc id="743623" url="https://pl.wikipedia.org/wiki?curid=743623" title="Robert Garrett">
Robert Garrett

Robert S. Garrett (ur. 24 maja 1875 w Baltimore, zm. 25 kwietnia 1961 tamże) – amerykański lekkoatleta. Pierwszy nowożytny mistrz olimpijski w pchnięciu kulą i rzucie dyskiem.
Przebieg kariery.
Pochodził z bogatej rodziny. Studiował na Uniwersytecie Princeton. Osiągnął tam wiele sukcesów w lekkiej atletyce. Był kapitanem uniwersyteckiej drużyny lekkoatletycznej. Kiedy ogłoszono organizację pierwszych nowożytnych igrzysk olimpijskich w 1896 w Atenach, Garrett postanowił w nich wystąpić. W Stanach Zjednoczonych uprawiał głównie pchnięcie kulą oraz skoki. Profesor William Milligan Sloane zasugerował, by na igrzyskach spróbował również swych sił w rzucie dyskiem. Garrett opracował projekt dysku na podstawie literatury klasycznej (zwłaszcza Lukiana) i zlecił wykonanie go miejscowemu kowalowi. Egzemplarz ważył ok. 9 kilogramów i Garrett zaniechał myśli o starcie w tej konkurencji.
W Atenach przekonał się, że w istocie dysk jest znacznie lżejszy i postanowił zgłosić się do rywalizacji. Mimo zupełnego braku doświadczenia osiągnął najdalszy rezultat i zajął 1. miejsce ku zdumieniu i irytacji greckich rywali. Miejscowy faworyt Panajotis Paraskiewopulos przegrał z nim o 20 cm. Garrett zwyciężył na tych igrzyskach także w pchnięciu kulą oraz zajął 2. miejsce w skoku wzwyż ("ex aequo" z Jamesem Connollym) i w skoku w dal.
Na igrzyskach olimpijskich w 1900 w Paryżu Garrett zdobył brązowy medal w pchnięciu kulą oraz w trójskoku z miejsca. W eliminacjach rzutu dyskiem wszystkie próby miał nieudane.
W późniejszych latach został bankierem inwestycyjnym i zdobył bogactwo. Był fundatorem badań naukowych w dziedzinie archeologii i historii. Współfinansował ekspedycje archeologiczną w Syrii. Od 1932 do 1939 zasiadał w komitecie ds. wykopalisk w Antiochii i okolicach, zarówno je finansując, jak i pracując przy nich. Był kolekcjonerem średniowiecznych i renesansowych rękopisów. W 1942 przekazał Uniwersytetowi Princeton zbiór ponad 10.000 rękopisów, w tym 16 bizantyjskich.
Rekordy życiowe.
źródło:

</doc>
<doc id="743624" url="https://pl.wikipedia.org/wiki?curid=743624" title="Kościół ewangelicki św. Trójcy w Lędzinach-Hołdunowie">
Kościół ewangelicki św. Trójcy w Lędzinach-Hołdunowie



</doc>
<doc id="743625" url="https://pl.wikipedia.org/wiki?curid=743625" title="Ignacy Manteuffel">
Ignacy Manteuffel

Ignacy Manteuffel (ur. 3 września 1875 w majątku rodzinnym Taunagi (Inflanty Polskie), zm. 17 sierpnia 1927 w Kielcach) – polski prawnik, społecznik, działacz państwowy II Rzeczypospolitej.
Życiorys.
Ukończył gimnazjum filologiczne w Rydze. Po ukończeniu w 1897 Wydziału Prawnego Uniwersytetu Dorpackiego odbywał praktykę adwokacką w Rydze i Mitawie. W 1899 zamieszkał w Rydze, gdzie pracował jako adwokat. Był aktywnym działaczem wielu organizacji polskich na Kresach, m.in. prezesem Polskiego Towarzystwa Dobroczynności, członkiem zarządu Polskiego Towarzystwa Pomocy Ofiarom Wojny, członkiem korporacji akademickiej Konwent Polonia. W roku 1915 opuścił Rygę, przenosząc się na wieś do powiatu siebieskiego guberni witebskiej, potem zaś do Rzeżycy w Inflantach Polskich (Letgalii), gdzie piastował funkcję członka wydziału wykonawczego Komitetu Polskiego – instytucji broniącej interesów polskiej ludności – w konsekwencji został na przełomie 1917/1918 wydalony przez rządzących już bolszewików z Rzeżycy.
W marcu 1918 roku przeniósł się do Warszawy, gdzie pracował na stanowisku referenta, a potem radcy w Ministerstwie Opieki Społecznej i Ochrony Pracy rządu Królestwa Polskiego. Po odzyskaniu niepodległości, od czerwca 1919 rozpoczął pracę w Ministerstwie Spraw Wewnętrznych – w wydziale administracyjnym, a następnie prawnym.
20 września 1925 dowodził policją oraz wojskiem podczas pacyfikacji buntu więźniów w Więzieniu Ciężkim na Świętym Krzyżu.
Po utworzeniu województwa warszawskiego w styczniu 1920 r. powołany został na stanowisko naczelnika Wydziału Administracyjnego tamtejszego Urzędu Wojewódzkiego. Od 24 marca 1923 roku pełnił funkcję wicewojewody warszawskiego. 24 maja 1924 został mianowany wojewodą kieleckim (urząd swój objął faktycznie 4 czerwca).
Po trzech latach urzędowania zmarł nagle w Kielcach 17 sierpnia 1927. Uroczystości pogrzebowe odbyły się 19 sierpnia w Kielcach (z udziałem m.in. Ministra Spraw Wewnętrznych – Felicjana Sławoja Składkowskiego) oraz 20 sierpnia w Warszawie, gdzie Ignacy Manteuffel pochowany został na cmentarzu Powązkowskim.
Wojewoda Manteuffel był doświadczonym organizatorem życia publicznego, cenionym za wiele inicjatyw, które przyniosły województwu wymierne korzyści. Wymieniane są tu m.in. działania na rzecz poprawy stanu bezpieczeństwa publicznego, działania na rzecz szkolnictwa i opieki społecznej. Przyczynił się do założenia kanalizacji w niektórych miastach województwa. Wniósł duży wkład w prace remontowo-konserwatorskie Pałacu Biskupiego w Kielcach. Jego imieniem nazwano pośmiertnie Zakład Wychowawczo-Leczniczy dla dzieci gruźliczych w Rabsztynie. W uroczystości wmurowania kamienia węgielnego pod tę placówkę uczestniczył 24 lipca 1929 Prezydent RP – Ignacy Mościcki.
2 maja 1923 został odznaczony Krzyżem Oficerskim Orderu Odrodzenia Polski.
Pochowany na cmentarzu Powązkowskim w Warszawie (kwatera 217-5-32).
Żona: Emilia Paulina Schroeter (1886–1968) – córka Pawła, córki: Jolanta (1912–1986), Anna Beata (1915–2005).

</doc>
<doc id="743627" url="https://pl.wikipedia.org/wiki?curid=743627" title="Sorento (Illinois)">
Sorento (Illinois)

Sorento – wioska w USA, w stanie Illinois, w hrabstwie Bond. Według spisu z 2000 roku wioskę zamieszkuje 601 osób.
Geografia.
Wioska zajmuje powierzchnię 1,4 km2, całość stanowi ląd.
Demografia.
Według spisu z 2000 roku wioskę zamieszkuje 601 osób skupionych w 238 gospodarstwach domowych, tworzących 167 rodzin. Gęstość zaludnienia wynosi 429,7 osoby/km2. W wiosce znajdują się 255 budynki mieszkalne, a ich gęstość występowania wynosi 182,3 mieszkania/km2. Wioskę zamieszkuje 98,17% ludności białej, 0,67% ludności stanowią rdzenni Amerykanie, 0,33% stanowi ludność więcej niż dwóch ras. Hiszpanie lub Latynosi stanowią 1% populacji.
W wiosce są 238 gospodarstwa domowe, w których 38,2% stanowią dzieci poniżej 18 roku życia żyjących z rodzicami, 53,4% stanowią małżeństwa, 10,5% stanowią kobiety nie posiadające męża oraz 29,8% stanowią osoby samotne. 26,5% wszystkich gospodarstw domowych składa się z jednej osoby oraz 13% żyjących samotnie ma powyżej 65 roku życia. Średnia wielkość gospodarstwa domowego wynosi 2,53 osoby, natomiast rodziny 3,03 osoby. 
Przedział wiekowy kształtuje się następująco: 28,3% stanowią osoby poniżej 18 roku życia, 10,1% stanowią osoby pomiędzy 18 a 24 rokiem życia, 28,8% stanowią osoby pomiędzy 25 a 44 rokiem życia, 19,8% stanowią osoby pomiędzy 45 a 64 rokiem życia oraz 13% stanowią osoby powyżej 65 roku życia. Średni wiek wynosi 35 lat. Na każde 100 kobiet przypada 89,6 mężczyzn. Na każde 100 kobiet powyżej 18 roku życia przypada 92,4 mężczyzn.
Średni dochód dla gospodarstwa domowego wynosi 31 250 dolarów, a dla rodziny wynosi 32 125 dolarów. Dochody mężczyzn wynoszą średnio 28 889 dolarów, a kobiet 15 625 dolarów. Średni dochód na osobę w mieście wynosi 13 167 dolarów. Około 11,4% rodzin i 14,2% populacji miasta żyje poniżej minimum socjalnego, z czego 19,4% jest poniżej 18 roku życia i 6,1% powyżej 65 roku życia.

</doc>
<doc id="743628" url="https://pl.wikipedia.org/wiki?curid=743628" title="Sorento">
Sorento



</doc>
<doc id="743629" url="https://pl.wikipedia.org/wiki?curid=743629" title="Circuit de Barcelona-Catalunya">
Circuit de Barcelona-Catalunya

Circuit de Barcelona-Catalunya (do 2014 Circuit de Catalunya) – tor wyścigowy położony w niewielkiej miejscowości Montmeló na północ od Barcelony w Katalonii.
Tor zaczęto budować w roku 1989. Inwestycja została sfinansowana przez Royal Automovil Club de Catalunya, lokalny rząd i radę miasta Montmelo. Tor jest mało atrakcyjny podczas weekendów GP. Główny wpływ na to ma duża liczba testów przed GP oraz mało okazji do wyprzedzania. Inauguracyjny wyścig GP wygrał kierowca Williamsa – Nigel Mansell. Od roku 1991 corocznie odbywa się tutaj wyścig o Grand Prix Hiszpanii.
W 2015 roku kontrakt na organizację Grand Prix został przedłużony do 2019 roku. Rywalizacja odbywała się tu także w sezonie 2020 z powodu zastąpienia usuniętego z kalendarza toru Hockenheimring.
Zwycięzcy Grand Prix Hiszpanii Formuły 1 na torze Circuit de Barcelona-Catalunya.
Liczba zwycięstw (kierowcy):
Liczba zwycięstw (producenci podwozi):

</doc>
<doc id="743631" url="https://pl.wikipedia.org/wiki?curid=743631" title="Ujazdy (Wesoła)">
Ujazdy (Wesoła)

Ujazdy – przysiółek wsi Wesoła w Polsce, położony w województwie podkarpackim, w powiecie brzozowskim, w gminie Nozdrzec.
W latach 1975–1998 przysiółek administracyjnie należał do województwa krośnieńskiego.
W Ujazdach 5 marca 1945 został przypadkowo aresztowany przez NKWD Dragan Sotirović, zastępca dowódcy 14 pułku Ułanów Jazłowieckich Armii Krajowej.
Szkoła podstawowa.
Szkoła podstawowa została oddana do użytku została 3 września 1972 r., jako jedna z tzw. Tysiąclatek. Do szkoły uczęszczają dzieci z 4 wsi które należą do 3 gmin i 2 powiatów: z Ujazd i Rytej Górki (gmina Nozdrzec, powiat brzozowski), Wyrąb (gmina Dynów, powiat rzeszowski) oraz Nowej Wsi (gmina Błażowa, powiat rzeszowski). 20 września 2013 roku odbyło się przy szkole podstawowej uroczyste otwarcie czwartego na terenie Gminy Nozdrzec kompleksu boisk sportowych w ramach rządowego programu „Moje boisko – Orlik 2012”. W 2015 roku do użytku został oddany plac zabaw.
Ochotnicza Straż Pożarna.
Ochotnicza Straż Pożarna w Ujazdach powstała 20.12.1985 zrzeszając 35 druhów. Inicjatorem jej powstania był Julian Worek, który został pierwszym prezesem, a naczelnikiem Antoni Kopiec. Pierwsze wyposażenie bojowe stanowiły samochód „Żuk” (będący własnością prywatną), motopompa i mundury koszarowe przekazane przez Komendę Wojewódzką PSP w Krośnie. W 1988 roku podjęto inicjatywę budowy strażnicy. Oddany do użytku w 1991 roku obiekt, był budowany w czynie społecznym przy wsparciu finansowym i rzeczowym samorządu gminy. Tego samego roku jednostka otrzymała z Państwowej Straży Pożarnej w Krośnie samochód gaśniczy GBA 2,5/16 STAR 244. Społeczeństwo Ujazd w dowód wdzięczności za działalność strażaków w 1997 roku ufundowała dla jednostki sztandar. Obecnie, działająca na terenie gmin powiatów brzozowskiego, rzeszowskiego, jednostka liczy 30 druhów. 10 lipca 2016 roku OSP Ujazdy obchodziła jubileusz 30-lecia, podczas którego jednostka uhonorowana została brązowym medalem „Za Zasługi dla Pożarnictwa”.
Parafia.
W 1974 ks. abp Ignacy Tokarczuk roku erygował parafię w Ujazdach wydzielając ją z parafii Łubno, Kąkolówka, Wesoła i Błażowa. Przez kilka lat parafia korzystała z niewielkiej kaplicy pw. Ofiarowania Najświętszej Maryi Panny w domu ss. Prezentek, poświęconej w 1933 r. W 1982 roku rozpoczęto budowę nowego kościoła parafialnego, która trwała przez kolejne cztery lata. Zaprojektowany został on przez inż. A. Smoczyńskiego i inż. W. Jagiełłę. Świątynię poświęcił w 1986 r. ks. abp Ignacy Tokarczuk. Parafia pw. Matki Boskiej Królowej Nieba i Ziemi należy do dekanatu Błażowa. 
Ochronka s. Prezentek.
Obok skrzyżowania dróg w Ujazdach znajduje się ochronka sióstr Prezentek i stara kapelanówka. Ochronka została zbudowana w 1933 roku przez ks. proboszcza Siedleczkę z Wesołej, by mieszkańcy Ujazd nie musieli chodzić około 4 km do Weselskiego kościoła. Kaplica się rozwijała i była dobrodziejstwem dla okolicznych mieszkańców. Barierą był brak odpowiedniego mieszkania dla księdza. Kapelanię wybudowano w dolnym rogu posesji sióstr. Po wybudowaniu kapelanówki zamieszkał w niej ks. St. Szpunar w 1939, objąwszy obowiązki kapelana sióstr. W latach 1960. doprowadzono prąd do kaplicy i wybudowano stajnie oraz stodołę. 10 stycznia 1974 roku utworzono parafię w Ujazdach. Do 1984 roku wszystkie msze i sakramenty odprawiano w kaplicy dopóki nie wybudowano nowego kościoła. W 1991 roku siostry sprzedały ochronkę i opuściły Ujazdy. 

</doc>
<doc id="743636" url="https://pl.wikipedia.org/wiki?curid=743636" title="20 Armia Górska">
20 Armia Górska

20 Armia Górska () – niemiecki związek wojskowy, utworzony w styczniu 1942 jako AOK Laponia ("Armeeoberkommando"), od czerwca 1942 pod właściwą nazwą.

</doc>
<doc id="743638" url="https://pl.wikipedia.org/wiki?curid=743638" title="Tom Burke">
Tom Burke

Thomas Edmund „Tom” Burke (ur. 15 stycznia 1875 w Bostonie, zm. 14 lutego 1929 tamże) – amerykański lekkoatleta (sprinter), pierwszy mistrz olimpijski w biegach na 100 i 400 metrów. Jedyny, który zdobył oba te tytuły na jednych igrzyskach.
Życiorys.
Przybył do Aten jako mistrz Stanów Zjednoczonych w biegu na 440 jardów. Był jedynym amerykańskim lekkoatletą, który w trakcie igrzysk był aktualnym mistrzem kraju. Dwukrotny mistrz podczas pierwszych igrzysk olimpijskich w biegu na 100 i na 400 m. Uzyskał wówczas czas 12,0 s na 100 m (w eliminacjach 11,8 s) i 54,2 s na 400 m. Był prekursorem niskiego startu w biegach sprinterskich.
Przed igrzyskami znany był jako biegacz na 440 jardów; zdobył mistrzostwo USA w tej konkurencji w 1895 (49,6 s). Na 440 jardów był również mistrzem kraju w 1896 i 1897. Ostatni tytuł mistrzowski zdobył w 1898 w biegu na 880 jardów (2:00,4).
Był także akademickim mistrzem kraju. W 1896 i 1897 był niepokonany na dystansie 440 jardów (50,4 s) oraz w 1899 na 880 jardów (1:58,8). W 1899 reprezentował Uniwersytet Harvarda, zaś poprzednie tytuły zdobył jako reprezentant Uniwersytet Bostoński.
Jeden ze współorganizatorów pierwszego maratonu w Bostonie (1897). Burke pełnił funkcję startera tego wyścigu.
Ukończył prawo na Harvard University, a praktykował w Bostonie. Był również dziennikarzem; pisał dla „The Boston Journal” i „The Boston Post”. Przez krótki czas był trenerem lekkoatletycznym na Mercersburg Academy w Pensylwanii.
W 2014 przyjęty do National Track and Field Hall of Fame.
Rekordy życiowe:

</doc>
<doc id="743639" url="https://pl.wikipedia.org/wiki?curid=743639" title="Dystrykt metropolitalny">
Dystrykt metropolitalny

Dystrykt metropolitalny ("metropolitan district") – występująca w Anglii jednostka podziału administracyjnego, tylko na terenie hrabstw metropolitalnych. W hrabstwach tych jest to zwykle najniższy szczebel samorządu terytorialnego (niekiedy tworzone są jednostki pomocnicze, tak zwane "civil parishes").
Jednostki tego typu mogą dodatkowo posiadać honorowy tytuł "borough" ("metropolitan borough"; w praktyce posiadają go wszystkie dystrykty metropolitalne) lub "city".
Instytucja dystryktów metropolitalnych wzorowana jest na gminach Wielkiego Londynu ("London borough"). Od 1986 dzierżą one niemal całość władzy przewidzianej w brytyjskim systemie politycznym dla samorządów. W przeciwieństwie do dystryktów niemetropolitalnych, tego rodzaju jednostki obejmują przeważnie albo jedno – zwykle dość duże – miasto, albo zwartą część aglomeracji, i z tego powodu na ich terenie z zasady nie powołuje się niższego szczebla samorządu (oprócz "civil parishes"). Obecnie w całej Anglii istnieje 36 takich dystryktów, zgrupowanych w sześciu hrabstwach. 
Najważniejszym organem dystryktu jest jego rada ("borough council"), wybierana w wyborach powszechnych. Egzekutywę tworzy przewodniczący rady ("leader of the council") oraz powoływany przez niego zarząd ("cabinet"). Na czele dystryktów o statusie "borough" zasiada burmistrz ("mayor") wybierany przez radę miejską lub w wyborach bezpośrednich. W pierwszym przypadku jest to stanowisko o charakterze honorowym, a w drugim rzeczywista funkcja z uprawnieniami.
Do najbardziej znanych dystryktów metropolitalnych należą Manchester, Birmingham i Liverpool.

</doc>
<doc id="743641" url="https://pl.wikipedia.org/wiki?curid=743641" title="Emmanuel Maboang">
Emmanuel Maboang

Emmanuel Maboang-Kessack (ur. 27 listopada 1968 w Ndiki Mbam) – kameruński piłkarz, grał na pozycji ofensywnego pomocnika.
Życiorys.
W ojczyźnie jego klubem był Canon Jaunde, a za granicą grał jeszcze w Austrii (SK Maishofen), Portugalii (Rio Ave FC i Portimonense S.C.) oraz w Indonezji, w klubie o nazwie Pelita Jaya. Łącznie w meczach ligowych rozegrał 77 meczów i strzelił 5 goli.
Ma za sobą udział na dwóch Mundialach, w 1990 i 1994 roku. Na MŚ we Włoszech rozegrał trzy mecze, z Rumunią (został zmieniony w 58 minucie przez Rogera Millę), z Kolumbią cały mecz i z Anglią (zmieniony w 46 minucie również przez Millę). Natomiast na Mundialu w 1994 roku wziął udział w dwóch spotkaniach. Pierwsze, ze Szwecją (zmieniony w 88 minucie przez Davida Embé) i z Brazylią (zmieniony w 71 minucie przez Louisa M’Fede). Warto dodać, że przed tym turniejem Emmanuel zmienił nazwisko, z Maboang na Mabdean i używa go do dziś. Brał udział w Pucharze Narodów Afryki w 1992 roku i strzelił gola w przegranym 1:2 meczu o trzecie miejsce z Nigerią.
Po zakończeniu kariery założył firmę menedżerską o nazwie Komodo Sport. Załatwiał między innymi transfer byłego piłkarza Górnika Zabrze Nogawy do Canonu Jaunde.

</doc>
<doc id="743642" url="https://pl.wikipedia.org/wiki?curid=743642" title="Polskie Siły Zbrojne w ZSRR (1943–1944)">
Polskie Siły Zbrojne w ZSRR (1943–1944)

Polskie Siły Zbrojne w ZSRR, in. Armia Polska w ZSRR lub Armia Berlinga – nazwy przyjęte na określenie polskich jednostek wojskowych formowanych w ZSRR, pod kierownictwem polskich komunistów. Tworzono je po wyjściu z ZSRR Polskich Sił Zbrojnych pod dowództwem gen. Władysława Andersa, podporządkowanych rządowi Rzeczypospolitej Polskiej na uchodźstwie (w Londynie).
18 lipca 1944 Związek Patriotów Polskich przekazał Krajowej Radzie Narodowej swój dorobek organizacyjny i siłę zbrojną.
Formowanie.
Wyjście armii gen. Andersa na Bliski Wschód w 1942 roku nie wyczerpało polskich możliwości mobilizacyjnych w ZSRR. Oprócz Polaków w głębi ZSRR pozostawali jeńcy niemieccy pochodzenia polskiego, przymusowo wcieleni do Wehrmachtu, oraz byli obywatele polscy niepolskiej narodowości i sowiecka Polonia.
W nocy z 14 na 15 lutego 1943 roku Stalin wezwał na Kreml Zygmunta Berlinga i wyraził zgodę na sformowanie Wojska Polskiego, zawieszając jednak realizację tego projektu do czasu zakończenia rozmów z rządem polskim na emigracji.
W marcu 1943 roku na Kremlu odbyły się rozmowy w sprawie formowania nowych jednostek polskich, prowadzone pomiędzy Józefem Stalinem z jednej strony, a Wandą Wasilewską i ppłk Zygmuntem Berlingiem. W kwietniu Biuro Polityczne WKP(b) podjęło polityczną decyzję o formowaniu oddziałów polskich pod auspicjami powołanego w marcu Związku Patriotów Polskich.
Na czele komitetu powołanego do formowania wojska stanęła Wanda Wasilewska. Już na pierwszym posiedzeniu uzgodniono, że formowaną jednostką będzie dywizja piechoty, a ppłk Zygmunt Berling zostanie jej dowódcą. Stalin jednak, po powtórnej rozmowie z ppłk. Berlingiem postanowił, że będzie tworzona nie tylko dywizja piechoty, ale również pułk czołgów, eskadra lotnicza i inne jednostki. Tworzone oddziały miały stać się zalążkiem nowych, pozostających pod kierownictwem komunistów, Polskich Sił Zbrojnych.
1 Dywizja Piechoty im. Tadeusza Kościuszki.
Na rejon formowania dywizji wyznaczono obóz wojskowy Moskiewskiego Okręgu Wojskowego w Sielcach nad Oką.
6 maja Państwowy Komitet Obrony ZSRR podjął polityczną decyzję o formowaniu 1 Polskiej Dywizji Piechoty im. Tadeusza Kościuszki.
Dywizję formowano, z niewielkimi poprawkami, według etatu dywizji piechoty gwardii. Składała się ona z dowództwa, trzech pułków piechoty, pułku artylerii lekkiej, batalionu szkolnego oraz dywizyjnych pododdziałów zabezpieczenia i obsługi. Okres organizowania dywizji trwał do końca czerwca. W tym czasie utworzono jednostki, umundurowano, uzbrojono i wyposażono, a dywizja osiągnęła pełny stan etatowy. Wielkim przeżyciem dla nowo wcielanych żołnierzy było pojawienie się w obozie sieleckim ks. Wilhelma Kubsza oraz polska oprawa przysięgi składanej w rocznicę bitwy pod Grunwaldem, 15 lipca 1943 roku.
Poza etatem dywizji formowano: 1 pułk czołgów, trzy dywizjony artylerii, kompanię rusznic przeciwpancernych, kursy oficerskie, 1 Samodzielny Batalion Kobiecy im. Emilii Plater, zapasowy pułk piechoty, eskadrę lotnictwa myśliwskiego i nieetatową kompanię karną. Etatowo formowane wojska liczyły ponad 16 tys. żołnierzy, a ich uzbrojenie stanowiło: 9147 karabinów, 2548 pistoletów maszynowych, 792 karabiny maszynowe, 417 rusznic przeciwpancernych, 218 moździerzy, 102 działa oraz 39 czołgów i 8 dział pancernych.
1 Korpus Polskich Sił Zbrojnych w ZSRR.
10 sierpnia władze radzieckie zgodziły się na rozwinięcie dywizji w Korpus. Miał on się składać z dwóch dywizji piechoty, dwóch brygad – artylerii i pancernej, dwóch pułków – lotniczego i zapasowego, czterech samodzielnych batalionów oraz pododdziałów zabezpieczenia i obsługi. Dowódcą korpusu został gen. Zygmunt Berling, a jego zastępcami ppłk Włodzimierz Sokorski oraz gen. Karol Świerczewski.
1 września wzmocniona 1 DP wyruszyła na front i wzięła udział w bitwie pod Lenino, a pozostałe siły korpusu rozwijały się pod względem organizacyjnym i prowadziły szkolenie bojowe. Jednak od września do grudnia 1943 roku sformowano w korpusie tylko 1 batalion specjalny. Dopiero zajęcie zachodniej Ukrainy umożliwiło dalszy rozwój organizacyjny korpusu. Zreorganizowano wówczas artylerię korpuśną oraz rozpoczęto formowanie 3 Dywizji Piechoty. W grudniu liczba żołnierzy w korpusie przekroczyła 32 tys. żołnierzy. W marcu 1944 roku korpus częściowo zmotoryzowano (dotyczyło to pułków: artylerii lekkiej, 5 kompanii kablowo-tyczkowej i pododdziałów rozpoznawczych, sformowano też 1 batalion samochodowy). 11 marca włączono do korpusu dywizjon dział pancernych SU-85.
1 Armia Polska w ZSRR.
16 marca 1944 roku władze sowieckie wyraziły zgodę na przekształcenie 1 Korpusu w 1 Armię Polską. Dowódcą armii mianowano gen. dyw. Zygmunta Berlinga. Ośrodkiem formowania od marca do lipca 1944 rok był rejon Sum koło Charkowa, a od lipca do września – rejon Żytomierza.
20 lipca 1944 roku, 1 Armia Polska w ZSRR składała się z:
Walki oddziałów 1 Armii Polskiej
8 kwietnia 1944 roku na stacji kolejowej Darnica pod Kijowem 1 samodzielny dywizjon artylerii przeciwlotniczej stoczył nocną walkę z Luftwaffe atakującym stację zapełnioną transportami wojskowymi. Spośród około 50 atakujących samolotów Junkers Ju 88 strącono 5 samolotów.
W dniach 18–21 lipca zgrupowanie artylerii polskiej w składzie 1 i 5 Brygady Artylerii Ciężkiej, 1, 2 i 3 pułku artylerii lekkiej oraz 8 pułku artylerii haubic, 1 pułku moździerzy, 4 pułku artylerii przeciwpancernej i 5 dywizjonu pomiarów artyleryjskich, w łącznej sile 21 dywizjonów, wspierało wojska sowieckiej 69 Armii podczas walk nad Turią i Bugiem (nad rzekami Turią i Bugiem, w rejonie Dolska i Dorohuska). 23 lipca 69 Armia kontynuowała pościg za nieprzyjacielem, a zgrupowanie polskiej artylerii pod Husynnem dołączyło do przeprawiających się przez Bug związków 1 Armii Polskiej.
Skład PSZ w ZSRR w lipcu 1944.
Pułki lotnicze znajdowały się pod rozkazami dowódcy Kijowskiego Obszaru Powietrznego.
Przeformowanie.
21 lipca Polski Komitet Wyzwolenia Narodowego, wydał w imieniu Krajowej Rady Narodowej dekret scalający Armię Polską w ZSRR z Armią Ludową w Wojsko Polskie, a 22 lipca powołał Naczelne Dowództwo Wojska Polskiego.
Naczelnym Dowódcą WP został gen. Michał Rola-Żymierski, który w rozkazie wydanym 29 lipca nakazał używanie terminu Wojsko Polskie w podległych sobie wojskach.
8 sierpnia 1944 roku Naczelne Dowództwo WP wydało rozkaz nr 3, w którym rozwiązano Radę Wojenną Armii Polskiej w ZSRR.
Rozkaz ten ostatecznie kończy działalność Armii Polskiej w ZSRR.
Odezwa do Polaków – żołnierzy w armii niemieckiej.
Odezwa generała Zygmunta Berlinga rozrzucana na początku 1944 w formie ulotki na froncie wschodnim II wojny światowej (pisownia oryginalna):
ODEZWADowódcy Polskich Sił Zbrojnych w ZSRR Generała Brygady Z. BerlingaŻołnierze-Polacy w Armji Niemieckiej!
Trzy miesiące temu, jak groźne przypomnienie przestępstwa, stanęły przed niemieckimi zbrodniarzami na froncie Wschodnim zwarte szeregi zbrojnych mścicieli z 1 Dywizji Piechoty im. Tadeusza Kościuszki i Brygady Pancernej im. Bohaterów Westerplatte."Zmartwychwstałe dzięki Wielkiemu naszemu Sojusznikowi – Związkowi Radzieckiemu, Polskie Wojsko zadało już wrogowi bolesne ciosy".Jesteśmy przepełnieni dumą i radością, że nie zaginął duch bohaterstwa, że płonie wielkim płomieniem miłość Ojczyzny.Widzieliśmy na polu bitwy polskich żołnierzy, kiedy szli do szturmu, nie kładąc się zupełnie; widzieliśmy bezprzykładną zawziętość i pogardę śmierci; widzieliśmy, jak pękały linje obronne wroga jedna za drugą pod polskiemi ciosami; widzieliśmy przerażonych jeńców niemieckich, –"i możemy być pewni, że zbrodnie Niemców i ich pachołków w naszej Ojczyźnie nie ujdą bezkarnie".Nowi nasi bohaterowie idą i dojdą do Polski, a wtedy biada katom niemieckim!Wielu naszym żołnierzom Rząd Radziecki nadał wysokie odznaczenia za wspaniałą postawę bojową. Jesteśmy z tego dumni. W Ojczyźnie, którą oswobodzimy, czeka nas miłość i wdzięczność Narodu. To daje nam nowe siły.ŻOŁNIERZE-POLACY!Patrzyliście i patrzycie na okrucieństwa, mordy, pożary, które Niemiec szerzy w kraju. Bezustannie dochodzi do waszych uszu jęk mordowanych braci, rozpaczliwy płacz zamęczanych na śmierć waszych matek, żon, sióstr i dzieci. Do waszych męskich serc biegnie z Ojczyzny wołanie o ratunek, o pomoc."Nie wolno wahać się ani jednej chwili. Wy ten ratunek, tę pomoc dać musicie i musicie dać ją natychmiast".POLACY!Wkrótce przybędą na front nowe polskie dywizje. Wy gwałtem wciśnięci w znienawidzony mundur niemiecki musicie się znaleźć wśród nich. Wielu z pośród was już walczy z Niemcami!PRZECHODŹCIE Z BRONIĄ NA STRONĘ CZERWONEJ ARMJI!ŻĄDAJCIE ODESŁANIA DO POLSKIEGO WOJSKA!WASZE MIEJSCE WŚRÓD NAS!Naprzód! Do czynu! Na ratunek Ojczyźnie!Na pomoc naszym braciom i siostrom!

</doc>
<doc id="743643" url="https://pl.wikipedia.org/wiki?curid=743643" title="Spiros Louis">
Spiros Louis



</doc>
<doc id="743644" url="https://pl.wikipedia.org/wiki?curid=743644" title="Schönbrunn (Badenia-Wirtembergia)">
Schönbrunn (Badenia-Wirtembergia)

Schönbrunn – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis, wchodzi w skład wspólnoty administracyjnej Eberbach. Leży w Odenwaldzie, nad Neckarem, ok. 20 km na wschód od Heidelbergu, przy drodze krajowej B37.

</doc>
<doc id="743645" url="https://pl.wikipedia.org/wiki?curid=743645" title="Ryta Górka (Wesoła)">
Ryta Górka (Wesoła)

Ryta Górka – przysiółek wsi Wesoła w Polsce, położony w województwie podkarpackim, w powiecie brzozowskim, w gminie Nozdrzec.
W latach 1975–1998 przysiółek administracyjnie należał do województwa krośnieńskiego.
Przysiółek należy do parafii pw. Matki Boskiej Królowej Nieba i Ziemi w Ujazdach należącej do dekanatu Błażowa. Od roku 1971 działa jednostka Ochotniczej Straży Pożarnej, która od 1979 posiada własną remizę.

</doc>
<doc id="743646" url="https://pl.wikipedia.org/wiki?curid=743646" title="Kościół św. Filipa Neri w Kąkolewnicy">
Kościół św. Filipa Neri w Kąkolewnicy

Kościół pod wezwaniem świętego Filipa Neri w Kąkolewnicy – kościół parafialny parafii Świętego Filipa Neri w Kąkolewnicy.
Pierwszy kościół w Kąkolewnicy ufundował oraz wyposażył w roku 1767 starosta kąkolewnicki Filip Szaniawski. Obecny murowany kościół parafialny zbudowany został w roku 1870 przez ks. Juliana Perzanowskiego. Świątynia konsekrowana została w roku 1961. Od momentu wybudowania kościoła Kąkolewnica była filią parafii trzebieszowskiej. Parafia odnowiona została w roku 1919. Styl architektoniczny kościoła jest eklektyczny z cechami neoklasycyzmu, a wystrój wnętrza barokowy.

</doc>
<doc id="743650" url="https://pl.wikipedia.org/wiki?curid=743650" title="Kościół św. Filipa w Kąkolewnicy">
Kościół św. Filipa w Kąkolewnicy



</doc>
<doc id="743653" url="https://pl.wikipedia.org/wiki?curid=743653" title="Laudenbach (Badenia-Wirtembergia)">
Laudenbach (Badenia-Wirtembergia)

Laudenbach – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis, wchodzi w skład wspólnoty administracyjnej Hemsbach. Leży w Odenwaldzie, ok. 25 km na północ od Heidelbergu, przy autostradzie A5, drodze krajowej B3 i linii kolejowej Mannheim–Frankfurt nad Menem.

</doc>
<doc id="743656" url="https://pl.wikipedia.org/wiki?curid=743656" title="Zbigniew Horbowy">
Zbigniew Horbowy

Zbigniew Horbowy (ur. 28 października 1935 w Łanczynie, zm. 17 czerwca 2019 w Polanicy-Zdroju) – polski artysta plastyk zajmujący się wzornictwem przemysłowym, szkłem unikatowym i użytkowym, profesor na Wydziale Ceramiki i Szkła oraz rektor Akademii Sztuk Pięknych we Wrocławiu, uważany za czołowego polskiego projektanta szkła użytkowego i twórcę własnej szkoły wzorniczej, związany z Dolnym Śląskiem.
Życiorys.
Urodził się na kresach wschodnich Rzeczypospolitej we wsi Łanczyn w pow. Nadwórna, w dawnym woj. stanisławowskim. Z Kołomyi razem z rodziną został przesiedlony po II wojnie światowej na Ziemie Odzyskane do Kargowej pod Zieloną Górą. Tam uczęszczał do szkoły podstawowej. Szkołę średnią ukończył w Wolsztynie. Jako młody chłopak interesował się mechaniką i myślał o studiach politechnicznych, jednak namówiony przez przyjaciela, Jerzego Antkowiaka, zdał razem z nim egzaminy wstępne do Państwowej Wyższej Szkoły Sztuk Plastycznych we Wrocławiu.
Edukację artystyczną odbierał w pracowni szkła ówczesnego rektora Stanisława Dawskiego. Pracę dyplomową zrealizował w 1959 w Hucie Szkła „Sudety” w Szczytnej, wykonując pełny zestaw naczyń użytkowych ze szkła (jako pierwszy student tej uczelni). W hucie tej podjął także pierwszą pracę po studiach, jako projektant w Ośrodku Wzornictwa, którym w późniejszych latach również kierował. Związany był później z Hutą Szkła Artystycznego „Barbara” w Polanicy-Zdroju, gdzie w latach 1975-1989 jako kierownik artystyczny prowadził eksperymentalne studio projektowe. Angażował się wówczas w organizację polanickich plenerów szklarskich – w latach 1978–1989 był ich organizatorem i komisarzem. Z jego inspiracji powstała Pracownia Szkła Artystycznego „Inco” we Wrocławiu.
Od 1965 podjął pracę dydaktyczną na macierzystej uczelni, pracując jednocześnie w przemyśle. W ciągu 40 lat przeszedł wszystkie szczeble naukowe i administracyjne PWSSP. W 1989 otrzymał tytuł profesora zwyczajnego. Był kierownikiem pracowni i Katedry Szkła, prodziekanem, dziekanem, prorektorem. W kadencji 1999–2005 pełnił funkcję rektora uczelni (noszącej od 1996 nazwę Akademii Sztuk Pięknych). Był członkiem senatu tej uczelni. Jego uczniami byli znani artyści m.in. Czesław Zuber, prof. Małgorzata Dajewska, prof. Kazimierz Pawlak, Janusz Robaszewski i dr Mariusz Łabiński.
Mieszkał w Polanicy-Zdroju, prowadząc własne studio projektowe, opracowując m.in. projekty opakowań szklanych polskich alkoholi (m.in. dla Lubuskiej Wytwórni Wódek Gatunkowych „Polmos” w Zielonej Górze).
Twórczość.
Uważany jest za projektanta, który w Polsce jako jeden z pierwszych twórców odszedł od tradycyjnych wzorów i utorował drogę nowemu myśleniu w dziedzinie szkła artystycznego. Jego wzory opierają się na prostej konstrukcji, ekonomice formy, oszczędnej kolorystyce, chłodnej, obiektywnej linii. W wielu opiniach uważany jest również za reformatora polskiego wzornictwa i pierwszego „rasowego” designera w Polsce. W latach sześćdziesiątych i siedemdziesiątych XX w. w sklepach poszukiwano "szkieł Horbowego", co w czasach PRL było zjawiskiem wyjątkowym.
W opisach twórczości Horbowego podkreśla się upodobanie artysty do zwartych kształtów oraz prostych, wręcz surowych form. Dużo uwagi poświęca na eksperymenty technologiczne wzbogacające kolorystykę i różnicujące konsystencję szkła poprzez dodawanie do masy szklanej związków metali.
Profesor chętnie podejmował projekty i realizację dużych form architektonicznych w szkle, m.in. witraży o pow. 180 m² do kościoła (pw. Św. Jadwigi) w Częstochowie, kompozycji przestrzennych w Wytwórni Filmów Fabularnych we Wrocławiu, szklanych realizacji w firmach Cuprum i Provent we Wrocławiu.
Wystawy.
W jego dorobku było ponad 30 wystaw indywidualnych, m.in.: Wrocław 1961, Warszawa 1966, Sofia, Budapeszt i Wiedeń w 1968, Malbork 1970, Berlin i Drezno w 1971, Wrocław, Hradec Králové i Pardubice w 1972, Kłodzko 1973, Poznań i Wrocław 1975, Bremerhaven 1978, Poznań 1980, Wrocław 1986, Kłodzko 1987. Wziął udział w ponad 80 wystawach zbiorowych, z których ważniejsze to: Wrocław 1960, Kraków i Liége 1963, Berlin, Praga, Budapeszt, Belgrad, Sofia i Wiedeń w latach 1962–1963, Warszawa i Hannover w 1964, Paryż i Sztokholm w 1967, Warszawa 1969, Berlin 1972, Jablonec 1973, Duisburg, Wiedeń, Praga, Erfurt i Wrocław w 1974, Kłodzko 1976, Katowice i Drezno 1979, Wrocław 1980, Sztokholm, Mariańskie Łaźnie, Moskwa i Sofia 1988, Düsseldorf 1989, Rühimäki 1996.
Dzieła Zbigniewa Horbowego można oglądać:

</doc>
<doc id="743658" url="https://pl.wikipedia.org/wiki?curid=743658" title="Angelbachtal">
Angelbachtal

Angelbachtal – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar, wchodzi w skład wspólnoty administracyjnej Sinsheim. Leży ok. 20 km na południowy wschód od Heidelbergu, przy drogach krajowych B39 i B292.

</doc>
<doc id="743659" url="https://pl.wikipedia.org/wiki?curid=743659" title="Konflikt o sumie zerowej">
Konflikt o sumie zerowej



</doc>
<doc id="743661" url="https://pl.wikipedia.org/wiki?curid=743661" title="Zuzenhausen">
Zuzenhausen

Zuzenhausen – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar, wchodzi w skład wspólnoty administracyjnej Sinsheim. Leży ok. 15 km na południowy wschód od Heidelbergu, przy drodze krajowej B45 i linii kolejowej Eppingen-Heidelberg.
Współpraca.
Miejscowości partnerskie:

</doc>
<doc id="743666" url="https://pl.wikipedia.org/wiki?curid=743666" title="Dielheim">
Dielheim

Dielheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis, wchodzi w skład wspólnoty administracyjnej Wiesloch. Leży ok. 15 km na południe od Heidelbergu, przy autostradzie A6.

</doc>
<doc id="743667" url="https://pl.wikipedia.org/wiki?curid=743667" title="Powiat chmielnicki">
Powiat chmielnicki

Powiat chmielnicki – dawny powiat istniejący w latach 1956–1961 na terenie obecnych powiatów buskiego, kieleckiego, staszowskiego i pińczowskiego (woj. świętokrzyskie). Jego ośrodkiem administracyjnym był Chmielnik.
Powiat chmielnicki został powołany dnia 1 stycznia 1956 roku w województwie kieleckim, czyli 15 miesięcy po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat chmielnicki złożyło się 1 miasto i 25 gromad, które wyłączono z dwóch ościennych powiatów w tymże województwie:
W kolejnych latach zlikwidowano 7 gromad: Brzeziny, Gorzakiew, Maleszowa, Solec Stary, Suchowola, Śladków i Skrzelczyce.
Według stanu z 31 lipca 1959 r. powiat zajmował powierzchnię 618 km² i był zamieszkiwany przez 41 tysięcy osób. Jedynym miastem znajdującym się na terenie powiatu był Chmielnik zamieszkiwany przez 4 tys. osób (9,6% ludności powiatu). Był to powiat rolniczy. Liczba zatrudnionych w przemyśle i rzemiośle wynosiła zaledwie 9 na 1000 mieszkańców.
Powiat chmielnicki jako jednostka gospodarcza nie zdołał się skonsolidować. I tak, powiat został zniesiony 31 grudnia 1961 a gromady wchodzące w jego skład przyłączono do czterech ościennych powiatów (a więc nie wszystkie powróciły do pierwotnych powiatów):
a) "równocześnie będąc znoszona"

</doc>
<doc id="743671" url="https://pl.wikipedia.org/wiki?curid=743671" title="Państwowa Wyższa Szkoła Sztuk Plastycznych we Wrocławiu">
Państwowa Wyższa Szkoła Sztuk Plastycznych we Wrocławiu



</doc>
<doc id="743672" url="https://pl.wikipedia.org/wiki?curid=743672" title="Ilvesheim">
Ilvesheim

Ilvesheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis. Leży nad Neckarem, ok. 12 km na północny zachód od Heidelbergu, przy autostradzie A6.

</doc>
<doc id="743673" url="https://pl.wikipedia.org/wiki?curid=743673" title="Grupa Armii A">
Grupa Armii A

Grupa Armii A – niemiecka grupa armii istniejąca podczas II wojny światowej.
Formowanie i działania.
Utworzona w październiku 1939 rok z Grupy Armii Południe w górach Eifel. W maju 1940 ulokowana w środku niemieckiego natarcia na Francję. Atakowała przez Ardeny, doszła do kanału La Manche, i „zamknęła” Dunkierkę. W drugiej fazie walk francusko-niemieckich zreorganizowana i użyta nad Sommą. Po kampanii francuskiej przemianowana na Naczelne Dowództwo Zachód. Po ataku na ZSRR w 1941 roku oficjalnie nazwana Grupą Armii Południe.
Ponownie utworzona w kwietniu 1942 jako Sztab Anton, od maja 1942 roku jako Dowództwo Wybrzeża Azów. Od lipca 1942 przejęła południowy odcinek Grupy Armii Południe z powodu planowanej letniej ofensywy w kierunku Kaukazu i Stalingradu. Pod koniec marca 1944 roku przemianowana w Grupę Armii Południowa Ukraina.
Ponownie utworzona we wrześniu 1944 roku w południowej Polsce z jednostek Grupy Armii Północna Ukraina. 25 stycznia 1945 roku przemianowana na Grupę Armii Środek.
Dowództwo grupy armii.
Dowódcy grupy armii:

</doc>
<doc id="743674" url="https://pl.wikipedia.org/wiki?curid=743674" title="Andrzej Kosztowniak">
Andrzej Kosztowniak

Andrzej Tomasz Kosztowniak (ur. 31 marca 1976 w Radomiu) – polski polityk i samorządowiec, od 2006 do 2014 prezydent Radomia, poseł na Sejm VIII i IX kadencji.
Życiorys.
W trakcie nauki w szkole podstawowej i średniej był siatkarzem WKS Czarni Radom. Absolwent Wydziału Ekonomicznego Politechniki Radomskiej na kierunkach ekonomia i administracja oraz Wydziału Prawa i Administracji Uniwersytetu Marii Curie-Skłodowskiej w Lublinie.
Po ukończeniu studiów został pracownikiem dydaktycznym w Wyższej Szkole Handlowej w Radomiu, a od 2004 w Prywatnej Wyższej Szkole Ochrony Środowiska w tym mieście. Od 2003 był zatrudniony także w dziale administracyjnym Powiatowego Urzędu Pracy w Radomiu.
W drugiej turze wyborów samorządowych w 2006 został wybrany na prezydenta Radomia z ramienia Prawa i Sprawiedliwości. W wyborach samorządowych w 2010 ubiegał się o reelekcję z ramienia tej samej partii. 5 grudnia tego samego roku w drugiej turze wyborów samorządowych został wybrany na kolejną kadencję. W 2014 uzyskał mandat radnego rady miejskiej. Ubiegał się też ponownie o prezydenturę, przegrywając 30 listopada w drugiej turze z Radosławem Witkowskim z Platformy Obywatelskiej.
W 2015 wystartował w wyborach parlamentarnych z listy wyborczej PiS do Sejmu w okręgu radomskim. Otrzymał 23 521 głosów, uzyskując tym samym mandat posła VIII kadencji. W wyborach w 2019 z powodzeniem ubiegał się o poselską reelekcję, otrzymując 12 619 głosów.
Odznaczenia.
W 2013 otrzymał Brązowy Krzyż Zasługi.
Życie prywatne.
Żonaty z Małgorzatą, ma dwoje dzieci (Piotra i Aleksandrę).

</doc>
<doc id="743676" url="https://pl.wikipedia.org/wiki?curid=743676" title="Temesz">
Temesz

Temesz (łac. "Tibiscus" lub "Tibisis", rum. "Timiș", serb. Тамиш – "Tamiš", niem. "Temesch", węg. "Temes") – rzeka w południowo-zachodniej Rumunii (Banat) i w północno-wschodniej Serbii (Wojwodina). Lewy dopływ Dunaju. Długość – 359 km (241 km w Rumunii, 118 km w Serbii), powierzchnia zlewni – 13 085 km² (8085 km² w Rumunii, 5000 km² w Serbii), średni przepływ u ujścia – 47 m³/s.
Źródła Temeszu znajdują się na wschodnich stokach góry Semenic w paśmie górskim o tej samej nazwie, na południowym krańcu łańcucha Karpat. Stamtąd Temesz płynie na wschód, a po kilkunastu kilometrach ostro skręca na północ. Od tego miejsca rzeka zaczyna zataczać wielki, wybrzuszony na północ łuk na zachód. Koło miasta powiatowego Caransebeș Temesz opuszcza góry i wkracza na Równinę Temeszu – wschodni skraj Wielkiej Niziny Węgierskiej. Na nizinnym odcinku rzeka ma bieg wolny i meandrujący, w deszczowych latach często wylewa. Temesz przecina miasto Lugoj, następnie przepływa kilka kilometrów na południe od Timișoary. Koło wsi Jaša Tomić Temesz przecina granicę rumuńsko-serbską. Uchodzi do Dunaju koło Pančeva, kilka kilometrów na wschód od Belgradu. Końcowy odcinek rzeki jest żeglowny na długości 53 km.
Podczas powodzi w 2005 roku wody Temeszu zniszczyły serbskie wsie Boka i Jaša Tomić.
Największe dopływy Temeszu to Râul Rece, Slatina, Valea Mare, Rugiu, Pârâul Lung, Armeniș, Sebeș, Bistra, Șurgani, Timișana, Pogăniș, Timișul Mort i Vena Mare na odcinku rumuńskim i Brzava na odcinku serbskim.
Niegdyś ujście Temeszu do Dunaju znajdowało się 40 km dalej na zachód. W miejscu tym pozostało stare koryto rzeki zwane kanałem Karaš (Караш). Między tym kanałem, dolnym odcinkiem Temeszu a Dunajem leży region o powierzchni około 400 km², zwany "Pančevački Rit" (Панчевачки Рит). Były to bagna, które po II wojnie światowej zostały stopniowo osuszone i obecnie stanowią region intensywnego rolnictwa, zaopatrujący Belgrad w żywność. Pozostało tu wiele kanałów, starorzeczy i wysp rzecznych. Teren ten, przed II wojną niezamieszkany, obecnie jest gęsto zaludniony i stanowi północne przedmieście Belgradu – Palilula.

</doc>
<doc id="743677" url="https://pl.wikipedia.org/wiki?curid=743677" title="St. Leon-Rot">
St. Leon-Rot

St. Leon-Rot, Sankt Leon-Rot – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis. Leży ok. 15 km na południe od Heidelbergu, przy autostradach A5 i A6.

</doc>
<doc id="743682" url="https://pl.wikipedia.org/wiki?curid=743682" title="Carlyle">
Carlyle

Carlyle – sztuczny zbiornik wodny w większości położony w hrabstwie Clinton, a częściowo w hrabstwie Bond i hrabstwie Fayette. Jest to największy (105,2 km²) sztuczny zbiornik w stanie Illinois i największe jezioro całkowicie położone w tym stanie.
Jezioro zostało stworzone przez Korpus Inżynierów Armii Stanów Zjednoczonych, którzy wybudowali zaporę Carlyle w poprzek rzeki Kaskaskia na wysokości 136 metrów powyżej poziomu morza. Region na tym obszarze stanu Illinois, gdzie utworzono jezioro jest stosunkowo płaski, jezioro jest stosunkowo płytkie, maksymalna głębokość to 10,7 m, a średnia 3,4 m.
Wokół jeziora znajdują się parki stanowe: Eldon Hazlet State Park, South Shore State Park i Carlyle Lake Wildlife Management Area.
W rzece poniżej jeziora jest kontrolowany poziom wody, poziom wody w jeziorze waha się ostro w sezonach. Rzeczki wpływające do jeziora tworzą estuaria i błotniste obszary.
Carlyle jest używane do pływania łodziami i wędkowania. Wiele osób wykorzystuje jezioro do prób złapania sumika kanałowego, bassa wielkogębowego, bassa białego i pomoxisa.
Jezioro jest podzielone na dwie nierówne części wałem kolejowym o długości 6 kilometrów obsługiwanym przez BNSF Railway.
Jezioro zarządzane jest nadal przez Korpus Inżynierów Armii Stanów Zjednoczonych.
Istnieje piosenka zatytułowana "Carlyle Lake" wykonywana przez Sufjana Stevensa w albumie The Avalanche.

</doc>
<doc id="743684" url="https://pl.wikipedia.org/wiki?curid=743684" title="Macaulay Culkin">
Macaulay Culkin

Macaulay Carson Culkin (ur. 26 sierpnia 1980 w Nowym Jorku) – amerykański aktor i muzyk, który zdobył międzynarodową sławę dzięki roli Kevina McCallistera w filmach "Kevin sam w domu" oraz "Kevin sam w Nowym Jorku".
Młodość.
Urodził się na nowojorskim Manhattanie, jest trzecim z siedmiorga dzieci Christophera Corneliusa „Kita” Culkina i Patricii Brentrup, którzy byli ze sobą związani od 1974. Jego matka, pochodząca z Dakoty Północnej i posiadająca niemiecko-norweskie korzenie, pracowała jako telefonistka. Ojciec natomiast był kościelnym w miejscowym kościele, a w dzieciństwie występował jako aktor na Broadwayu. Ma dwoje starszego rodzeństwa, Shane'a (ur. 1976) i Dakotę (ur. 1978, zm. 10 grudnia 2008) oraz czworo młodszego: Kierana (ur. 1982), Quinn (ur. 1984), Christiana (ur. 1987) i Rory'ego (ur. 1989). Jego przodkowie od strony ojca pochodzili z Irlandii, Niemiec, Anglii, Szwajcarii i Francji. Siostra jego ojca, Bonnie, również jest aktorką filmową, zagrała m.in. w filmie "Szklana pułapka". Poza Macaulayem, swoich sił w aktorstwie próbowali także Christian i Quinn, ale bez większych rezultatów. Lepiej powiodło się natomiast jego dwóm młodszym braciom Kieranowi i Rory'emu, którzy nadal występują w filmach.
Przez pięć lat uczęszczał do katolickiej szkoły, przeniósł się do Professional Children's School, kształcącej dziecięcych aktorów. Uczył się również baletu w School of American Ballet.
Kariera.
Karierę aktorską rozpoczął w wieku czterech lat od występów w widowisku "Bach Babies" w Filharmonii Nowojorskiej. W 1985 zadebiutował w telewizyjnym filmie "The Midnight Hour", a w 1988 zagrał epizod w serialu "The Equalizer". Pojawił się też w wielu telewizyjnych reklamach. Po występie w "Pogrzebie wikinga" (1988) i "Do zobaczenia rano" (1989) jako jeden z nielicznych dziecięcych aktorów otrzymał wiele pochwalnych recenzji od krytyków z "The New Yorkera" i "The New York Timesa". Status wschodzącej, małoletniej gwiazdy potwierdził w 1989, gdy zagrał u boku Johna Candy'ego w komedii "Wujaszek Buck". Na początku lat 90. poznał Michaela Jacksona, z którym się zaprzyjaźnił. Wystąpił też w jego teledysku „Black or White”, a później został ojcem chrzestnym jego dwójki dzieci: Prince’a i Paris Jacksonów.
Międzynarodową sławę przyniosła mu rola Kevina McCallistera w przebojowej komedii familijnej "Kevin sam w domu" (1990), za którą otrzymał kilka nagród oraz nominację do Złotego Globu. Dwa lata później zagrał w równie kasowej kontynuacji filmu, "Kevin sam w Nowym Jorku". W międzyczasie pojawił się w telewizyjnym programie "Saturday Night Live" oraz zagrał w filmie "Moja dziewczyna" (1991), za co otrzymał dwie nominacje do nagrody MTV. Sukcesy tych produkcji przyczyniły się nie tylko do wzrostu popularności aktora, ale też jego gaży. O ile za występ w pierwszej części "Kevina samego w domu" otrzymał sto tysięcy dolarów, o tyle za film "Moja dziewczyna", jako pierwsza dziecięca gwiazda, dostał milion dolarów; za drugą część "Kevina samego w Nowym Jorku" zarobił już cztery i pół miliona, a za "Potyczki z tatą" i "Richie milionera" – po osiem milionów dolarów, co uczyniło go najlepiej zarabiającym nastoletnim aktorem. Pomimo początkowych sukcesów, jego kolejne filmy nie zdobyły uznania krytyków i odnosiły raczej umiarkowany sukces.
W 1995 wycofał się z aktorstwa, na co prawdopodobnie wpłynęło „wypalenie zawodowe” i rozstanie rodziców, którzy rozpoczęli sądową batalię o opiekę nad dziećmi i majątek nastoletniego aktora. Ostatecznie prawo do opieki otrzymała matka. W 2000 powrócił do aktorstwa, grając w wystawianej w Londynie sztuce "Madame Melville". Wiosną 2003 pojawił się gościnnie w serialu "Will &amp; Grace", za co zebrał wiele pozytywnych recenzji. W tym samym roku powrócił również na wielki ekran za sprawą filmu "Party Monster", w którym zagrał narkomana i mordercę, Michaela Aliga. Następną jego produkcją był film "Wszyscy święci!" z 2004. Jego rola została doceniona przez krytyków.
W kolejnych latach nie pojawiał się zbyt często w filmach. W 2006 wydał częściowo autobiograficzną książkę "Junior", w której opisał kulisy swojej sławy oraz trudne relacje z ojcem. W 2007 zagrał w filmie "Sex and Breakfast", a w 2011 – w eksperymentalnej produkcji Adama Greena, "The Wrong Ferarri", która w całości została nakręcona iPhonem. W 2013 założył pięcioosobowy zespół rockowy o nazwie The Pizza Underground.
W 2018 wystąpił w świątecznej reklamie Google Assistant, ponownie wcielając się w Kevina McCallistera.
Życie prywatne.
W 1998 poślubił aktorkę Rachel Miner, lecz ich małżeństwo nie trwało długo; w 2000 byli już w separacji, a dwa lata później ostatecznie się rozwiedli. W maju 2002 zaczął się spotykać z Milą Kunis. Ich nieformalny związek przetrwał do 2010, a na początku 2011 oficjalnie potwierdzono, że para nie jest już razem, ale pozostaje ze sobą w przyjacielskich kontaktach. Trzy lata później, pod koniec 2013, zaczął się spotykać z Jordan Lane Price, aktorką znaną z serialu "Wszystkie moje dzieci". Jego obecną partnerką życiową jest aktorka Brenda Song, z którą zagrał w filmie "Changeland".
17 września 2004 został aresztowany w Oklahomie za posiadanie 17,3 g marihuany, 16,5 mg alprazolamu i 32 mg klonazepamu. Opuścił areszt po zapłaceniu kaucji w wysokości 4 tys. dolarów. Podczas rozpraw nie przyznawał się do winy, ostatecznie został skazany na trzy roczne wyroki pozbawienia wolności w zawieszeniu oraz obarczony kosztami postępowania sądowego w wysokości 540 dolarów.

</doc>
<doc id="743687" url="https://pl.wikipedia.org/wiki?curid=743687" title="Infoboks">
Infoboks



</doc>
<doc id="743693" url="https://pl.wikipedia.org/wiki?curid=743693" title="Grzegorz Łomacz">
Grzegorz Łomacz

Grzegorz Łomacz (ur. 1 października 1987 w Ostrołęce) – polski siatkarz, reprezentant Polski, grający na pozycji rozgrywającego. Syn Lucjana Łomacza i brat Jakuba Łomacza.
W reprezentacji Polski rozegrał 112 meczów (stan na 17.08.2016 r.)
Sukcesy klubowe.
Mistrzostwa Polski Młodzików:
Mistrzostwa Polski Kadetów:
Mistrzostwa Polski Juniorów:
Puchar Challenge:
Mistrzostwo Polski:
Puchar Polski:
Superpuchar Polski:
Sukcesy reprezentacyjne.
Mistrzostwa Europy Kadetów:
Letnia Uniwersjada:
Memoriał Huberta Jerzego Wagnera:
Puchar Świata:
Mistrzostwa Świata:
Liga Narodów:
Mistrzostwa Europy:

</doc>
<doc id="743697" url="https://pl.wikipedia.org/wiki?curid=743697" title="Chromozom">
Chromozom



</doc>
<doc id="743709" url="https://pl.wikipedia.org/wiki?curid=743709" title="Irving Baxter">
Irving Baxter

Irving Knott „Irv” Baxter (ur. 25 marca 1876 w Utice, zm. 13 czerwca 1957 tamże) – amerykański lekkoatleta.
Przebieg kariery.
Na igrzyskach olimpijskich w 1900 startował w pięciu konkurencjach, w każdej z nich zdobywając medal. Najpierw zwyciężył w swej koronnej konkurencji skoku wzwyż wynikiem 1,89. Tego samego dnia później rozgrywano skok o tyczce. Ponieważ było to w niedzielę, główni faworyci (3 Amerykanów) nie startowali, zwłaszcza że rzekomo francuscy organizatorzy ich zapewnili, że konkurs będzie kontynuowany następnego dnia. Tak się jednak nie stało i Baxter, który zgłosił się do rywalizacji dlatego, że był w tym czasie na stadionie, został ponownym złotym medalistą z rezultatem 3,30 m.
Następnego dnia zdobył trzy srebrne medale w skoku wzwyż z miejsca, skoku w dal z miejsca, i trójskoku z miejsca, za każdym razem przegrywając z Rayem Ewrym.
Poza sukcesami olimpijskimi Baxter był mistrzem USA w skoku wzwyż (w latach 1897-1900 i 1902) oraz w skoku o tyczce (1899), a także mistrzem Kanady w skoku o tyczce w 1899 oraz Wielkiej Brytanii (AAA) w skoku wzwyż w 1900 i 1901 i w skoku o tyczce 1901. Ten ostatni tytuł zdobył w niecodziennych okolicznościach. Baxter przybył do Wielkiej Brytanii bez tyczki. Do konkursu zgłosił się poza nim tylko jeden zawodnik, W.H. Hodgson. Odmówił on pożyczenia tyczki Baxterowi, który wyrwał maszt flagowy i używając go jako tyczki osiągnął tę samą wysokość co rywal (3,00 m) dzieląc w ten sposób 1. miejsce.
Był bratem Hugha Baxtera, który czterokrotnie zdobył mistrzostwo USA w skoku o tyczce w latach 1883-1886.
W 1901 zdał egzamin adwokacki w stanie Nowy Jork i rozpoczął prywatną praktykę. Od 1903 był sędzią z nominacji Partii Demokratycznej, a potem powrócił do praktyki adwokackiej, która kontynuował z przerwą w czasie I wojny światowej.
Rekordy życiowe.
źródło:

</doc>
<doc id="743716" url="https://pl.wikipedia.org/wiki?curid=743716" title="Pga370">
Pga370



</doc>
<doc id="743717" url="https://pl.wikipedia.org/wiki?curid=743717" title="PGA370">
PGA370



</doc>
<doc id="743719" url="https://pl.wikipedia.org/wiki?curid=743719" title="Steven Nyman">
Steven Nyman

Steven Nyman (ur. 12 lutego 1982 w Provo) – amerykański narciarz alpejski specjalizujący się w konkurencjach szybkościowych, choć na początku swej kariery startował w konkurencjach technicznych. W 2002 roku zdobył dwa medale na mistrzostwach świata juniorów w Tarvisio. Najpierw zwyciężył w slalomie, a następnie zajął drugie miejsce w kombinacji, przegrywając tylko z Akselem Lundem Svindalem z Norwegii. Wśród seniorów najlepszy wynik osiągnął w 2015 roku, kiedy podczas mistrzostw świata w Vail/Beaver Creek, gdzie był czwarty w zjeździe. W zawodach tych walkę o brązowy medal przegrał ze Szwajcarem Beatem Feuzem o 0,34 sekundy. Był też między innymi dziewiętnasty w zjeździe na igrzyskach olimpijskich w Turynie w 2006 roku. Pierwszy raz na podium w zawodach Pucharu Świata stanął 1 grudnia 2006 w Beaver Creek, gdzie zajął 3. miejsce w zjeździe. Najlepsze wyniki w Pucharze Świata osiągnął w sezonie 2014/2015, kiedy to zajął 26. miejsce w klasyfikacji generalnej, a w klasyfikacji zjazdu był szósty.

</doc>
<doc id="743721" url="https://pl.wikipedia.org/wiki?curid=743721" title="Fancy">
Fancy

Fancy, właśc. Manfred Alois Segieth (ur. 7 lipca 1946 w Monachium) – niemiecki piosenkarz, popularny w latach 80. XX wieku.
Życiorys.
W wieku dwunastu lat zaczął grać na gitarze. Początkowo chciał zostać mnichem. Pierwsze piosenki napisał dla niego Todd Candi. Jego pierwsze single („Slice Me Nice”, „Chinese Eyes” i „Get Lost Tonight”) odniosły sukces komercyjny. Debiutancki album "Get Your Kicks" osiągnął status złotej płyty. W 1985 roku wystąpił po raz pierwszy we francuskiej telewizji oraz odbył trasę koncertową w Stanach Zjednoczonych. Singel „Bolero” odniósł sukces w Hiszpanii.
Na początku 1988 roku Fancy wydał album "Flames Of Love". Tytułowa piosenka stała się największym przebojem Fancy'ego. 
Jako kompozytor współpracował m.in. z Grantem Millerem, Lindą Jo Rizzo, Marcem Buchnerem i Mozzartem. Współpracował także z producentem Anthonym Monnem.
W 2000 roku wziął udział w eliminacjach do konkursu Piosenki Eurowizji z utworem „We Can Move Mountain”. Ostatecznie zdobył piąte miejsce.
W 2013 roku wziął udział w programie reality show "Celebrity Big Brother", w którym zajął siódme miejsce.
9 kwietnia 2021 na oficjalnym kanale artysty w serwisie YouTube swoją premierę miało nagranie „I Like Your Smile”, zaś tydzień później, 16 kwietnia 2021, wydano EP "I Like Your Smile", zapowiadające nadchodzący album piosenkarza pt. "Masquerade (Les Marionnettes)", którego premierę zaplanowano na 11 czerwca 2021.
18 listopada 2022 na kanale piosenkarza w serwisie YouTube zaprezentowano teledysk do piosenki „Running Man” (nowa wersja tego utworu z 1989 roku) promujący kolejny album Fancy'ego pt. "Diamonds Forever (Part I)", który będzie miał premierę 9 grudnia 2022. Na płycie znajdą się stare przeboje piosenkarza w nowych wersjach.

</doc>
<doc id="743725" url="https://pl.wikipedia.org/wiki?curid=743725" title="Stefan Kirtiklis">
Stefan Kirtiklis

Stefan Kirtiklis ps. "Sewer" (ur. 8 stycznia 1890 w Kolnie, zm. 24 czerwca 1951 w Magdalence) – uczestnik walk o niepodległość, major żandarmerii Wojska Polskiego, działacz państwowy II Rzeczypospolitej, polityk związany z obozem piłsudczyków, kawaler Krzyża Srebrnego Orderu Wojennego Virtuti Militari.
Życiorys.
Urodził się w rodzinie Andrzeja (nauczyciela) i Agnieszki z Prusińskich. W latach 1904–1905 jako uczeń szkoły realnej brał czynny udział w życiu politycznym. Od 1905 związany z niepodległościowym ruchem socjalistycznym (PPS i jej Organizacją Bojową oraz PPS-Frakcją Rewolucyjną). Za czynny udział w strajkach szkolnych został aresztowany przez władze carskie i osadzony w więzieniu śledczym. Po zwolnieniu z więzienia (ze względu na młody wiek) i ukończeniu szkoły realnej zmuszony był wyjechać jako emigrant polityczny za granicę do Brukseli, gdzie w latach 1909–1913 studiował na wydziale nauk ekonomicznych uniwersytetu brukselskiego. W latach 1914–1917 pracował w Polskiej Organizacji Wojskowej początkowo w Warszawie, następnie w okręgach Łomża, Zagłębie Górnicze, Piotrków oraz w Okręgu VI tej organizacji w Kielcach (od 1 maja do 19 października 1916), od 1918 w Wojsku Polskim. W grudniu 1918 obejmuje stanowisko inspektora Milicji Ludowej, następnie pełni funkcję oficera łącznikowego przy Zarządzie Cywilnym Ziem Wschodnich w Wilnie. W początkach 1919 brał czynny udział w marszu na Wilno i w walkach pod Wilnem, a po zajęciu Wilna organizował i dowodził batalionem milicji w tym mieście. Następnie zajmował szereg stanowisk kierowniczych w żandarmerii polowej w Wilnie, Mińsku oraz w innych miastach wschodniej Polski. Po zajęciu Wilna przez wojska gen. Lucjana Żeligowskiego w 1920 otrzymuje nominację na szefa służby bezpieczeństwa Litwy Środkowej, a w kwietniu 1921 nominację na dowódcę 1 dyonu żandarmerii polowej. Po ukończeniu wyższego kursu oficerskiego w Grudziądzu, w 1924 został powołany na stanowisko dowódcy 3 dyonu żandarmerii w Grodnie, które pełni do stycznia 1927. Następnie pełnił służbę w Korpusie Ochrony Pogranicza oraz był naczelnikiem Wydziału Bezpieczeństwa Urzędu Wojewódzkiego w Wilnie. Pełniąc służbę na tym stanowisku pozostawał w dyspozycji ministra spraw wewnętrznych oraz na ewidencji Kadry Oficerów Żandarmerii.
15 listopada 1928 awansował w Urzędzie Wojewódzkim w Wilnie z prowizorycznego naczelnika wydziału w VI stopniu służbowym na naczelnika wydziału w V stopniu służbowym z powierzeniem funkcji wicewojewody wileńskiego. Od 20 grudnia 1930 do 20 czerwca 1931 był wojewodą wileńskim, następnie od lipca do listopada 1931 wicewojewodą łódzkim, od 21 listopada 1931 do 14 lipca 1936 wojewodą pomorskim, wreszcie od 17 lipca 1936 do 9 września 1937 wojewodą białostockim. 11 września 1937 przeszedł w stan nieczynny, w połowie 1938 na emeryturę, zamieszkał w Wilnie. Związał się z grupą Walerego Sławka. Na terenie wileńskim był ponadto przewodniczącym Federacji Polskich Związków Obrońców Ojczyzny, prezesem Związku Legionistów Polskich i Związku Peowiaków.
Po okupacji Wilna przez Armię Czerwoną i aneksji Litwy przez ZSRR, został w październiku 1940 aresztowany przez NKWD i wywieziony do łagru nad Peczorą w Rep. Komi, gdzie przebywał do marca 1942. Uwolniony po układzie Sikorski-Majski, wraz z Armią Andersa latem 1942 opuścił ZSRR jako uchodźca cywilny. Osiadł w Palestynie. Od 1943 był członkiem zarządu Związku Patriotów Polskich w Palestynie na Bliskim Wschodzie (od marca do maja 1944 współredagował organ prasowy ZPP „Biuletyn Wolnej Polski”). Starał się o wyjazd do Moskwy, gdzie został wezwany pod koniec 1944, po czym 30 kwietnia 1945 przybył do Warszawy i objął stanowisko wicedyrektora departamentu w Ministerstwie Aprowizacji i Handlu, później pracował w Ministerstwie Ziem Odzyskanych jako dyrektor departamentu.
11 listopada 1934 Rada Miasta Kościerzyny nadała Stefanowi Kirtiklisowi tytuł Honorowego Obywatela Kościerzyny.
Po zwolnieniu z pracy w administracji zamieszkał w 1950 w Magdalence pod Warszawą, gdzie zmarł. Został pochowany na gdańskim Cmentarzu Srebrzysko (rejon X).
Życie prywatne.
W 1918 wziął ślub z poznaną w czasach działalności w PPS Janiną z Szymańskich (1897–1987), późniejszą posłanką na Sejm II RP 3 kadencji z ramienia BBWR i członkinią władz Związku Pracy Obywatelskiej Kobiet. Mieli dwie córki: Annę Barbarę i Marię Magdalenę.

</doc>
<doc id="743728" url="https://pl.wikipedia.org/wiki?curid=743728" title="Ruskowola">
Ruskowola



</doc>
<doc id="743730" url="https://pl.wikipedia.org/wiki?curid=743730" title="Kutry torpedowe projektu 206">
Kutry torpedowe projektu 206

Kutry torpedowe projektu 206 (w kodzie NATO 'Shershen') – typ radzieckich dużych kutrów torpedowych z lat 60. XX wieku, używanych przez marynarkę ZSRR oraz niektórych państw sojuszniczych. 
Historia.
W latach 50. zdecydowano w ZSRR opracować nowe kutry torpedowe, przewyższające charakterystykami masowo budowane kutry projektu 183 (w kodzie NATO P-6). W odróżnieniu od projektu 183 i wcześniejszych radzieckich kutrów torpedowych, nowe kutry miały mieć 4 wyrzutnie torpedowe, w miejsce dwóch. 
Prace projektowe prowadzono w latach 1956–1960 przez biuro Ałmaz, zajmujące się w tym czasie równolegle projektowaniem kutrów rakietowych projektu 205 (ozn. NATO 'Osa'). Dlatego też, a także w celu zapewnienia działania obu typów jednostek we wspólnych zespołach, kadłub kutrów torpedowych projektu 206 stanowił nieco pomniejszoną modyfikację kadłuba kutrów rakietowych projektu 205, jednostki te miały też taki sam ogólny układ konstrukcyjny i siłownię. W odróżnieniu od stalowo-drewnianych kutrów proj. 183, nowe jednostki miały kadłuby stalowe, co zwiększyło ich trwałość (było to lepsze rozwiązanie także od zastosowanego w polskich kutrach proj. 664 hydronalium), aczkolwiek na pierwszej jednostce wynikły problemy związane z wytrzymałością spawów, później pokonane. 
Seryjne kutry budowano od 1960 do 1974, w stoczniach w ZSRR w Jarosławiu i Zielonodolsku. Pierwszy wszedł do służby w październiku 1960. Kutry budowane do 1964 nie posiadały jeszcze stacji radiolokacyjnej kierowania ogniem artylerii MR-104, później montowanej. W kodzie NATO jednostki otrzymały oznaczenie " 'Shershen' ", często spolszczane w polskiej literaturze jako „Szerszeń”, nie była to jednak oryginalna nazwa typu.
Powstała także eksportowa wersja, bazująca na większym kadłubie kutra projektu 205, oznaczona jako projekt 206ER (w kodzie NATO: 'Mol'), której zbudowano 10 sztuk na eksport i 1 dla ZSRR.
Mimo takiego samego numeru projektu, wodoloty torpedowe projektu 206M i rakietowe projektu 206MR są już odrębnymi konstrukcjami, wywodzącymi się częściowo z okrętów projektu 206, lecz o kadłubach odpowiadających wymiarami kutrom proj. 205.
Służba.
Publikowane dane co do ilości zbudowanych jednostek nie są pewne – według jednego ze źródeł, zbudowano ich ok. 135, z czego część przekazano następnie innym krajom: NRD zakupiła 18, Bułgaria i Egipt po 6, Angola 4, Kongo i Korea Północna po 3, Republika Zielonego Przylądka, Gwinea, Gwinea Bissau i Jugosławia po 2 (w marynarce ZSRR pozostało 87). Dalsze 13 zbudowano w Jugosławii w stoczni w Kraljevicy na licencji (według innych źródeł, zakupiono w ZSRR 4 i zbudowano 10). Według innych danych, ogółem zbudowano w ZSRR 123 sztuki. 
Kutry te służyły w marynarce radzieckiej do końca lat 80., w niektórych innych marynarkach dłużej. 
Do NRD kutry te w liczbie 18 zostały dostarczone w latach 1968-1971, były wycofywane od 1984, ostatnie w lutym 1990. Nosiły numery trzycyfrowe, zaczynające się od 8 oraz nazwy własne.
W 1970 Bułgaria nabyła 4 kutry, a w 1978 2 dalsze. Nosiły numery:
24-29, od 1985: 104-106 i 114-116 oraz nazwy własne. Zostały one wycofane ze służby bojowej w 1993. Jeden do 2000 służył następnie jako patrolowiec straży granicznej, nr 524.
Dane taktyczno-techniczne.
Uzbrojenie:
Wyposażenie

</doc>
<doc id="743731" url="https://pl.wikipedia.org/wiki?curid=743731" title="Cmentarz Żołnierzy Włoskich we Wrocławiu">
Cmentarz Żołnierzy Włoskich we Wrocławiu

Cmentarz Żołnierzy Włoskich – nekropolia we Wrocławiu, na której pochowani są obywatele włoscy, przede wszystkim żołnierze – jeńcy wzięci do niewoli niemieckiej po przegranej przez Włochy bitwie pod Caporetto dnia 24 października 1917 roku.
Historia.
Budowę cmentarza rozpoczęto w roku 1927 w granicach ówczesnego "Kommunalfriedhof in Gräbschen Teil III" (Cmentarza Grabiszyńskiego III), a jej koszty pokrywał w całości rząd włoski. Pierwsze ciała pogrzebano w połowie tegoż roku, jednak nekropolię poświęcono i oficjalnie otwarto dopiero 2 listopada 1928 r. Złożono tu szczątki 1016 żołnierzy zmarłych w obozach jenieckich we Wrocławiu oraz w 71 innych miejscowościach wschodnich obszarów Niemiec, w tym Dolnego Śląska. 
Cmentarz powstał na wydzielonej z Cmentarza Grabiszyńskiego III kwaterze numer 50 podzielonej alejami, na planie krzyża łacińskiego, na cztery pola. W centralnym punkcie stanął zaprojektowany przez Angelo Regrettiego i wykonany w Monachium obelisk wysokości 5 metrów, z napisem w języku włoskim: "Pax – L'Italia ai suoi figli caduti nella guerra mondiale MCMXV–MCMXVIII" ("Pokój – Włochy swoim synom poległym w wojnie światowej 1915–1918"). Od grudnia 1943 do sierpnia 1944 pochowano tu także 20 obywateli włoskich, pracowników "Linke-Hofmann-Werke", internowanych w Niemczech po odsunięciu od władzy Mussoliniego, dokonanej przez marszałka Badogliego, a w okresie od 1947 do 1950 stopniowo przenoszono tu tymczasowe groby 27 żołnierzy (i być może cywili) włoskich, poległych w czasie oblężenia Wrocławia w roku 1945 i pochowanych pierwotnie na prowizorycznych kwaterach w całym Wrocławiu. 
W 1957 r. dzięki staraniom rządu włoskiego dokonano ekshumacji wszystkich Włochów zmarłych w latach 1943–1944 oraz 10 ciał z czasów oblężenia Wrocławia i pochowano je na cmentarzu Żołnierzy Włoskich w Warszawie. Niektórzy historycy przypuszczają, że wtedy też ekshumowano pozostałe ofiary oblężenia Wrocławia i pochowano je we Włoszech, jednak żadne dokumenty na to nie zachowały się. W tej samej dekadzie pierwotne nagrobki międzywojenne zostały zastąpione nowymi, które przetrwały do dziś. 
Po likwidacji III części cmentarza Grabiszyńskiego w roku 1963, kwatera żołnierzy włoskich otoczona jest terenem parku Grabiszyńskiego.

</doc>
<doc id="743734" url="https://pl.wikipedia.org/wiki?curid=743734" title="Ulica Krowoderska w Krakowie">
Ulica Krowoderska w Krakowie

Ulica Krowoderska – ulica w Krakowie, łączy ul. Basztową z al. J. Słowackiego, czyli I obwodnicę z II obwodnicą. Jest granicą między Kleparzem (strona nieparzysta) i Piaskiem (strona parzysta). Jej kontynuacją jest ulica Mazowiecka.
Nazwa ulicy nawiązuje do wsi Krowodrza, do której prowadziła droga na miejscu której powstała obecna ulica.

</doc>
<doc id="743738" url="https://pl.wikipedia.org/wiki?curid=743738" title="Eric Satie">
Eric Satie



</doc>
<doc id="743743" url="https://pl.wikipedia.org/wiki?curid=743743" title="Biblia ks. Wujka">
Biblia ks. Wujka



</doc>
<doc id="743744" url="https://pl.wikipedia.org/wiki?curid=743744" title="Standard rasy">
Standard rasy

Standard rasy – opis cech zewnętrznych danej rasy kotów, według których są one oceniane przez sędziów podczas wystaw. Standardy ras zostały opracowane przez Międzynarodową Federację Felinologiczną i zawierają dokładny opis poszczególnych części kotów: zarówno ich kształt jak i kolor.
Kot za zgodność ze standardem może podczas wystawy otrzymać maksymalnie 100 punktów, przy czym każda rasa ma swoje proporcje punktów.
Np. kot rasy Maine Coon (MCO) może otrzymać:
kot abisyński (ABY) zaś:

</doc>
<doc id="743749" url="https://pl.wikipedia.org/wiki?curid=743749" title="Stefan Pasławski">
Stefan Pasławski

Stefan Wiktor Paweł Pasławski (ur. 25 maja 1885 w Warszawie, zm. 17 lipca 1956 w Bangor) – generał brygady Wojska Polskiego.
Życiorys.
Stefan Pasławski urodził się 25 maja 1885 roku w Warszawie, w rodzinie Karola i Marii z Litauerów. Maturę uzyskał w IV Gimnazjum we Lwowie i dwa lata studiował prawo na lwowskim uniwersytecie. 16 grudnia 1905 roku został wybrany członkiem wydziału Czytelni Akademickiej we Lwowie (prócz niego także m.in. Czesław Mączyński, Tadeusz Wolfenburg). Był oficerem rezerwy cesarskiej i królewskiej armii. W okresie od 1 października 1909 do 30 września 1910 roku odbył obowiązkową jednoroczną służbę wojskową. W okresie od 9 lipca 1908 do 31 lipca 1914 roku był jednym z organizatorów i członkiem Rady Naczelnej Drużyn Bartoszowych. 10 sierpnia 1914 roku wstąpił do Legionu Wschodniego, a po jego rozwiązaniu do 3 pułku piechoty Legionów Polskich. 29 października 1914 roku w czasie bitwy pod Mołotkowem został ranny. Od 11 listopada 1915 do 17 listopada 1916 roku był komendantem Stacji Zbornej i Transportowej dla polskich legionistów (niem. "Sammel- und Transportstellen für polnische Legionäre") w Budapeszcie, w której „ogromnym nakładem pracy i wydatków z własnej kieszeni” zorganizował bibliotekę.
Od 1918 roku w Wojsku Polskim. Szef sztabu Dowództwa Okręgu Generalnego „Lublin” w Lublinie, zastępca komendanta wojskowego Warszawy, dowódca Białostockiego Pułku Strzelców, XL Brygady Piechoty, piechoty dywizyjnej 20 Dywizji Piechoty, a następnie 29 Dywizji Piechoty w Grodnie.
3 maja 1922 roku został zweryfikowany w stopniu pułkownika ze starszeństwem z dniem 1 czerwca 1919 roku i 59. lokatą w korpusie oficerów piechoty. Jego oddziałem macierzystym był 79 pułk piechoty w Słonimiu. W marcu 1923 roku został zastępcą komendanta Obozu Warownego „Wilno”. W listopadzie 1925 roku został przeniesiony do Korpusu Ochrony Pogranicza i mianowany dowódcą 2 Brygady Ochrony Pogranicza w Baranowiczach. W maju 1926 roku został przesunięty na stanowisko dowódcy 6 Brygady Ochrony Pogranicza w Wilnie. W czerwcu 1927 roku został przeniesiony z KOP do dyspozycji Ministra Spraw Wojskowych z równoczesnym przeniesieniem służbowym do Ministerstwa Skarbu na stanowisko głównego inspektora Straży Celnej. Następnie został komendantem głównym Straży Granicznej.
1 stycznia 1928 roku Prezydent RP Ignacy Mościcki awansował go na generała brygady ze starszeństwem z dniem 1 stycznia 1928 roku i 1. lokatą w korpusie generałów.
W latach 1928–1934 dowodził Okręgiem Korpusu Nr VIII w Toruniu. Z dniem 30 września 1934 roku został przeniesiony w stan nieczynny bez prawa do poborów.
W okresie od 29 września 1934 roku do 14 lipca 1936 roku był wojewodą białostockim, a od 14 lipca 1936 roku do 20 stycznia 1939 wojewodą stanisławowskim. W czerwcu 1938 otrzymał tytuł członka honorowego Związku Młodej Wsi województwa stanisławowskiego. 20 stycznia 1939 roku został powołany na stanowisko dyrektora Biura Inspekcji w Zarządzie Centralnym Ministerstwa Spraw Wewnętrznych. 24 kwietnia 1939 roku został przeniesiony ze stanu nieczynnego w stan spoczynku.
Po kampanii wrześniowej został internowany w Rumunii, w obozie w Băile Herculane, a później w Târgovişte. Od wiosny 1941 roku do wiosny 1945 roku przebywał w niewoli niemieckiej. Od października 1942 roku był jeńcem Oflagu VI B Dössel. Na emigracji we Francji i Wielkiej Brytanii. Zmarł 17 lipca 1956 roku w Bangor w Walii.
Jego oną była Aleksandra Pasławska z domu Judycka (zm. 1944), która była przewodniczącą Obwodu Związku Harcerstwa Polskiego w Stanisławowie.
Upamiętnienie.
Pod koniec 1938 poświęcono wybudowany Dom Ludowy TSL im. wojewody generała Stefana Pasławskiego w Żurawnie.
Z dniem 16 maja 2010 Minister Spraw Wewnętrznych i Administracji, Jerzy Miller nadał Warmińsko-Mazurskiemu Oddziałowi Straży Granicznej w Kętrzynie imię gen. bryg. Stefana Pasławskiego.

</doc>
<doc id="743753" url="https://pl.wikipedia.org/wiki?curid=743753" title="Złota rybka">
Złota rybka

Złota rybka – ogólna nazwa licznych odmian hodowlanych populacji jednego z podgatunków karasia chińskiego – "Carassius auratus auratus" – popularnie zwanego karasiem ozdobnym lub welonem, choć ta ostatnia nazwa odnosi się tylko do niektórych odmian o długich płetwach. Złote rybki to popularne na całym świecie ryby ozdobne, głównie akwariowe. Były hodowane w basenach (sadzawki, oczka wodne) i akwariach w Chinach już od VII wieku n.e. Znanych jest wiele odmian różniących się kształtem ciała, długością i kształtem płetw, jak i ubarwieniem. Poszczególne odmiany powinny odpowiadać określonym normom, a prowadzący do tego proces jest długotrwały, dlatego „rasowe” osobniki są trudno dostępne i bardzo drogie. Ryby te nie są polecane dla początkujących akwarystów. Zwłaszcza trzymanie ich w kulach wywołuje często burzliwe dyskusje – jako sporych rozmiarów ryby stadne powinny być trzymane w zbiornikach o odpowiednio dobranej wielkości i właściwej filtracji wody.
Występowanie.
Złota rybka nie występowała w naturze w formie dzikiej. Jest efektem selekcji prowadzonej od ponad 1000 lat w Chinach, a następnie w Japonii, Wietnamie i w kilku innych krajach. W wyniku celowej lub przypadkowej introdukcji (uciekinierzy z hodowli) pojawiła się w wodach śródlądowych wielu krajów świata. W niektórych utworzyła trwałe, zdziczałe populacje.
Budowa.
Dziko żyjące karasie, od których wywodzą się złote rybki mają wysokie, srebrnoszare lub oliwkowoszare ciało oraz grubą nasadę ogona. Ciało jest osłonięte dużymi łuskami cykloidalnymi. Górna krawędź płetwy grzbietowej jest lekko wklęsła. U form dziko żyjących zdarzają się jednak osobniki o ciele niskim i krótszym.
Historia domestykacji.
Hodowla złotych rybek rozpoczęła się w Chinach. Chińczycy poławiający karasie, popularne w Chinach ryby konsumpcyjne, przenosili je z naturalnych siedlisk do małych zbiorników wodnych w sąsiedztwie domostw, gdzie były przechowywane żywe w celu spożycia w późniejszym okresie. Pierwsze pisemne wzmianki o rybach z czerwonymi łuskami pochodzą z Chin, z czasów dynastii Qin (265–420 n.e.). Ryby te widziano w jednym z jezior w górach Lushan i w Rzece Czerwonej w pobliżu dzisiejszej prowincji Shaanxi. Nie ma wprawdzie pewności, że te właśnie ryby były protoplastami dzisiejszych złotych rybek, ale jest to wysoce prawdopodobne. Przypuszczalnie, w wyniku celowego dobierania czerwono ubarwionych osobników uzyskano pierwsze odmiany hodowlane. Przyjmuje się, że początek celowej hodowli złotych rybek przypada na okres panowania dynastii Tang (618–907 n.e.). Z tego okresu pochodzi wiele notatek o hodowlach złotych rybek.
Niektórzy badacze dopatrują się wpływu buddyzmu na zmianę podejścia hodowców do tych zwierząt: uratowanie (darowanie życia) niektórych zwierząt przeznaczonych do spożycia było dobrym uczynkiem wpływającym na dalszy los człowieka. W ten sposób zaczęły się pojawiać w Chinach małe zbiorniki wodne nazywane "stawami miłosierdzia", a praktyka darowania zwierzęciu życia nazwana została "fangsheng" (放生).
Po 960 n.e., za panowania kolejnej dynastii – Song, złote rybki pojawiły się (wraz z wieloma innymi zwierzętami) w prywatnych basenach domowych. Ten okres jest przyjmowany za początek domestykacji tych ryb i celowego krzyżowania wybranych osobników. Początkowo, hodowcami złotych rybek byli wyłącznie ludzie zamożni, zwykle właściciele ziemscy.
Historia hodowli i introdukcji.
Z początkiem 2. tysiąclecia rosła liczba entuzjastów złotych rybek oraz znaczenie tych zwierząt w życiu ludzi. Hodowle jednogatunkowe umożliwiały hodowcom nabieranie doświadczenia, umożliwiały tworzenie nowych odmian i ich propagację. W XIII wieku funkcjonował już handel odmianami złotych rybek, nazywany "yu'erhuo". Przeniesienie ryb z basenów do zbiorników przypominających akwarium nastąpiło pomiędzy XIII a XVI wiekiem. Od tego czasu hodowcami byli zarówno ludzie bogaci, jak i mniej zamożni.
Obserwacje odnotowane w 1590 roku mówią o odmianach o krótkim ciele i podwójnoogonowych. Zawierają także niejasną notatkę o teleskopowych oczach. Takie oczy u złotych rybek były z pewnością znane w połowie XVIII wieku. W Europie odmiany teleskopowe upowszechniły się pod koniec XIX wieku.
Ryby o przezroczystych łuskach pojawiły się w 1688, ale przez długi czas pozostawały słabo rozprzestrzenione. Ta cecha utrzymała się w odmianie teleskop kaliko, a następnie została przekazana w drodze krzyżowania do odmiany szubunkin i do większości odmian podwójnoogonowych. Brak płetwy grzbietowej odnaleziono na ilustracji z 1726. W Europie takie ryby były znane w 1760.
Historia rozprzestrzeniania się złotych rybek w Azji jest słabo udokumentowana. Wydaje się prawdopodobne, że najpierw dotarły do Indochin i krajów sąsiadujących z Chinami, a dopiero później do Japonii, gdzie pojawiły się w początkach XVI wieku. Za protoplastów japońskich odmian uważane są chińskie odmiany: hibuna wakin, ranchu, ryukin i demekin.
Pierwszym europejskim krajem, do którego sprowadzono – pochodzące z Makau lub, według innej wersji, z Jawy przez Afrykę Południową – żywe okazy złotych rybek była Portugalia. Nastąpiło to prawdopodobnie w XVII w. W literaturze wymieniane są dwie daty: 1611 lub 1691, lecz z powodu braku jednoznacznego źródła daty te podawane są w wątpliwość. Z tego samego wieku (rok 1691) pochodzą pierwsze zapisy z Anglii. W XVIII wieku te akwariowe ryby rozprzestrzeniły się po Europie i dotarły do Rosji. Pierwsze rozmnożenie w północnej Europie odnotowano w Holandii w 1728 roku.
Za datę introdukcji do Stanów Zjednoczonych przyjmuje się rok 1874. Krótko później pojawiły się pierwsze odmiany amerykańskie: "veiltail" (welon) i "comet" (kometa). Wielka Brytania dopiero znacznie później mogła pochwalić się nowymi odmianami szubunkina (londyńską i brystolską).
Badania doświadczalne.
Złota rybka była wykorzystywana jako obiekt badań w laboratoriach. Została wykorzystana, między innymi, do badań nad zachowaniem się tego gatunku w stanie nieważkości z wykorzystaniem samolotu odrzutowego mogącego uzyskać przyspieszenie większe od 1 g.
Współczesne odmiany.
W trakcie ponad tysiącletniej hodowli złotych rybek uzyskano około 300 odmian (form hodowlanych, czasami nazywanych rasami). Liczba odmian w samych Chinach dorównuje liczbie ras gołębi występujących na całym świecie. Oprócz odmian chińskich powstało kilkadziesiąt odmian japońskich i amerykańskich. Pozostałe kraje mogą się poszczycić wyhodowaniem znacznie mniejszej liczby odmian tej ryby.
Klasyfikacja odmian złotych rybek jest różna w poszczególnych krajach, ale opracowano niektóre standardy powszechnie uznawane.
Do ważniejszych, podstawowych cech decydujących o klasyfikacji danej odmiany należy kształt ciała ryby (ciało wydłużone lub krótkie), stopień rozwinięcia płetw (pojedyncze lub podwójne) oraz zawartość guaniny decydującej o stopniu przezroczystości łusek i skóry. Ubarwienie ryby ma mniejsze znaczenie w ocenie standardu.
Dwa główne kształty ciała złotych rybek rozróżniane są na podstawie porównania z formą wyjściową, której ciało jest wydłużone i bocznie spłaszczone. Za odmiany zbliżone kształtem do tej formy uważa się te, których szerokość jest mniejsza od połowy długości.
Drugą grupę stanowią odmiany o krótkim ciele – wysokość ryby przekracza połowę jej długości. Dodatkowo, u odmian o krótkim ciele płetwy – ogonowa i odbytowa – są całkowicie rozdzielone, a ich połówki są równomiernie rozwinięte. Z tej cechy wynika równoległy podział na odmiany podwójnoogonowe (o krótkim ciele) i pojedynczoogonowe (o ciele wydłużonym).
Ze względu na przezroczystość łusek i skóry wyróżniane są trzy grupy odmian:
Najczęstsze ubarwienie odmian metalicznych to intensywne pomarańczowe, prawie czerwone, żółć chromowa (żółte ciemne) albo aksamitnoczarne (u odmiany teleskop).
Pozostałe odmiany cechuje większa różnorodność ubarwienia. Oprócz kolorów pożądanych u odmian metalicznych występują barwy: czerwona, niebieska, fioletowa i brązowa – w różnych kombinacjach kolorów i deseni.
Standardy odmian złotych rybek w Polsce.
W Polsce istniał w latach 80. XX wieku Klub Miłośników Złotych Rybek założony przez Adama Latuska przy Zarządzie Głównym Polskiego Związku Akwarystów. PZA wydał w 1984 roku broszurę pt. ”Hodowla złotych rybek w stawach” – tłumaczenie z j. angielskiego zasad oceny i standardów złotych rybek opracowanych przez Brytyjską Federację Towarzystw Akwarystycznych. Propozycję polskich standardów w oparciu o wzorce innych krajów przedstawił Adam Latusek w czasopiśmie "Akwarium". Opisał w nim następujące odmiany:
Kolejny taki artykuł ukazał się w czasopiśmie "Nasze Akwarium" w 2005 roku.
Ryby spotykane w handlu w Polsce z reguły nie odpowiadają standardom.
Biologia.
Są to ryby energicznie, ciągle przebywające w ruchu. Nie wykazują agresji wobec przedstawicieli swojego gatunku. Dorastają do 30 cm długości. Hodowane w odpowiednich warunkach są wytrzymałe. Należą do ryb długowiecznych i zdarza się, że dożywają w niewoli do 20, a nawet 30 lat.
Akwarium.
Zbiornik duży (minimum 100-litrowy), jasny, z drobnoziarnistym podłożem i mocno osadzonymi roślinami. Ryby te przebywają w dolnej i środkowej strefie akwarium. "Lubują się" w przekopywaniu podłoża zbiornika. Przy bardzo miałkim podłożu, np. piasku, ryby silnie mącą wodę. Rośliny wyłącznie o silnych i dużych liściach, gdyż inne zostaną uszkodzone lub zjedzone.
Woda.
Od miękkiej do twardej, najkorzystniejsza jest woda o odczynie nieznacznie kwaśnym – pH w granicach 6,6–6,8, twardość wody średnia, około 8-12 °n, o temperaturze 15–25 °C, chociaż większość odmian złotych rybek może przebywać w wodzie o temperaturze w przedziale 8–30 °C. Konieczne jest dobre filtrowanie i napowietrzanie. Wymiana wody powinna odbywać się regularnie co 2–3 tygodnie, 20–30% wody należy wymienić na świeżą. Zmiennocieplność złotej rybki powoduje, że potrafi ona znieść czasową obniżkę temperatury nawet do prawie kilku stopni powyżej zera. Delikatne formy wymagają jednak, aby utrzymywać hodowlę w temperaturze 18 do 24 °C.
Pokarm.
Złote rybki są wszystkożerne. Można im podawać wszystkie dostępne pokarmy dla ryb akwariowych, np. : rureczniki, wazonkowce, rozwielitki, oczliki, dżdżownice oraz pokarmy suche. Dietę należy wzbogacać pokarmem roślinnym.
Rozmnażanie.
Odmiany złotych rybek są zdolne do rozrodu. Tarło w stosunku 2:1 (samiec/samica) w wodzie o niskim poziomie (ok. 25-30 cm). Przystępują do tarła po okresowym przechłodzeniu wody. Dobrana para, po osiągnięciu wieku 3 do 4 lat, składa ikrę w liczbie do 2000 sztuk. Ikra składana jest na roślinności wodnej, rozwija się w temperaturze do 24 °C. Dorosłe osobniki zjadają własną ikrę, dlatego powinny być usunięte ze zbiornika zaraz po jej złożeniu.
Choroby.
Odmiany złotych rybek podatne są na choroby, m.in. na herpeswirusową martwicę układu krwiotwórczego karasi ozdobnych.

</doc>
<doc id="743758" url="https://pl.wikipedia.org/wiki?curid=743758" title="Sojusznicza Rada Kontroli">
Sojusznicza Rada Kontroli



</doc>
<doc id="743760" url="https://pl.wikipedia.org/wiki?curid=743760" title="Shrek Trzeci">
Shrek Trzeci

Shrek Trzeci () – film animowany, będący kontynuacją losów bohaterów serii filmów "Shrek" i "Shrek 2". Jego światowa premiera odbyła się 6 maja 2007. Film powstał według scenariusza napisanego przez J. Price’a, P. Seamana, J. Zacka w reżyserii Chrisa Millera i Ramana Huia. Za produkcję odpowiadał Jeffrey Katzenberg. Wytwórnia DreamWorks Animation dystrybucję filmu powierzyła Paramount Pictures.
W 2010 ukazała się kontynuacja filmu – "Shrek Forever".
Fabuła.
Gdy Harold, król Zasiedmiogórogrodu i ojciec Fiony, zaczyna ciężko chorować, jego zastępcą w wykonywaniu obowiązków zostaje Shrek, który nieudolnie wykonuje powierzone mu zadania. Na łóżu śmierci król wyjawia, że jedynym prawowitym dziedzicem tronu – oprócz Shreka – jest kuzyn Fiony, Artur. Wraz z Osłem i Kotem w butach wyruszają na poszukiwania chłopaka. Tuż przed wypłynięciem w podróż, Fiona informuje Shreka, że jest w ciąży. Gdy ekipa znajduje Artura, chłopak informuje, że nie chce zostać królem, bo – jak twierdzi – nie nadaje się do objęcia tronu.
Tymczasem Książę z Bajki, wyśmiewany przez mieszkańców Zasiedmiogórogrodu, namawia „złe” postaci z bajek do przeprowadzenia zamachu stanu w królestwie. Zleca porwanie Fiony i jej przyjaciółek (Kopciuszka, Śpiącej Królewny, Królewny Śnieżki i Doris, siostry przyrodniej Kopciuszka) oraz matki, królowej Lillian, a także planuje zabójstwo Shreka podczas spektaklu teatralnego, który wystawia wspólnie z Roszpunką. W trakcie przedstawienia na pomoc ogrowi przylatuje Smoczyca wraz z Osłem, Kotem w butach i kompanami, którzy chcą uratować Shreka. Ostatecznie pojawia się Artur, który zachęca „złe” postaci z bajek do zmiany swego dotychczasowego życia. Artur zostaje nowym królem.
Wersja polska.
Opracowanie wersji polskiej: Start International PolskaReżyseria: Joanna WizmurDialogi polskie: Bartosz WierzbiętaTeksty piosenek: Tomasz Robaczewski i Bartosz WierzbiętaDźwięk i montaż: Janusz TokarzewskiKierownictwo muzyczne: Marek KlimczukKierownictwo produkcji: Dorota NyczekW wersji polskiej udział wzięli:
oraz:
Motywy artystyczne.
Ścieżka dźwiękowa.
Inne utwory z filmu, które nie ukazały się na albumie:

</doc>
<doc id="743763" url="https://pl.wikipedia.org/wiki?curid=743763" title="Alb">
Alb

Niemcy:
Inne:

</doc>
<doc id="743770" url="https://pl.wikipedia.org/wiki?curid=743770" title="Wilhelm Kloske">
Wilhelm Kloske

Wilhelm Atanazy Kloske (ur. 10 stycznia 1852 w Naczysławkach, zm. 12 maja 1925 w Gnieźnie) − polski duchowny rzymskokatolicki, biskup pomocniczy gnieźnieński w latach 1911–1924.
Życiorys.
Urodził się 10 stycznia 1852 w Naczysławkach (Klein Nimsdorf). Ukończył gimnazjum w Głubczycach, po czym w latach 1873–1876 studiował teologię na uniwersytecie we Wrocławiu. Z powodu zamknięcia przez władze pruskie wrocławskiego seminarium duchownego ostatni rok studiów odbył w Pradze i tam 15 lipca 1877 został wyświęcony na prezbitera.
W czasie kulturkampfu nie mógł otrzymać przydziału na placówkę duszpasterską, dlatego w latach 1877–1882 pracował jako guwerner u hrabiego Ignacego Mycielskiego w Smogorzewie. Następnie od 1882 do 1884 pełnił funkcję sekretarza księdza Asmanna, delegata biskupiego w Berlinie. W latach 1884–1887 był wikariuszem przy kościele św. Michała w Berlinie i prefektem w szkole realnej. W latach 1888–1901 nauczał religii w Gimnazjum św. Marii Magdaleny w Poznaniu. Od 1902 do 1903 był proboszczem parafii w Jaksicach. W 1903 został mianowany kanonikiem kapituły gnieźnieńskiej i rektorem seminarium duchownego w Gnieźnie. Od 1904 pełnił funkcję kaznodziei katedralnego, a od 1908 sprawował urząd oficjała.
29 grudnia 1910 został prekonizowany biskupem pomocniczym archidiecezji gnieźnieńskiej ze stolicą tytularną Theodosiopolis. Święcenia biskupie otrzymał 19 lutego 1911 w katedrze gnieźnieńskiej. Udzielił mu ich wikariusz kapitulny archidiecezji poznańskiej biskup Edward Likowski w asyście Karla Augustina, biskupa pomocniczego wrocławskiego, i Jakuba Klundera, biskupa pomocniczego chełmińskiego. Po śmierci arcybiskupa Likowskiego od lutego do września 1915 był wikariuszem kapitulnym archidiecezji gnieźnieńskiej. W 1924 z powodu wieku i choroby ustąpił z urzędu biskupa pomocniczego.
W okresie studiów działał w polskim ruchu narodowym, w latach 1875–1876 piastował stanowisko prezesa Towarzystwa Polskich Górnoślązaków. Pomimo działalności patriotycznej przyjął pruski Order Orła Czerwonego IV klasy i wystąpił przeciwko obchodom 500. rocznicy bitwy pod Grunwaldem, co spotkało się z krytyką. W 1921, przebywając w rodzinnej miejscowości, wezwał Ślązaków, aby w plebiscycie opowiedzieli się za przynależnością do Polski.
Był współkonsekratorem podczas sakr arcybiskupa metropolity gnieźnieńskiego i poznańskiego Edmunda Dalbora (1915) oraz biskupa pomocniczego poznańskiego Pawła Jedzinka (1915).
Zmarł 12 maja 1925 w Gnieźnie. 16 maja 1925 został pochowany w krypcie miejscowej katedry prymasowskiej.

</doc>
<doc id="743773" url="https://pl.wikipedia.org/wiki?curid=743773" title="Virpi Kuitunen">
Virpi Kuitunen

Virpi Katriina Sarasvuo z d. Kuitunen (ur. 20 maja 1976 r. w Kangasniemi) – fińska biegaczka narciarska, dwukrotna medalistka olimpijska, ośmiokrotna medalistka mistrzostw świata oraz dwukrotna zwyciężczyni Pucharu Świata.
Kariera.
Po raz pierwszy na arenie międzynarodowej Virpi Kuitunen pojawiła się podczas mistrzostw świata juniorów w Gällivare, gdzie zajęła szesnaste miejsce w biegu na 5 km techniką klasyczną, a w sztafecie zdobyła brązowy medal. W Pucharze Świata zadebiutowała 18 stycznia 1997 roku w Lahti, zajmując 51. miejsce na dystansie 15 km stylem klasycznym. Był to jej jedyny start pucharowy w sezonie 1996/1997 i wobec braku zdobytych punktów nie została uwzględniona w klasyfikacji generalnej. Taka sama sytuacja miała miejsce w kolejnym sezonie, w którym również wystąpiła jedynie w Lahti, zajmując miejsce w szóstej dziesiątce. Pierwsze punkty Pucharu Świata zdobyła 14 lutego 1999 roku w Seefeld, gdzie była trzydziesta w biegu na 5 km stylem dowolnym. Kuitunen wystartowała jeszcze w czterech biegach sezonu 1998/1999, ale nie zdobyła już punktów. Z dorobkiem 1 punktu zajęła ostatecznie 81. miejsce w klasyfikacji generalnej. W lutym 1999 roku brała także udział w biegu na 5 km klasykiem podczas mistrzostw świata w Ramsau, kończąc rywalizację na 35. pozycji.
Sezon 1999/2000 zaczęła od zajęcia trzydziestego miejsca w biegu na 15 km stylem dowolnym 8 stycznia 2000 roku w Moskwie. W kolejnych dziewięciu startach w PŚ punkty zdobywała ośmiokrotnie, najlepsze wyniki osiągając 25 lutego w Falun i 8 marca w Oslo, gdzie zajmowała piętnaste miejsce, odpowiednio w biegu na 10 km stylem dowolnym oraz sprincie klasykiem. Sezon ten zakończyła na 34. miejscu. W sezonie 2000/2001 wystartowała tylko sześć razy, sześciokrotnie punktując. 29 listopada 2000 roku w Beitostølen po raz pierwszy znalazła się w czołowej dziesiątce, zajmując dziewiąte miejsce w biegu na 5 km stylem dowolnym. Już 17 grudnia w Brusson Finka wywalczyła swoje pierwsze podium: była trzecia w sprincie technik dowolną, przegrywając tylko ze swoją rodaczką Pirjo Manninen oraz Czeszką Kateřiną Neumannovą. Na podium stanęła także 10 lutego 2001 roku w Otepää, gdzie była druga za Norweżką Bente Skari w biegu na 5 km klasykiem. W klasyfikacji generalnej dało jej to osiemnaste miejsce. W lutym 2001 roku brała udział w mistrzostwach świata w Lahti, gdzie zdobyła złoty medal w biegu łączonym na 10 km. na tych samych mistrzostwach była także piąta w biegach an 10 i 15 km klasykiem, a wspólnie z koleżankami z reprezentacji była druga w sztafecie, jednak drużyna fińska została zdyskwalifikowana po wykryciu u Kuitunen skrobi etanolowej. Nie odebrano jej medalu zdobytego w biegu łączony, została jednak zawieszona na dwa lata, straciła więc szanse na występ podczas igrzysk olimpijskich w Salt Lake City w 2002 roku.
Do rywalizacji powróciła w końcówce sezonu 2002/2003. W sześciu startach zawsze punktowała, w tym 11 marca 2003 roku w Drammen była trzecia w sprincie klasykiem, ulegając tylko Bente Skari i Niemce Manueli Henkel. Trzy dni wcześniej w Oslo zajęła piąte miejsce na dystansie 30 km techniką klasyczną. Mimo niewielu startów w klasyfikacji generalnej zajęła 23. miejsce. Na początku 2003 roku zdołała także wystąpić na mistrzostwach świata w Val di Fiemme, gdzie była szesnasta w biegu łączonym na 10 km. Ponadto Finki z Kuitunen w składzie ponownie zajęły drugie miejsce w sztafecie, jednak podobnie jak dwa lata wcześniej zostały zdyskwalifikowane za doping (we krwi Kaisy Varis wykryto EPO). Przełom w karierze fińskiej biegaczki nastąpił w sezonie 2003/2004. Z 25 zawodów jednych nie ukończyła, a w trzech nie brała udziału, w pozostałych jednak zawsze punktowała. Aż piętnastokrotnie plasowała się w czołowej dziesiątce, czterokrotnie stając na podium: 13 grudnia 2003 roku w Davos była druga w biegu na 10 km klasykiem, 18 stycznia w Novym Měscie była druga w sprincie stylem dowolnym, drugie miejsce zajęła także w sprincie klasykiem 26 lutego w Drammen, a 7 marca 2004 roku odniosła swoje pierwsze zwycięstwo, wygrywając bieg na 10 km klasykiem w Lahti. W klasyfikacji generalnej była ostatecznie szósta, w dystansowej siódma, a w sprinterskiej czwarta.
Mistrzostwa świata w Oberstdorfie w 2005 roku przyniosły jej kolejny medal. Kuitunen została tam wicemistrzynią świata w biegu na 30 km techniką klasyczną, przegrywając tylko z Marit Bjørgen z Norwegii. W pozostałych startach była piąta w sprincie klasykiem oraz w sztafecie,a w biegu łączonym na 15 km ostatecznie nie wystartowała. W startach pucharowych dziesięć razy znalazła się w pierwszej dziesiątce, w tym siedmiokrotnie stała na podium. Jedyne zwycięstwo odniosła 9 marca 2005 roku w sprincie klasykiem w Drammen, 14 grudnia 2004 roku w Asiago była druga w tej samej konkurencji, a 20 listopada 2004 roku w biegu na 10 km klasykiem w Gällivare, 5 marca w sprincie klasykiem w Lahti, 12 marca w biegu na 30 km klasykiem w Oslo oraz 16 marca 2005 w sprincie stylem dowolnym w Göteborgu zajmowała trzecie miejsce. W klasyfikacji generalnej była trzecia za Bjørgen i Neumannovą, w klasyfikacji sprintu była druga, a w klasyfikacji biegów dystansowych zajęła ósme miejsce. W kolejnym sezonie startowała rzadziej, ale zawsze punktowała. Tylko trzykrotnie nie zmieściła się w pierwszej dziesiątce, a na podium stanęła czterokrotnie. Już w drugim starcie sezonu, 19 listopada 2005 roku w Beitostølen była druga w biegu na 10 km klasykiem, dwa tygodnie później w Ruce powtórzyła ten wynik, następnie 4 lutego 2006 roku w Davos była druga w sprincie stylem dowolnym, a dzień później w tej samej miejscowości wygrała bieg na 10 km stylem klasycznym. Sezon ten ukończyła na szóstej pozycji w klasyfikacji generalnej, siódmej w klasyfikacji dystansowej oraz dziesiątej wśród sprinterek. Na igrzyskach olimpijskich w Turynie wywalczyła wraz z Aino-Kaisą Saarinen brązowy medal w sprincie drużynowym techniką klasyczną. Była także piąta w sprincie indywidualnym, siódma w sztafecie i dziewiąta w biegu na 10 km stylem klasycznym.
Sezon 2006/2007 zaczęła od dwunastego miejsca w sprincie stylem dowolnym w Düsseldorfie i trzynastego w biegu na 10 km stylem dowolnym w Gällivare. 25 listopada w Ruce była druga w sprincie klasykiem, a dzień później wygrała bieg na 10 km klasykiem, podobnie jak 13 grudnia w Cogne, a 16 grudnia w La Clusaz była najlepsza w biegu na 15 km stylem dowolnym. Na przełomie 2006 i 2007 roku wzięła udział w pierwszej edycji Tour de Ski. Z sześciu etapów w trzecim zajęła trzecie miejsce (Oberstdorf – 10 km klasykiem), a czwarty (Asiago – sprint stylem dowolnym) i piąty (Cavalese – 15 km klasykiem) wygrała. Finka zwyciężyła w klasyfikacji końcowej, wyprzedzając Marit Bjørgen i Wałentynę Szewczenko z Ukrainy. W pozostałej części sezonu zajęła między innymi drugie miejsce 27 stycznia w biegu na 10 km klasykiem w Otepää, dzień później wygrała sprint klasykiem; wygrała także bieg na 10 km stylem dowolnym 3 lutego w Davos, sprincie stylem dowolnym 10 marca w Lahti i sprint klasykiem 14 marca w Drammen, 17 marca w Oslo była druga na dystansie 30 km klasykiem, a 21 marca 2007 roku zajęła drugie miejsce w Sztokholmie w sprincie klasykiem. W klasyfikacji generalnej zdecydowanie wygrała, zdobywając ponadto małe kryształowe kule w klasyfikacji dystansowej i sprinterskiej. Kuitunen została tym samym pierwszą Finką od 19 lat, która triumfowała w Pucharze Świata - w sezonie 1987/1988 najlepsza była Marjo Matikainen. Z mistrzostw świata w Sapporo przywiozła złote medale w sprincie drużynowym techniką dowolną (zdobyty z Riittą-Liisą Roponen), biegu na 30 km techniką klasyczną i biegu sztafetowym (razem z Pirjo Muranen, Riittą-Liisą Roponen i Aino-Kaisą Saarinen) oraz brązowy medal w sprincie techniką klasyczną.
Finka najlepsza była także w klasyfikacjach: generalnej i dystansowej sezonu 2007/2008, a w klasyfikacji sprinterskiej była trzecia za Petrą Majdič ze Słowenii i Astrid Jacobsen z Norwegii. Drugą edycję Tour de Ski ukończyła na drugim miejscu, około 36 sekund za Szwedką Charlotte Kallą i 17 sekund przed Włoszką Arianną Follis. Kuitunen wygrała pierwszy (Nové Město - 3,3 km klasykiem) i siódmy etap (Val di Fiemme – 10 km klasykiem), a w piątym (Nové Město - 10 km klasykiem) była druga. W pozostałych startach tego sezonu odniosła sześć zwycięstw: 8 grudnia w Davos (10 km klasykiem), 9 lutego w Otepää (10 km klasykiem), 27 lutego w Sztokholmie (sprint klasykiem), 2 marca w Lahti (10 km klasykiem), 5 marca w Drammen (sprint klasykiem) oraz 16 marca w Bormio (bieg łączony 2x10 km). Była także trzecia w sprincie klasykiem 10 lutego 2008 roku w Otepää, a w sześciu innych startach znajdowała się w pierwszej dziesiątce.
W sezonie 2008/2009 startowała rzadziej, opuszczając między innymi cykl Finału Pucharu Świata w Falun. Zwyciężyła za to w trzeciej edycji TdS, stając się pierwszą w historii zawodniczką, która dwukrotnie triumfowała w tej imprezie. Wygrała drugi (Oberhof – 10 km klasykiem), czwarty (Nové Město – 9 km klasykiem) i szósty (Val di Fiemme – 10 km klasykiem) etap, a w pozostałych nie schodziła poniżej 21. miejsca. Ostatecznie jednak wyprzedziła swoją rodaczkę Saarinen, która zajęła drugie miejsce o zaledwie 7,2 sekundy. Ponadto była druga w sprincie klasykiem 29 listopada w Ruce, pierwsza w biegu na 10 km klasykiem 13 grudnia w Davos oraz dwukrotnie trzecia w Otepää w biegu na 10 km i sprincie klasykiem, odpowiednio 24 i 25 stycznia. W klasyfikacji generalnej była piąta, dystansowej szósta, a w sprinterskiej zajęła jedenastą pozycję. W lutym 2009 roku brała udział w mistrzostwach świata w Libercu, gdzie razem z Saarinen zdobyła złoty medal w sprincie drużynowym stylem klasycznym, a wspólnie z Saarinen, Roponen i Muranen zwyciężyła także w sztafecie. W pozostałych startach była między innymi czwarta w biegu na 10 km techniką klasyczną, przegrywając walkę o podium z Justyną Kowalczyk oraz trzynasta w biegu łączonym.
Najważniejszym punktem sezonu 2009/2010 były igrzyska olimpijskie w Vancouver. Reprezentacja Finlandii w składzie: Pirjo Muranen, Virpi Kuitunen, Riitta-Liisa Roponen i Aino-Kaisa Saarinen zdobyła tam brązowy medal, ulegając tylko drużynom Norwegii i Niemiec. Indywidualnie medalu ni zdobyła, zajmując dziewiąte miejsce w sprincie klasykiem oraz trzynaste na dystansie 30 km tą samą techniką. W startach pucharowych punktowała za każdym razem, ani razu jednak nie znalazła się na podium. Trzykrotnie plasowała się w najlepszej dziesiątce zawodów, najlepszy wynik osiągając 16 stycznia 2010 roku w Otepää, gdzie była szósta w biegu na 10 km stylem klasycznym. Wystartowała w czwartej edycji TdS, ale wycofała się z rywalizacji przed czwartym etapem. W klasyfikacji generalnej zajęła ostatecznie 22. miejsce.
W marcu 2010 roku zakończyła karierę. Łącznie 43 razy stawała na podium zawodów Pucharu Świata, odnosząc przy tym 20 zwycięstw. Niedługo później, 16 lipca wyszła za mąż za Jariego Sarasvuo.

</doc>
<doc id="743776" url="https://pl.wikipedia.org/wiki?curid=743776" title="Józef Tracz">
Józef Tracz

Józef Bronisław Tracz (ur. 1 września 1964 w Żarach) – polski zapaśnik, medalista olimpijski.
Życiorys.
Wicemistrz olimpijski (Barcelona 1992), dwukrotny brązowy medalista w zapasach w stylu klasycznym – w kategorii do 74 kg (Seul 1988, Atlanta 1996), trzykrotny wicemistrz świata (1987 w Clermont, 1993 w Sztokholmie i 1994 w Tampere), 9-krotny mistrz Polski w latach 1987-1988, 1990, 1992-1994 i 1997-1998. Następnie trener (m.in. reprezentacji Polski). Był zawodnikiem LKS Agros Żary i WKS Śląsk Wrocław, trenowany przez Jerzego Adamka. Jego brat, Mieczysław Tracz był także zapaśnikiem.
Ukończył studia trenerskie w Instytucie Wychowania Fizycznego w Poznaniu z siedzibą w Gorzowie Wielkopolskim. 
Jest żołnierzem 2 Wojskowego Oddziału Gospodarczego we Wrocławiu. W tamtejszym Wojskowym Zespole Sportowym pełni funkcję trenera zapasów – jego podopiecznym jest m.in. Damian Janikowski.
W wyborach samorządowych w 2010 bez powodzenia kandydował z ramienia KWW Rafała Dutkiewicza do sejmiku województwa. Jest żonaty (Iwona), ma dwie córki – Judytę i Joannę.

</doc>
<doc id="743777" url="https://pl.wikipedia.org/wiki?curid=743777" title="Alb (dopływ Renu koło Albbruck)">
Alb (dopływ Renu koło Albbruck)

Alb – rzeka w południowo-zachodnich Niemczech, w Badenii-Wirtembergii, w rejencji Fryburg, prawy dopływ Renu.

</doc>
<doc id="743780" url="https://pl.wikipedia.org/wiki?curid=743780" title="System dwupartyjny">
System dwupartyjny

System dwóch partii dominujących – system partyjny występujący w państwach najczęściej demokratycznych, charakteryzujący się polaryzacją sympatii wyborców, przez co na scenie politycznej danego państwa są widoczne jedynie dwie partie. Nie oznacza to, iż inne partie nie istnieją: są one po prostu zmarginalizowane przez dwóch potentatów, przez co ich poglądy ulegają zradykalizowaniu (np. Partia Libertariańska lub Partia Konstytucyjna w USA).
Tworzeniu się systemu dwóch partii dominujących sprzyjają jednomandatowe okręgi wyborcze.
System dwóch partii dominujących występuje w względnie starszych systemach demokratycznych. Mimo pozornej polaryzacji, poglądy obydwu partii kierują się ku centrum.
Przykłady systemów dwóch partii dominujących :
Zjawiskiem występującym w systemach dwóch partii dominujących jest tzw. gabinet cieni, „rząd oczekujący” będący odpowiednikiem rządu, tworzonym przez partię opozycyjną i komentującym posunięcia gabinetu „rzeczywistego”.

</doc>
<doc id="743782" url="https://pl.wikipedia.org/wiki?curid=743782" title="Prom kolejowy">
Prom kolejowy

Prom kolejowy – typ statku przystosowany do transportu wagonów kolejowych. Zazwyczaj na statku jest jeden poziom, który posiada tory kolejowe z wjazdem i wyjazdem z jednej lub z dwóch stron statku. Pokład promu jest połączony z torami kolejowymi na lądzie specjalną rampą, która obniża się, bądź podwyższa w zależności od poziomu wody.
Przy przewozach na krótkich liniach prom kolejowy jest o wiele lepszym rozwiązaniem niż zwyczajny statek, ponieważ załadunek i rozładunek wagonów kolejowych trwa o wiele krócej i nie trzeba ładować i rozładowywać poszczególnych wagonów, co zapobiega uszkodzeniom zawartości. Przy dłuższych przewozach nie stosuje się przewożenia towaru w wagonach, ze względu na słabe wykorzystanie przestrzeni ładunkowej statku oraz wyłączenie wagonów z eksploatacji na dłuższy czas.

</doc>
<doc id="743788" url="https://pl.wikipedia.org/wiki?curid=743788" title="Jałomica">
Jałomica

Jałomica (rum. "Ialomița") – rzeka w południowej Rumunii (Wołoszczyzna), lewy dopływ Dunaju. Jej długość wynosi 417 km, powierzchnia zlewni – 10 350 km², średni przepływ u ujścia – 45 m³/s.
Jałomica ma źródła na południowych stokach szczytu Omul w górach Bucegi w Karpatach Południowych. Z gór spływa na południe i koło miasta Târgoviște zmienia kierunek na południowo-wschodni. Następnie wypływa na Nizinę Wołoską i skręca na wschód. Przepływa między Ploeszti a Bukaresztem, przecina równinę Bărăgan i uchodzi do Dunaju koło wsi Giurgeni. W dolnym biegu rzeki jej koryto jest otoczone przez mokradła i słone jeziorka.
Nad dolnym biegiem Jałomicy leżą miasta Urziceni, Slobozia i Tăndărei. Na odcinku od Urziceni do ujścia wzdłuż Jałomicy biegnie droga łącząca Ploeszti z Konstancą, a na odcinku Urziceni-Tăndărei – także linia kolejowa w tym samym kierunku.
Największe dopływy Jałomicy to Cricov, Prahova i Sărata.

</doc>
<doc id="743790" url="https://pl.wikipedia.org/wiki?curid=743790" title="Caledonia (Illinois)">
Caledonia (Illinois)

Caledonia – wioska w USA, w stanie Illinois, w hrabstwie Boone. Według spisu z 2000 roku wioskę zamieszkuje 199 osób.
Geografia.
Wioska zajmuje powierzchnię 1,4 km2, całość stanowi ląd.
Demografia.
Według spisu z 2000 roku wioskę zamieszkuje 199 osób skupionych w 71 gospodarstwach domowych, tworzących 54 rodzin. Gęstość zaludnienia wynosi 145 osoby/km2. W wiosce znajdują się 75 budynki mieszkalne, a ich gęstość występowania wynosi 54,6 mieszkania/km2. Wioskę zamieszkuje 100% ludności białej.
W wiosce jest 71 gospodarstw domowych, w których 45,1% stanowią dzieci poniżej 18 roku życia żyjących z rodzicami, 67,6% stanowią małżeństwa, 8,5% stanowią kobiety nie posiadające męża oraz 23,9% stanowią osoby samotne. 18,3% wszystkich gospodarstw domowych składa się z jednej osoby oraz 11,3% żyjących samotnie ma powyżej 65 roku życia. Średnia wielkość gospodarstwa domowego wynosi 2,8 osoby, natomiast rodziny 3,2 osoby. 
Przedział wiekowy kształtuje się następująco: 30,2% stanowią osoby poniżej 18 roku życia, 9% stanowią osoby pomiędzy 18 a 24 rokiem życia, 32,7% stanowią osoby pomiędzy 25 a 44 rokiem życia, 17,1% stanowią osoby pomiędzy 45 a 64 rokiem życia oraz 11,1% stanowią osoby powyżej 65 roku życia. Średni wiek wynosi 34 lat. Na każde 100 kobiet przypada 103,1 mężczyzn. Na każde 100 kobiet powyżej 18 roku życia przypada 98,6 mężczyzn.
Średni dochód dla gospodarstwa domowego wynosi 51 250 dolarów, a dla rodziny wynosi 52 500 dolarów. Dochody mężczyzn wynoszą średnio 40 417 dolarów, a kobiet 28 571 dolarów. Średni dochód na osobę w mieście wynosi 19 134 dolarów. Około 0% rodzin i 2,3% populacji miasta żyje poniżej minimum socjalnego, z czego 0% jest poniżej 18 roku życia i 0% powyżej 65 roku życia.

</doc>
<doc id="743791" url="https://pl.wikipedia.org/wiki?curid=743791" title="Kot doński sfinks">
Kot doński sfinks

Doński sfinks (kod EMS: DSP) – rzadka rasa kota, wstępnie uznana przez Międzynarodową Federację Felinologiczną w maju 2006.
Historia.
Pierwszy kot tej rasy narodził się w 1987 w mieście Rostów nad Donem (stąd nazwa: sfinks znad Donu) i wabił się Warwara. 
Wygląd.
Dońskie sfinksy są kotami nagimi. Charakteryzują się mocnym kośćcem oraz mnóstwem zmarszczek. Koty tej rasy mają wysoko postawione uszy, które są lekko przezroczyste pod światło oraz kręcone wibrysy. 
Można je spotkać w wielu odmianach barwnych: jednobarwne tabby, bikolor, van, arlekin. Koty te rodzą się z delikatną sierścią, która jednak zanika zanim kot skończy rok.
Cechą odróżniającą dońskie sfinksy od innych kotów jest podwyższona temperatura ciała. Są one wyjątkowo spokojne i przyjaźnie nastawione do ludzi.
Temperament i charakter.
Sfinks doński wykazuje niezwykłe przywiązanie do właściciela. Jest wesoły, łagodny, uczuciowy i przyjazny, chętnie przesiaduje na kolanach, choć nie lubi nadmiernych pieszczot. Ma zrównoważony charakter i umiarkowany temperament, jest ciekawski i wszędobylski. Dobrze adaptuje się w grupie kotów.

</doc>
<doc id="743794" url="https://pl.wikipedia.org/wiki?curid=743794" title="System jednopartyjny">
System jednopartyjny

System jednopartyjny (monopartyjny) – system partyjny charakteryzujący się tym, że w danym państwie władzę sprawują członkowie jedynej legalnej partii politycznej, a działalność opozycji jest zakazana.
Carl Friedrich, Zbigniew Brzeziński i Hannah Arendt za punkt odniesienia do systemu jednopartyjnego przyjmowali totalitarne reżimy w III Rzeszy i w państwach komunistycznych. Państwem z systemem jednopartyjnym były także Włochy Benita Mussoliniego, aczkolwiek według Arendt faszystowskie Włochy były państwem wykazującym cechy autorytarne.
System jednopartyjny pojawia się także w państwach autorytarnych. Większość monopartii w krajach autorytarnych powstała raczej po zdobyciu władzy przez dominującą partię i były tworzone, by scalić grupy o różnych poglądach, a nie by podporządkować wszystkie elementy jednej dominującej sile.
W państwach komunistycznych funkcjonowały jednak dwa typy systemów partyjnych: ściśle jednopartyjny (w Związku Radzieckim, Albanii, Jugosławii, Mongolii, Rumunii oraz na Kubie i Węgrzech) oraz system partii hegemonicznej, gdzie istniało kilka partii, ale funkcję kierowniczą sprawowała partia komunistyczna (w Bułgarii, Chińskiej Republice Ludowej (do rewolucji kulturalnej), Czechosłowacji, Korei Północnej, Niemieckiej Republice Demokratycznej, Polsce, Wietnamie).
Obecnie istniejące kraje z systemem ściśle jednopartyjnym to Kuba, Erytrea i Sahara Zachodnia.

</doc>
<doc id="743795" url="https://pl.wikipedia.org/wiki?curid=743795" title="Skorochów">
Skorochów

Skorochów (niem. "Kohlsdorf") – wieś w Polsce położona w województwie opolskim, w powiecie nyskim, w gminie Nysa, nad jez. Nyskim.
Wieś nie stanowi oddzielnej jednostki spisowej w GUS, jest liczona jako cześć Głębinowa.
W lutym 2013 sołtysem wsi Skorochów został wybrany Adam Mazguła.

</doc>
<doc id="743796" url="https://pl.wikipedia.org/wiki?curid=743796" title="FIFe">
FIFe



</doc>
<doc id="743798" url="https://pl.wikipedia.org/wiki?curid=743798" title="Międzynarodowa Federacja Felinologiczna">
Międzynarodowa Federacja Felinologiczna



</doc>
<doc id="743803" url="https://pl.wikipedia.org/wiki?curid=743803" title="Sampiero Corso">
Sampiero Corso



</doc>
<doc id="743804" url="https://pl.wikipedia.org/wiki?curid=743804" title="Sampièro d'Ornano">
Sampièro d'Ornano



</doc>
<doc id="743805" url="https://pl.wikipedia.org/wiki?curid=743805" title="Zdzisław Antczak (piłkarz ręczny)">
Zdzisław Antczak (piłkarz ręczny)

Zdzisław Antczak (ur. 20 listopada 1947 w Miłkowicach, zm. 28 lutego 2019) – polski piłkarz ręczny. Dwukrotny olimpijczyk (1972, 1976). Brązowy medalista igrzysk olimpijskich w Montrealu (1976). Sześciokrotny mistrz Polski w drużynie Śląska Wrocław (1972-1977), trzykrotny mistrz kraju (1969-1971), dwukrotny zdobywca Pucharu Polski (1969, 1976), mistrz Belgii (1979). 130-krotny reprezentant Polski.
Oprócz Śląska Wrocław był zawodnikiem: KS „Ostrovia” z Ostrowa Wielkopolskiego i KS SC z Mechelen.
W latach 80. zawodnik i trener klubów belgijskich.
Podczas Mistrzostw Świata w Niemczech Wschodnich w 1974 r. został uznany za najlepszego skrzydłowego.
Ukończył studia w Akademii Wychowania Fizycznego we Wrocławiu.

</doc>
<doc id="743806" url="https://pl.wikipedia.org/wiki?curid=743806" title="Sampiero d'Ornano">
Sampiero d'Ornano



</doc>
<doc id="743808" url="https://pl.wikipedia.org/wiki?curid=743808" title="Biblioteka Kaznodziejska">
Biblioteka Kaznodziejska

Biblioteka Kaznodziejska – dwumiesięcznik homiletyczny, wydawany przez Święty Wojciech Dom Medialny w Poznaniu. 
Periodyk pomyślany jako forum współpracy księży oraz osób świeckich, czytających i piszących, którzy udostępniają szkice homilii i innych form kaznodziejskich. W ten sposób kaznodzieja otrzymuje pewnego rodzaju pomoc do przygotowania kazania.
„Biblioteka Kaznodziejska” zaistniała jako jedyny tego typu periodyk w Polsce w 1906 roku. Jego pomysłodawcą był abp Florian Stablewski, który zarysował odtąd niezmiennie realizowaną koncepcję: dążyć „nie tylko do ułatwienia pracy duchowieństwu, ale także do podniesienia poziomu kaznodziejstwa oraz dostosowania go do potrzeb religijnych doby obecnej”.
Lata wojny i powojennego zniewolenia na pewien czas uniemożliwiły wydawanie pisma. Wznowienie wydawania „Biblioteki Kaznodziejskiej” nastąpiło dopiero w 1956 roku.

</doc>
<doc id="743809" url="https://pl.wikipedia.org/wiki?curid=743809" title="Partia obrotowa">
Partia obrotowa

Partia obrotowa, partia piwotalna, partia zawiasowa – partia polityczna w systemie wielopartyjnym lub dwuipółpartyjnym. Charakteryzuje ją z reguły centralne położenie w ramach politycznego spektrum, co daje jej możliwość utworzenia koalicji z każdym politycznym graczem, zarówno prawicowym jak i lewicowym.
Określenie "obrotowa" odnosi się do zdolności do wchodzenia w najróżniejsze koalicje w celu współrządzenia. Jeśli partia dominująca nie uzyska większości miejsc w parlamencie, potrzebuje partnera by utworzyć rząd większościowy. Tym partnerem może stać się partia piwotalna. Koncept partii piwotalnych jest niezwykle istotny w kontekście teorii minimalnie wygrywających koalicji i generalnie koalicyjnych negocjacji. Jeśli partia piwotalna opuści minimalnie wygrywającą koalicję, ta zmieni swoją pozycję z większościowej na mniejszościową koalicję. Z tego powodu partie obrotowe mają wysoki potencjał negocjacyjny.
Michael Laver zaprezentował pogląd, w którym twierdzi, że tylko partie piwotalne mają możliwość pozyskania zasobów od partnera koalicyjnego. Sugeruje również, że partia obrotowa może skutecznie grozić swoim partnerom koalicyjnym odejściem, tylko wtedy gdy jest partią piwotalną dla innego partnera politycznego, z którym może z łatwością wejść w koalicję. Oznacza to, że im więcej politycznych aktorów dla których partia jest piwotalna, tym większa siła negocjacyjna i potencjał szantażu.
Krytycy zarzucają takim partiom bezideowość i pęd do władzy.
Przykłady partii określanych jako obrotowe

</doc>
<doc id="743811" url="https://pl.wikipedia.org/wiki?curid=743811" title="Halina Aszkiełowicz">
Halina Aszkiełowicz

Halina Aszkiełowicz, po mężu Wojno (ur. 4 lutego 1947 w Słupsku, zm. 22 czerwca 2018 we Wrocławiu) – polska siatkarka, brązowa medalistka olimpijska z Meksyku (1968), wicemistrzyni Europy (1967), brązowa medalistka mistrzostw Europy (1971), występująca na pozycji środkowej.
Kariera sportowa.
Kariera reprezentacyjna.
W reprezentacji Polski seniorek debiutowała 7 sierpnia 1965 w towarzyskim spotkaniu z Czechosłowacją. W 1966 wystąpiła na mistrzostwach Europy juniorek, zajmując z zespołem 5. miejsce. Miała udział największych sukcesach reprezentacji II połowy lat 60. i początku lat 70. zdobywając kolejno wicemistrzostwo Europy w 1967, brązowy medal olimpijski w 1968 i brązowy medal mistrzostw Europy w 1971. Na tej ostatniej imprezie wystąpiła razem z młodszą siostrą Celiną. Uczestniczyła także w mistrzostwach świata w 1970, zajmując dziewiąte miejsce. Ostatni raz w biało-czerwonych barwach wystąpiła 4 października 1973 w towarzyskim spotkaniu z Meksykiem. Łącznie w reprezentacji Polski seniorek wystąpiła w 177 spotkaniach, w tym 138 oficjalnych.
W 2008 została uhonorowana miejscem w Alei Gwiazd polskiej siatkówki w Miliczu.
Kariera klubowa.
Jej pierwszą drużyną byli Czarni Słupsk (1960–1962), z którą w 1962 zdobyła mistrzostwo Polski juniorek w 1962, w latach 1962–1963 reprezentowała zespół WKS Słupsk. Od 1963 występowała w Polonii Świdnica, z którą w sezonie 1963/1964 debiutowała w I lidze. Z drużyną ze Świdnicy została mistrzynią Polski juniorek w 1964 i 1965, natomiast w lidze nigdy nie stanęła na podium (najwyższa pozycja – czwarta w sezonie 1970/1971). Występowała tam ze swoimi młodszymi siostrami – Teresą i Celiną. W 1972 odeszła do Odry Wrocław, w której awansowała do I ligi w 1973. We wrocławskim klubie, który spadł z ekstraklasy w 1976, grała do 1978, w latach 1978–1980 reprezentowała barwy włoskich zespołów Salora Bergamo i Volley Potentino.
Życie prywatne.
Jej siostry Teresa i Celina również były pierwszoligowymi siatkarkami, Celina także reprezentantką Polski, mąż Adam Wojno był trenerem w AZS AWF Wrocław i akademickiej reprezentacji Polski, córka Anna Wojno I-ligową siatkarką, m.in. medalistką mistrzostw Polski z Wisłą Kraków i Norwegii z Oslo Volley.
Przez pięć lat zmagała się z nowotworem. Zmarła 22 czerwca 2018 w wieku 71 lat. Została pochowana na Cmentarzu Ducha Świętego we Wrocławiu.

</doc>
<doc id="743812" url="https://pl.wikipedia.org/wiki?curid=743812" title="Theodor Betting">
Theodor Betting



</doc>
<doc id="743814" url="https://pl.wikipedia.org/wiki?curid=743814" title="Hrabstwo Essex (Massachusetts)">
Hrabstwo Essex (Massachusetts)

Hrabstwo Essex (ang. "Essex County") – hrabstwo w Stanach Zjednoczonych, w północno-wschodniej części stanu Massachusetts. W roku 2000 zamieszkane było przez 723 419 mieszkańców. W hrabstwie są dwa ośrodki administracyjne (ang. "county seat"): Salem i Lawrence.
Samorząd hrabstwa.
Podobnie jak wiele innych hrabstw stanu Massachusetts, Essex nie ma własnego samorządu i istnieje tylko jako kraina geograficzna w swoich historycznych granicach. Wszelkie funkcje samorządu lokalnego przejęły w roku 1999 agencje stanowe. Szeryf i niektórzy urzędnicy w Esseksie są wybierani w wyborach lokalnych, ale hrabstwo nie ma własnej rady, zarządu czy pracowników administracji.
Geografia.
Powierzchnia hrabstwa wynosi 2146 km², w tym 1297 km² stanowi ląd a 849 km² (39,57%) woda.
Hrabstwo Essex graniczy z hrabstwem Suffolk od południa, z hrabstwem Middlesex z zachodu, z hrabstwem Rockingham w stanie New Hampshire od północy oraz z Oceanem Atlantyckim ze wschodu.
W hrabstwie Essex zawierają się krainy geograficzne: North Shore (Wybrzeże Północne), Cape Ann oraz duża część doliny rzeki Merrimack.
Demografia.
Według spisu powszechnego z roku 2000, w hrabstwie żyło 723 419 mieszkańców (185 081 rodzin) w 275 419 gospodarstwach domowych. Gęstość zaludnienia wynosiła 558 osób na km², zaś 287 144 domy rozmieszczone były ze średnią gęstością 221 budynków na km².
W całej populacji hrabstwa 86,44% stanowiły osoby rasy białej, 2,6% czarnej, 2,34% azjatyckiej, 0,23% rdzennie amerykańskiej, 0,04% oceanicznej, 6,2% innych pojedynczych ras, a 2,15% dwóch lub więcej ras. Latynosami określiło się 11,04% badanych.
Spośród 275 419 gospodarstw domowych 51,1% należało do małżeństw mieszkających wspólnie, w 32,8% mieszkały nieletnie dzieci, 12,4% prowadziła niezamężna kobieta, a 32,8% było gospodarstwami nierodzinnymi. W 31% mieszkały osoby samotne, w tym 10,9% powyżej 65 roku życia.
Średnio na gospodarstwo domowe przypadało 2,57 osoby, zaś na rodzinę 3,15 osoby.
Średni wiek mieszkańca Esseksu wyniósł 38 lat, a na 100 mieszkanek przypadało 91,9 mieszkańców. Najliczniejszą grupą wiekową (30,3%) była populacja osób od 25 do 44 roku życia.
Średni roczny przychód gospodarstwa domowego wyniósł 51.576 USD, zaś średni roczny przychód rodziny 63 746 USD. Mężczyźni zarabiali rocznie średnio 44 569 USD, natomiast kobiety tylko 32 369 USD. Przychód "per capita" hrabstwa wyniósł 26.358 USD. Około 7% rodzin (9% populacji) żyło poniżej granicy ubóstwa – w tym około 12% niepełnoletnich i 9% osób powyżej 65. roku życia.
W roku 2006 hrabstwo Essex miało wątpliwy honor trafić na listę magazynu Forbes, dotyczącą miejsc w Stanach Zjednoczonych, w których najbardziej przepłaca się za utrzymanie. Magazyn zwrócił uwagę na wysokie koszty życia i drogie nieruchomości.
Wybory.
W hrabstwie Essex w ostatnich 12 wyborach prezydenckich (lata 1960–2004) kandydat Republikanów zyskiwał większość głosów 2 razy (1980, 1984), podczas gdy kandydat Demokratów zdobywał większość głosów w pozostałych głosowaniach (10 razy).

</doc>
<doc id="743816" url="https://pl.wikipedia.org/wiki?curid=743816" title="Walter Hore-Ruthven (10. lord Ruthven of Freeland)">
Walter Hore-Ruthven (10. lord Ruthven of Freeland)

Walter Patrick Hore-Ruthven (ur. 6 czerwca 1870, zm. 16 kwietnia 1956) – brytyjski arystokrata i polityk, najstarszy syn Waltera Hore-Ruthvena, 9. lorda Ruthven of Freeland i lady Caroline Gore, córki 4. hrabiego Arran. Młodszym bratem lorda Ruthvena był Alexander Hore-Ruthven, 1. hrabia Gowrie, gubernator generalny Australii.
Wykształcenie odebrał w Eton College. Później wziął udział w II wojnie burskiej i został trzykrotnie wspomniany w rozkazie dziennym. W 1900 r. otrzymał również Distinguished Service Order. Po powrocie do kraju otrzymał urzędy zastępcy Lorda Namiestnika i Sędziego Pokoju w hrabstwie Lanarkshire. Brał udział w I wojnie światowej, gdzie został ranny. Został także wspomniany w rozkazie dziennym. W 1914 r. uzyskał rangę brygadiera-majora 4 brygady Gwardii ("4th Guards Brigade"). W latach 1914–1915 dowodził 1 batalionem Gwardii Szkockiej ("1st Battalion, Scots Guards"). W 1915 r. został odznaczony Krzyżem Towarzyskim Krzyżem Świętego Michała i Świętego Jerzego.
W 1916 r. został brygadierem przy Sztabie Generalnym 8 Armii. W 1918 r. dowodził 120 brygadą piechoty ("120th Infantry Brigade") i został awansowany na generała-majora. Otrzymał również Złoty Medal Czarnogóry. W 1919 r. został dowódcą 1 brygady Gwardii ("1st Guards Brigade"). W tym samym roku został odznaczony Krzyżem Kawalerskim Orderu Łaźni. W 1920 r. dowodził południowym zgrupowaniem w Indiach. Po śmierci ojca w 1921 r. odziedziczył tytuł lorda Ruthven of Freeland. W latach 1929–1934 był Lordem Namiestnikiem Guernsey.
23 kwietnia 1895 r. poślubił Jean Leslie Lampson (3 stycznia 1877 – 8 grudnia 1952), córkę Normana Lampsona i Helen Blackburn, córki Petera Blackburna. Walter i Jean mieli razem cztery córki:
18 listopada 1953 r. poślubił Judith Gordon Bell, córkę Bertiego E. Bella. Małżeństwo to nie doczekało się potomstwa.

</doc>
<doc id="743818" url="https://pl.wikipedia.org/wiki?curid=743818" title="Walter Patrick Hore-Ruthven, 10. lord Ruthven of Freeland">
Walter Patrick Hore-Ruthven, 10. lord Ruthven of Freeland



</doc>
<doc id="743821" url="https://pl.wikipedia.org/wiki?curid=743821" title="Partia Obrotowa">
Partia Obrotowa



</doc>
<doc id="743822" url="https://pl.wikipedia.org/wiki?curid=743822" title="Jednomandatowe okręgi wyborcze">
Jednomandatowe okręgi wyborcze

Jednomandatowe okręgi wyborcze (JOW) – okręgi wyborcze, w których mandat zdobywa tylko jeden kandydat.
Opinie.
Argumenty za.
Zwolennicy jednomandatowych okręgów wyborczych podkreślają, że jest to najprostszy system wybierania deputowanych wynikający wprost z definicji demokracji jako systemu, w którym prawo stanowi wola większości obywateli. Dzięki nim parlament jest sprawny (najczęściej w przypadku jednomandatowych okręgów „pierwszy na mecie” jedna partia ma większość), a wybrani kandydaci ponoszą osobistą odpowiedzialność za swoje działania. Ponadto zwolennicy jednomandatowych okręgów argumentują, że w systemie zamkniętych list partyjnych wypaczony zostaje proces kandydowania, który zależy od decyzji gron partyjnych, a możliwe jest jedynie kolektywne kandydowanie. Wprowadzenie jednomandatowych okręgów wyborczych mogłoby pozwolić na zwiększenie identyfikacji wyborców z radnymi i odwrotnie.
Według zwolenników głosowanie w okręgach jednomandatowych osłabia skłonności do koncentracji władzy, którą wzmacniają z kolei ordynacje proporcjonalne z głosowaniem na listy.
W języku polskim popularne opracowanie zawierające listę najważniejszych metod głosowania stosowanych w JOW-ach, omówienie zalet oraz wad JOW-ów wraz z dyskusją potencjalnych sposobów zapobieżenia negatywnym zjawiskom zawierają prace Kaminski (2015, 2016). Dostępne są też symulacje, pokazujące co by było, gdyby zamiast dotychczasowych ordynacji zastosowano system JOW.
Kontrargumenty.
Przeciwnicy jednomandatowych okręgów argumentują swoje stanowisko:
W przeprowadzonym w 2008 przez CBOS badaniu za wprowadzeniem jednomandatowych okręgów wyborczych wypowiedziało się 40% ankietowanych, za systemem proporcjonalnym – 16%, zdania nie miało 21% pytanych.
Użycie.
W państwach stosujących praktykę jednomandatowych okręgów wyborczych, gdzie większość względna (dla przykładu 30% głosów w okręgu) kreuje członka parlamentu, nazywany bywa: "pierwszy na mecie bierze wszystko".
System "pierwszy na mecie bierze wszystko" jest mylnie porównywany i łączony z:
W Polsce ten sposób wyboru obowiązuje:
W 2007 roku jednomandatowe okręgi wyborcze postulowała w swoim programie wyborczym Platforma Obywatelska. W 2012 roku Paweł Kukiz zainicjował akcję na rzecz jednomandatowych okręgów wyborczych do Sejmu na portalu „zmieleni.pl”. Wprowadzenie jednomandatowych okręgów wyborczych w wyborach do Sejmu jest jednym z postulatów założonego przez Pawła Kukiza ruchu Kukiz'15. Podobne postulaty wysuwała istniejąca w 2019 partia Polska Fair Play.

</doc>
<doc id="743823" url="https://pl.wikipedia.org/wiki?curid=743823" title="Fresk „Łódź w pigułce”">
Fresk „Łódź w pigułce”

Fresk „Łódź w pigułce” znajduje się w Łodzi, na ścianie kamienicy przy ulicy Piotrkowskiej 71, przy pasażu Artura Rubinsteina.
. Mural powstawał od 28 sierpnia do 3 listopada 2000 roku.
Fresk imituje ścianę budynku z balkonami, oknami i sklepami, w których pojawiło się 31 najbardziej znanych i zasłużonych dla Łodzi postaci. Listę tę wyłoniono w wyniku konkursu „I ty możesz przejść do historii”, zorganizowanym przez architekta miasta Piotra Bilińskiego i łódzki oddział Gazety Wyborczej. Imitację ściany uzupełnia brama, w której stoją Lili Fontelli, oraz anonimowi tkacz i Żyd. Autorem projektu jest Krzysztof Jaśkiewicz.

</doc>
<doc id="743826" url="https://pl.wikipedia.org/wiki?curid=743826" title="Demekin">
Demekin



</doc>
<doc id="743831" url="https://pl.wikipedia.org/wiki?curid=743831" title="Proprioreceptor">
Proprioreceptor

Proprioreceptor – receptor reagujący na procesy zachodzące wewnątrz organizmu, np. receptor czucia głębokiego informujący o pozycji ciała. Proprioreceptory występują w mięśniach szkieletowych, ścięgnach i stawach. Zalicza się do nich:
Niektórzy autorzy do proprioreceptorów zaliczają również komórki rzęsate części błoniastej błędnika oraz kanałów półkolistych.

</doc>
<doc id="743836" url="https://pl.wikipedia.org/wiki?curid=743836" title="Ryc">
Ryc

Ryc – odmiana herbu szlacheckiego Wieniawa.
Opis herbu.
Ryc – Bawola głowa odmiana – W polu srebrnem – głowa bawoła czarna ze srebrnemi rogami wprost. Nad hełmem – między dwoma piórami strusiemi: prawem czarnem, lewem srebrnem – strzała błękitna żeleźcem w dół. Labry czarne podbite srebrem.
Najwcześniejsze wzmianki.
XIV wiek. "Odmiana przysługująca rodzinie Ryc, w Prusiech i na Pomorzu w XIV stuleciu osiadłej".
Herbowni.
Ryc, Rydz.

</doc>
<doc id="743837" url="https://pl.wikipedia.org/wiki?curid=743837" title="Vedea">
Vedea

Vedea – rzeka w południowej Rumunii (Wołoszczyzna), lewy dopływ Dunaju. Jej długość wynosi 224 km, powierzchnia zlewni – 5430 km². 
Vedea ma źródła w zachodniej części Wyżyny Cotmeana na południowym przedgórzu Południowych Karpat. Płynie na południe, przecinając Wyżynę Getycką. Następnie wypływa na Nizinę Wołoską, gdzie zmienia kierunek na południowo-wschodni. Przepływa przez miasta Roșiorii de Vede i Alexandria, po czym uchodzi do Dunaju koło wsi Pietroșani (kilka kilometrów na wschód od ujścia Jantry). Końcowe 33 km rzeki są żeglowne. 
Vedea na całej długości zbiera wiele sporych dopływów, z których największe to Vedița, Plopcea, Cotmeana, Burdea, Câinelui i Teleorman z Clanițą. 

</doc>
<doc id="743840" url="https://pl.wikipedia.org/wiki?curid=743840" title="Pirofit">
Pirofit

Pirofit, pyrofit (gr. "pyr" - ogień + -fit) – roślina przystosowana (fizjologicznie i anatomicznie) do oddziaływania ognia. 
Wyróżnia się pirofity pasywne i aktywne. Do pierwszej grupy należą drzewa i krzewy odporne na działanie ognia. Przystosowanie u tych roślin polega zwykle na wykształcaniu grubej i słabo palącej się kory np. silnie uwilgotnionej. Martwica korkowa (korowina) składająca się z warstw korka jest doskonałym termoizolatorem, ponieważ komórki w niej są martwe i wypełnione powietrzem. Szczególnym przystosowaniem do przetrwania pożaru jest wykształcanie przez niektóre krzewy utworów zwanych lignotuber. Pirofitami aktywnymi są zwykle krzewy i rośliny zielne. Dla nich ogień jest czynnikiem stymulującym wzrost, kiełkowanie lub rozmnażanie. 
Rośliny wymagające do rozwoju oddziaływania ognia nazywane są pirofilnymi. Przykładem mogą być różne gatunki mącznicy "Arctostaphylos", prusznika "Ceanothus" lub sumaka "Rhus" wytwarzające nasiona o twardej skorupie. Łupina ta pęka w czasie pożaru, umożliwiając rozwój nasion w dogodnych warunkach.
W klimacie suchym (np. w rejonie Morza Śródziemnego) wykształcają się formacje roślinne, których istnienie w dużym stopniu uwarunkowane jest okresowymi pożarami (zobacz: makia, fynbos, garig, frygana, chaparral). Podobnie jest w przypadku lasów budowanych głównie przez drzewa iglaste, takich jak tajga, których ekologia jest w dużej mierze kształtowana przez powtarzające się pożary.
Istnieją również organizmy, które są słabo odporne na działanie ognia, a zaleganie warstwy popiołu spowalnia ich kiełkowanie, więc nie są pirofitami w ścisłym tego słowa znaczeniu, ale skutki pożarów są dla nich korzystne ekologicznie, gdyż inne gatunki są bardziej wrażliwe. W ten sposób pożary eliminują przewagę konkurentów i umożliwiają ich rozwój. Do tej grupy należą różne gatunki sosen. Korzyści ekologiczne są kluczowe dla roślin określanych jako pirofityczne, nawet w przypadku, gdy pożary są niekorzystne dla poszczególnych osobników, ale zwiększają ich sukces reprodukcyjny i ostatecznie zapewniają rozwój populacji.
Przykładami pirofitów są:
Zobacz też.
Hydrofity, hygrofity, mezofity, tropofity, kserofity

</doc>
<doc id="743842" url="https://pl.wikipedia.org/wiki?curid=743842" title="Siuksowie Południowi">
Siuksowie Południowi

Siuksowie Południowi – termin odnoszący się do plemion Indian Ameryki Północnej z rodziny Dakotów, ale różniących się od swoich pobratymców z północy i zachodu. Plemiona te to Iowa, Kansa, Missouri, Omaha, Osedżowie, Oto i Ponkowie. Warto zauważyć, że trzy spośród tych plemion dały nazwy stanom.
Od Dakotów właściwych różniło ich to, że oprócz polowań na bizony zajmowali się rolnictwem i prowadzili osiadły tryb życia. Mieszkali w domostwach drewniano-ziemnych w kształcie pieca, zgrupowanych wokół centralnego placu wioski. Typowych dla Dakotów tipi używali jedynie w drodze, a więc najczęściej w sezonie polowań.

</doc>
<doc id="743845" url="https://pl.wikipedia.org/wiki?curid=743845" title="Bridget Monckton">
Bridget Monckton

Bridget Helen Monckton, z domu Hore-Ruthven, "primo voto" Howard (27 lipca 1896 - 17 kwietnia 1982), brytyjska arystokratka, najstarsza z czterech córek Waltera Hore-Ruthvena, 10. lorda Ruthven of Freeland i Jean Lampson, córki Normana Lampsona.
17 stycznia 1918 r. poślubiła George'a Josslyna L'Estrange Howarda, 11. hrabiego Carlisle (6 stycznia 1895 - 17 lutego 1963), syna Charlesa Howarda, 10. hrabiego Carlisle i Rhody L'Estrange, córki pułkownika Pageta L'Estrange. George i Bridget mieli razem syna i córkę:
Podczas II wojny światowej lady Carlisle była głównym kontrolerem Pomocniczej Służby Kobiet i dyrektorką Żeńskiej Rady Doradczej w Indiach. Za swoją pracę w Indiach została w 1947 r. odznaczona Krzyżem Komandorskim Orderu Imperium Brytyjskiego. W międzyczasie popsuły się jej relacje z mężem i małżeństwo hrabiego i hrabiny Carlisle zakończyło się rozwodem w 1947 r. Bridget nie pozostawała długo w stanie panieńskim i już 13 sierpnia 1947 r. poślubiła Waltera Moncktona (17 stycznia 1891 - 9 stycznia 1965). Małżonkowie nie mieli razem dzieci.
Po śmierci ojca w 1956 r. Bridget odziedziczyła tytuł lady Ruthven of Freeland. W 1963 r. zasiadła w Izbie Lordów. W 1957 r. jej mąż został mianowany wicehrabią Monckton, więc Bridget była tytułowaną lady Monckton. Zmarła w 1982 r. Tytuł lordowski przejął jej jedyny syn z pierwszego małżeństwa, który połączył go z odziedziczonym wcześniej po ojcu tytułem hrabiego Carlisle.

</doc>
<doc id="743846" url="https://pl.wikipedia.org/wiki?curid=743846" title="Bridget Helen Monckton, 11. lady Ruthven of Freeland">
Bridget Helen Monckton, 11. lady Ruthven of Freeland



</doc>
<doc id="743850" url="https://pl.wikipedia.org/wiki?curid=743850" title="Eric Ejiofor">
Eric Ejiofor

Eric Ejiofor (ur. 21 lipca 1979 w Asabie) – nigeryjski piłkarz grający na pozycji środkowego obrońcy.
Kariera klubowa.
Ejiofor piłkarską karierę zaczynał w klubie Katsina United FC, w barwach której zadebiutował w 1998 roku w Pepsi Pro League. W lidze zajął z tym zespołem 12. miejsce i w 1999 roku przeszedł do Shooting Stars FC. W drużynie z Ibadanu grał w podstawowym składzie na środku obrony. W połowie roku został zawodnikiem Enyimba FC. W 2001 roku wywalczył z nim mistrzostwo Nigerii.
W 2001 roku Ejiofor podpisał kontrakt z Maccabi Hajfa, do której przeszedł za sumę około 500 tysięcy dolarów. W Maccabi zadebiutował 14 września 2002 w wygranym 5:0 meczu z Hapoelem Kefar Sawa i już w debiucie zdobył gola. Do końca sezonu zagrał jeszcze 18 meczach, ale sezon zakończył się dla niego wcześniej, gdyż doznał kontuzji kolana. Z Maccabi został wicemistrzem Izraela. Sezon 2003/2004 także nie był dla Ejiofora udany, gdyż znów stracił niemal połowę sezonu przez kontuzje. Zagrał w 17 meczach i miał swój udział w zdobyciu mistrzostwa Izraela. Latem 2004 odszedł jednak z Hajfy i zasilił szeregi innego pierwszoligowca, FC Aszdod. Spotkał tam swojego rodaka, Emmanuela Ebiede. Rozegrał 32 mecze i zajął z Aszdod 3. miejsce w lidze. Zdobył też 1 gola – 20 listopada w wygranym 2:0 meczu z Hapoelem Petach Tikwa. Na początku sezonu 2005/2006 wyjechał na Cypr i został piłkarzem Enosis Neon Paralimni. Grał w nim do 2009 roku, czyli do końca swojej kariery.
Kariera reprezentacyjna.
W reprezentacji Nigerii Ejiofor zadebiutował 2 września 2000 w wygranym 4:0 meczu z reprezentacją Namibii, rozegranym w ramach kwalifikacji do Pucharu Narodów Afryki 2002.
W 2001 roku w eliminacjach do MŚ 2002 był chwalony zwłaszcza za mecz z Liberią, rozegrany w maju. Dzięki temu występowi posadził na ławce dotychczasowych środkowych obrońców, Emekę Ifejiagwę i Isaaca Okoronkwo.
W 2002 roku był członkiem kadry na Puchar Narodów Afryki w Mali. Pomimo iż miał być pewniakiem do gry w pierwszej jedenastce, to stracił w niej miejsce na rzecz Okoronkwo. Zagrał więc tylko w ostatnim meczu – meczu o 3. miejsce z Mali, wygranym 1:0. Latem selekcjoner Festus Adegboye Onigbinde powołał Ejiofora na Mistrzostwa Świata w Korei i Japonii, ale nie zagrał tam żadnego meczu, a jego rodacy odpadli po fazie grupowej.

</doc>
<doc id="743851" url="https://pl.wikipedia.org/wiki?curid=743851" title="Szczeciniarnia">
Szczeciniarnia

Szczeciniarnia - zakład przemysłowy produkujący pędzle lub szczotki z naturalnego włosia, najczęściej końskiego. 
Zobacz też: Szczeciniarstwo.

</doc>
<doc id="743857" url="https://pl.wikipedia.org/wiki?curid=743857" title="Jadwiga Andrzejewska">
Jadwiga Andrzejewska

Jadwiga Andrzejewska (ur. 30 marca 1915 w Łodzi, zm. 4 października 1977 tamże) – polska aktorka teatralna i filmowa.
Życiorys.
Córka maszynisty teatralnego Józefa Andrzejewskiego i Zofii z Ludwickich. Po ukończeniu szkoły powszechnej ze względów materialnych podjęła pracę jako ekspedientka w składzie/sklepie materiałów piśmiennych Leona Tybera, przy ul. Piotrkowskiej 49. W tym samym czasie - grudzień 1923 - zadebiutowała w Teatrze Miejskim w Łodzi, w sztuce „Nauczycielka”, u boku Ireny Solskiej. Grała też w Teatrze Popularnym. W następnych latach występowała również jako tancerka w kabarecie "Jar". Tam została zauważona przez Karola Adwentowicza, który widząc jej talent zaproponował przeprowadzkę do Warszawy i grę w teatrze. Jej debiut w Warszawie miał miejsce 15 września 1932 na scenie Teatru Kameralnego w „Dziewczętach w mundurkach”, gdzie grała Manuelę. Otrzymawszy bardzo wysoką notę Antoniego Słonimskiego postanowiła pozostać w stolicy. Występowała w kabarecie "Nowy Momus", a od lutego 1933 w Teatrze Narodowym. Gościnnie grała też w Teatrze Letnim, Ateneum i Polskim. Od 1934 nie była związana na stałe z żadnym teatrem łącząc grę w filmach z występami w teatrach rewiowych i kabaretach. m.in. "Stara Banda" i "Cyrulik Warszawski". 
W filmie zadebiutowała w 1933 r. podwójnie: jedną z trzech głównych ról (Jadzia) w filmie "Wyrok życia", u boku m.in. Ireny Eichlerówny (reż. Juliusz Gardan) oraz w roli kwiaciarki w "Dziejach grzechu" (reż. Henryk Szaro). Ogółem w okresie międzywojennym zagrała w piętnastu filmach m.in. w "Dziewczętach z Nowolipek" oraz "Strachach". 
Po kampanii wrześniowej znalazła się we Lwowie, gdzie grała w kierowanym przez Konrada Toma Teatrze Miniatur. Teatr ten do 1941 wędrował po miastach radzieckich. Zawiesił swoją działalność po wybuchu wojny radziecko-niemieckiej. 
Od listopada 1941 występowała w zespole "Czołówki Teatralnej" Armii Polskiej tworzonej na terenie ZSRR przez gen. Andersa. W marcu 1942 wyruszyła z Armią Andersa przez Bliski Wschód do Mandatu Palestyny, występowała w teatrze rewiowym Feliksa Konarskiego, a następnie w Teatrze Polowym 2 Korpusu Polskiego. Na przełomie 1944 i 1945 występowała w Polskim Teatrze Szkolnym, z którym odwiedziła Jerozolimę, Tel Awiw, Nazaret i Hajfę. 
W 1945 znalazła się z Teatrem Dramatycznym 2 Korpusu we Włoszech, a następnie w 1946 roku w Wielkiej Brytanii. Do Polski powróciła w 1947 i zamieszkała w rodzinnej Łodzi, gdzie występowała w Teatrze Syrena. W grudniu 1948 na krótko przeniosła się do Warszawy, ale po kilku miesiącach na stałe osiadła w Łodzi grając w Teatrze Powszechnym. W kolejnych latach zmieniała sceny, były to m.in. Teatr im. Jaracza i Teatr Mały. Od 1966 do śmierci związana była z Teatrem Powszechnym. 
Zmarła mając 62 lata, spoczywa na Cmentarzu Komunalnym na Dołach w Łodzi (kwatera XXVIII, rząd 18, grób 6).
Upamiętnienie.
W 1979 Andrzejewska została patronką jednej z ulic łódzkiego Widzewa, poświęcono jej również Drzewo Pamięci w Parku Zdrojowym. Barbara Kaczmarska (córka Jadwigi Andrzejewskiej) i Jan Machulski odsłonili 16 października 1998 roku na ulicy Piotrkowskiej jej gwiazdę w Alei Gwiazd. W listopadzie 2000 odsłonięto fresk „Łódź w pigułce” na fasadzie kamienicy przy ul. Piotrkowskiej 71, autorstwa Krzysztofa Jaśkiewicza, na którym widnieje ponad 30 postaci związanych z historią Łodzi. Wśród nich znajduje się wizerunek Jadwigi Andrzejewskiej.

</doc>
<doc id="743866" url="https://pl.wikipedia.org/wiki?curid=743866" title="Zorilla paskowana">
Zorilla paskowana

Zorilla paskowana, zorilla ("Ictonyx striatus") – gatunek drapieżnego ssaka z rodziny łasicowatych zamieszkujący tereny Afryki środkowej i południowej.
Podgatunki.
Wyróżnia się kilkanaście podgatunków zorilli:
Budowa ciała.
Z wyglądu zorilla paskowana przypomina skunksa. Ma długą, puszystą sierść wybarwioną na czarno, z białymi pasami wzdłuż grzbietu i białymi łatami na głowie. Ogon także biały. Długość ciała (głowa i tułów) - 28 do 40 cm, a ogona - 20-30 cm, wysokość 10-13 cm. 
Rozmieszczenie geograficzne.
Zamieszkuje zróżnicowane środowiska w Afryce – od części środkowej (Senegal, Nigeria, Sudan i Etiopia) po południowy kraniec kontynentu.
Ekologia.
Zorilla paskowana jest drapieżnikiem, który żywi się drobnymi gryzoniami i owadami. W sytuacji zagrożenia stroszy sierść i wytryskuje na przeciwnika cuchnącą ciecz. Potrafi także leżeć bez ruchu i udawać padlinę.
Tryb życia.
Zorilla paskowana wiedzie samotny, nocny tryb życia. W ciągu dnia ukrywa się w rozpadlinach skalnych, norach lub zabudowaniach człowieka. Funkcjonuje na powierzchni ziemi, jednak potrafi także wspinać się po drzewach, a także pływać.

</doc>
<doc id="743867" url="https://pl.wikipedia.org/wiki?curid=743867" title="Patricia Cornwell">
Patricia Cornwell

Patricia Carroll Cornwell, z d. Daniels (ur. 9 czerwca 1956 w Miami) – amerykańska pisarka, autorka powieści kryminalnych, znana głównie jako twórczyni postaci dr Kay Scarpetty, lekarza sądowego.

</doc>
<doc id="743868" url="https://pl.wikipedia.org/wiki?curid=743868" title="Jiu">
Jiu

Jiu ( [ʒiw] łac. "Rabona", węg. "Zsil") – rzeka w południowej Rumunii (Oltenia), lewy dopływ Dunaju. Długość – 339 km, powierzchnia zlewni – 10 080 km², średni przepływ u ujścia – 86 m³/s.
Jiu powstaje w Kotlinie Jiu w sercu Południowych Karpat z połączenia dwóch potoków – Zachodniego Jiu ("Jiu de Vest") i Wschodniego Jiu ("Jiu de Est") tuż na południe od miasta Petroszany. Źródła dłuższego Zachodniego Jiu znajdują się w górach Vâlcan, a Wschodniego – w górach Şureanu. Po połączeniu obu cieków źródłowych rzeka płynie na południe, przełamując się przez główny łańcuch Karpat przełomem Surduc (1550 m n.p.m.). Przepływa przez miasto Târgu Jiu i w Kotlinie Târgu Jiu zasila sztuczny zbiornik Ceauru, do którego wpadają również jej dopływy Bystrzyca, Sohodol i Suseni z Şuşitą. Wypływając ze zbiornika Ceauru Jiu zmienia kierunek na południowo-wschodni i przecina Wyżynę Getycką, oddzielając wzgórza Motrului na zachodzie od wzgórz Bran na wschodzie. Na tym odcinku przyjmuje wiele sporych dopływów – Tismanę, Gilort, Motru, Argetoaię, Amaradię i Raznic. W okolicy Krajowy, którą mija o kilka kilometrów od wschodu, Jiu zmienia kierunek na południowy i wypływa na Nizinę Wołoską. Uchodzi do Dunaju koło wsi Ostroveni.

</doc>
<doc id="743872" url="https://pl.wikipedia.org/wiki?curid=743872" title="Catherine Hicks">
Catherine Hicks

Catherine „Cathy” Bethany Mary Hicks (ur. 6 sierpnia 1951 w Scottsdale, w stanie Arizona) – amerykańska aktorka telewizyjna i filmowa irlandzkiego pochodzenia.
Życiorys.
Wczesne lata.
Przyszła na świat w rodzinie katolickiej Jackie i Waltera Hicksów. W 1969 roku ukończyła Gerard High School w Scottsdale, w stanie Arizona (była tam cheerleaderką). Uczęszczała do Saint Mary’s College w Notre Dame, w stanie Indiana. Studiowała teologię i literaturę angielską na University of Notre Dame. Odbyła staż aktorski na Cornell University w Ithaca, w stanie Nowy Jork.
Kariera.
Po debiucie telewizyjnym jako dr Faith Coleridge w operze mydlanej ABC] "Ryan’s Hope" (1976–1978), występowała na scenie Broadwayu u boku Jacka Lemmona w spektaklu "Dar" ("Tribute", 1978) w roli Sally Haines. W 1979 roku przeprowadziła się do Hollywood. Dostała niewielką rolę w dramacie ABC "Miłość do wynajęcia" ("Love for Rent") i wcieliła się w postać Dr Emily Rappant, dyrektorki szkoły podstawowej w serialu CBS "Złe wiadomości niesie" ("The Bad News Bears", 1979–1980). Zagrała potem nominowaną do nagrody Emmy rolę legendarnej aktorki Marilyn Monroe w biograficznym dramacie] telewizyjnym ABC "Marilyn: Niebywała opowieść" ("Marilyn: The Untold Story", 1980).
Po raz pierwszy na kinowym ekranie pojawiła się w komedii "Lepiej późno niż wcale" ("Better Late Than Never", 1982). Potem znalazła się w obsadzie komediodramatu "Garbo mówi" ("Garbo Talks", 1984), melodramatu wojennego "Ostrze brzytwy" ("The Razor's Edge", 1984), komedii Francisa Forda Coppoli "Peggy Sue wyszła za mąż" ("Peggy Sue Got Married", 1986) jako najlepsza przyjaciółka tytułowej bohaterki. Za kinową postać Karen Barclay, matki sześcioletniego Andy’ego w filmie "Laleczka Chucky" ("Child's Play", 1988) odebrała nagrodę Saturna. Następnie wystąpiła w dreszczowcu "Wychodząc z mroku" ("Liebestraum", 1991) i dramacie kryminalnym "Dillinger i Capone" ("Dillinger and Capone", 1995). Na mały ekran powróciła w dramacie telewizji ABC/Hallmark "Sekwojowa kurtyna" ("Redwood Curtain", 1995). Zwróciła na siebie uwagę telewidzów rolą czułej i wyrozumiałej Annie Jackson-Camden w serialu CBS "Siódme niebo" ("7th Heaven", 1996–2007).
Życie prywatne.
W 1990 roku wyszła za mąż za Kevina Yaghera, eksperta od efektów specjalnych. Mają córkę Catie (ur. w styczniu 1992).

</doc>
<doc id="743882" url="https://pl.wikipedia.org/wiki?curid=743882" title="Maddalena (przełęcz)">
Maddalena (przełęcz)

Przełęcz Maddalena (fr. "Col de Larche", wł. "Colle della Maddalena", dawniej "Col de l'Argentière") – przełęcz na wysokości 1991 m n.p.m. w Alpach Zachodnich, w głównym grzbiecie wododziałowym Alp, oddzielająca Alpy Kotyjskie na północy od Alp Nadmorskich na południu. Przez przełęcz przebiega granica francusko-włoska.
Przełęcz stanowi połączenie pomiędzy francuską miejscowością Larche, położoną w bocznej odnodze doliny rzeki Ubaye, a włoską miejscowością Argentera, położoną w dolinie rzeki Stura. Przez przełęcz przebiega szosa (maksymalny wznios 8%), otwarta dla ruchu kołowego od maja do października.
Przełęcz znana była i używana do przekraczania grzbietu Alp już w czasach rzymskich. Niektórzy historycy przypuszczali, że przez nią wiodła trasa sławnej przeprawy Hannibala przez Alpy, co jednak w obliczu dzisiejszej wiedzy nie znajduje potwierdzenia. W 1515 przez Maddalenę wkroczył do Italii król Francji Franciszek I. W czasach austriackiej wojny sukcesyjnej (1740-1748), a następnie rewolucji francuskiej, w obawie przed inwazją wojsk austriackich lub piemonckich armia francuska wzniosła w Tournoux pod przełęczą szereg budowli obronnych. W latach 1839-1866 w tymże Tournoux Francuzi zbudowali potężne fortyfikacje w obawie przed atakiem ze strony włoskiej. W dwudziestoleciu międzywojennym w Saint-Ours, po francuskiej stronie przełęczy, zostały wzniesione żelbetowe fortyfikacje w ramach tzw. alpejskiej Linii Maginota.

</doc>
<doc id="743887" url="https://pl.wikipedia.org/wiki?curid=743887" title="Col de Larche">
Col de Larche



</doc>
<doc id="743892" url="https://pl.wikipedia.org/wiki?curid=743892" title="Discovery Travel &amp; Living">
Discovery Travel &amp; Living



</doc>
<doc id="743893" url="https://pl.wikipedia.org/wiki?curid=743893" title="Michał Kaziów">
Michał Kaziów

Michał Kaziów (ur. 13 września 1925 w Koropcu, zm. 6 sierpnia 2001 w Zielonej Górze) – polski pisarz i publicysta, dziennikarz radiowy, należał do Polskiego Związku Niewidomych.
5 października 1945 we wrocławskim porcie rzecznym na skutek wybuchu miny stracił wzrok i obie ręce. Jako pierwszy na świecie nauczył się czytać pismo brajlowskie górną wargą. Ukończył liceum ogólnokształcące w Poznaniu, a następnie polonistykę na Uniwersytecie Adama Mickiewicza, a następnie napisał i obronił pracę doktorską. Debiutował recenzjami ogłaszanymi w 1952 r. w „Radiu i Świecie”. W latach 1949–1953 był społecznym korespondentem terenowym Polskiego Radia, od 1954 r. korespondentem pisma dla niewidomych „Pochodnia”. W 1953 r. nawiązuje kontakt z aktorką teatru poznańskiego Halina Lubicz-Kirszke i poznaje ustami alfabet Braille’a. W latach 1954–1955 prowadził w Bogaczowie amatorski zespół teatralny. W latach 1955–1959 uczy się w Liceum Ogólnokształcącym nr 1 dla Pracujących im. K. Marcinkowskiego w Poznaniu, które kończy z wyróżnieniem. W latach 1959–1964 studiuje polonistykę na Uniwersytecie Adama Mickiewicza w Poznaniu. Jego praca magisterska "Postać niewidomego w oczach poetów" ukazała się drukiem w Ossolineum w 1968 r. W latach 1964–1965 pracował społecznie jako nauczyciel w liceum w Poznaniu. W latach 1965–1967 jest kierownikiem biura Okręgu PZN w Poznaniu. W latach 1967–1972 odbywa studia doktoranckie na Wydziale Filologicznym Uniwersytetu A. Mickiewicza. Jego praca doktorska "O dziele radiowym" napisana pod kierunkiem prof. Jerzego Ziomka ukazała się drukiem w Ossolineum w 1973 r.
Napisał kilkanaście powieści, zbiorów opowiadań i opracowań naukowych oraz około tysiąca artykułów (szkice i recenzje radiowe, eseje i felietony społeczno-religijne, artykuły dotyczące niepełnosprawnych i ociemniałych). Za zbiór opowiadań "Piętna miłości" otrzymał Lubuski Wawrzyn Literacki 1996. Należał do Koła Młodych Pisarzy przy ZO ZLP w Zielonej Górze (1970-1974) i Polsko-Niemieckiego Stowarzyszenia Pisarzy Regionu Nadodrza (od 1992). Był członkiem zielonogórskiego Oddziału Związku Literatów Polskich w latach 1974–1992, od 1992 r. należał do poznańskiego oddziału Stowarzyszenia Pisarzy Polskich. Redagował czasopisma dla ociemniałych, współpracował z Polskim Radiem i czasopismami regionalnymi. W latach 1968–1991 co tydzień prowadził dział „Włącz radio” na łamach magazynowych wydań „Gazety Zielonogórskiej”, potem „Gazety Lubuskiej”. Był redaktorem naczelnym periodyku „Niewidomy Masażysta”. Publikował na łamach czasopism: „Pochodnia”, „Radio i Telewizja”, „Aspekty”, „Zielonogórska Gazeta Nowa”, „Zielonogórski Informator Kulturalny”. Był znawcą sztuki radiowej, a szczególnie radiowego teatru wyobraźni. Jako pierwszy w kraju stworzył definicję oryginalnego słuchowiska radiowego uznając je za odrębny gatunek literacki.
Mieszkał we Bogaczowie, Poznaniu i od 1974 r. w Zielonej Górze. Jego imię nosi rondo w Zielonej Górze oraz studio nagrań Radia Zachód w Zielonej Górze. Na elewacji domu przy ul. Sucharskiego 12 w Zielonej Górze, gdzie mieszkał pisarz, znajduje się pamiątkowa tablica. Powstały o nim dwa filmy dokumentalne "Doktorant" w reżyserii Edwarda Skórzewskiego w 1973 r. i "Radość życia" zrealizowany przez Roberta Rudiaka w 2017 r.

</doc>
<doc id="743895" url="https://pl.wikipedia.org/wiki?curid=743895" title="PZL SM-1">
PZL SM-1



</doc>
<doc id="743896" url="https://pl.wikipedia.org/wiki?curid=743896" title="PZL Kania">
PZL Kania

PZL Kania (ang. "Kitty Hawk") – polski śmigłowiec – daleko posunięta modernizacja radzieckiego Mi-2.
Śmigłowiec PZL Kania powstał na przełomie lat 70. i 80. XX wieku w WSK Świdnik. W założeniach miał być przeznaczony na eksport na rynki zachodnie. Jako podstawę do jego opracowania wybrano produkowany dotąd na licencji w Świdniku śmigłowiec Mi-2. Nowy śmigłowiec nazwano PZL Kania. Było to związane z systemem nazewnictwa, który pojawił się w świdnickich zakładach w latach 70. XX wieku – kolejne projekty śmigłowców nazywano nazwami ptaków (np. PZL Sójka, PZL Sokół). Kania w stosunku do Mi-2 otrzymała całkowicie nowe, produkowane w USA silniki i zachodnią awionikę. Mimo wcześniejszych założeń, z uwagi na słaby marketing, maszyna nie stała się hitem eksportowym i w sumie wyprodukowano tylko 19 śmigłowców. Ostatnie egzemplarze zmontowano w roku 2006, trafiły one do Straży Granicznej.
Historia.
Prototypy.
W latach 70. XX wieku za sprawą nowej polityki społeczno-gospodarczej przemysł polski otworzył się na Zachód. Dzięki tej polityce pojawiła się szansa sprzedaży śmigłowców poza strefę wpływów ZSRR. W ten sposób chciano pozyskać dewizy, a także nowoczesne technologie.
Pomysł eksportu śmigłowca Mi-2 na Zachód pojawił się w roku 1977 z inicjatywy Przedsiębiorstwa Handlu Zagranicznego PEZETEL. Postanowiono śmigłowiec odmłodzić i zmodernizować, tak, aby nowa maszyna stała się hitem eksportowym. Uzyskane w ten sposób doświadczenie oraz technologię, planowano wykorzystać w kolejnych projektach śmigłowców.
Jesienią 1977 roku rozpoczęto prace nad nowym śmigłowcem. Utworzono dwa zespoły: pierwszy pod kierownictwem Stanisława Trębacza zaproponował zamontowanie w Mi-2 amerykańskiego silnika samolotowego Allison 250-C18B, natomiast drugi, kierowany przez Stanisława Markisza, proponował silnik Allison 250-C20B.
Ostatecznie w grudniu 1977 roku ogłoszono, że jako napęd nowego śmigłowca wybrano silniki Allison 250-C20B. Ponadto planowano wykorzystanie rozwiązania konstrukcyjnego, zaproponowanego przez Stanisława Markisza. Zrezygnowano ze wspólnego dla obu silników węzła na przegrodzie ogniowej i zdecydowano się na zamocowanie każdego silnika za pomocą odrębnych węzłów. W ten sposób zminimalizowano wzajemne oddziaływanie silników na siebie. Oprócz nowych silników PZL Kania miał także posiadać nową kabinę, zmodernizowaną poprzez wykorzystanie zachodniej awioniki Bendix/King.
Przed rozpoczęciem właściwych prac nad śmigłowcem, w lutym 1978 roku do Indianapolis, gdzie mieściła się wytwórnia silników Allison, poleciała trójka konstruktorów z WSK Świdnik: Stanisław Markisz, Jan Toruń i Bogusław Maryniak. W USA mieli się w praktyce zapoznać z budową silników Allison 250-C20 i Allison 250-C20B. Po pomyślnym zdaniu egzaminu powrócili do kraju.
Podjęto decyzję, że dwa prototypy Kani zostaną oparte na gotowych kadłubach Mi-2. Pierwszy prototyp (nr fab. 90.01.01) powstał w niewiele ponad rok. W stosunku do Mi-2 m.in. zastosowano nowe silniki Allison 250-C20B wraz z agregatami zabudowanymi na silniku, zmieniono układ przeniesienia napędu na śmigło ogonowe, zaprojektowano całkowicie nową instalację synchronizacji pracy silników, nową instalację paliwową i olejową, instalację wentylacji i ogrzewania, wprowadzono zmiany w instalacji przeciwpożarowej, zaprojektowano całkowicie nowe osłony silników, a także zmieniono nieco kształt kadłuba, zastosowano nowe, zdejmowane okna w kabinie pasażerskiej, opracowano nową tapicerkę i wyposażenie wnętrza. Ponadto zastąpiono stosowaną w Mi-2 awionikę radziecką awioniką produkcji Bendix/King oraz zamontowano nowe laminowane łopaty wirnika nośnego.
W dniach 17–21 maja 1979 roku przeprowadzono próby badające nowy układ mocowania silników. Badano wytrzymałość mocowania oraz powstające naprężenia. Próby te przeprowadzono na śmigłowcu Mi-2 (nr fabr. 50.94.51) z zabudowanymi mocowaniami silników Allison, w identyczny sposób jak na prototypie Kani. Zamiast silników zainstalowano makiety w postaci sztywnych, metalowych elementów spawanych, których masa odpowiadała wielkości przykładanych obciążeń. Nowy układ mocowania silników nie tylko przeszedł próbę, ale okazał się przewymiarowany. Wynikało to z tego, że konstruktor zakładał w przyszłości możliwość zabudowy mocniejszych silników Allison 250-C28. W międzyczasie przeprowadzano próby naziemne właściwego prototypu. Badano m.in. funkcjonowanie układu sterownia, układu napędowego i wirnika.
Oblotu prototypu PZL Kania dokonano 3 czerwca 1979 roku. Śmigłowiec był pilotowany przez Zbigniewa Dąbskiego i wystartował przy temperaturze 34 °C i masie startowej 3200 kg. Później oblatany prototyp został poddany 200-godzinnym próbom wytrzymałościowym układu napędowego i układu sterowania. Próby te trwały od 11 lipca do 11 września 1979 roku. Następnie maszynę poddano próbom specjalnym obejmującym testy nadobrotów, testy obciążenia układu napędowego maksymalnym momentem i testy mocy silników.
Przeprowadzone testy wypadły dobrze. W początkowym okresie testów wykazywano jedynie usterkę płatowcową, polegającą na pojawieniu się niewielkiego luzu w popychaczu układu sterowania śmigła ogonowego oraz pęknięcie krawędzi dolnego kolektora, powstałe na skutek ocierania owiewki prawego silnika o kolektor. Pierwsze usterki w układzie napędowym stwierdzono po 90 godzinach eksploatacji, kiedy to zauważono przecieki oleju na lewym silniku i spadek mocy obu silników. Kolejne usterki obejmowały: defekt przetwornika ciśnienia momentomierza na prawym silniku oraz ocieranie lewego wału silnika o rurkę drenażową komory spalania. Do najpoważniejszej awarii doszło w 130. godzinie prób naziemnych, kiedy to doszło do rozsynchronizowania momentów oraz obrotów i temperatur TOT (temperatura gazów wylotowych silnika) silników o 50%. Po przemyciu synchronizatora wartości te spadły do około 20%. Ostatecznie wynik próby trwałościowej uznano za pozytywny. Następnie maszynę drobiazgowo sprawdzono i rozpoczęto prace nad wyeliminowaniem usterek.
Następnie postanowiono obniżyć drgania śmigłowca. W tym celu 29 maja 1980 roku rozpoczęto długotrwałe próby, podczas których rejestrowano drgania. Do tego celu użyto drugiego prototypu (nr fab. 90.01.02). Podczas badań wykazano, że amplitudy drgań były uzależnione od prędkości lotu i wyważenia śmigłowca. Później badano tzw. rezonans przyziemny i stwierdzono, że podczas startu i lądowania tłumiki wahań łopat oraz amortyzatory podwozia pracowały prawidłowo. Kolejnym etapem były próby startu ze skrajnymi położeniami środka ciężkości, które śmigłowiec również przeszedł pomyślnie.
Pod koniec 1980 roku pilot doświadczalny Wiesław Mercik ocenił właściwości lotne drugiego prototypu Kani. Pilot stwierdził, że Kania w porównaniu do Mi-2 wymaga większego doświadczenia u pilota, jednakże w Kani łatwiejsze jest sterowanie skokiem i mocą, a ponadto zastosowany system synchronizacji pozwalał w większym stopniu na dostosowanie śmigłowca do warunków lotu.
8 kwietnia 1981 roku rozpoczęto kolejne próby prototypu Kani z zabudowanym deflektorem, który miał łagodzić drgania śmigłowca. Przy okazji przebadano również kształt górnych owiewek kadłuba na poziom drgań. W wyniku tych badań ustalono kształt docelowego deflektora oraz wylotu powietrza do wentylatora. Późniejsze badania przeprowadzone na egzemplarzu serii informacyjnej (nr fab. 90.01.03) wykazały, że seryjna Kania miała niższy poziom drgań niż prototyp, a także Mi-2.
Kolejny etap badań polegał na rozpoczęciu lotów według programu eksploatacji nadzorowanej, gdyż chciano w ten sposób potwierdzić lub określić okresy obsługi technicznej i okresy remontów oraz ustalić ewentualne zmiany konstrukcyjne, dzięki którym zwiększono by żywotność elementów. Loty odbywano zgodnie z przepisami FAR. Testowaną maszyną był początkowo śmigłowiec o nr fab. 90.01.03, potem dołączył drugi nr fab. 90.01.04.
W listopadzie 1983 roku przeprowadzono próby flatteru seryjnych, laminowanych łopat wirnika nośnego. Próba wypadła pozytywnie.
W sierpniu 1984 śmigłowiec o nr fab. 90.01.03 na cztery dni przebazowano do Zakopanego, skąd odbywał loty w górach. Próby te wykazały, że PZL Kania w terenie górzystym sprawuje się lepiej od Mi-2.
Przeprowadzone w roku 1985 badania trwałości i żywotności śmigłowca wykazały, że zużycie ząbków sprzęgła zębatego wału głównego prawego silnika było szybsze niż w analogicznej części lewego silnika. Przyczyną tego okazał się błąd wykonawczy mocowania silnika, który usunięto w kolejnych egzemplarzach.
W czerwcu 1986 roku w Castle Ashby w Wielkiej Brytanii odbyły się V Śmigłowcowe Mistrzostwa Świata. W mistrzostwach wzięło udział blisko 30 załóg. Polskę reprezentował śmigłowiec PZL Kania (nr fab. 90.01.02) wraz z załogą: Jerzy Dyczkowski (pilot doświadczalny z WSK Świdnik), Czesław Dyzma (nawigator), Władysław Toruj i Włodzimierz Cybulski (mechanicy). Z uwagi na to, że wystawiona Kania była prototypem, przed wysłaniem na mistrzostwa przebudowano ją do standardu śmigłowców seryjnych i zarejestrowano pod numerem SP-SSC. Ostatecznie załoga PZL Kani nie odnosiła sukcesu, zajęła jedno z ostatnich miejsc. Co prawda załoga wygrała w konkurencji nawigacyjnej, lecz według regulaminu ta konkurencja była niepunktowana.
Śmigłowce w służbie.
Pomimo niepowodzenia w zawodach, podczas pobytu w Anglii podpisano kontrakt z firmą "Provincial Air Service" na wykonywanie lotów dyspozycyjnych w Sierra Leone. Na mocy umowy miano skierować do Afryki dwa śmigłowce Kania, które miały wykonywać loty czarterowe w ramach eksploatacji nadzorowanej. Chciano w ten sposób uzyskać certyfikat na loty w klimacie tropikalnym. Pierwsza z dwóch maszyn, formalnie należąca do WSK Świdnik, dotarła na kontynent afrykański 6 marca 1987 roku. Tym samym przedsiębiorstwo Provincial Air Service stało się pierwszym użytkownikiem PZL Kania. Po przeprowadzeniu testów śmigłowca w klimacie tropikalnym formalnie regularne loty usługowe rozpoczęto 23 marca 1987 roku, a w sierpniu tego samego roku do Afryki dostarczono drugi śmigłowiec.
W roku 1988 przedłużono kontrakt na usługi śmigłowcowe i do Sierra Leone trafiła kolejna, tym razem już seryjna maszyna (nr 90.02.01). W tym samym roku miała miejsce katastrofa, w której stracono jeden śmigłowiec. W roku 1990 miał miejsce wypadek kolejnego śmigłowca PZL Kania, co przypieczętowało zakończenie kontraktu. Pierwszy śmigłowiec PZL Kania wyeksportowano w roku 1989 do Wenezueli. Użytkownikiem maszyny (nr fab. 90.02.03) została firma Comercializadora Aeropolka S.A., która używała go do 1996 roku, kiedy to zwróciła go PZL Świdnik. W roku 1990 wyeksportowano kolejne dwa śmigłowce, tym razem na Cypr, gdzie trafiły na wyposażenie sił powietrznych Gwardii Narodowej Cypru. Kolejnym zagranicznym użytkownikiem w roku 1992 została Czechosłowacja, a później po jej rozpadzie Czechy i Słowacja. W tych państwach PZL Kania wykorzystywany był m.in. jako śmigłowiec ratowniczy.
W roku 1994 w Ministerstwie Spraw Wewnętrznych podjęto decyzję o wyposażeniu Straży Granicznej oraz Policji w sprzęt lotniczy. Podstawowym śmigłowcem tych służb miał się stać PZL Kania. Umowę na dostarczenie pierwszych czterech sztuk maszyn, dostosowanych do potrzeb tych służb, podpisano w roku 1994. Modyfikacje obejmowały m.in. wyposażenie w specjalistyczne środki łączności, gogle noktowizyjne PNL-1, system nawigacyjny "Garmin" GPS 155, system obserwacji, reflektor i aparaturę nagłaśniającą. Ponadto w przypadku śmigłowców dla Straży Granicznej zainstalowano wyciągarki "Lucas".
Pierwsze śmigłowce dostarczono do Straży Granicznej i Policji w roku 1996. W sumie dostarczono cztery maszyny (dwie dla Policji i dwie dla Straży Granicznej). W roku 2001 w związku z planowanym przystąpieniem Polski do Unii Europejskiej rozpoczęto proces modernizacji polskiej Straży Granicznej. Wynikało to z faktu, iż w niedalekiej przyszłości wschodnia granica Polski miała się stać także wschodnią granicą UE. Proces modernizacji wiązał się także z zakupem nowych śmigłowców. Po raz kolejny wybrano śmigłowce PZL Kania, jednakże miała być to wersja zmodernizowana. Modernizacja w stosunku do wcześniejszych obejmowała wyposażenie, zastosowano m.in. nowy reflektor i system obserwacji lotniczej, a także nowy system nawigacji. Ponadto zrezygnowano z układu synchronizacji momentów silników. Wynikało to ze zbyt wysokich kosztów zakupu takiego elementu za granicą. Cztery śmigłowce w tym standardzie przekazano Straży Granicznej w roku 2006. Były to ostatnie wyprodukowane śmigłowce PZL Kania. 21 lutego 1986 roku PZL Kania otrzymał certyfikat FAR-29.
Opis techniczny.
PZL Kania jest dwusilnikowym śmigłowcem wielozadaniowym w układzie klasycznym z trójłopatowym wirnikiem głównym oraz dwułopatowym śmigłem ogonowym. Kadłub śmigłowca ze stałym trójpodporowym podwoziem o konstrukcji półskorupowej wykonano ze stopów aluminium. W przedniej części kadłuba znajduje się kabina załogi. Miejsce pilota znajduje się po lewej stronie, jednakże kabina została wyposażona w podwójny zestaw sterownic. Fotel pilota posiada pełną regulację w pionie i w poziomie, dzięki zamocowaniu go na pochylonych względem pionu prowadnicach. Tablica przyrządów wyposażona jest w trzy grupy przyrządów pokładowych: przyrządy pilotażowe, przyrządy kontroli pracy zespołu napędowego oraz przyrządy radionawigacyjne. Zastosowane wyposażenie pozwala na wykonywanie lotów VFR w dzień oraz w nocy. Każdy przyrząd wyposażono w indywidualne oświetlenie skali światłem białym. Kabina śmigłowców PZL Kania przeznaczonych dla Policji oraz Straży Granicznej została przystosowana do pilotowania z wykorzystaniem okularowych wzmacniaczy obrazu poprzez pomalowanie wnętrza kabiny oraz tablicy przyrządów kolorem czarnym, a także dzięki zastosowaniu elektroluminescencyjnego oświetlenia tablic przyrządów i wyposażenia pulpitów sterowania awioniką w specjalne filtry.
Kabina pasażerska była przystosowania do przewozu 9 pasażerów. Wyposażono ją w izolację cieplno-dźwiękową oraz instalację wentylacji. Ponadto w kabinie pasażerskiej okna wyposażono w podwójne szyby, które dodatkowo obniżają poziom hałasu w kabinie. Dostęp do kabiny zapewniają duże drzwi umieszczone po lewej stronie. Ponadto dwa okna na prawej burcie oraz jedno na lewej posiadają zamki dźwigowe, które w szczególnych wypadkach umożliwiają łatwą ewakuację pasażerów. Za tylną ścianą kabiny pasażerskiej umieszczono bagażnik. W wersjach przeznaczonych dla Policji i Straży Granicznej w tym miejscu znajduje się przedział wyposażenia radioelektronicznego.
Napęd śmigłowca stanowią dwa silniki turbinowe Allison 250-20B o mocy 426 KM każdy. Moc silników jest synchronizowana dzięki zastosowaniu specjalnego synchronizatora mocy. Synchronizatora ze względów na duże koszty nie zastosowano śmigłowcach z ostatniej serii produkcyjnej, przeznaczonych dla Straży Granicznej. Każdy z silników ma swój własny układ olejowy ze zbiornikiem oleju i chłodnicą, a także niezależny układ zasilania w paliwo. Zbiorniki oleju mają kształt pierścieni i umieszczone są w kanałach doprowadzających powietrze do silników. W ten sposób olej jest dodatkowo schładzany, a także elementy silnika zostają zabezpieczone przez oblodzeniem. Kolejnymi elementami układu napędowego są przekładnie: główna, pośrednicząca i tylna oraz wały główne i wał tylny. Łopaty wirnika głównego i śmigła ogonowego wyposażono w elektryczną instalację przeciwoblodzeniową.
Instalacja olejowa składa się z pięciu niezależnych układów smarowania: układów smarowania silników (lewego i prawego), układu smarowania przekładni głównej, układu smarowania przekładni pośredniczącej oraz układu smarowania przekładni końcowej. Silniki zostały zabezpieczone instalacją przeciwpożarową, która jest przeznaczona do sygnalizacji pożaru, a także do gaszenia go. W przypadku wystąpienia pożaru następuje automatyczne opróżnienie butli ze środkiem gaśniczym – freonem. W przypadku, gdy zawiedzie automatyczne gaszenie pożaru, pilot ma możliwość ręcznego opróżnienia butli za pomocą odpowiedniego przycisku. Jeśli pożar nie zostanie ugaszony środkiem pochodzącym z pierwszej butli pilot ręcznie uruchamia gaszenie środkiem z drugiej butli. Gumowy, giętki zbiornik paliwa o pojemności 600 l, osłonięty dodatkowo charakterystyczną skrzynką, umieszczono w środkowej części kadłuba pod podłogą kabiny pasażerskiej. Ponadto istnieje możliwość stosowania dwóch dodatkowych zbiorników umieszczonych na wysięgnikach na zewnątrz kadłuba o pojemności 185 i 238 l.
Śmigłowiec PZL Kania posiada instalację prądu stałego o napięciu 28 V. Podstawowym źródłem energii elektrycznej są dwie prądnice 30 V, 150 A zabudowane na silnikach, natomiast źródło awaryjne stanowi akumulator niklowo-kadmowy o pojemności 25 Ah. Ponadto maszyna posiada instalację prądu przemiennego, trójfazowego 3 × 208 V z prądnicą "GO16-PCz8" zabudowaną na przekładni głównej. Instalacja prądu przemiennego wykorzystywana jest do zasilenia ogrzewania szyby przedniej oraz w instalacji przeciwoblodzeniowej wirników.
Warianty i modyfikacje.
Warianty.
Śmigłowiec PZL Kania proponowano w pięciu wersjach:
Ponadto wyprodukowano śmigłowce dla Policji i Straży Granicznej. Śmigłowce te posiadały specjalistyczne wyposażenie, które dostosowywało maszyny do potrzeb tych służb.
Użytkownicy.
Źródła: .
Wypadki z udziałem śmigłowca PZL Kania.
Lista wypadków z udziałem śmigłowca PZL Kania:

</doc>
<doc id="743902" url="https://pl.wikipedia.org/wiki?curid=743902" title="Lotnictwo Wojskowe">
Lotnictwo Wojskowe



</doc>
<doc id="743904" url="https://pl.wikipedia.org/wiki?curid=743904" title="Ne me quitte pas">
Ne me quitte pas

Ne me quitte pas (pol. "Nie opuszczaj mnie") – solowy album Jacques'a Brela wydany w 1972.
Tytułowy utwór był tłumaczony na wiele języków i wykonywany przez ponad 400 innych artystów, takich jak np.: Salvatore Adamo, Natacha Atlas, Charles Aznavour, Shirley Bassey, David Bowie, Belinda Carlisle, Gigliola Cinquetti Neil Diamond, Marlene Dietrich, Céline Dion, Maria Gadú, In-Grid, Tom Jones, Cyndi Lauper, Vicky Leandros, Madonna, Alison Moyet, Gino Paoli, Nina Simone, Frank Sinatra, Sting, Barbra Streisand oraz wielu innych.
W Polsce utwór "Ne me quitte pass", pierwotnie w tłumaczeniu Adama Kreczmara, był wykonywany pod koniec lat 70. XX wieku przez Irenę Jarocką z Jacqesem Hustinem, w 1992 nagrany solo przez Irenę Jarocką (wyd. pośmiertne: "Francuskie piosenki", 2012). Najbardziej znanego tłumaczenia utworu dokonał Wojciech Młynarski, a piosenka w jego przekładzie jest śpiewana przez m.in. Michała Bajora, Edytę Górniak, Edytę Jungowską, Joannę Jabłczyńską, Annę Wyszkoni.

</doc>
<doc id="743905" url="https://pl.wikipedia.org/wiki?curid=743905" title="Rzeki w Rumunii">
Rzeki w Rumunii

Terytorium dzisiejszej Rumunii leży w całości w zlewisku Morza Czarnego. 97,4% (232 193 km z 237 500 km) terytorium Rumunii należy do zlewni Dunaju. Pozostałe 2,6% (5307 km) odwadniają małe rzeki pobrzeża Morza Czarnego, spływające do niego z nadmorskich wzgórz Dobrudży. Największą z nich jest Casimcea, uchodząca do limanu Taşaul. Pozostałe rzeki Rumunii – dopływy Dunaju – z reguły mają źródła w Karpatach.
Łańcuch Karpat dzieli Rumunię na dwie części również pod względem hydrologicznym. Rzeki na zachód od Karpat spływają na zachód do Kotliny Panońskiej i są dopływami Cisy. Wyjątkiem jest Temesz, który zasila bezpośrednio Dunaj, jednak jego ujście leży w sąsiedztwie ujścia Cisy. Rzeki na wschód i południe od Karpat płyną na południe i uchodzą do Dunaju. Wyjątkiem jest Aluta ("Olt"), która wypływa po zachodniej stronie Karpat, ale po przecięciu Wyżyny Transylwańskiej przełamuje się przez Karpaty Południowe (Przełom Czerwonej Wieży – "Turnu Roşu") i uchodzi do Dunaju.
Największą i najważniejszą rzeką Rumunii jest Dunaj. Rumunia ma dostęp do Dunaju na długości 1075 km, z czego 230 km przypada na granicę z Serbią, 471 km – z Bułgarią, 91 km – z Mołdawią i z Ukrainą. Jest to dolny odcinek Dunaju od jego przełomu między Karpatami a Górami Wschodnioserbskimi (Żelazne Wrota) do ujściowej Delty Dunaju. Dunaj na całej tej długości jest żeglowny, jego szerokość rośnie od 700 m w Żelaznych Wrotach do 1 km w Delcie. W celu skrócenia drogi z Dunaju do Morza Czarnego w latach 70. XX wieku przekopano kanał Dunaj-Morze Czarne z Cernavodă do Konstancy.
Pozostałe rzeki Rumunii nie nadają się do żeglugi (z wyjątkiem ujściowych odcinków większych dopływów Dunaju) z powodu wysokich wahań stanów wód. Na górskich odcinkach istnieją natomiast sprzyjające warunki do budowy elektrowni wodnych.

</doc>
<doc id="743911" url="https://pl.wikipedia.org/wiki?curid=743911" title="Siret">
Siret



</doc>
<doc id="743914" url="https://pl.wikipedia.org/wiki?curid=743914" title="Bega">
Bega

 

</doc>
<doc id="743915" url="https://pl.wikipedia.org/wiki?curid=743915" title="Akwarysta">
Akwarysta

Akwarysta – osoba zajmująca się akwarystyką w ramach relaksu (hobbysta, miłośnik) lub zawodowo 
 (specjalista w zakresie akwarystyki, hodowca zwierząt lub roślin akwariowych). Akwaryści działają samodzielnie, zrzeszają się w klubach lub stowarzyszeniach akwarystów.

</doc>
<doc id="743916" url="https://pl.wikipedia.org/wiki?curid=743916" title="Stadion Doha">
Stadion Doha

Stadion Doha (hebr.: אצטדיון דוחא, ar.: ستاد الدوحة), stadion na którym swoje mecze rozgrywa drużyna Bene Sachnin.
Położony w małym galilejskim mieście Sachnin. Stadion został zbudowany ze środków rządu Izraela i Katarskiego Komitetu Olimpijskiego. 
Izraelskie zasady dotyczące pojemności stadionu na którym rozgrywane są spotkanie pierwszoligowe mówią, że obiekt musi posiadać minimalnie 6000 miejsc, dlatego zarząd klubu Bene Sachnin planuje jego rozbudowę do 15 000 miejsc.

</doc>
<doc id="743920" url="https://pl.wikipedia.org/wiki?curid=743920" title="Alkoholowe stłuszczenie wątroby">
Alkoholowe stłuszczenie wątroby

Alkoholowe stłuszczenie wątroby – przewlekła choroba wątroby polegająca na gromadzeniu we wnętrzu hepatocytów kropel tłuszczu. Jest spowodowana nadużywaniem alkoholu.
Epidemiologia.
Choroba występuje u 35% ludzi nadużywających alkoholu.
Etiopatogeneza.
Alkohol wpływa na czynność wątroby na drodze różnych mechanizmów:
Ponadto, na rozwój schorzenia ma wpływ:
Objawy.
Zazwyczaj przebiega bezobjawowo. Niekiedy występują niespecyficzne dolegliwości bólowe pod prawym łukiem żebrowym. Czasami hepatomegalia.
Rozpoznanie.
Chorobę potwierdza:
Rozpoznanie różnicowe.
Inne przyczyny stłuszczenia wątroby:
Leczenie.
Abstynencja alkoholowa.
Należy także stosować dietę ubogotłuszczową.
Rokowanie.
Przy całkowitej abstynencji alkoholowej - dobre.

</doc>
<doc id="743922" url="https://pl.wikipedia.org/wiki?curid=743922" title="Steatosis hepatis alcoholica">
Steatosis hepatis alcoholica



</doc>
<doc id="743923" url="https://pl.wikipedia.org/wiki?curid=743923" title="Stłuszczenie wątroby">
Stłuszczenie wątroby



</doc>
<doc id="743925" url="https://pl.wikipedia.org/wiki?curid=743925" title="Ute">
Ute

Ute (nazwa własna "Yuti", ang. "Ute" lub "Utah") – plemię Indian Ameryki Północnej blisko spokrewnione z Pajutami i Banokami. Ute prowadzili koczowniczy tryb życia na środkowych obszarach dzisiejszych stanów Kolorado, wschodniego Utah i północnego Nowego Meksyku.
Wcześnie okiełznali konia i stali się narodem wojowników. Przez białych uważani byli za nadzwyczaj niebezpiecznych, jako że napadali także na sąsiednie plemiona indiańskie i osady meksykańskie. Mieli w zwyczaju, że wzięte w niewolę kobiety nieprzyjaciół oddawali – celem poddania wymyślnym torturom – swoim własnym kobietom, co prawie zawsze kończyło się dla ofiar śmiercią. Tymczasem wzięci do niewoli wojownicy, zwłaszcza zachowujący godność i odwagę, bywali puszczani wolno. Podobnie jak Apacze nie brali skalpów.
Pomiędzy rokiem 1863 a 1868 władze federalne wyznaczyły im trzy rezerwaty na Terytorium Utah, Terytorium Nowego Meksyku i Terytorium Kolorado. W 1879 r. około setka Ute opuściła rezerwat już w stanie Kolorado i rozpoczęła wędrówkę w kierunku Terytorium Wyoming, ale po zabiciu kilku osadników zostali otoczeni i zagnani z powrotem do rezerwatu. Ostatni raz „przysporzyli kłopotów” władzom w roku 1906, gdy grupa około czterystu Ute postanowiła opuścić już stan Utah i osiedlić się w rezerwacie Pine Ridge w stanie Dakota Południowa. Ścigani przez policję i wojsko w końcu poddali się i zostali (na ich "własną prośbę") odesłani tam, skąd uciekli.
W latach 50. XX wieku Sąd Apelacyjny przyznał Ute 31 milionów 700 tysięcy dolarów odszkodowania za utracone przez nich 60 700 km² terytoriów plemiennych, gdzie w latach 70. XIX wieku znalezione zostało złoto. Później, w jednym z ich rezerwatów znaleziono złoża ropy naftowej i gazu, z których to przyczyn konta Ute do dzisiaj zasilają doroczne dywidendy.
Ute dali nazwę stanowi Utah, jak również hrabstwu i jezioru tej nazwy. Istnieje miejscowość Utahville w Pensylwanii i Ute Park w Nowym Meksyku.

</doc>
<doc id="743926" url="https://pl.wikipedia.org/wiki?curid=743926" title="Wichita (Indianie)">
Wichita (Indianie)

Wichita (nazwa własna: "Towihaedshi") – plemię Indian Ameryki Północnej z grupy Kaddo, blisko spokrewnione z Paunisami.
Historia.
W dawnych czasach prowadzili koczowniczy tryb życia przemieszczając się od środkowego biegu rzeki Arkansas w stanie Kansas a rzeką Brazos w Teksasie.
Znani są od roku 1541, kiedy to zjawili się na ich terenach Hiszpanie pod wodzą Coronada. Hiszpanie nazwali ziemie Wiczitów „prowincją Qiuvira” bogatą rzekomo w złoto. W rzeczywistości niczego takiego nie znaleźli. Wiczitowie przeszli dwie epidemie ospy, które ich zdziesiątkowały.
Pierwszy traktat z rządem USA zawarli w 1835 roku. W 1859 wysiedleni na Terytorium Indiańskie.
Charakterystyka.
Chociaż zamieszkiwali tereny bliskie siedliskom bizonów i okazjonalnie na nie polowali, byli raczej rolnikami. Ich kopulaste domostwa, o średnicy od 10 do 17 metrów, wznosili na drewnianym szkielecie okładanym warstwami trawy. Z daleka wyglądały jak stogi siana. Wewnątrz znajdowały się posłania mieszkańców ulokowane na kilku drewnianych piętrach-platformach. Palenisko znajdowało się w wykopie pośrodku budowli, a dymnik na bocznej ścianie dachu. Otwory wejściowe znajdowały się po wschodniej, jak i po zachodniej stronie budowli.
Teraźniejszość.
Plemię dało nazwę miejscowości Wichita w stanie Kansas. Są również hrabstwa tego imienia w Kansas i Teksasie, pasmo górskie w Oklahomie, a także rzeka i wodospad w Teksasie.
W 2015 roku żyło 2800 Wiczitów.

</doc>
<doc id="743927" url="https://pl.wikipedia.org/wiki?curid=743927" title="Alkoholowe zapalenie wątroby">
Alkoholowe zapalenie wątroby

Alkoholowe zapalenie wątroby – przewlekła choroba wątroby, objawiająca się zmianami martwiczo-zapalnymi, wywołana przewlekłym nadużywaniem alkoholu etylowego.
Etiopatogeneza.
Alkohol wpływa na czynność wątroby na drodze różnych mechanizmów:
Ponadto na rozwój schorzenia ma wpływ:
Rozpoznanie.
Rozpoznanie stawia się na podstawie stwierdzenia następujących kryteriów:
Leczenie.
Abstynencja alkoholowa (!) i uzupełnianie niedoborów pokarmowych.
W przypadku ciężkiego przebiegu – kortykosteroidy (prednizon).
Leczenie żywieniowe.
Dopóki nie dojdzie do zmian marskich w wątrobie, nie ma żadnych zmian w postępowaniu dietetycznym.
Gdy dojdzie do zmian marskich w wątrobie istnieją dwie drogi postępowania:
Pacjent powinien otrzymywać dietę bogato energetyczną – bogatotłuszczową. Utylizacja tłuszczu w przypadku pacjentów z marskością wątroby nie jest zaburzona. Przeciwnie tłuszcz w przypadku pacjenta z marskością wątroby staje się preferencyjnym źródłem energii.
Przykłady diet syntetycznych dla pacjentów z marskością wątroby bez cech encefalopatii: Ensure Plus HN, Ensure Powder, Prosure, Pulmocare, Osmolite, Jevity.
Rokowanie.
Najczęściej prowadzi do rozwoju marskości wątroby. We wczesnych stadiach całkowite zaniechanie spożywania alkoholu, zmiana stylu życia oraz dieta mogą powstrzymać rozwój powikłań i poprawić funkcję wątroby.
Wskaźnik rokowniczy Maddreya (DF):
DF = (czas protrombinowy PT [s] – prawidłowy czas protrombinowy PT [s]) * 4,6 + bilirubina
DF &gt; 32 – ciężki przebieg choroby i duże ryzyko zgonu

</doc>
<doc id="743928" url="https://pl.wikipedia.org/wiki?curid=743928" title="Alcoholic hepatitis">
Alcoholic hepatitis



</doc>
<doc id="743931" url="https://pl.wikipedia.org/wiki?curid=743931" title="Władcy państwa wielkomorawskiego">
Władcy państwa wielkomorawskiego



</doc>
<doc id="743937" url="https://pl.wikipedia.org/wiki?curid=743937" title="Władcy księstwa nitrzańskiego">
Władcy księstwa nitrzańskiego



</doc>
<doc id="743939" url="https://pl.wikipedia.org/wiki?curid=743939" title="Zakon Iluminatów">
Zakon Iluminatów



</doc>
<doc id="743943" url="https://pl.wikipedia.org/wiki?curid=743943" title="Curtiss XP-46">
Curtiss XP-46

Curtiss XP-46 – prototypowy samolot myśliwski zaprojektowany w 1939 i zbudowany w 1941 w zakładach Curtiss Wright Corporation jako następca Curtiss P-40 Warhawk który, że pomimo dopiero wchodził do produkcji był już konstrukcją przestarzałą w porównaniu z ówczesnymi samolotami europejskimi.
Historia.
Projekt powstał w wyniku analizy doświadczeń z początkowego okresu II wojny światowej. Czołowy projektant Curtissa, Donovan Berlin, doszedł do wniosku, że nowy samolot musi być szybszy, lepiej opancerzony i musi posiadać silniejsze uzbrojenie. Pierwszy projekt, który został przedstawiony dowództwu USAAC spodobał się na tyle, że na jego podstawie 29 września 1939 podpisano kontrakt "CP 39-13" na dwa prototypy nowego myśliwca, które otrzymały numery seryjne 40-3053 i 40-3054.
Opis konstrukcji.
Nowy samolot który otrzymał oznaczenia XP-46 (eksperymentalny myśliwiec) bazował na swoim poprzedniku P-40, ale miał być nieco mniejszy, z podwoziem o szerszym rozstawie kół. Jako jednostkę napędową wybrano nowo powstały silnik widlasty Allison V-1710-39 o mocy 1150 KM (który w późniejszym czasie był używany także w modelu "D" samolotu P-40). Uzbrojenie samolotu miały stanowić dwa karabiny maszynowe 12,7 mm zamontowane w kadłubie oraz 8 karabinów maszynowych 7,62 mm zamontowanych ze skrzydłach. Nieco później dowództwo USAAC zdecydowało dodać do swoich wymagań samozasklepiające zbiorniki z paliwem i dodatkowe 55 funtów (25 kg) opancerzenia. Ponieważ samolot miał bardzo wysokie obciążenie skrzydła na zewnętrznych częściach skrzydeł dodano automatyczne skrzela aby poprawić właściwości pilotażowe samolotu przy prędkościach bliskich przeciągnięciu. Maksymalna prędkość nowego myśliwca miała wynosić 410 mil na godzinę na wysokości 15.000 stóp (660 km/h na wysokości 4500 m).
Prototypy.
Aby maksymalnie przyspieszyć okres projektowy oba prototypy były budowane w tym samym czasie, a ostatecznie samolot z oznaczeniem "drugiego prototypu" (40-3054) został ukończony jako pierwszy, otrzymując przy tym oznaczenie XP-46A – pierwsza wersja tego samolotu nie miała uzbrojenia ani radia. Pierwszy lot XP-46A odbył się 15 lutego 1941 okazało się, że "lekki" prototyp bez uzbrojenia i ekwipunku radiowego ledwo osiągnął planowaną szybkość 660km/h i to tylko na wysokości 3600 m.
Drugi prototyp (numer seryjny 40-3053, oznaczenie XP-46) z pełnym uzbrojeniem i wyposażeniem wzbił się w powietrze 29 września i obciążony dodatkową masą uzbrojenia i ekwipunku radiowego zdołał osiągnąć zaledwie 570 km/h.
W tym czasie, jeszcze w czerwcu 1940 zanim wybudowano prototypy nowego myśliwca dowództwo USAAC zdecydowało nie zamawiać seryjnej produkcji tego samolotu ale aby nie przeszkadzać w produkcji P-40 postanowiono po prostu wyposażyć ten samolot w silnik Allison V-1710-39, tak napędzany P-40D okazał się być szybszy od jego planowanego następcy XP-46.

</doc>
<doc id="743945" url="https://pl.wikipedia.org/wiki?curid=743945" title="Montferrer i Castellbò">
Montferrer i Castellbò

Montferrer i Castellbò – gmina w Hiszpanii, w Katalonii, w prowincji Lleida, w comarce Alt Urgell.
Powierzchnia gminy wynosi 176,68 km². Zgodnie z danymi INE, w 2005 roku liczba ludności wynosiła 856, a gęstość zaludnienia 4,84 osoby/km². Wysokość bezwzględna gminy równa jest 732 metry. Współrzędne geograficzne Montferrer i Castellbò to 42°20'35"N, 1°25'45"E.
Miejscowości.
W skład gminy Montferrer i Castellbò wchodzi 27 miejscowości:

</doc>
<doc id="743946" url="https://pl.wikipedia.org/wiki?curid=743946" title="XP-46">
XP-46



</doc>
<doc id="743947" url="https://pl.wikipedia.org/wiki?curid=743947" title="Leptocerus">
Leptocerus

Leptocerus – rodzaj owadów z rzędu chruścików i rodziny Leptoceridae. Larwy prowadzą wodny tryb życia, budują przezroczyste domki z przędzy jedwabnej. Larwy "Leptocerus tineiformis" żyją w jeziorach, w strefie elodeidów. Mogą pływać wraz z domkiem. Larwy "Leptocerus interruptus" zasiedlają rzeki północnej Polski (Pojezierze Pomorskie, Pojezierze Mazurskie). 
Gatunki występujące w Polsce:

</doc>
<doc id="743948" url="https://pl.wikipedia.org/wiki?curid=743948" title="Władcy Księstwa Błatneńskiego">
Władcy Księstwa Błatneńskiego



</doc>
<doc id="743949" url="https://pl.wikipedia.org/wiki?curid=743949" title="Montferrer i Castellbo">
Montferrer i Castellbo



</doc>
<doc id="743950" url="https://pl.wikipedia.org/wiki?curid=743950" title="Figols i Alinya">
Figols i Alinya



</doc>
<doc id="743951" url="https://pl.wikipedia.org/wiki?curid=743951" title="Uniwersytet Karaouiyne">
Uniwersytet Karaouiyne



</doc>
<doc id="743952" url="https://pl.wikipedia.org/wiki?curid=743952" title="L'Alzina d'Alinya">
L'Alzina d'Alinya



</doc>
<doc id="743953" url="https://pl.wikipedia.org/wiki?curid=743953" title="Figols">
Figols



</doc>
<doc id="743961" url="https://pl.wikipedia.org/wiki?curid=743961" title="Jan II Dobry (książę Liechtensteinu)">
Jan II Dobry (książę Liechtensteinu)

Jan II Dobry, właśc. Johann II Maria Franz Placidus von und zu Liechtenstein (ur. 5 października 1840 w Lednicach, zm. 11 lutego 1929 w Valticach) – książę Liechtensteinu w latach 1858-1929, tytularny książę karniowski i opawski, hrabia Rietbergu.
Życiorys.
Jan Liechtenstein przyszedł na świat 5 października 1840 roku na zamku Eisgrub w Lednicach, na Morawach, jako pierwszy syn księcia Alojzego II i jego żony Franciszki z rodu Kinsky. Studiował w Karlsruhe, na Uniwersytecie w Bonn, w Brukseli i Paryżu. W czasie studiów poznał austriackiego reformatora Karla von Vogelsanga, który był jego towarzyszem i miał znaczny wpływ na poglądy przyszłego księcia. Jego ojciec Alojzy zmarł 12 listopada 1858 roku i wówczas władzę przejął młody książę Jan Maria jako "Jan II". W czasie edukacji i podróży Jana II w ważnych sprawach zastępowała go jego matka Franciszka. Książę w latach młodości wiele podróżował, odwiedzając m.in. Włochy, Anglię, Francję, Hiszpanię, Danię, Grecję czy Konstantynopol.
Poprzednik Jana II – Alojzy II, był przeciwnikiem reform w niewielkim alpejskim państwie. Zmiany w Księstwie przyniosła dopiero Wiosna Ludów, a konkretnie rewolucja marcowa w 1848 roku, która, mimo tego że nie przyniosła rozlewu krwi w Księstwie, to miała wpływ na decyzję władcy m.in. dzięki działalności Petera Kaisera. W latach 1849-1852 przeprowadzono pewne reformy, które przyznawały większe uprawnienia Landtagowi, jednak po niespełna trzech latach prowizoryczna konstytucja została uchylona i powrócił poprzedni absolutystyczny system. Syn Alojzego prezentował zdecydowanie mniej konserwatywne poglądy i skłonny był do zreformowania kraju. Jego działania pozwoliły na uchwalenie całkowicie nowej ustawy zasadniczej w 1862 roku. Ponadto jeszcze w XIX wieku wprowadził liczne zmiany m.in. w szkolnictwie, prawie karnym, systemie walutowym i podatkowym, administracji miejskiej czy prawie handlowym. 
Podczas jego panowania miały również miejsce najważniejsze wydarzenia polityczne w historii Księstwa. Na początku XX wieku pojawiały się pierwsze głosy krytyki i niepokoje polityczne w Księstwie. Opozycjoniści zgromadzili się wokół otwarcie krytykującego krajowe prawo Wilhelma Becka. Jego ugrupowanie zdobyło 4 z 15 mandatów Landtagu po wyborach 1914 roku. Głównymi postulatami Becka była demokratyzacja ustroju i oddanie wewnętrznej polityki w ręce mieszkańców Księstwa, albowiem wszyscy członkowie parlamentu poza opozycją, łącznie z premierem Leopoldem von Imhofem byli Austriakami. Przed wyborami w 1918 roku ostatecznie uformowały się dwie partie polityczne, które stanęły do pierwszych bezpośrednich wyborów. W listopadzie 1918 roku pod koniec I wojny światowej Wilhelm Beck wykorzystał nastroje w kraju i wraz z Fritzem Walserem i Martinem Ritterem zmusił premiera von Imhofa do dymisji. Działanie to było zamachem stanu, po którym władzę nielegalnie przejął Tymczasowy Komitet Wykonawczy. Książę Jan II Dobry jednak, a jedynie wysłał telegram do przewodniczącego Landtagu Alberta Schädlera, który udał się do Wiednia, gdzie została podjęta decyzja o mianowaniu na funkcję premiera siostrzeńca Jana II, księcia Karola Alojzego. Ponadto powstał komitet konstytucyjny, który wraz z delegatami księcia miał stworzyć nową ustawę zasadniczą. Wydarzenia te przyczyniły się do rozwoju tożsamości narodowej Liechtensteińczyków oraz znacznej demokratyzacji ustroju poprzez wprowadzenie Konstytucji w 1921 roku. 
Książę Jan II nie mieszkał na stale w Liechtensteinie i na co dzień nie zajmował się sprawami Księstwa. Mimo tego odwiedzał je rekordową liczbę razy w 1859, 1866, 1896, 1901, 1919, 1920 i 1925. W oczach ludzi był pierwszym władcą, który w jakiś sposób zaangażowany był w kwestie wewnętrzne Liechtensteinu, co wraz z liberalnym podejściem do reform przyczyniło się do nadania mu przydomka "Dobry" (niem. "der Gute"). Jego imieniem nazwano kilka ulic w Liechtensteinie, a w Schaan znajduje się jego pomnik.
Poza władaniem Liechtensteinem książę Jan II Dobry był również właścicielem pokaźnych dóbr na terenie Czech, Moraw, Śląska i Austrii, które pod koniec jego panowania w wyniku reform rolnych na Czechosłowacji, zmniejszyły się o połowę, i jednym z najbogatszych Europejczyków XX wieku. Był jednym z najważniejszych kolekcjonerów i mecenasów sztuki w swoich czasach. Za swojego panowania znacznie rozszerzył zbiory książęce o obrazy artystów niemieckich, holenderskich i włoskich z okresu renesansu, ale także o liczne rzeźby. Wspierał młodych artystów i inwestował w rozwój sztuki również na terenie Liechtensteinu, przekazując liczne dzieła sztuki m.in. Muzeum Państwowemu w Vaduz. Za jego panowania niektóre posiadłości Liechtensteinów przeszły gruntowne modernizacje, m.in. zamek Liechtenstein, zamek Sternberg, zamek Fischhorn, zamek Wartenstein oraz zamek Vaduz. Inwestował w rozwój religii i budowę kościołów na terenie Liechtensteinu. Dzięki jego dotacjom powstała m.in. Katedra św. Floryna w Vaduz. Finansował badania medyczne i historyczne na Uniwersytecie Wiedeńskim i Austriackiej Akademii Nauk. Wspierał również organizacje charytatywne, budowę szkół, sierocińców i szpitali, a także rozwój turystyki górskiej w Sudetach i Alpach, wspierając Morawsko-Śląskie Sudeckie Towarzystwo Górskie i budowę m.in. schroniska na Śnieżniku, czy finansując szlaki turystyczne w Liechtensteinie, w tym jeden z ważniejszych szlaków – "Dreischwesternweg". 
Książę zmarł na zamku Feldsberg w Valticach 11 lutego 1929 roku w wieku 89 lat. Jego panowanie trwało 70 lat i 91 dni. 
Jan II Dobry nie ożenił się, nie założył rodziny i umarł bezdzietnie. Władzę i tytuły przejął po nim jego młodszy brat – Franciszek I Liechtenstein. 

</doc>
<doc id="743967" url="https://pl.wikipedia.org/wiki?curid=743967" title="Człowiek Roku tygodnika „Time”">
Człowiek Roku tygodnika „Time”

Człowiek Roku tygodnika „Time” – nagroda przyznawana od 1927 przez redakcję tygodnika „Time” człowiekowi, grupie ludzi, maszynie lub idei, która w minionym roku miała największy wpływ na wydarzenia na świecie – w pozytywnym lub negatywnym znaczeniu.
Osoby wyróżnione tytułem.
Do 1998 tytułem Man of the Year / Men of the Year / Woman of the Year / Women of the Year. Od 1999 tytułem Person of the Year / Persons of the Year.

</doc>
<doc id="743971" url="https://pl.wikipedia.org/wiki?curid=743971" title="Tobias Angerer">
Tobias Angerer

Tobias Angerer (ur. 12 kwietnia 1977 w Traunstein) – niemiecki biegacz narciarski, 4-krotny medalista olimpijski, 7-krotny medalista mistrzostw świata, dwukrotny zwycięzca klasyfikacji generalnej Pucharu Świata, a także zwycięzca pierwszej edycji Tour de Ski.
Życiorys.
Swój pierwszy medal olimpijski zdobył podczas igrzysk olimpijskich w Salt Lake City zajmując wraz z Jensem Filbrichem, Andreasem Schlütterem i René Sommerfeldtem trzecie miejsce w sztafecie 4x10 km. Cztery lata później, na igrzyskach olimpijskich w Turynie sztafeta niemiecka, w tym samym składzie co na poprzednich igrzyskach, zdobyła srebrny medal, a Angerer zdobył ponadto brązowy medal w biegu na 15 km techniką klasyczną. Na igrzyskach olimpijskich w Vancouver wywalczył srebrny medal w biegu łączonym na 30 km przegrywając tylko ze Szwedem Marcusem Hellnerem.
Na mistrzostwach świata zadebiutował podczas mistrzostw w Val di Fiemme, gdzie jego najlepszym wynikiem było 4. miejsce w sprincie techniką dowolną. Na mistrzostwach świata w Oberstdorfie Niemcy w składzie Filbrich, Schlütter, Angerer i Axel Teichmann wywalczyli srebrny medal w sztafecie 4x10 km. Dwa lata później, podczas mistrzostw świata w Sapporo Angerer zdobył srebrny medal w biegu łączonym na 30 km przegrywając tylko z Axelem Techmannem. Na tych samych mistrzostwach zdobył także brązowy medal w biegu na 15 km stylem dowolnym. W 2009 r. na mistrzostwach świata w Libercu wywalczył wraz z Teichmannem srebrny medal w sprincie drużynowym techniką klasyczną oraz srebrny medal w sztafecie 4x10 km. Sztafeta niemiecka biegła w składzie Filbrich, Angerer, Franz Göring oraz Teichmann.
Najlepsze wyniki w Pucharze Świata osiągnął w sezonach 2005/2006 oraz 2006/2007, kiedy to triumfował w klasyfikacji generalnej i klasyfikacji biegów dystansowych. W sezonie 2004/2005 zajął trecie miejsce w klasyfikacji biegów dystansowych. Ponadto zwyciężył także w pierwszej edycji Tour de Ski.

</doc>
<doc id="743973" url="https://pl.wikipedia.org/wiki?curid=743973" title="Jaromir I">
Jaromir I

Jaromir I (ur. przed 1141 r.; zm. 1218 r., przed sierpniem) – książę rugijski od 1170 r.
Życiorys.
Według pomorskiego kronikarza Tomasza Kantzowa jego ojcem był Racław rugijski (1105-1141). Rządził wraz z bratem Tesławem. 15 czerwca 1168 r. król duński Waldemar I Wielki i biskup Roskilde Absalon zdobyli warowną świątynię Arkona. Po rokowaniach, które prowadził biskup Absalon, książęta rugijscy poddali bez walki swoją stolicę Charenzę, złożyli hołd lenny królowi duńskiemu i zobowiązali się przyjąć chrześcijaństwo. Tesław jest po raz ostatni wzmiankowany w 1170 r.
Od ok. 1180 r. Jaromir I rezydował w grodzie Rudard koło Bergen. Polecił wówczas rozpocząć budowę kościoła mariackiego i palatium w Bergen. Z powodu sprzeciwu Duńczyków musiał zmienić plany. Zrezygnował z budowy palatium, a przy kościele ufundował klasztor benedyktynek.
Od 1181 r. Jaromir występuje w źródłach, jako jedyny władca Rugii. Jako wasal Danii, Jaromir brał udział w wyprawach wojennych duńskich władców na teren Pomorza. Gdy król duński Kanut VI odmówił złożenia hołdu Fryderykowi Barbarossie, książę zachodniopomorski Bogusław I usiłował podporządkować sobie Rugię. Flota pomorska poniosła jednak klęskę w Zatoce Greifswaldzkiej pokonana przez siły rugijskie i duńskie. W tym samym i następnym roku wojska duńsko-rugijskie zaatakowały obszary nad Pianą i Zalewem Szczecińskim. W 1186 r. Bogusław I musiał złożyć hołd królowi duńskiemu. W 1189 r. Jaromir został mianowany przez Kanuta VI regentem w imieniu małoletnich synów Bogusława I, Bogusława II i Kazimierza II, na miejsce obalonego szczecińskiego kasztelana Warcisława Świętoborzyca. Do 1208 r. rzeczywiste rządy w księstwie sprawowała jednak matka książąt – Anastazja (córka księcia wielkopolskiego Mieszka III Starego).
Poza Rugią, Jaromir I na stałym lądzie panował nad terenami aż do górnej Piany, ziemiami Wusterhusen, Loitz, Gützkow, Miserez i Ziethen. Ziemie Lassan i Ziethen po sporze z księżną-wdową Anastazją, król duński przyznał księstwu zachodniopomorskiemu. W 1198 r. wybuchła wojna pomiędzy Danią a Pomorzem i Brandenburgią. W jej wyniku Jaromir utracił tereny na południe od rzeki Ryck. W celu umocnienia swojej granicy w 1199 r. ufundował u ujścia rzeki Ryck opactwo cystersów w Eldenie koło Greifswaldu zasiedlone mnichami ze zniszczonego klasztoru w Dargunie. Wkrótce zakonnicy z Eldeny rozpoczęli kolonizację swoich posiadłości osadnikami z Dolnej Saksonii, Westfalii i Starej Marchii. W okresie rządów Jaromira I Rugia była stosunkowo gęsto zasiedlona przez Słowian i nie objęła jej niemiecka kolonizacja. Książę w czasie swoich rządów wspierał chrześcijaństwo i fundował kościoły. Po śmierci został pochowany w kościele w Bergen na Rugii. W wieży na północ od głównego wejścia zachował się kamień uchodzący za nagrobek Jaromira I. Według innej wersji upamiętnia on pogańskiego kapłana.
Potomstwo.
Jaromir I ożenił się Hildegardą, córką króla duńskiego Kanuta V. Z tego małżeństwa pochodziło pięcioro dzieci:

</doc>
<doc id="743974" url="https://pl.wikipedia.org/wiki?curid=743974" title="Pratt &amp; Whitney X-1800">
Pratt &amp; Whitney X-1800

Pratt &amp; Whitney X-1800 (oznaczenie wojskowe Pratt &amp; Whitney H-2600) – 24-cylindrowy, chłodzony cieczą silnik płaski o układzie "H" projektowany w zakładach Pratt &amp; Whitney na początku lat 40. Przy pojemności ponad 40l miał osiągać moc pomiędzy 1850 a 2200 KM i stanowić jednostkę napędową takich samolotów jak Vultee XP-54 Swoose Goose, Curtiss-Wright XP-55 Ascender, Northrop XP-56 Black Bullet czy Lockheed XP-49.
Rozpoczęcie produkcji seryjnej tego silnika planowano na 1942, ale już 1940 z powodu wielu problemów konstrukcyjnych zaprzestano nad nim prac rozwojowych, a zakłady Pratt &amp; Whitney przeszły w całości na produkcję silników gwiazdowych.

</doc>
<doc id="743976" url="https://pl.wikipedia.org/wiki?curid=743976" title="Anne Hathaway">
Anne Hathaway



</doc>
<doc id="743980" url="https://pl.wikipedia.org/wiki?curid=743980" title="Johann II">
Johann II



</doc>
<doc id="743981" url="https://pl.wikipedia.org/wiki?curid=743981" title="Anne Hathaway (żona Williama Shakespeare’a)">
Anne Hathaway (żona Williama Shakespeare’a)

Anne Hathaway (ur. 1556, zm. 1623) – żona Williama Shakespeare’a.
Dom rodzinny.
Dzieciństwo spędziła w okolicach Stratford-upon-Avon, podobnie jak jej mąż. Jej domu nie można jednoznacznie nazwać typową wiejską chatą, gdyż znajduje się tam dwanaście pokoi, z kilkoma sypialniami i rozległym ogrodem. Współcześnie znajduje się tam niewielkie muzeum.
Życiorys.
Niewiele wiadomo o jej dorastaniu. Ich ślub miał miejsce w 1582. Anne miała wtedy 26 lat, Shakespeare zaś 18. Wiadomo, że była w ciąży. Ze względu na ten fakt oraz różnicę wieku pomiędzy nimi, istnieje podejrzenie, że było to małżeństwo z konieczności, niejako wymuszone przez jej rodzinę. 
Mieli trójkę dzieci: Susannę (ur. w 1583) i bliźnięta o imionach Hamnet i Judith, urodzone w 1585. 
Niektórzy uważają, że Shakespeare nie przepadał za swoją żoną. Sam tworzył w Londynie, podczas gdy ona mieszkała w Stratford. Jako koronny argument podają zdanie w testamencie: "Mojej drogiej żonie darowuję drugorzędne łoże". Nie jest to jednak żaden argument, ponieważ żona miała prawo po śmierci męża rozporządzać jedną trzecią jego majątku i nie trzeba było o tym wspominać w testamencie. Drugorzędne łoże darował jej najprawdopodobniej dlatego, że je lubiła.
Niemniej jednak, Shakespeare, po odejściu na emeryturę, postanowił zamieszkać w Stratford, nie w Londynie. Poza tym, archiwa podają, że żonom w spadku często pozostawiano części wyposażenia domu, takie jak łóżka, większość majątku powierzano zaś dzieciom, w nadziei, że będą opiekować się matką.
Odniesienia do Anne w dziełach Shakespeare’a.
Anne pojawia się w 145 sonecie, pod słowami 'hate away'. Wielu badaczy uważa także, że pierwowzorem złośnicy z "Poskromienia złośnicy" była właśnie żona Shakespeare’a.

</doc>
<doc id="743983" url="https://pl.wikipedia.org/wiki?curid=743983" title="Paweł Wójcik (dziennikarz)">
Paweł Wójcik (dziennikarz)

Paweł Wójcik (ur. 20 lutego 1971 w Żarach) – dziennikarz, komentator sportowy i były konferansjer gal Konfrontacji Sztuk Walki (KSW).
Życiorys.
Od 1999 roku pracuje w redakcji sportowej Polsatu. Wcześniej współpracował z TVP oraz "Gazetą Wyborczą" i "Rzeczpospolitą". W latach 1993-1999 pracował w Radiu ESKA Wrocław, gdzie był szefem redakcji sportowej, (do roku 2001 był także szefem redakcji sportowej ogólnopolskiego porozumienia radiowego Super FM, należącego do ZPR). Komentuje mecze żużlowe, piłkarskie i koszykarskie. Relacjonował między innymi: finały Indywidualnych Mistrzostw Świata na żużlu, dwa razy mecze piłkarskich Mistrzostw Świata (2002, 2006), mecze Mistrzostw Europy 2008, mecze Ligi Mistrzów, walkę bokserską Andrzej Gołota – Riddick Bowe (drugą).
Były konferansjer i announcer "Konfrontacji Sztuk Walki" od jedenastej gali, lecz tak naprawdę – z racji pracy w Polsat Sport – związany z zawodami od pierwszej edycji i razem z Waldemarem Kastą prowadził galę KSW. Już na wcześniejszych galach można było usłyszeć głos Pawła, który opisywał wyświetlane na telebimach metryczki zawodników. Wiceszef sportu w telewizji Polsat, a od maja 2009 roku do listopada 2021 również announcer KSW. Gala KSW 64 była ostatnią z jego udziałem, po odejściu z Polsatu i przejściu do Viaplay.
Prowadzący takich imprez jak: Freestyle motocross i Orlen Monster Jam.
Ma żonę Anne i córkę Weronikę.

</doc>
<doc id="743984" url="https://pl.wikipedia.org/wiki?curid=743984" title="Petra Majdič">
Petra Majdič

Petra Majdič (ur. 22 grudnia 1979 w Lublanie) – słoweńska biegaczka narciarska, specjalistka sprintu, brązowa medalistka olimpijska i dwukrotna medalistka mistrzostw świata w sprincie.
Jest żołnierzem słoweńskich wojsk lądowych.
Kariera.
Po raz pierwszy na arenie międzynarodowej Petra Majdič pojawiła się 4 stycznia 1998 roku w zawodach Pucharu Kontynentalnego w niemieckim Furtwangen. Zajęła tam trzynaste miejsce w biegu na 5 km techniką klasyczną. W styczniu 1998 roku wystąpiła także na mistrzostwach świata juniorów w Pontresinie, gdzie zajęła 21. miejsce w biegu na 5 km stylem dowolnym, a na dystansie 15 km stylem klasycznym uplasowała się jedną pozycję niżej. W Pucharze Świata zadebiutowała 9 stycznia 1999 roku w Novym Měscie, zajmując 69. miejsce w biegu na 10 km klasykiem. Był to jej jedyny start pucharowy w sezonie 1998/1999 i wobec braku zdobytych punktów nie została uwzględniona w klasyfikacji generalnej. Na początku lutego 1999 roku zajęła między innymi szóste miejsce w biegu na 5 km klasykiem podczas mistrzostw świata juniorów w Saalfelden. Już dwa tygodnie później wzięła udział w swojej pierwszej imprezie w kategorii seniorów – mistrzostwach świata w Ramsau. Wystąpiła tam w dwóch biegach: na 5 km klasykiem oraz łączonym na 15 km, w obu przypadkach plasując się w szóstej dziesiątce.
Pierwsze pucharowe punkty Petra zdobyła 26 lutego 2000 roku w Falun, zajmując 30. miejsce w biegu na 10 km techniką dowolną. W sezonie 1999/2000 pojawiła się jeszcze sześciokrotnie, ale punkty zdobyła tylko raz: 17 marca 2000 roku we włoskim Bormio zajęła dwudzieste miejsce w biegu na 5 km klasykiem. W klasyfikacji generalnej zajęła dzięki temu 69. miejsce. Jeszcze lepiej wypadła w sezonie 2000/2001, który ukończyła na 34. pozycji. Po słabszym początku, kiedy nie zdobyła punktów w trzech kolejnych biegach, zajęła 30. miejsce na dystansie 15 km stylem klasycznym 20 grudnia 2000 roku w Davos. W swoim kolejnym starcie 1 lutego 2001 roku w Asiago wywalczyła swoje pierwsze pucharowe podium, zajmując trzecie miejsce w sprincie techniką dowolną. W pozostałej części sezonu punktowała czterokrotnie, przy czym w czołowej dziesiątce znalazła się jeszcze raz – 10 marca 2001 roku w Oslo zajęła dziewiąte miejsce w biegu na 30 km stylem klasycznym. W lutym 2001 roku startowała na mistrzostwach świata w Lahti, gdzie zajęła między innymi czternaste miejsce w biegu na 15 km i siedemnaste na 10 km techniką klasyczną. Na tych samych mistrzostwach razem z koleżankami z reprezentacji zajęła jedenaste miejsce w sztafecie.
Startując na igrzyskach olimpijskich w Salt Lake City była siódma w biegu łączonym na 15 km, w biegu na 10 km zajęła ósme miejsce, a w sztafecie Słowenki z Majdič w składzie zajęły dziewiątą pozycję. W rywalizacji pucharowej pięciokrotnie plasowała się w czołowej dziesiątce, przy czym dwukrotnie stanęła na podium: 19 grudnia 2001 roku w Asiago zajęła drugie miejsce w sprincie stylem klasycznym, wynik ten powtarzając także 5 marca 2002 roku w Sztokholmie. W obu przypadkach Słowenka uległa tylko Bente Skari z Norwegii. W klasyfikacji generalnej sezonu 2001/2002 z dorobkiem 311 punktów zajęła czternaste miejsce, a w klasyfikacji sprinterskiej była dziewiąta. W sezonie 2002/2003 punktowała w większości startów pucharowych. Cztery razy znalazła się w pierwszej dziesiątce, jednak na podium nie stanęła ani razu. Najlepszy wynik osiągnęła 12 stycznia 2003 roku w Otepää, gdzie była czwarta w biegu na 15 km stylem klasycznym. W klasyfikacji generalnej, podobnie jak przed rokiem, zajęła czternaste miejsce. Na mistrzostwach świata w Val di Fiemme w lutym 2003 roku we wszystkich swoich startach plasowała się w czołówce. W biegu na 10 km techniką klasyczną była siódma, na dystansie 15 km klasykiem zajęła ósme miejsce, a bieg łączony na 10 km ukończyła na dziesiątej pozycji.
W dwóch kolejnych sezonach nie stawała na podium zawodów pucharowych. Najbliżej tego celu była 16 stycznia 2005 roku w Novym Měscie, gdzie zajęła czwarte miejsce w sprincie stylem klasycznym. W klasyfikacji generalnej Pucharu świata zajmowała kolejno 23. miejsce w sezonie 2003/2004 i trzynaste w sezonie 2004/2005. Podczas mistrzostw świata w Oberstdorfie w 2005 roku jej najlepszym wynikiem było piętnaste miejsce w sprincie klasykiem. Na podium zawodów Pucharu Świata wróciła 5 lutego 2006 roku, kiedy zajęła trzecie miejsce w biegu na 10 km stylem klasycznym w Davos. Był to ostatni start pucharowy przed igrzyskami olimpijskimi w Turynie, podczas których największym osiągnięciem Petry było zajęcie szóstego miejsca w biegu na 10 km stylem klasycznym. Po powrocie do rywalizacji pucharowej Majdič już w pierwszym starcie ponownie stanęła na podium, tym razem zajmując trzecie miejsce na dystansie 45 km klasykiem w Mora 4 marca 2006 roku. W pozostałych zawodach punktowała czterokrotnie, w tym 9 marca 2006 roku w Drammen odniosła swoje pierwsze pucharowe zwycięstwo, wygrywając sprint techniką klasyczną.
Pierwszy medal w karierze zdobyła na mistrzostwach świata w Sapporo w 2007 roku. W sprincie techniką klasyczną była druga, ustępując tylko Norweżce Astrid Jacobsen, która wyprzedziła ją o zaledwie 0.2 sekundy. Jest to najlepszy wynik Petry na mistrzostwach świata. Blisko kolejnego medalu była na dystansie 30 km stylem klasycznym, który ukończyła na piątej pozycji. Na tych samych mistrzostwach zajęła także dziewiąte miejsce w sprincie drużynowym stylem dowolnym. W zawodach pucharowych aż trzynaście razy znalazła się w pierwszej dziesiątce, w tym pięciokrotnie stawała na podium: 25 listopada 2006 roku w Ruce wygrała sprint stylem dowolnym, 13 grudnia była druga w biegu na 10 km klasykiem w Cogne, 14 marca 2007 roku w Drammen była druga w sprincie klasykiem, trzy dni później była trzecia w biegu na 30 km klasykiem w Oslo, a 21 marca 2007 roku zwyciężyła w sprincie stylem klasycznym w Sztokholmie. Słowenka wzięła także udział w pierwszej edycji Tour de Ski, punktując w pięciu z sześciu etapów, przy czym 3 stycznia 2007 roku w Oberstdorfie wygrała bieg na 10 km klasykiem. W klasyfikacji końcowej była szósta, tracąc do zwyciężczyni, Finki Virpi Kuitunen blisko dwie minuty. W klasyfikacji generalnej sezonu 2006/2007 pozwoliło jej to zająć czwarte miejsce, 50 punktów za Czeszką Kateřiną Neumannovą. W klasyfikacji sprinterskiej wyprzedziła ją tylko Virpi Kuitunen, a w klasyfikacji biegów dystansowych Majdič zajęła ósme miejsce.
W sezonie 2007/2008 była piąta w klasyfikacji generalnej. Trzynaście razy zajmowała miejsca w pierwszej dziesiątce, przy czym 1 grudnia w Ruce, 23 stycznia w Canmore i 10 lutego w Otepää wygrywała w sprincie stylem klasycznym, a 27 lutego w Sztokholmie i 5 marca 2008 roku w Drammen była druga w tej samej konkurencji. W drugim Tour de Ski punktowała we wszystkich etapach, ale na podium nie stawała. W klasyfikacji końcowej była zaledwie osiemnasta, tracąc do zwyciężczyni, Charlotte Kalli ze Szwecji ponad cztery i pół minuty. Bardzo dobre wyniki w sprintach dały jej zwycięstwo w klasyfikacji sprinterskiej, bezpośrednio przed Astrid Jacobsen i Virpi Kuitunen.
Najlepsze wyniki Petra osiągnęła w sezonie 2008/2009. Punktowała we wszystkich startach pucharowych, dziesięciokrotnie stając na podium, z czego aż osiem biegów wygrała. Pierwsze zwycięstwo odniosła 29 listopada w Ruce w sprincie klasykiem, następnie wygrywała sprint stylem dowolnym 14 grudnia w Davos i 20 grudnia w Düsseldorfie, sprint klasykiem 24 stycznia w Otepää, sprint stylem dowolnym w Valdidentro 13 lutego i 7 marca w Lahti oraz sprint i bieg na 30 km techniką klasyczną w Trondheim 12 i 14 marca 2009 roku. Ponadto była trzecia w trzeciej edycji Tour de Ski oraz biegu na 10 km stylem klasycznym w Valdidentro 12 lutego 2009 r. W TdS punktowała we wszystkich etapach, nie zajmując miejsca niższego niż szesnaste. W czterech etapach stawała na podium, jednakże w żadnym nie wygrała. W klasyfikacji końcowej wyprzedziły ją tylko dwie Finki: Virpi Kuitunen i Aino-Kaisa Saarinen. W sezonie tym Majdič praktycznie aż do ostatnich zawodów toczyła walkę o zwycięstwo w klasyfikacji generalnej z Polką Justyną Kowalczyk. Ostatecznie Kowalczyk okazała się lepsza, wyprzedzając Słowenkę o 100 punktów, trzecie miejsce zajęła Saarinen, której strata do Petry wyniosła ponad 200 punktów. W klasyfikacji sprinterskiej Majdič po raz drugi w karierze okazała się najlepsza, a w klasyfikacji dystansowej była piąta. Na mistrzostwach świata w Libercu w lutym 2009 roku nie zdobyła jednak medalu. Najlepiej wypadła w biegu łączonym na 15 km, który ukończyła na dziewiątym miejscu. W sprincie techniką dowolną była dwunasta, a biegu na 10 km klasykiem zajęła piętnaste miejsce.
Najważniejszym punktem sezonu 2009/2010 były igrzyska olimpijskie w Vancouver. Petra wystąpiła tam tylko w sprincie techniką klasyczną, w którym wywalczyła brązowy medal, przegrywając tylko z Norweżką Marit Bjørgen i Justyną Kowalczyk. Sukces był tym większy, że na treningu tuż przed startem eliminacji Słowenka spadła z trzymetrowej skarpy łamiąc sobie cztery żebra i uszkadzając opłucną. Był to pierwszy indywidualny medal olimpijski dla Słowenii od 16 lat. Dwa dni po tym biegu Petra otrzymała Złoty Order za Zasługi od prezydenta Słowenii Danilo Türka Parę dni później wspólnie z Kanadyjką Joannie Rochette otrzymała nagrodę Terry Fox Award, za swoją postawę na igrzyskach olimpijskich w Vancouver. W zawodach pucharowych pięciokrotnie stawała na podium: 28 listopada w Ruce była druga w sprincie klasykiem, 13 grudnia w Davos wygrała sprint stylem dowolnym, 20 grudnia w Rogli była trzecia w biegu na 10 km klasykiem, w czwartym Tour de Ski była druga, drugie miejsce zajęła także w sprincie klasykiem 17 stycznia w Otepää. W Tour de Ski Słowenka nie zajęła miejsca niższego niż dwunaste, przy czym trzy etapy wygrała i prowadziła w całym cyklu aż do ostatniego etapu. Przed podbiegiem na Alpe Cermis Petra miała ponad pół minuty przewagi nad Justyną Kowalczyk, jednak Polka nie tylko odrobiła stratę, ale jeszcze przyspieszyła i ostatecznie wyprzedziła Majdič o 19 sekund. Trzecie miejsce w klasyfikacji końcowej zajęła Włoszka Arianna Follis. W klasyfikacji generalnej całego sezonu, podobnie jak w klasyfikacji sprinterskiej pierwsze miejsce zajęła Kowalczyk przed Bjørgen i Majdič.
W 2010 r. Słowenka ogłosiła, że sezon 2010/2011 będzie ostatnim w jej karierze. Z powodu obrażeń odniesionych w upadku podczas igrzysk w Vancouver Petra nie wystąpiła w żadnym biegu aż do zakończenia sezonu 2009/2010. Mimo długiej przerwy zdołała się jednak przygotować do kolejnego sezonu, który zaczęła od zajęcia dwunastego miejsca w biegu na 10 km techniką dowolną. W rozgrywanym w Ruce cyklu Ruka Triple stawała na podium w dwóch etapach: najpierw była druga w sprincie, a dzień później zajęła trzecie miejsce w biegu na 5 km klasykiem. Cały cykl ukończyła na szóstej pozycji. W kolejnych zawodach zajęła między innymi czwarte miejsce 12 grudnia w sprincie stylem dowolnym w Davos. Jej kolejnym startem była piąta edycja Tour de Ski, w którym w siedmiu pierwszych etapach plasowała się w czołowej dziesiątce, z czego dwukrotnie wygrała. W ostatnim etapie cyklu zajęła jednak dopiero 19. miejsce i w klasyfikacji końcowej spadła z czwartego na szóstej miejsce, tracąc do zwycięskiej Kowalczyk blisko pięć minut. W drugiej części sezonu pięć razy znalazła się w pierwszej dziesiątce, na podium stając 23 stycznia w Otepää, gdzie wygrała sprint klasykiem oraz 13 marca 2011 roku w Lahti, gdzie zajęła trzecie miejsce w tej samej konkurencji. W klasyfikacji generalnej była szósta, jednak w klasyfikacji sprinterskiej po raz trzeci zdobyła Małą Kryształową Kulę, wyprzedzając Ariannę Follis i Amerykankę Kikkan Randall. Podczas mistrzostw świata w Oslo w 2011 roku zdobyła swój ostatni medal, zajmując trzecie miejsce w sprincie stylem dowolnym. Wyprzedziły ją tylko Marit Bjørgen i Arianna Follis, a o trzecim miejscu Majdič zdecydował fotofinisz, ponieważ na metę wpadła równocześnie ze swoją rodaczką Vesną Fabjan. Na tych samych mistrzostwach była także piąta w sprincie drużynowym stylem klasycznym oraz siódma w sztafecie. Zgodnie ze wcześniejszymi zapowiedziami w 2011 roku zakończyła karierę.
W latach 2006, 2007 i 2009 była wybierana najlepszym sportowcem Słowenii. Obecnie mieszka w miejscowości Brinje, niedaleko Lublany. Ukończyła studia na wydziale nauk społecznych. Oprócz słoweńskiego Petra posługuje się także angielskim i częściowo niemieckim. Jest pierwszą słoweńską biegaczką narciarską, która wygrała zawody Pucharu Świata, a także pierwszą, która zdobyła medal na mistrzostwach świata i zimowych igrzyskach olimpijskich.

</doc>
<doc id="743985" url="https://pl.wikipedia.org/wiki?curid=743985" title="Aleksander Dębski (poseł)">
Aleksander Dębski (poseł)

Aleksander Dębski (ur. 13 czerwca 1890 w Radomiu, zm. 31 stycznia 1942 w Poznaniu) – polski prawnik i polityk związany z obozem Narodowej Demokracji, działacz państwowy II Rzeczypospolitej, poseł na Sejm II kadencji, adwokat.
Życiorys.
Syn Michała i Marii z Tarchalskich. Ukończył gimnazjum w Humaniu i Wydział Prawa uniwersytetu w Kijowie. Podczas I wojny światowej działał w Kijowie. Od 1915 roku był członkiem Ligi Narodowej. W latach 1925–1926 wojewoda wołyński. Współtwórca i w latach 1926–1933 przewodniczący Wydziału Wykonawczego Obozu Wielkiej Polski. W latach 1928–1930 poseł na Sejm RP. We wrześniu 1930 uwięziony w twierdzy brzeskiej z działaczami Centrolewu. W latach 1935–1939 członek Komitetu Głównego Stronnictwa Narodowego. W czasie okupacji członek Głównej Rady Politycznej, od 1940 roku przedstawiciel Stronnictwa Narodowego w Politycznym Komitecie Porozumiewawczym.
W czerwcu 1941 aresztowany przez Niemców i w pół roku później rozstrzelany w Poznaniu. Jego symboliczny grób znajduje się na cmentarzu Powązkowskim w Warszawie (kwatera 155-5-6).

</doc>
<doc id="743987" url="https://pl.wikipedia.org/wiki?curid=743987" title="Polepione dźwięki">
Polepione dźwięki

Polepione dźwięki – pierwszy solowy album polskiego rapera o pseudonimie Fisz. Ukazał się 26 czerwca 2000 roku nakładem wytwórni Asfalt Records. Album został nominowany do Fryderyka w kategorii Album Roku – Rap, Hip-Hop. Nagroda nie została jednak mu przyznana.
Nagrania dotarły do 48. miejsca listy OLiS. 
W 2005 roku utwór „Huragan” został wykorzystany w filmie obyczajowym "Teraz ja" w reżyserii Anny Jadowskiej. Z kolei w 2012 roku piosenka pt. „Czerwona sukienka” znalazła się na liście „120 najważniejszych polskich utworów hip-hopowych” według serwisu T-Mobile Music.

</doc>
<doc id="743988" url="https://pl.wikipedia.org/wiki?curid=743988" title="Toyota MR2">
Toyota MR2

Toyota MR 2 (AW11) – dwumiejscowe coupé MR-2 było produkowane od czerwca 1984 roku, kiedy swą premierę miała pierwsza generacja tego modelu.
Pojazd ten debiutował z jednostką napędową umieszczoną poprzecznie przed tylną osią napędzającą koła tylne. Założeniem konstruktorów było uzyskanie idealnego rozkładu masy w tym małym aucie.
Auto dostępne było z czterocylindrowym, rzędowym motorem 1.6 /1587 cm³; 4A-GE/ i 5-biegową manualną skrzynią biegów. Silnik ten uzyskiwał moc maks. 91 kW, 120 KM przy 6600 obr./min. Auto z taką jednostką przyspieszało do 100 km/h w 8,1 s i mogło rozpędzić się do 200 km/h. Zużycie paliwa kształtowało się na poziomie od 6,0 l przy 90 km/h do 8,1 l w cyklu miejskim.
Wymiary nadwozia:
Masa własna pojazdu wynosi 998 kg. Wersje amerykańskie były cięższe – ważyły 1066 kg. Zbiornik paliwa ma pojemność 41 l. Rozstaw osi wynosi 2320 mm. Bagażnik, a raczej 2 schowki z tyłu i z przodu miały pojemność 70 i 142 dm³.
W sierpniu 1986 r., na wybranych rynkach, w ofercie Toyoty pojawiła się MR2 w limitowanej wersji G /E-AW11/. Odmiana ta posiadała wzmocniony silnik 1.6 – 4A-GE, który otrzymał kompresor oparty na działaniu pompy Rootsa. Moc maksymalna wzrosła do 145 KM/6400. Oznaczenie tego motoru to 4A-GZE.
W każdej wersji montowano tarcze hamulcowe dla wszystkich kół. Seryjne opony nosiły oznaczenia 185/60 R14.
Inne jednostki napędowe stosowane w modelu E-AW10 i E-AW11 NA to:
Pod koniec 1989 roku model ten zastąpiła druga generacja MR2 o kodzie SW20.
Następca był o 20 cm dłuższy, miał o 80 mm dłuższy rozstaw osi i był cięższy średnio o 150 kg.

</doc>
<doc id="743991" url="https://pl.wikipedia.org/wiki?curid=743991" title="K.d. lang">
K.d. lang

k.d. lang, właśc. Kathryn Dawn Lang (ur. 2 listopada 1961 w Consort, w prowincji Alberta) – kanadyjska piosenkarka, autorka muzyki i tekstów.
Życiorys.
Urodziła i wychowała się w małym miasteczku na prerii, Consort, w prowincji Alberta. 
Zaczynała jako piosenkarka country (nagrywała razem z zespołem The Reclines). Jej styl i głos były często porównywane do legendarnej amerykańskiej piosenkarki country Patsy Cline. W dalszej swojej karierze zwróciła się w kierunku ambitnej muzyki pop na albumach "Ingénue" (płyta zawiera jeden z jej najbardziej znanych utworów "Constant Craving") oraz "All You Can Eat". Album "Watershed" (2008) jest pierwszym od 2000 roku albumem z jej własnymi kompozycjami. Z okazji 25-lecia pracy artystycznej została wydana płyta "Recollection" z podsumowaniem jej dorobku artystycznego. Album ukazał się w dwóch wersjach: 2CD i limitowanej 3CD.
Podczas ceremonii otwarcia Zimowych Igrzysk Olimpijskich 2010 w Vancouver lang wykonała utwór "Hallelujah" Leonarda Cohena.
Życie prywatne.
k.d. lang jest lesbijką. Pierwszy raz wspomniała o tym publicznie w wywiadzie udzielonym dla magazynu "The Advocate" w 1992 roku. Od tej pory działa na rzecz praw osób LGBT. Swego czasu związana była m.in. z aktorką i piosenkarką Leishią Hailey.

</doc>
<doc id="743992" url="https://pl.wikipedia.org/wiki?curid=743992" title="Ivan Kaviedes">
Ivan Kaviedes



</doc>
<doc id="743993" url="https://pl.wikipedia.org/wiki?curid=743993" title="Na wylot">
Na wylot

Na wylot – drugi solowy album studyjny polskiego muzyka Fisza.
Album w 2001 r. został nominowany do Fryderyka w kategorii "Album Roku – Hip-Hop". Była to już druga nominacja w życiu Fisza. Nagroda, tak jak rok wcześniej, nie została mu przyznana.
Album został wydany nakładem wytwórni Asfalt Records. Nagrania dotarły do 4. miejsca zestawienia OLiS. W styczniu 2021 uzyskały status złotej płyty.

</doc>
<doc id="743994" url="https://pl.wikipedia.org/wiki?curid=743994" title="Tesław">
Tesław

Tesław (Ciesław) (ur. przed 1163 r.; zm. między 1170 a 1181 r.) – książę rugijski.
Życiorys.
Według pomorskiego kronikarza Tomasza Kantzowa jego ojcem był Racław rugijski (1105−1141). Rządził wraz z bratem Jaromarem I. W 1168 r. wraz z bratem złożył hołd królowi duńskiemu Waldemarowi I Wielkiemu i zobowiązał się przyjąć chrzest. Tesław jest po raz ostatni wzmiankowany w 1170 r. W 1181 r. Jaromar I jest wymieniany jako jedyny władca Rugii. Tesław miał syna Dubisława.
W północnej kaplicy przy prezbiterium kościoła w Altenkirchen na północy Rugii znajduje się tzw. kamień Świętowita (niem. "Svantevit Stein"), który jest uważany za nagrobek Tesława lub według innej interpretacji słowiańskiego kapłana. Jest on bardzo podobny do zabytku z Bergen, który uchodzi za nagrobek Jaromara I. Jest od niego znacznie lepiej zachowany zapewne z powodu wmurowania go wewnątrz świątyni.

</doc>
<doc id="743999" url="https://pl.wikipedia.org/wiki?curid=743999" title="Barwniki azynowe">
Barwniki azynowe



</doc>
<doc id="744000" url="https://pl.wikipedia.org/wiki?curid=744000" title="Władysław Mech">
Władysław Mech

Władysław Józef Mech (ur. 30 marca 1877 w Końskich, zm. 15 marca 1929 w Warszawie) – prawnik, polski polityk, działacz państwowy II Rzeczypospolitej, wolnomularz, założyciel Unii Narodowo-Państwowej w 1922 r.
Życiorys.
Urodził się 30 marca 1877 w Końskich, w rodzinie aptekarza Stanisława (zm. 1902) i Amelii z Zadora-Paszkowskich (zm. 1935). Po ukończeniu, ze srebrnym medalem, gimnazjum w Piotrkowie rozpoczął studia przyrodnicze na Uniwersytecie w Petersburgu, skąd przeniósł się na Uniwersytet Kijowski, gdzie studiował medycynę, a następnie prawo. Relegowany w 1898 r. za działalność w PPS, przeniósł się do Akademii Handlowej w Berlinie. Ostatecznie studia ukończył w 1901 r. w Wyższej Szkole Handlowej w Lipsku. Przez rok pracował w banku w Wiedniu, w 1902 r. powrócił do Kijowa, gdzie został urzędnikiem Banku dla Handlu Zewnętrznego. Działał w Towarzystwie Kresowym Politycznym, Uniwersytecie Latającym. Był przewodniczącym Kijowskiego Komitetu Robotniczego PPS. Uczestniczył w rewolucji 1905 roku w Warszawie. W latach 1907–1910 pod ps. "Andrzej" był jednym z założycieli i czołowych działaczy Związku Walki Czynnej w Kijowie.
Po wybuchu I wojny światowej był komisarzem Polskiej Organizacji Narodowej w Kielcach, później współorganizatorem cywilnego zaplecza Legionów. W 1917 r. starszy referent w Tymczasowej Radzie Stanu.
Po odzyskaniu niepodległości dyrektor Departamentu Administracyjnego w Ministerstwie Aprowizacji, następnie urzędnik w Ministerstwie Spraw Wewnętrznych. W latach 1923–1926 starosta powiatu słupeckiego. Był jednym z inicjatorów budowy pomnika Niepodległości w Słupcy. W latach 1926–1928 był wojewodą wołyńskim, następnie aż do śmierci dyrektorem Zakładu Ubezpieczeń Pracowników Umysłowych.
Był członkiem loży wolnomularskiej w Warszawie w czasach II Rzeczypospolitej.
Jego żoną była Ewa z Broklów, z którą miał córkę Wandę po mężu Nowicką (1909–1943/44?), łączniczkę Armii Krajowej ps. "Barbara", "Irena", "Karasia", "Róża", "Zofia", zamordowaną przez Gestapo.
Spoczywa na cmentarzu Powązkowskim w Warszawie (kwatera 165-4-4).

</doc>
<doc id="744002" url="https://pl.wikipedia.org/wiki?curid=744002" title="Eldar Rønning">
Eldar Rønning

Eldar Rønning (ur. 11 czerwca 1982 w Levanger) – norweski biegacz narciarski, sześciokrotny medalista mistrzostw świata.
Kariera.
Na mistrzostwach świata w Sapporo zdobył brązowy medal w sprincie technika klasyczną, ulegając tylko swojemu rodakowi Jensowi Arne Svartedalowi oraz Matsowi Larssonowi ze Szwecji. Na tych samych mistrzostwach zdobył też wraz z Odd-Bjørnem Hjelmesetem, Larsem Bergerem i Petterem Northugiem złoty medal w sztafecie 4x10 km. Ponadto był także w składzie sztafety norweskiej 4x10 km, która wywalczyła złoty medal podczas mistrzostw świata w Libercu. Obok niego w sztafecie tej biegli jeszcze Northug, Hjelmeset oraz Tore Ruud Hofstad.
Startował także w biegu łączonym na 30 km na igrzyskach olimpijskich w Vancouver, ale zajął dopiero 36. miejsce. Najlepsze wyniki w Pucharze Świata osiągnął w sezonie 2006/2007, kiedy to zajął trzecie miejsce w klasyfikacji generalnej. W sezonie 2004/2005 był drugi w klasyfikacji sprintu.

</doc>
<doc id="744007" url="https://pl.wikipedia.org/wiki?curid=744007" title="Zapaśnik">
Zapaśnik



</doc>
<doc id="744008" url="https://pl.wikipedia.org/wiki?curid=744008" title="Małgorzata Kostlachówna">
Małgorzata Kostlachówna

Małgorzata Kostlachówna (ur. ok. 1584, zm. 3 stycznia 1617 w Cieszynie) – kochanka Adama Wacława, księcia cieszyńskiego; ochmistrzyni jego dworu od najpóźniej 1612, matka Wacława Gotfryda Hohensteina.
Pochodzenie.
Jej dziadek, Jan (Hans) Kostlach (zm. 1560 lub krótko potem), złotnik z Kremże, osiadł w Brnie, gdzie m.in. pełnił funkcję rajcy. W 1558 cesarz Ferdynand I Habsburg nadał mu herb oraz predykat „z Kremże”. Z małżeństwa z Małgorzatą (zm. między 1576 a 1581) miał troje dzieci: Andrzeja, Rocha i Katarzynę (zm. 1589). Małgorzata po śmierci męża wyszła za mąż za Wacława Ryšana, brneńskiego pisarza sądowego.
Roch studiował na Uniwersytecie w Wittenberdze. W przeciwieństwie do ojca zdecydował się przejść na luteranizm. W latach 1573–1583 pracował jako pisarz miejski w Brnie. Żonaty z bliżej nieznaną kobietą miał dwie córki: Zuzannę i Małgorzatę.
Małżeństwo z Henrykiem Wodickim.
Małgorzata była córką Rocha. Po śmierci ojca (zmarł przed 1590 rokiem) jej interesy reprezentowała rada miejska Brna. Przed połową 1600 roku poślubiła Henryka Wodickiego, adwokata. Małżeństwo okazało się nieudane. 15 lipca 1606 roku Wodicki wyrzucił żonę z wynajmowanego domu w Brnie. Małgorzata schroniła się u matki. W latach 1606–1609 przed sądem ziemskim w Brnie domagała się zwrotu wiana.
Związek z Adamem Wacławem.
Po rozwodzie z Wodickim, w nieznanym roku, znalazła się na dworze Adama Wacława, księcia cieszyńskiego. Została tam ochmistrzynią. Po raz pierwszy figuruje w dokumentach 5 czerwca 1612 roku, kiedy Adam Wacław podarował jej folwark i wieś Marklowice oraz Brzezówkę z siedmioma rolnikami. Nadanie to potwierdził 11 lutego 1615 roku w Wiedniu cesarz Maciej Habsburg.
We wrześniu 1614 roku towarzyszyła Adamowi Wacławowi w pielgrzymce do Kalwarii Zebrzydowskiej.
Ze związku Małgorzaty Kostlachówny i Adama Wacława pochodził syn Wacław Gotfryd, późniejszy baron Hohenstein.
Zmarła 3 stycznia 1617 roku w Cieszynie. 12 stycznia tego roku została pochowana w tamtejszym klasztorze dominikanów, nekropolii Piastów cieszyńskich.

</doc>
<doc id="744015" url="https://pl.wikipedia.org/wiki?curid=744015" title="Johann Fischer von Waldheim">
Johann Fischer von Waldheim

Johann Gotthelf Fischer von Waldheim (ur. 13 października 1771, zm. 18 października 1853) - niemiecki badacz anatomii, entomolog i paleontolog.
Życiorys.
Fischer urodził się w Waldheim w Saksonii, w rodzinie tkaczy lnu. Podjął studia medyczne w Lipsku, a następnie wraz ze swym przyjacielem, Alexandrem von Humboldtem, udał się do Wiednia i Paryża, by studiować u Georgesa Cuviera. Osiągnął tytuł profesorski w Moguncji, a następnie w 1804 roku został profesorem historii naturalnej oraz dyrektorem Muzeum Historii Naturalnej przy państwowym, rosyjskim Uniwersytecie Moskiewskim. 
Fischer zajmował się głównie klasyfikacją bezkręgowców, wynikiem tych prac była książka "Entomographia Imperii Rossici" (1820-1851). Badał też skamieniałości na stanowiskach w okolicach Moskwy.

</doc>
<doc id="744021" url="https://pl.wikipedia.org/wiki?curid=744021" title="Wojna Aszanti z Fante">
Wojna Aszanti z Fante

Wojna Aszanti z Fante trwała w latach 1806-1807 i toczona była między Konfederacją Aszanti a Konfederacją Fante na terenie dzisiejszej Ghany.
Konfederacja Aszanti była ważnym afrykańskim królestwem na Złotym Wybrzeżu. Rywalizacja między Aszanti i Fante utrzymywała się długo i na początku XIX stulecia urosła do dużo poważniejszego problemu. Brytyjczycy zwykle byli sprzymierzeńcami Fante, a Holendrzy Aszanti.
Wojna zaczęła się kiedy Asantehene obciążył kilku ludzi za obrabowanie grobów. Fante natychmiast udzielili schronienia oskarżonym, którymi był ludzie z Assin i w ten sposób Osei Bonsu wysłał armię przeciwko Fante. W Abora, cztery mile od Cape Coast stoczona została bitwa, w której Aszanti byli zwycięzcami. Brytyjski agent reprezentujący Afrykańską Spółkę Kupców na Cape Coast ("African Company of Merchants at Cape Coast") udzielił schronienia oskarżonym o okradanie grobów. Kiedy Aszanti poszli dalej zaatakować fort w Kormantine ("Fort Amsterdam") ich starych sprzymierzeńców Holendrów, wtedy Brytyjczycy spróbowali zawrzeć przyjaźń z Aszanti i pułkownik Torrane, który był zatrudniony w Cape Coast, najbardziej jak tylko mógł, zdradziecko zaproponował na Asantehene starego i ślepego króla ludu Assin nazywanego Kwadwo Otibu, chociaż wiedział, że stary człowiek zostanie zabity; i tak też się stało.
Wówczas też zawarto umowę ustną między Brytyjczykami i Aszanti, że ci drudzy powinni być uznani władcami Fante, z wyjątkiem obszaru, na którym istniał brytyjski fort. Torrane sprzedał albo oddał 2000 ludzi, jego poprzednich sprzymierzeńców Fante, a Aszanti zwycięsko maszerowali najpierw na wschód, wzdłuż wybrzeża, a następnie na północ z powrotem do ich stolicy. W ten sposób Aszanti rozszerzyli swoje dominia aż do wybrzeża.

</doc>
<doc id="744022" url="https://pl.wikipedia.org/wiki?curid=744022" title="Halowe Mistrzostwa Europy w Lekkoatletyce 1971">
Halowe Mistrzostwa Europy w Lekkoatletyce 1971

II Halowe Mistrzostwa Europy odbyły się 13–14 marca 1971 w Sofii w hali Festiwalna.

</doc>
<doc id="744023" url="https://pl.wikipedia.org/wiki?curid=744023" title="Sieć ciepłownicza">
Sieć ciepłownicza

Sieć ciepłownicza – połączone ze sobą urządzenia lub instalacje, służące do przesyłania i dystrybucji ciepła ze źródeł ciepła do węzłów cieplnych.
Stanowi zespół urządzeń technicznych służących do transportu rurociągowego energii cieplnej od źródła ciepła (najczęściej ciepłownia lub elektrociepłownia) do odbiorców, za pośrednictwem czynnika termodynamicznego (nośnika ciepła).
Sieć ciepłownicza łączy z jednej strony urządzenia do centralnego regulowania źródła ciepła, a z drugiej strony węzły cieplne odbiorców ciepła.
Z reguły pod pojęciem sieci cieplnej (sieci ciepłowniczej) rozumie się system techniczny służący tylko do transportu ciepła od źródła ciepła do miejsca odbioru. Nie można jednak pominąć ścisłego powiązania wszystkich zagadnień związanych z działaniem sieci ze sposobami podłączenia do niej odbiorców. Z tego powodu korzystniejsze jest określenie schematy i układy systemów ciepłowniczych. W literaturze technicznej krajowej powszechnie stosowany jest termin układy sieci cieplnych.
Klasyfikacja sieci cieplnych.
Sieci cieplne podzielić można w zależności od ich przeznaczenia na sieci:
Podział ten rzutuje w znacznej mierze na rodzaj stosowanego czynnika grzejnego, w wyniku czego można wyróżnić sieci:
Zgodnie z ukształtowaniem (poziomym kształtem geometrycznym sieci) można wyróżnić następujące podstawowe ich rodzaje:
W rzeczywistości znacznie większa jest różnorodność ukształtowania sieci cieplnych. Promienista sieć z centralnie usytuowanym źródłem ma charakterystyczny pajęczy kształt. Sieć pierścieniowa w przypadku geometrycznie prawidłowego planu miasta ma postać kratownicy. Bardzo różnorodne są sieci dużych miast o ukształtowaniu mieszanym, zwłaszcza w przypadku zastosowania grupowych węzłów cieplnych. Sieć główna może być pierścieniowa lub rozgałęziona, a poszczególne części sieci, poczynając od węzłów grupowych, mogą być promieniste, liniowe lub kratowe. Należy zwrócić uwagę na to, że duże sieci miejskie zwykle są zasilane z kilku źródeł ciepła.
W zależności od liczby przewodów w układzie:

</doc>
<doc id="744024" url="https://pl.wikipedia.org/wiki?curid=744024" title="Montsegur">
Montsegur



</doc>
<doc id="744025" url="https://pl.wikipedia.org/wiki?curid=744025" title="Sieć cieplna">
Sieć cieplna



</doc>
<doc id="744026" url="https://pl.wikipedia.org/wiki?curid=744026" title="Cyrograf">
Cyrograf

Cyrograf – zapożyczona z gr. nazwa dokumentu rękopiśmiennego (τό χειρόγραφον, "cheirógraphon" od χειρ – „ręka” i γράφειν – „pisać”) używana głównie w średniowieczu (łac. "chirographum"). Określało się tym mianem przeważnie dokumenty związane z działalnością prawno-prywatną jak umowy, kwity, zobowiązania czy rewersy (skrypty dłużne).
Z czasem pojęcie „cyrografu” przeniosło się w sferę podań ludowych szczególnie w romantyzmie. Cyrograf pojawia się w "Fauście" Goethego, gdzie tytułowy bohater zawiera umowę z diabłem. Również Adam Mickiewicz opisał cyrograf jako układ zawarty z diabłem, na mocy którego zły duch ma prawo do duszy człowieka, który podpisał cyrograf. Diabeł czynił w ten sposób zastaw za służenie podpisującemu przez pewien czas lub spełnienie jego określonych życzeń, ustalonych uprzednio w niniejszym „dokumencie”. W takim ujęciu cyrograf najczęściej podpisywany był krwią interesanta. Najbardziej popularnym polskim bohaterem podpisującym cyrograf jest Pan Twardowski.

</doc>
<doc id="744027" url="https://pl.wikipedia.org/wiki?curid=744027" title="Wojna Ga z Fante">
Wojna Ga z Fante

Wojna Ga z Fante wybuchła w roku 1811 i była plemienną wojną w afrykańskiej Konfederacji Aszanti położonej na obszarze dzisiejszej Ghany.
Wojna ta pociągnęła za sobą serię bitew między Aszanti i ich sprzymierzeńcami, ludem Ga z Akry i plemionami Elmina, przeciwko przymierzu Fante, Akim i plemion Akwapim. Aszanti wygrali jawną bitwę, lecz z drugiej strony musieli się wycofać wobec taktyki partyzantki używanej przez Akwapim na Wzgórzach Akwapim, gdzie Aszanti nie znali tak dobrze terenu. Akwapim walczyli też przeciw Europejczykom zdobywając holenderski fort w Apam i brytyjski w Tantamkweri.
Zobacz też:

</doc>
<doc id="744029" url="https://pl.wikipedia.org/wiki?curid=744029" title="Wzgórza Akwapim">
Wzgórza Akwapim



</doc>
<doc id="744033" url="https://pl.wikipedia.org/wiki?curid=744033" title="Jens Arne Svartedal">
Jens Arne Svartedal

Jens Arne Svartedal (ur. 14 lutego 1976 r.) – reprezentant Norwegii w biegach narciarskich, mistrz świata i wicemistrz olimpijski, reprezentant klubu Trøsken IL.
Kariera.
Jego największym sukcesem jest zdobycie złotego medalu w sprincie stylem klasycznym na mistrzostwach świata Sapporo w 2007 r. Startował także na mistrzostwach w Val di Fiemme oraz na mistrzostwach w Libercu jednak zajmował miejsca poza pierwszą dziesiątką. Ponadto wraz z Torem Arne Hetlandem wywalczył srebrny medal w sprincie drużynowym techniką klasyczną na igrzyskach olimpijskich w Turynie. Na tych samych igrzyskach był także piąty w sztafecie 4x10 km oraz zajął 44. miejsce w biegu na 15 km stylem klasycznym. Startował także na igrzyskach olimpijskich w Vancouver, w biegu na 50 km techniką klasyczną zajmując 23. miejsce.
W Pucharze Świata zadebiutował 22 listopada 1997 r. w Beitostølen, gdzie zajął 51. miejsce w biegu na 10 km techniką klasyczną. Pierwsze zwycięstwo w PŚ odniósł 19 grudnia 2001 r. we włoskim Asiago wygrywając zawody w sprincie stylem klasycznym. Najlepsze wyniki w Pucharze Świata osiągnął w sezonie 2005/2006, kiedy to zajął drugie miejsce w klasyfikacji generalnej. W sezonie 2003/2004 zajął trzecie miejsce w klasyfikacji generalnej oraz drugie w klasyfikacji sprintu. Ponadto w sezonie 2006/2007 wywalczył małą kryształową kulę w sprincie, a w sezonie 2001/2002 był drugi w tej samej klasyfikacji.
Svartedal jest też czterokrotnym mistrzem Norwegii w biegach narciarskich (2 razy w biegu na 50 km, raz w sprincie i raz w biegu na 15 km).

</doc>
<doc id="744034" url="https://pl.wikipedia.org/wiki?curid=744034" title="Lycoming XH-2470">
Lycoming XH-2470

Lycoming XH-2470 – silnik lotniczy zaprojektowany w zakładach Lycoming w 1940. Ponieważ Lycoming SO-1230 miał zbyt małą moc do zastosowań wojskowych, postanowiono opracować nową jednostkę napędową, która bazowała na bazie dwóch SO-1230 połączonych wspólnym wałem korbowym. Powstały w ten sposób silnik płaski o układzie "H" miał 24 cylindry i moc około 2300 KM przy 3300 rpm.
Miał napędzać myśliwiec Vultee XP-54 Swoose Goose, jednak ostatecznie ani samolot, ani sam silnik nie weszły do produkcji seryjnej.

</doc>
<doc id="744037" url="https://pl.wikipedia.org/wiki?curid=744037" title="Kościół św. Antoniego">
Kościół św. Antoniego

Niektóre kościoły pod wezwaniem św. Antoniego:

</doc>
<doc id="744039" url="https://pl.wikipedia.org/wiki?curid=744039" title="Pik Ismail Samani">
Pik Ismail Samani



</doc>
<doc id="744041" url="https://pl.wikipedia.org/wiki?curid=744041" title="Togo (pasmo górskie)">
Togo (pasmo górskie)

Togo (fr. "Chaîne du Togo") – pasmo górskie rozciągające się poprzez centralny region Togo w Afryce Zachodniej oraz wzdłuż jego wschodniej i zachodniej granicy aż do wschodniej Ghany i północnego Beninu. W Ghanie znane są jako wzgórza Akwapim (ang. "Akwapim Hills"), a w Beninie jako góry Atakora (fr. "Chaîne de l'Atakora"). Najwyższym szczytem pasma jest Mont Agou (986 m n.p.m.), będący jednocześnie najwyższym szczytem w Togo. Do pasma należą także najwyższe góry Beninu – Sokbaro (658 m n.p.m.) i Tanekas (641 m n.p.m.). W północnej części gór na terytorium Beninu ma swoje źródła rzeka Oti.
Pasmo złożone jest głównie z piaskowca, łupków i kwarcytu.

</doc>
<doc id="744042" url="https://pl.wikipedia.org/wiki?curid=744042" title="Pratt &amp; Whitney R-4360">
Pratt &amp; Whitney R-4360

Pratt &amp; Whitney R-4360 Wasp Major – silnik gwiazdowy zaprojektowany w zakładach Pratt &amp; Whitney w końcowym okresie II wojny światowej. Był to ostatni silnik tłokowy budowany przez P&amp;W i stanowił jednostkę napędową ostatniej generacji amerykańskich samolotów śmigłowych. Był to największy lotniczy silnik tłokowy produkowany seryjnie.
Miał 28 cylindrów w układzie poczwórnej gwiazdy o łącznej mocy, w zależności od wersji, od 2240 do 3200 kW (3050 do 4350 KM). Łącznie w latach 1944 – 1955 zbudowano 18,697 silników tego typu.
Zastosowane do napędu ostatniej generacji samolotów z napędem śmigłowym np. Boeing 377 Stratocruiser, czy rekordowej wielkości łodzi latającej Hughes H-4 Hercules.
Używano je również w ostatnich samolotach bombowych z napędem tłokowym takich jak Boeing B-50 Superfortress i Convair B-36.
Silniki te miały wydajny system doładowania (turbodoładowanie oraz sprężarka mechaniczna drugiego stopnia) celem uzyskania właściwych charakterystyk wysokościowych silnika. Wiele wersji tego silnika miało układ odzyskujący (poprzez układ turbin) energię z gazów spalinowych celem podniesienia mocy i poprawy sprawności. Cechowały się mniejszą awaryjnością niż konkurencyjne silniki Wright R-3350 Duplex-Cyclone, jednak duże koszty serwisowania tych silników sprawiły, że zostały skutecznie wyparte przez coraz wydajniejszy napęd turboodrzutowy lub turbośmigłowy.
Linki zewnętrzne.
Uruchomienie muzealnego R-4360

</doc>
<doc id="744044" url="https://pl.wikipedia.org/wiki?curid=744044" title="Dykasteria ds. Biskupów">
Dykasteria ds. Biskupów

Dykasteria ds. Biskupów () to dykasteria Kurii Rzymskiej, która rekomenduje nowych biskupów i przedstawia nominacje do zatwierdzenia Papieżowi. Do jej zadań należy ustanawianie, dzielenie i łączenie diecezji. Dykasteria przyjmuje także raporty ordynariuszy z pracy i problemów diecezji oraz organizuje ich wizyty "ad limina apostolorum" (czyli do Watykanu), wymagane co 5 lat wobec biskupów wszystkich krajów.
Tej dykasterii podlega też prałatura personalna Opus Dei, której przewodzi Fernando Ocáriz Braña.
Historia.
Dykasteria ds. Biskupów jest w prostej linii sukcesorką Świętej Kongregacji Konsystorialnej, aczkolwiek do pontyfikatu Piusa X sprawami dotyczącymi biskupów zajmowało się jeszcze kilka innych kongregacji:
Święta Kongregacja Konsystorialna, której pełna nazwa brzmiała "Święta Kongregacja ds. Erygowania Diecezji oraz Prowizji Konsystorialnych", utworzona została przez Sykstusa V bullą "Immensa Aeterni Dei" z 22 stycznia 1588. Do jej kompetencji należało podejmowanie decyzji w sprawach rozstrzyganych dotąd obligatoryjnie na konsystorzach, takich jak np. tworzenie nowych diecezji, zmienianie granic dotychczasowych, mianowanie biskupów i nadawanie innych beneficjów konsystorialnych. W jej skład wchodziło przeciętnie kilkunastu kardynałów, nadto niektórzy arcybiskupi, biskupi i niżsi rangą prałaci.
W 1908 papież Pius X skupił w rękach Kongregacji Konsystorialnej wszystkie sprawy dotyczące biskupów. W 1967 papież Paweł VI zmienił jej nazwę na „Kongregacja ds. Biskupów”; zmiana ta weszła w życie 1 stycznia 1968. Natomiast papież Jan Paweł II w konstytucji apostolskiej "Pastor bonus" z 1988 potwierdził jej zakres kompetencji. 5 czerwca 2022 papież Franciszek na mocy konstytucji "Praedicate evangelium", przekształcił jej nazwę na „Dykasteria ds. Biskupów”.
Dotychczasowy zarząd Dykasterii.
Kongregacja Konsystorialna.
Obradom Kongregacji przewodniczył początkowo jej dziekan, czyli najstarszy rangą kardynał będący jej członkiem, a pod jego nieobecność funkcję tę automatycznie przejmował kardynał zajmujący kolejne miejsce w porządku starszeństwa. Nie ma dowodu, by w ramach jej struktur formalnie funkcjonował na stałe urząd kardynała prefekta, tak jak we współczesnych kongregacjach, choć za pontyfikatu Grzegorza XV i Urbana VIII kardynał Domenico Ginnasi był tytułowany jako prefekt Kongregacji Konsystorialnej, a za Klemensa VIII funkcję tę pełnił Innico d’Avalos d’Aragona. W 1721 papież Innocenty XIII postanowił, że funkcja prefekta tej kongregacji będzie zarezerwowana dla samego papieża. Taki stan utrzymał się aż do pontyfikatu Pawła VI, jednak od 1908 jeden z kardynałów pełnił urząd sekretarza Kongregacji i w tym charakterze kierował jej bieżącymi pracami. Wcześniej sekretarzem Kongregacji Konsystorialnej był każdorazowy sekretarz Świętego Kolegium Kardynałów.
Prefekci:

</doc>
<doc id="744047" url="https://pl.wikipedia.org/wiki?curid=744047" title="Edmund Cieślak">
Edmund Cieślak

Edmund Cieślak (ur. 7 listopada 1922 w Toruniu, zm. 19 września 2007 w Gdańsku) – polski profesor historii, specjalizujący się w historii strefy bałtyckiej, historii XVII i XVIII wieku.
Życiorys.
Od 1957 roku członek PZPR. Członek Polskiej Akademii Umiejętności (PAU), na wydziale Historyczno-Filozoficznym.
Laureat Nagrody Miasta Gdańska w Dziedzinie Kultury (za 1984). Laureat w 1993 roku Nagrody Naukowej Miasta Gdańska im. Jana Heweliusza (przyznawanej przez Prezydenta Miasta na wniosek Komitetu Nagrody, który działa pod przewodnictwem Prezesa Oddziału PAN w Gdańsku i Prezesa Gdańskiego Towarzystwa Naukowego), za osiągnięcia naukowe w dziedzinie historii Gdańska.
Odznaczony Krzyżem Oficerskim Orderu Odrodzenia Polski, Krzyżem Kawalerskim Orderu Odrodzenia Polski i Medalem 30-lecia Polski Ludowej.
10 października 1995 roku został mu nadany tytuł doktora honoris causa Uniwersytetu Gdańskiego.
Pochowany na Cmentarzu Srebrzysko w Gdańsku (rejon I, taras II, skarpa, grób 26/27).

</doc>
<doc id="744053" url="https://pl.wikipedia.org/wiki?curid=744053" title="Tomasz Ciesielski">
Tomasz Ciesielski

Tomasz Ciesielski (ur. 2 maja 1979 w Inowrocławiu) – polski piłkarz grający na pozycji obrońcy.
Życiorys.
Tomasz Ciesielski jest wychowankiem Unii Janikowo. Z niej trafił do Elany Toruń, a w 1999 roku ściągnęła go I-ligowa Polonia Warszawa.
W barwach stołecznego zespołu zadebiutował w Ekstraklasie - Polonia wygrała 31 lipca spotkanie z Dyskobolią Grodzisk 1:0. Pierwszą bramkę dla "Czarnych Koszul" zdobył 10 października w meczu Pucharu Ligi z Wisłą Kraków (2:2), natomiast pierwszego gola w Ekstraklasie Ciesielski strzelił 1 kwietnia 2000 r. w meczu z Lechem Poznań (5:0). W pierwszym sezonie występów w Polonii Ciesielski zdobył mistrzostwo kraju oraz Puchar Ligi.
Rok później Polonia z obrońcą w składzie zdobyła Puchar Polski(2:1, 2:2 z Górnikiem Zabrze w finale) oraz Superpuchar (4:2 z Amicą Wronki).
Latem 2002 roku Ciesielski przeniósł się na zasadzie wypożyczenia do Widzewa Łódź. W jego barwach zadebiutował 3 sierpnia z Odrą Wodzisław (0:0). Na wiosnę powrócił do Polonii Warszawa, gdzie rozegrał jeszcze 4 mecze ligowe.
W 2003 roku przeszedł do Unii Janikowo. W sezonie 2003/04 Unia zajęła 2. miejsce w III lidze i rozegrała dwumecz barażowy o awans do II ligi – przegrała go ze Stasiakiem Opoczno 0:0, 0:2.
Wiosną 2005 roku przeszedł do Kujawiaka Włocławek, w którym zadebiutował 20 marca w spotkaniu z Podbeskidziem (3:1). Z klubem z Włocławka zajął 8. miejsce w lidze.
Na kolejny sezon Ciesielski przeniósł się do Zawiszy Bydgoszcz, w którym zadebiutował 27 sierpnia w meczu z Piastem Gliwice (1:0). Spędził tam tylko pół roku, po czym ponownie związał się z Unią Janikowo. Pomimo przegranego dwumeczu barażowego o awans do II ligi z Polonią Bytom (0:0, 0:1) Unia uzyskała promocję po wycofaniu się z rozgrywek Kanii Gostyń.
Latem 2007 roku przeszedł do występującego w Ekstraklasie Zagłębia Sosnowiec, w którym zadebiutował 27 sierpnia w meczu z Ruchem Chorzów (0:1). Łącznie rozegrał w nim 10 ligowych meczów.
Przed sezonem 2008/09 podpisał umowę z KSZO Ostrowiec Św. Zadebiutował w nim 2 sierpnia w spotkaniu ze Stalą Poniatowa (2:0), a pierwszą bramkę zdobył 9 sierpnia z Okocimskim Brzesko (5:1). KSZO zajęło 1. miejsce w lidze i awansowało do I ligi.
Od sezonu 2010/11 Ciesielski jest już zawodnikiem I-ligowego Dolcanu Ząbki. Pierwszy mecz w barwach tej drużyny rozegrał 31 lipca z GKS-em Katowice (1:1). Pierwszą bramkę dla Dolcanu zdobył 14 września 2011 roku w wyjazdowym meczu z Arką Gdynia, jednak mimo to, jego zespół przegrał 3:1. Przez 2 lata, od 2010 do 2012 roku był podstawowym defensorem drużyny z Ząbek. Przez ten czas rozegrał łącznie 60 oficjalnych spotkań w barwach Dolcanu. Latem 2012 roku do drużyny z Ząbek dołączyło kilku nowych piłkarzy, którzy, jak się później okazało, byli wzmocnieniami podstawowej jedenastki zespołu trenera Roberta Podolińskiego. W sezonie 2012/13 stracił miejsce w podstawowym składzie na rzecz Piotra Klepczarka i stał się rezerwowym. Do końca rundy jesiennej, Tomasz Ciesielski rozegrał tylko trzy ligowe spotkania.
W następnych sezonach występował w drużynach Siarki Tarnobrzeg, Orlicza Suchedniów i Łysicy Bodzentyn.
Kariera reprezentacyjna.
W kadrze narodowej Ciesielski rozegrał jeden mecz – 10 lutego 2002 roku wystąpił w wygranym 2:1 spotkaniu z reprezentacją Wysp Owczych.

</doc>
<doc id="744054" url="https://pl.wikipedia.org/wiki?curid=744054" title="Christoph Bieler">
Christoph Bieler

Christoph Bieler (ur. 28 października 1977 w Hall in Tirol) – austriacki narciarz, specjalista kombinacji norweskiej, trzykrotny medalista olimpijski, dwukrotny medalista mistrzostw świata, brązowy medalista mistrzostw świata juniorów, zdobywca Pucharu Kontynentalnego oraz dwukrotny zwycięzca Letniego Grand Prix.
Kariera.
Po raz pierwszy na arenie międzynarodowej Christoph Bieler pojawił się w sezonie 1994/1995 Pucharu Świata B. Po początkowo słabych startach już w sezonie 1995/1996 znalazł się na trzeciej pozycji w klasyfikacji generalnej, a w edycji 1998/1999 zwyciężył. W 1997 roku osiągnął swój jedyny sukces w kategorii juniorów wspólnie z kolegami zdobywając brązowy medal w konkursie drużynowym podczas mistrzostw świata juniorów w Canmore. Rok później startował na igrzyskach olimpijskich w Nagano, gdzie indywidualnie zajął 19. miejsce, a wraz z kolegami z reprezentacji był czwarty w konkursie drużynowym. Walkę o brązowy medal Austriacy przegrali z reprezentantami Francji o 11.2 sekundy.
W Pucharze Świata zadebiutował 14 stycznia 1997 roku we włoskim Val di Fiemme, gdzie był czwarty w zawodach metodą Gundersena. W sezonie 1996/1997 pojawił się jeszcze dwukrotnie, w obu przypadkach zdobywając punkty i w klasyfikacji generalnej zajął 24. pozycję. Na mistrzostwach świata w Lahti w 2001 roku wystartował tylko w Gundersenie, kończąc rywalizację na 26. miejscu. W sezonie 2001/2002 dziewięciokrotnie plasował się w pierwszej dziesiątce zawodów, jednak na podium nie stanął. W klasyfikacji generalnej zajął wysokie dziewiąte miejsce. Na igrzyskach olimpijskich w Salt Lake City w 2002 roku odniósł swój pierwszy sukces w kategorii seniorów. Wspólnie z Michaelem Gruberem, Mario Stecherem i Felixem Gottwaldem wywalczył brązowy medal w konkursie drużynowym. Po skokach Austriacy zajmowali drugie miejsce i do biegu przystąpili ze stratą 44 sekund do prowadzących Finów. Nie zdołali odrobić tej straty, co więcej w połowie dystansu zostali wyprzedzeni przez Niemców, którzy ostatecznie zdobyli srebro. Na mecie Austriacy stracili 11 sekund do Finów oraz 3.5 sekundy do Niemców. Indywidualnie Christoph plasował się w połowie drugiej dziesiątki. Gundersena ukończył na piętnastej pozycji, a w sprincie uplasował się jedno miejsce niżej.
Kolejny sukces odniósł na mistrzostwach świata w Val di Fiemme w 2003 roku, wraz z Felixem Gottwaldem, Wilhelmem Deniflem i Michaelem Gruberem zdobywając złoty medal w drużynie. Reprezentanci Austrii na prowadzeniu znaleźli się już po skokach, na trasę biegu wyruszając z przewagą 13 sekund nad zajmującymi drugie miejsce Niemcami. Tylko na zmianie Bielera na chwilę stracili prowadzenie, jednak ostatecznie na mecie byli pierwsi, o 12.6 sekundy przed Niemcami. W startach indywidualnych Christoph był trzeci po konkursie skoków do Gundersena. Na trasie biegu nie zdołał obronić tej pozycji i zawody zakończył na szóstym miejscu. W sprincie spadł z ósmego miejsca po skokach na trzynaste miejsce na mecie biegu. W rywalizacji pucharowej spisał się słabiej niż przed rokiem, w klasyfikacji generalnej sezonu 2002/2003 zajmując 13. miejsce.
Przełom w karierze Bielera nastąpił w sezonie 2003/2004. To właśnie wtedy, 25 stycznia 2004 roku w japońskim Sapporo po raz pierwszy stanął na podium zawodów pucharowych, zajmując trzecie miejsce w starcie masowym. Na podium stanął także dwa dni później, kiedy zajął trzecie miejsce w sprincie. W klasyfikacji generalnej zajął ponownie dziewiąte miejsce. Dobrą formę prezentował także w lecie 2004 roku, zajmując drugie miejsce w klasyfikacji końcowej siódmej edycji Letniego Grand Prix w kombinacji norweskiej. W pięciu konkursach indywidualnych dwukrotnie stawał na podium, w tym 29 sierpnia w Steinbach zwyciężył w sprincie. Na dziewiątej pozycji ukończył także sezon 2004/2005, choć tym razem ani razu nie stanął na podium. Najlepszy wynik osiągnął 4 grudnia 2004 roku w Trondheim, kiedy był czwarty w Gundersenie. Kolejny drużynowy medal wywalczył razem z Gruberem, Kreinerem i Gottwaldem podczas mistrzostw świata w Oberstdorfie w 2005 roku. Po skokach byli na drugim miejscu, o 19 sekund za Norwegami i 17 sekund przed Amerykanami. Nie dogonili reprezentantów Norwegii, a dodatkowo szybko dogonili ich Niemcy. Na mecie do Norwegów, którzy sięgnęli po złoto Austriacy stracili 7.4 sekundy, a walkę o srebrny medal przegrali z Niemcami na ostatnich metrach o zaledwie 0.3 sekundy. W Gundersenie był trzeci w skokach, jednak ponownie nie utrzymał tego miejsca na trasie biegu, ostatecznie zajmując jedenaste miejsce. Podobnie sytuacja wyglądała w sprincie, z tym że Austriak spadł z trzeciego aż na czternaste miejsce.
W lecie 2005 roku zwyciężył w ósmej edycji LGP. Bieler zwyciężył w dwóch z czterech konkursów indywidualnych, wyprzedzając w klasyfikacji końcowej Michaela Grubera oraz Norwega Pettera Tande. Najważniejszym punktem sezonu 2005/2006 były igrzyska olimpijskie w Turynie w 2006 roku. W zawodach drużynowych Austriacy w składzie: Michael Gruber, Mario Stecher, Felix Gottwald i Christoph Bieler wywalczyli tytuł mistrzów olimpijskich. Ekipa austriacka po skokach znalazła się na drugim miejscu ze startą 10 sekund do prowadzącej reprezentacji Niemiec. Na trasie biegowej byli jednak najlepsi, wyprzedzając Niemców o ponad 15 sekund i Finów o ponad 26 sekund. Indywidualnie lepiej wypadł w Gundersenie, w którym był ostatecznie trzynasty, mimo iż zajmował piątą pozycję po skokach. W rywalizacji pucharowej czterokrotnie stawał na podium: 6 stycznia w Schonach był drugi w Gundersenie, 14 stycznia w Val di Fiemme był trzeci w starcie masowym, 29 stycznia w Seefeld był trzeci w Gundersenie, a 18 marca w Sapporo był ponownie trzeci w starcie masowym. W klasyfikacji generalnej dało mu to ósmą pozycję.
Latem 2006 roku zwyciężył w dziewiątej edycji LGP. Wygrał dwa z czterech konkursów i wyraźnie wyprzedził w klasyfikacji swoich rodaków: drugiego Mario Stechera oraz trzeciego Felixa Gottwalda. W sezonie 2006/2007 osiągnął najlepsze wyniki w historii swoich startów w Pucharze Świata. Pięciokrotnie stawał na podium, przy czym 3 grudnia 2006 roku w Lillehammer odniósł swoje pierwsze zwycięstwo wygrywając sprint. W sezonie tym najlepszy był także w starach masowych 16 grudnia w Ramsau i 19 stycznia 2007 roku w Tesero. W klasyfikacji generalnej zajął czwarte miejsce, tracąc do trzeciego Magnusa Moana z Norwegii tylko 5 punktów. mistrzostwa świata w Sapporo w 2007 roku były pierwszą dużą imprezą od 6 lat, na której nie zdobył żadnego medalu. W konkursie drużynowym wraz z kolegami zajął czwarte miejsce. Austriacy przegrali walkę o brązowy medal z Norwegami o zaledwie 0,4 sekundy. W startach indywidualnych znacznie lepiej wypadł w zawodach metodą Gundersena, zajmując trzecie miejsce po skokach. Na trasę biegu wyruszył 22 sekundy za prowadzącym Francuzem Jasonem Lamy-Chappuis i 10 sekund za Finem Anssim Koivurantą. W biegu wyprzedził Francuza, jednak Fina nie dogonił. Dodatkowo został minięty przez Niemca Ronny'ego Ackermanna i Amerykanina Billa Demonga, co sprawiło, że na mecie biegu był czwarty.
Kolejny sezon zakończył na szóstym miejscu. Na podium stawał pięciokrotnie, w tym 9 grudnia 2007 roku w Trondheim oraz 26 stycznia 2008 roku w Seefeld był najlepszy w sprincie. Zajął także drugie miejsce w Gundersenie 8 marca w Oslo, a 30 listopada 2007 roku w Ruce i 27 stycznia 2008 roku w Seefeld zajmował trzecie miejsce odpowiednio w Gundersenie i sprincie. Ostatni raz na podium zawodów Pucharu Świata stanął w sezonie 2008/2009. Miało to miejsce 1 lutego 2009 roku w Chaux-Neuve, gdzie był drugi w Gundersenie. Dobrze prezentował się także na mistrzostwach świata w Libercu w lutym 2009 roku. Indywidualnie zajął między innymi szóste miejsce w starcie masowym oraz ósme w Gundersenie na normalnej skoczni. W konkursie drużynowym Austriacy w składzie: Bernhard Gruber, Wilhelm Denifl, Christoph Bieler i Mario Stecher zajęli piąte miejsce. Był to najsłabszy występ reprezentacji Austrii w sztafecie od mistrzostw świata w Ramsau w 1999 roku.
W sezonach 2009/2010 i 2010/2011 w klasyfikacji generalnej plasował się poza czołową dziesiątką. Wziął także udział w igrzyskach olimpijskich w Vancouver w 2010 roku, gdzie startował jednak tylko w konkursach indywidualnych. W zawodach metodą Gundersena na dużej skoczni był dziesiąty, chociaż do biegu przystępował z czwartej pozycji. Na normalnym obiekcie po skokach był trzeci, jednak w biegu uzyskał dopiero 34. czas, co spowodowało, że rywalizację ukończył na 25. pozycji. Na mistrzostwach świata w Oslo w 2011 roku nie wystartował.
W lutym w 2013 roku brał udział w mistrzostwach świata w Val di Fiemme, zajmując ósme miejsce na normalnej skoczni oraz szesnaste na dużej. Nie startował w konkurencjach drużynowych. Na rozgrywanych rok później igrzyskach olimpijskich w Soczi wspólnie z Lukasem Klapferem, Mario Stecherem i Bernhardem Gruberem zdobył brązowy medal w drużynie. W startach indywidualnych był jedenasty w konkursie na normalnej skoczni, a na dużej uplasował się sześć pozycji niżej.
Na mistrzostwach świata w Falun w 2015 roku zajął 19 pozycję na dużej skoczni. Po sezonie 2014/2015 postanowił zakończyć sportową karierę.

</doc>
<doc id="744056" url="https://pl.wikipedia.org/wiki?curid=744056" title="Góry Atakora">
Góry Atakora



</doc>
<doc id="744057" url="https://pl.wikipedia.org/wiki?curid=744057" title="Hof Hauptbahnhof">
Hof Hauptbahnhof

Hof Hauptbahnhof – główny dworzec kolejowy w Hof, w kraju związkowym Bawaria, w Niemczech.
Dworzec obsługują pociągi Regional-Express (kierunki Norymberga, Drezno, Lipsk, Ratyzbona, Monachium, Würzburg), regionalne (Selb, Bad Steben) oraz międzynarodowe (Cheb w Czechach).

</doc>
<doc id="744058" url="https://pl.wikipedia.org/wiki?curid=744058" title="Święty Pius X">
Święty Pius X



</doc>
<doc id="744061" url="https://pl.wikipedia.org/wiki?curid=744061" title="Kaiserslautern Hauptbahnhof">
Kaiserslautern Hauptbahnhof

Kaiserslautern Hauptbahnhof – główna stacja kolejowa w Kaiserslautern, w kraju związkowym Nadrenia-Palatynat, w Niemczech.

</doc>
<doc id="744062" url="https://pl.wikipedia.org/wiki?curid=744062" title="Księstwo Słupsko-Wołogoskie">
Księstwo Słupsko-Wołogoskie



</doc>
<doc id="744064" url="https://pl.wikipedia.org/wiki?curid=744064" title="Rodzina augustiańska">
Rodzina augustiańska

Rodzina augustiańska – zakony męskie oparte na regule świętego Augustyna
Należą do nich w ścisłym znaczeniu: 
Zakony oparte na regule św. Augustyna (nie są augustianami):
W szerokim znaczeniu również inne zakony odwołujące się do reguły świętego Augustyna, tj. dominikanie, bonifratrzy, templariusze, serwici i inni.

</doc>
<doc id="744067" url="https://pl.wikipedia.org/wiki?curid=744067" title="RRRrrrr!!!">
RRRrrrr!!!

RRRrrrr!!! – francuski film komediowy z 2004 roku.
Fabuła.
Akcja filmu rozgrywa się w prehistorii. Dwa zamieszkujące okolice rzeki plemiona rywalizują ze sobą – Brudnowłosi pragną za wszelką cenę zdobyć przepis na tajemniczą substancję – szampon, będący w posiadaniu plemienia Czystowłosych. Wódz Brudnowłosych wysyła swą córkę w przebraniu jako szpiega do obozu Czystowłosych, gdzie w tym czasie grasuje tajemniczy „zbrodniciel”. I tak równolegle rozwijają się dwa wątki: miłosny (córka wodza Brudnowłosych uwodzi członka plemienia Czystowłosych) oraz kryminalny (śledztwo mające na celu uchwycenie "zbrodniciela").
Wersja polska.
Opracowanie wersji polskiej: Start International Polska
Reżyseria: Joanna Wizmur
Dialogi polskie: Bartosz Wierzbięta
Wystąpili:

</doc>
<doc id="744071" url="https://pl.wikipedia.org/wiki?curid=744071" title="Il Divo">
Il Divo

Il Divo – międzynarodowa grupa wokalna, utworzona przez producenta muzycznego i jurora programów "American Idol", czy "Britain's Got Talent" Simona Cowella, w skład której wchodzi czterech śpiewaków: hiszpański baryton Carlos Marín (ur. 13 października 1968 roku w Rüsselsheim-Niemcy, dorastał w Madrycie, zmarł 19 grudnia 2021), tenor Urs Toni Bühler (ur. 19 lipca 1971 roku w Willisau, w Szwajcarii), amerykański tenor David Miller (ur. 14 kwietnia 1973 roku w San Diego, wychowywany był w Littleton, w stanie Kolorado) i francuski tenor Sébastien Izambard (ur. 7 marca 1973 w Paryżu). Wykorzystując swój talent oraz klasyczne techniki, prezentują popularne, romantyczne piosenki w symfoniczno-operowych interpretacjach.
Zespół nagrywał m.in. z takimi wykonawacami jak Céline Dion (przebój "I Believe In You (Je Crois En Toi)"), Toni Braxton (hiszpańską wersję jej hitu "Unbreak My Heart" – "Regresa A Mí") i Barbrą Streisand. Kwartet wykonał wspólnie z Toni Braxton hymn "The Time of Our Lives" na rozpoczęcie oraz zakończenie mistrzostw świata w piłce nożnej w 2006 roku. Do tego utworu powstał teledysk, sceny z udziałem Il Divo nakręcone zostały na stadionie w Cardiff, Braxton nagrywała swoje partie w Los Angeles.

</doc>
<doc id="744072" url="https://pl.wikipedia.org/wiki?curid=744072" title="System dwublokowy">
System dwublokowy

System dwublokowy – system partyjny występujący w państwach demokratycznych, charakteryzujący się skupieniem dwóch sił politycznych wokół dwóch bloków.
System ten jest podobny do systemu dwupartyjnego z tą różnicą, że wewnątrz bloków występuje bardzo duże zróżnicowanie poglądów (np. we włoskim bloku Dom Wolności znajdowały się partie narodowo-konserwatywne (Sojusz Narodowy), wywodzące się z ruchu faszystowskiego (Akcja Socjalna) i socjalistyczne (Nowa Włoska Partia Socjalistyczna)), a postulaty bloków nie dążą ku centrum.
System dwublokowy występuje w miejscach gdzie nie ma okręgów jednomandatowych, a występuje ordynacja proporcjonalna.
Przykłady:

</doc>
<doc id="744073" url="https://pl.wikipedia.org/wiki?curid=744073" title="Jaśkowice Legnickie (przystanek kolejowy)">
Jaśkowice Legnickie (przystanek kolejowy)

Jaśkowice Legnickie – osobowy przystanek kolejowy (dawniej stacja) w Jaśkowicach Legnickich, w województwie dolnośląskim, w Polsce. Położony na linii nr 275 z Wrocławia do Gubina. W latach 2009–2010 przebudowany w ramach modernizacji magistrali kolejowej E30 na odcinku Legnica – Wrocław.
W roku 2017 przystanek obsługiwał 200–299 pasażerów na dobę

</doc>
<doc id="744075" url="https://pl.wikipedia.org/wiki?curid=744075" title="Łyszczyki uranowe">
Łyszczyki uranowe

Łyszczyki uranowe (miki uranowe) – minerały, do których należą uwodnione arseniany, fosforany i wanadyniany zawierające w składzie grupę uranylową UO2. Z nich otrzymywany jest uran i rad. Jednym z łyszczyków uranowych jest uranospinit o wzorze Ca(UO2)2(AsO4)2 ∙ 8H2O

</doc>
<doc id="744076" url="https://pl.wikipedia.org/wiki?curid=744076" title="III bitwa pod Chattanoogą">
III bitwa pod Chattanoogą

III bitwa pod Chattanoogą – starcie zbrojne, które miało miejsce w stanie Tennessee w dniach 23–25 listopada 1863 r. w trakcie amerykańskiej wojny secesyjnej pomiędzy wojskami Unii pod dowództwem Ulyssesa S. Granta a Konfederatami dowodzonymi przez Braxtona Bragga. Zwycięstwo zapewniło wojskom Północy dalszy marsz w kierunku południowym. Siły Unii składały się z 70 000 żołnierzy, natomiast Konfederaci mieli 37 000 ludzi.
Przed bitwą.
Po przegranej bitwie nad Chickamaugą wojska Unii pod dowództwem Williama Rosecransa rozpoczęły odwrót do Chattanoogi. W ślad za wycofującym się przeciwnikiem ruszyły oddziały Braxtona Bragga. Celem południowców było oblężenie miasta i wygłodzenie stacjonujących tam żołnierzy wojsk federalnych. Pochód południowców był jednak na tyle wolny, że unioniści zdołali przygotować obronę. Południowcy rozlokowali się na wzgórzach Missionary Ridge i wiszącą nad miastem Lookout Mountain, z których mogli kontrolować miasto, rzekę i drogi zaopatrzeniowe wojsk Północy, zmuszonych do szukania nowych szlaków zaopatrzeniowych. W celu uniknięcia drugiej porażki wojska federalne należało wzmocnić. 17 października głównodowodzącym wojsk Unii na zachodzie mianowano Ulyssesa S. Granta. Zdymisjonował on Rosecransa, mianując na jego miejsce bohatera spod Chickamaugi George’a Thomasa, któremu polecił wymarsz w kierunku Chattanoogi. W trakcie przygotowań do wymarszu jeden z inżynierów wojskowych William F. „Baldy” Smith wpadł na pomysł usprawnienia dróg zaopatrzeniowych dla miasta. Plan ten zwany „Cracker Line” wskazywał drogę przez rzekę Tennessee, zapewniającą dostawy do miasta.
Gdy tylko generał James Longstreet zdecydował się zaatakować siły Ambrose’a E. Burnside’a pod Knoxville, a w połowie listopada cztery dywizje pod wodzą Williama T. Shermana nadciągneły w rejon Chattanoogi, wojska Północy ruszyły do ofensywy. Dnia 23 listopada wojska federalne przełamały słaby front wojska Thomasa w połowie drogi do Missionary Ridge.
Bitwa.
Pierwszy dzień bitwy.
Plan ataku Unionistów przewidywał atak na flanki Konfederatów przez wojska Hookera z lewej i oddziały Shermana z prawej strony. Nad ranem 24 listopada 3 dywizje zaatakowały południowców. Dzięki odkryciu nieobsadzonego wąwozu pomiędzy wzgórzami a rzeką, siły Północy uderzyły na Lookout Mountain, spychając z niego Konfederatów. Dopiero gęsta mgła przerwała walkę w tym miejscu zwaną odtąd „bitwą wśród chmur”. Koło godz. 15 wstrzymano walki całkowicie, gdyż Unionistom zabrakło amunicji, a gęsta mgła uniemożliwiała widoczność. Bragg wycofał swoje siły z powrotem w kierunku Missionary Ridge. Wojska Hookera obsadziły Lookout Mountain tracąc w tym ataku około 500 ludzi.
Dywizje Shermana tymczasem przekroczyły rzekę i zajęły stanowiska na jednym ze wzniesień Missionary Ridge, odgrodzonym wąwozem od głównego masywu. W tym dniu nie doszło już do żadnych walk na prawej flance Konfederatów. Przerwę w walkach wykorzystał Bragg na wzmocnienie swoich sił dywizją Patricka Cleburne’a.
Drugi dzień bitwy.
Rankiem 25 listopada dywizje Shermana ponownie uderzyły na Missionary Ridge, zostały jednak odparte przez wojska Cleburne’a. Także atak sił Hookera na lewe skrzydło przeciwnika został odparty, gdyż siły Bragga zniszczyły uprzednio most na Chattanooga Creek. Po południu Grant doszedł do wniosku, że jego plan nie powiódł się. Wydał Thomasowi rozkaz zaatakowania pierwszej linii okopów konfederackich. Chciał tym samym zapobiec wzmocnieniu posiłkami sił Cleburne’a. Armmia Thomasa w sile 23 000 ludzi (4 dywizje) miała zaatakować frontalnie. Oddziały, rozstawione w linii 3 kilometrów zmuszone były przemaszerować przez wolne pole w kierunku okopów wroga. Atak powiódł się i Unioniści pomimo niewielkich szans osiągnęli linię obrony Konfederatów. Ci w panice skierowali się w górę Missionary Ridge, w kierunku 2 i 3 linii okopów. Wojska Thomasa nie czekały na dalsze rozkazy, ścigając Konfederatów. W pościgu brały udział początkowo pojedyncze kompanie, później całe regimenty Unionistów. Na pytanie generała Granta, który wydał taki rozkaz, Thomas odrzekł, że nie był to on. Wojska Północy zdobyły w końcu wzgórze zmuszając południowców do odwrotu. Dalszy pościg za Konfederatami został jednak skutecznie powstrzymany przez dywizję Cleburne’a.
Po bitwie.
Po stronie wojsk Unii, mówiło się o „cudzie na Missionary Ridge”, jednak sukces przypieczętował frontalny atak na słabo obsadzone stanowiska południowców. Dużym ułatwieniem w zdobyciu wzgórza była też paniczna ucieczka obrońców pierwszej linii konfederackich, których żołnierze w znacznym stopniu wstrzymywali ostrzał z drugiej i trzeciej linii obrońców, nie chcących strzelać do własnych wojsk.
Armia Tennessee wycofała się po bitwie 45 km na południe w kierunku Atlanty. Pod koniec roku Prezydent Davis na życzenie samego Bragga zastąpił go Josephem E. Johnstonem na stanowisku dowodzenia. Longstreet, który w dniu 29 listopada zaatakował Knoxville również nie odniósł poważniejszego sukcesu. Dla Ulyssesa S. Granta bitwa pod Chattanoogą była ostatnim zwycięstwem na zachodzie. W roku 1864 mianowano go głównodowodzącym wszystkich sił Północy, jego zastępcą na zachodnim froncie został mianowany William T. Sherman.

</doc>
<doc id="744077" url="https://pl.wikipedia.org/wiki?curid=744077" title="Puromycyna">
Puromycyna

Puromycyna (łac. "purus" – czysty; gr. "mýkes" – grzyb) – antybiotyk otrzymywany z grzybów "Streptomyces alboniger". Jest inhibitorem translacji.
Puromycyna wiąże się z miejscem A rybosomów, działając jako analog aminoacylo-tRNA.
Antybiotyk ten wykorzystywany jest wyłącznie w badaniach naukowych i nie ma żadnego zastosowania w medycynie.
Działa zarówno na prokarioty jak i na eukarioty.

</doc>
<doc id="744079" url="https://pl.wikipedia.org/wiki?curid=744079" title="Wiesław Cisek">
Wiesław Cisek

Wiesław Adam Cisek (ur. 2 stycznia 1963 w Radymnie) – były polski piłkarz, reprezentant kraju, trener piłkarski i działacz sportowy.
W reprezentacji narodowej rozegrał dwanaście meczów i strzelił dwie bramki, debiutował 19 sierpnia 1987 w Lubinie w wygranym meczu z reprezentacją NRD (2:0). jest prezesem i trenerem Ludowego Klubu Sportowego Arka Albigowa. 

</doc>
<doc id="744080" url="https://pl.wikipedia.org/wiki?curid=744080" title="Winneba">
Winneba

Winneba tradycyjnie znane jako Simpa, jest historycznym miastem rybackim w Ghanie, leży na południowym wybrzeżu 35 mil na zachód od Akry i 90 mil na wschód od Cape Coast. Populacja według danych z roku 2003 wynosiła 40.017. Mieszkańcy miasta znani są jako Simpafo albo Effutufo. Jest stolicą dystryktu Awutu/Effutu/Senya w Regionie Centralnym. Miasto założył Osimpam Bondzie Abe I, który osiedlił się tam około roku 1400. W czasie ery kolonialnej Winneba odgrywała rolę miasta portowego między Europą i Złotym Wybrzeżem.

</doc>
<doc id="744083" url="https://pl.wikipedia.org/wiki?curid=744083" title="Jason Lamy Chappuis">
Jason Lamy Chappuis

Jason Lamy Chappuis (ur. 9 września 1986 w Missoula) – francuski kombinator norweski. Startuje w tej dyscyplinie od 1992 roku, zaś na arenie międzynarodowej zadebiutował w 2002 podczas konkursu Pucharu FIS w Klingenthal zdobywając 8. miejsce metodą Gundersena. Największymi sukcesami są zdobyte medale: złoty igrzysk olimpijskich w Vancouver oraz pięć złotych na mistrzostwach świata. Zdobywał także dwa brązowe krążki na mistrzostwach świata w Libercu, jeden na mistrzostwach świata w Val di Fiemme oraz dwa na mistrzostwach świata w Falun. Zdobywca Pucharu Świata w sezonie 2009/2010, 2010/2011 oraz 2011/2012. Natomiast w sezonie 2006/2007 – Małej Kryształowej Kuli za sprinty. Jego lepszą stroną w dwuboju są skoki.
W 2009 roku zdobył brązowe medale mistrzostw Francji w skokach narciarskich w konkursie indywidualnym i w konkursie drużynowym. Kolejny brązowy medal w skokach narciarskich zdobył w ramach Mistrzostw Francji 2010 w Prémanon.
Kuzyn Jasona, Ronan Lamy Chappuis, jest skoczkiem narciarskim.
Po Mistrzostwach Świata w Narciarstwie Klasycznym w 2015 roku w Falun poinformował o zakończeniu sportowej kariery. Na początku maja 2017 podjął jednak decyzję o jej wznowieniu. Karierę ponownie zakończył na początku kwietnia 2018 roku, zwyciężając w mistrzostwach Francji w kombinacji norweskiej i konkursie drużynowym krajowego czempionatu w skokach narciarskich. W sumie w swojej karierze zdobył 12 tytułów mistrza kraju w kombinacji norweskiej i skokach narciarskich.
Przebieg kariery.
Sezon 2002/2003.
Lamy Chappuis rozpoczął swoją karierę międzynarodową w sezonie 2002/2003. Wystartował wtedy w 11 konkursach, wliczając w to: Puchar FIS, międzynarodowe zawody juniorskie, mistrzostwa świata juniorów, Puchar Świata B.
Swój debiut zaliczył 14 grudnia 2002 roku w niemieckim Klingenthal. Zdobywając nieoczekiwanie 8. miejsce metodą Gundersena, tracąc do zwycięzcy 25 sekund. Jednak dzień później był dopiero 34. Następne zawody w których startował reprezentując Francję odbył miesiąc późnej w Villach był tam na 4. i 5. miejscu. W ostatni weekend stycznia w Planicy wygrał po raz pierwszy zawody międzynarodowe. Wyprzedził na mecie drugiego zawodnika o 46 sekund. Tak dobry start zaowocował startem na mistrzostwach świata juniorów w Sollefteå w Szwecji. Indywidualnie zajął 16. miejsce w Gundersenie i 18. miejsce w sprincie, a wraz z kolegami z drużynowy zdobył brązowy medal w konkursie drużynowym. Po mistrzostwach miesiąc odpoczywał, lecz gdy wystartował od razu dobrze rozegrał dwubój. Był 5. i wygrał zawody w Planicy. Trenerzy zauważyli to i Lamy Chappuis wystartował w dwóch konkursu Pucharu Świata B w Norwegii. W Trondheim był 13., a w Stryn 28.
Sezon 2003/2004.
Pierwsza część sezonu.
Lamy Chappuis w sezonie 2003/2004 wystartował w zawodach Pucharu Świata. Jednak zanim do tego doszło startował we Włoszech, Niemczech i Austrii w Pucharze FIS oraz dwukrotnie w Pucharze Świata B. W tej części sezonu największym sukcesem było zwycięstwo w Klingenthal.
Mistrzostwa Świata Juniorów 2004.
Lamy Chappuis po raz drugi został wybrany do reprezentacji młodzieżowej Francji na mistrzostwa świata, które tym razem miały się odbyć w norweskim Strynie. W konkursie sprinterskim zdobył 5. miejsce, a w biegu sztafetowym wraz z kolegami zajął 6. miejsce.
Puchar Świata – 41. miejsce.
Dostarczone punkty z ww. konkursów dało możliwość Francuzowi start w Pucharze Świata. W ciągu dwóch weekendów wystartował w czterech konkursach. Dwóch w Oslo na słynnym Holmenkollen i dwóch w Lahti. Debiut w PŚ był udany. W pierwszym starcie był 27. i zdobył 4 punkty wyprzedzając m.in. Ronny’ego Heera, Georga Hetticha. Dzień później było gorzej. Francuz był o 10 pozycji niżej. W Lahti był 23. i 29., zdobywając 12 punktów i wyprzedzając ponownie światowej klasy dwuboistów. Po zawodach w Finlandii zakończył starty w Pucharze Świata zdobywając 16 punktów dające 41. miejsce w klasyfikacji generalnej.
Ostatnie starty w sezonie.
Ostatnie starty w sezonie 2003/2004 odbyły się w szwajcarskim kurorcie Sankt Moritz. Lamy Chappuis zajął tam najpierw drugie miejsce, a w ostatnich zawodach sezonu – pierwsze.
Sezon 2004/2005.
Puchar Świata – 30. miejsce.
Sezon 2004/2005 obfitował w dużą ilość startów w Pucharze Świata (startował w 11 na 18) dzięki czemu zdobył 52 punkty. W Ruce zdobył 15 oczek, dzięki dobrym skokom zajmując 16. miejsce. W drugim konkursie było gorzej, gdyż ukończył zawody na 36. miejscu. W Trondheim został sklasyfikowany tylko raz, w sprincie, będąc 28. Następnie odbyły się trzy konkursy w Niemczech, gdzie dwukrotnie zdobył punkty, za miejsca 20 i 17. Tylko w pierwszym z tych konkursów nie udało się zdobyć punktów. Zabrakło do tego 11 sekund. Po konkursach u naszych zachodnich sąsiadów odbyły się dwa konkursy w Seefeld. Jednak tam Francuz nie zdobył punktów. Kolejne zawody odbyły się w Libercu. Lamy Chappuis został tam sklasyfikowany na 20. miejscu. Trzy tygodnie później we włoskim Pragelato odbyły się ostatnie zawody w Pucharze Świata z jego udziałem. W konkursie drużynowym jako zawodnik na pierwszej zmianie pomógł Francji zdobyć 5. miejsce. Następnego dnia w sprincie był 20.
Mistrzostwa Świata Seniorów 2005.
W 2005 roku Jason zadebiutował mś seniorów, startując na mistrzostwach świata w Oberstdorfie. Wystartował we wszystkich trzech konkurencjach. W biegu metodą Gundersena był 33., a w sprincie 21. Będąc w składzie drużyny Francuskiej zdobył 7. miejsce w konkursie drużynowym.
Między mistrzostwami.
Po mistrzostwach świata Lamy Chappuis nie startował już w Pucharze Świata. Jednak dwukrotnie wystartował w Pragelato w ramach Pucharu FIS. Miały to myć zawody w ramach przygotowań do mistrzostw świata juniorów. Francuz dwukrotnie wygrał i mógł spokojnie wypocząć przez MŚJ.
Mistrzostwa Świata Juniorów 2005.
Mistrzostwa świata juniorów w Rovaniemi były ostatnimi sprawdzianami formy w tym sezonie. Francuz przywiózł z Finlandii tylko jeden medal za drugie miejsce w konkursie drużynowym. W konkursach indywidualnych był tylko na miejscach 8. (Gundersen) i 6. (sprint). Były to ostatnie mistrzostwa juniorów w których mógł wystąpić Francuz. Podczas wszystkich tego typu zawodów zdobył dwa medale, jeden srebrny i jeden brązowy.
Sezon 2005/2006.
Puchar Świata – 5. miejsce.
To był przełomowy sezon w karierze Francuza. Po dwóch zimach w których zajmował co najwyżej miejsce w drugiej dziesiątce nadszedł bardzo dobry sezon. W ciągu 18 startów, ani razu nie był poza czołową trzydziestką, a nawet dwudziestką. 18 grudnia 2005 roku w Ramsau am Dachstein podczas startu sprinterskiego po raz pierwszy stanął na podium Pucharu Świata. Będąc trzeci ustąpił tylko Norwegom Moanowi i Mortenowi Græsli’emu. Drugi raz na „pudle” stanął w czeskim Harrachovie ustępując dominatorowi tamtego sezonu – Finowi Manninenowi i Niemcowi Hettichowi. Było to również podczas zawodów sprinterskich. Do końca sezonu jeszcze stanął na podium dwa razy. Najpierw w Oslo był drugi (za Tande), a potem wygrał ostatnie zawody w tej zimie w Sapporo wyprzedzając na mecie o 23 sekundy zwycięzcę Pucharu Świata, choć przed biegami miał tylko 5 sekund przewagi nad drugim zawodnikiem, a nad liderem PŚ 1 minutę i 6 sekund.
Sezon 2006/2007.
Puchar Świata – 2. miejsce.
Lamy Chappuis w pierwszych zawodach w Ruce wygrał zawody metodą Gundersena, zostając pierwszym liderem Pucharu Świata. Koszulkę lidera utrzymał tylko przez tydzień. W Lillehammer był 5. i 4. przez co stracił żółty trykot na rzecz Moana (wtedy tracił zaledwie 5 punktów). Kolejne zawody w Ramsau nie był już tak udane w jednym z dwóch startów nawet nie zdobył punktów (był 42.), a w drugim starcie na finiszu przegrał z Moanem o 0,7 sekundy. W prestiżowym niemieckim Tourze był 12., ani razu nie stanął na podium; w drużynowym sprincie udało mu się być 4 (w pozostałych był 9. i 24.), choć wraz z Maximem Laheurte prowadził po skokach. Tydzień później zdobył 3. miejsce w Val di Fiemme przegrywając tylko z dwoma Austriakami. Następne zawody indywidualne odbyły się w Seefeld. Tam Jason był drugi za Gottwaldem. Później nastąpiła dwutygodniowa przerwa (brak odpowiednich warunków w Libercu) po której po raz pierwszy od kilku lat zawody PŚ w kombinacji norweskiej odbyły się w Zakopanem. Jednak stolica Polskich Tatr nie była za szczęśliwa dla Francuza. 5. i 9. miejsce nie satysfakcjonowało zawodnika z Missouli. Potem była ponadmiesięczna przerwa spowodowana mistrzostwami świata.
Ostatnie zawody w sezonie odbyły się w Skandynawii. Zaplanowano 2 konkursy w Lahti i dwa w Oslo. W Finlandii Francuz raz stanął na najniższym stopniu podium, a w drugich był 17. W stolicy Norwegii było znacznie lepiej. Choć pierwsze zawody odwołano (z powodu mocnego wiatru na skoczni), to finałowe zawody udało się rozegrać. W nich najlepszy był właśnie Lamy Chappuis wyprzedzając Felixa Gotwalda, który tym startem skończył swoją karierę.
Ostatecznie w ciągu 15 startów Francuz zdobył 696 punktów tracąc do zwycięzcy Manninena 69 oczek. Na podium stanął 6 razy, w tym po 2 na każdym stopniu.
Mistrzostwa Świata Seniorów 2007.
W 2007 roku mistrzostwa świata odbyły się w Sapporo, w Japonii. Jason po raz drugi uczestniczył w tej imprezie. Startował we wszystkich trzech planowanych konkurencjach. Jednak ani razu nie był na podium, plasując się na miejscach: 7. w sprincie, 15. w Gundersenie i 6. w drużynie.
Sezon 2007/2008.
Puchar Świata – 5. miejsce.
Francuz gorzej rozpoczął ten sezon w porównaniu do poprzedniego. W Ruce był dwukrotnie na końcu pierwszej dziesiątki. Najpierw zajął dziesiątą lokatę w Gundersenie, a następnego dnia w sprincie ukończył rywalizację na dziewiątej pozycji. Kolejne zawody odbyły się w norweskim Trondheim. Właśnie tam Jason po raz pierwszy stanął na podium pucharu świata w tym sezonie, zajmując 3. miejsce w sprincie. Ostatnimi zawodami przed świętami Bożego Narodzenia odbyły się Ramsau. Tu Francuz ponownie wylądował w czołowej dziesiątce. Dwukrotnie mając szanse na stanięcie na podium. Pierwszej okazji nie wykorzystał, jednak w swojej słabszej dyscyplinie był drugi. W skokach zaprzepaścił swoją przewagę w skokach i został sklasyfikowany na piątej lokacie. W drugim konkursie był dziewiąty. Cykl zawodów w Niemczech zaczął słabo. W Oberhofie zajął dopiero 23. lokatę. Jednak inaugurujące nowy rok zawody w Schonach Francuz wygrał, a dzień później zajął szóste miejsce. Następne zawody odbyły się w Val di Fiemme. Przy nielicznej publiczności Jason był piąty. W drugim konkursie we Włoszech, Francuz zajął miejsce drugie tracąc do zwycięzcy zaledwie 0,3 sekundy. Po epizodzie we Włoszech kombinatorzy norwescy wrócili do Niemiec, gdzie odbyły się dwa konkursy. Pierwszym z nich był start masowy. Konkurencja ta trwała dwa dni. W sobotę odbył się bieg, a w niedzielny ranek skoki. Francuz w tej konkurencji był ósmy. Drugi konkurs odbył się po południu. Tym konkursie Jason również był na ósmej pozycji. W kolejny weekend Puchar Świata odbył się w austriackim Seefeld. Francuz spisał się tam bardzo dobrze. W pierwszym konkursie był piąty, a w drugim zwyciężył. Oba konkursy były sprintami co dało mu prowadzenie w klasyfikacji sprinterskiej. Po dwóch tygodniach przerwy zawody Pucharu Świata miały odbyć się w Libercu. Jednak pogoda spowodowała, iż z trzech planowanych konkursów rozegrano tylko jeden. Francuz zajął 16. miejsce. Tydzień później kombinatorzy odwiedzili Zakopane. Tu też pogoda zweryfikowała plany organizatorów. Nie rozegrano jednego konkursu, a w drugim Jason po słabym skoku i słabym biegu był dopiero 34. Ostatni raz tak słabo Francuz spisał się 16 grudnia 2006 roku, gdzie był dopiero czterdziesty drugi. W dzień przestępny Francuz jak się później okazało po raz ostatni w sezonie zajął miejsce w czołowej dziesiątce, zajmując właśnie 10. miejsce. Na zakończenie zimy, w Oslo Francuz zajął miejsca 18. (w Gundersenie) i 22. (w sprincie), tracąc przy tym szanse na zdobycie małej kryształowej kuli w sprincie.
Ostatecznie w ciągu 19 startów Lamy Chappuis zdobył 776 punktów, tracąc do zwycięzcy – Ackermanna 398 punktów. Na podium stanął cztery razy, w tym dwa razy na jego najwyższym stopniu. W klasyfikacji sprinterskiej zajął drugie miejsce, przygrywając walkę o zwycięstwo w ostatnim konkursie (przed zawodami był liderem) z Ackermannem czterema oczkami.
Sezon 2008/2009.
Puchar Świata – 5. miejsce.
Pierwszy start w tym sezonie – w Ruce, był najgorszym wynikiem Francuza w tym mieście od czterech lat, gdy zajął 35. miejsce. Tym razem było lepiej. Lamy Chappuis zdobył siedem punktów za 24. miejsce. Tydzień później Jason dwukrotnie stanął na podium w zawodach w Trondheim. Najpierw był drugi, przegrywając jedynie z Magnusem Moanem, a na drugi dzień znalazł się na najniższym stopniu podium. Po raz pierwszy Francuz w ciągu jednego weekendu dwa razy stawał na podium Pucharu Świata. Tydzień później nastąpiła przerwa w zawodach. W Libercu zawody nie odbyły się z powodu niekorzystnych warunków atmosferycznych. W ostatni weekend przed świętami Lamy Chappuis wystartował jeszcze w dwóch konkursach w Ramsau, gdzie w pierwszym konkursie zaliczył nie najlepszy start. Podczas skoków Jason zajmował osiemnaste miejsce tracąc 1 minutę i 32 sekundy do prowadzących. Wynik ten nie pozwalał na dobry wynik w końcowym rozrachunku i podczas biegu Francuz zszedł z trasy. Na drugi dzień Jason spisał się lepiej podczas serii skoków (był 9.) i podczas biegu miał małą stratę do najmocniejszych rywali co spowodowało, iż na mecie wygrał między innymi z liderem Pucharu Świata Anssim Koivurantą. Zajął trzecie miejsce, przegrywając na finiszu z Kircheisenem i Demongiem. Do zwycięzcy stracił tylko pół sekundy. Tydzień później w Oberhofie Francuz znalazł się na piątym oraz na trzecim miejscu. W Schonach podczas zawodów indywidualnych nie uczestniczył w biegu przez co nie został sklasyfikowany. W konkursie drużynowym razem z kolegami zajął piąte miejsce. W Val di Fiemme nie wystartował w żadnym z dwóch zaplanowanych konkursów. Wystartował za to w próbie przedolimpijskiej w Whistler. Zajął tam siódme i szóste miejsce, przy czym w pierwszym starcie do podium stracił jedynie 1,8 sekundy. Dwa tygodnie później zawody odbyły się w Chaux-Neuve. Tutaj również Jason był blisko podium, ostatecznie zajmując ósme i czwarte miejsce. W kolejnych zawodach w Seefeld Francuz ponownie nie wystąpił. Zaś w Klingenthal zajął 13. i 2. miejsce, przegrywając jedynie z Billem Demongiem o 0,6 sekundy. Po tych zawodach nastąpiła trzytygodniowa przerwa spowodowana mistrzostwami świata w Libercu. W ostatnich czterech konkursach, w Lahti oraz Vikersund Francuz tylko raz nie znalazł się w pierwszej piątce. W pierwszych zawodach w Finlandii Jason zajął szóste miejsce, a poza tym zajął trzecie miejsce w pierwszym konkursie w Lahti oraz piąte i czwarte miejsce w Norwegii.
Ostatecznie, w ciągu 19 startów, Lamy Chappuis zdobył 806 punktów, tracąc do zwycięzcy – Koivuranty 655 punktów. Na podium stanął sześć razy w tym dwa razy na drugim stopniu oraz cztery razy na najniższym jego stopniu.
Mistrzostwa Świata Seniorów 2009.
W 2009 roku mistrzostwa świata odbyły się w czeskim Libercu. Jason po raz trzeci uczestniczył w tej imprezie, jednak po raz pierwszy zdobył medale na tych zawodach. Startował we wszystkich czterech planowanych konkurencjach, plasując się na miejscach: 3. w stracie masowym, 23. w Gundersenie na skoczni K90, 3. w Gundersenie na skoczni K120 i 4. w drużynie.
Sezon 2009/2010.
Puchar Świata – 1. miejsce.
Francuz rozpoczął sezon od zwycięstwa w konkursie inauguracyjnym w Ruce i został liderem klasyfikacji generalnej. W drugim konkursie sezonu nie znalazł się na podium. Tydzień później w Lillehammer wygrał pierwszy konkurs, a w drugim był 3. Świetną passę kontynuował w Ramsau, gdzie okazał się najlepszy w dwóch konkursach. Następnie na podium stanął w jednym z konkursów rozgrywanych w Oberhofie – był wtedy trzeci. Po tym sukcesie forma Chappuisa nieco spadła i przez kilka konkursów nie potrafił przebić się na podium. Dopiero 16 stycznia w rozgrywanych u siebie zawodach w Chaux-Neuve, gdzie Jason dwukrotnie stanął na podium, jednak w obu konkursach przegrał z Magnusem Moanem. Tydzień później okazał się najlepszy w niemieckim Schonach, gdzie odniósł 5. zwycięstwo w sezonie. W dalszej części sezonu nie prezentował się już tak dobrze, jednak w samej końcówce wróciła świetna forma z początku. W pierwszym konkursie w Lahti zajął 10. miejsce i zapewnił sobie triumf w klasyfikacji końcowej. W drugim konkursie Jason stanął na 3. stopniu podium. W ostatnim konkursie sezonu, który był rozgrywany w Oslo, Chappuis podkreślił swój trium w Pucharze Świata i wygrał ostatnie zawody.
Ostatecznie Francuz zdobył 1155 punktów. Triumfował w 6. zawodach cyklu i odebrał Kryształową Kulę za zwycięstwo w Pucharze Świata.
Sezon 2010/2011.
Puchar Świata – 1. miejsce.
Chappuis rozpoczął sezon od zwycięstwa w inauguracyjnym konkursie w Ruce, dzięki czemu nie oddał żółtego plastronu lidera pucharu świata (w pierwszym konkursie miał go z racji zwycięstwa w ubiegłorocznym pucharze świata). Zajmował pierwsze miejsce po skokach i zdołał utrzymać prowadzenie podczas biegu. Dzień później Chappuis był 3. Pomimo prowadzenia po konkursie skoków, podczas biegu zaprezentował słabszą dyspozycję i wyprzedził go zwycięzca Felix Gottwald oraz Mikko Kokslien. Pomimo 3. pozycji w drugim konkursie, Francuz utrzymał prowadzenie w klasyfikacji generalnej. Tydzień później w Lillehammer Chappuis był 2. w pierwszym i 1. w drugim konkursie. Podczas pierwszego konkursu zajmował 3. miejsce po skokach. W biegu awansował o jedną pozycję, przegrywając ostatecznie z Mikko Kokslienem, choć w pewnym momencie była także szansa na zwycięstwo. Po konkursie Chappuis utrzymał prowadzenie w klasyfikacji generalnej. W drugich zawodach był liderem po konkursie skoków, a w biegu utrzymał prowadzenie i wygrał o ok. 10 sekund z Kokslienem i Stecherem. Dzięki zwycięstwu umocnił się na prowadzeniu w klasyfikacji. Dwa tygodnie później w austriackim Ramsau Jason uplasował się kolejno na 5. i 4. pozycji. W pierwszym z konkursów po skoku zajmował 5. miejsce. W biegu udało mu się obronić lokatę zajmowaną po skokach, jednak nie zdołał powalczyć o wyższe miejsce. W drugim z konkursów po skokach był dopiero 8. Nieźle jednak zaprezentował się na trasie biegowej na której zajął 16. pozycję i ostatecznie awansował na 4. miejsce po całym konkursie. Pomimo nieco słabszych występów w stosunku do początku sezonu, Chappuis nadal wyraźnie prowadził w klasyfikacji generalnej przed 2. Stecherem i 3. Kokslienem. Po dłuższej przerwie pomiędzy zawodami PŚ, zawodnicy zawitali do niemieckiego Schonach. Tam Chappuis prowadził po skokach, jednak w biegu spisał się fatalnie. Ostatecznie zajął 11. miejsce i stracił prowadzenie w Pucharze Świata na rzecz Stechera. W pierwszym konkursie w Seefeld ustanowił rekord skoczni i z ogromną przewagą ruszył na trasę. W biegu utrzymał prowadzenie i wygrał konkurs. Powrócił na pozycję lidera Pucharu Świata. Dzień później także okazał się najlepszy w skokach, jednak z bardzo małą przewagą nad kolejnymi zawodnikami. W całym konkursie ostatecznie zajął 2. miejsce przegrywając z Magnusem Moanem o niecałe dwie sekundy, który po skokach zajmował dopiero 24. miejsce. Tydzień później na swojej ziemi zajął 4. lokatę. Prowadził po skokach, pomimo że nie oddał najdłuższej próby. Podczas biegu rywale szybko go dogonili, jednak nie dał im uciec. Walka rozstrzygnęła się na finiszu. W drugim konkursie na ojczystej ziemi, Francuz ponownie zdeklasował rywali na skoczni. Wygrał pewnie o 7 sekund przed Gottwaldem, zdążając jeszcze wziąć flagę Francji i z nią minąć metę. Po przerwie spowodowanej mistrzostwami puchar świata zawitał do Lahti. Tam Jason zapewnił sobie kryształową kulę. W pierwszym konkursie konkurs skoków rozgrywany był w trudnych warunkach. Mimo to, Francuz poradził sobie i zanotował 4. rezultat. Na trasie biegu dość szybko objął prowadzenie, jednak za wygraną nie dawał Eric Frenzel, który w skokach był sklasyfikowany o oczko niżej niż Chappuis. Ostatecznie obu rywali pogodził Björn Kircheisen, który doścignął czołówkę, zdołał uciec i wygrać. Jason dołożył kolejne podium do swojej kolekcji- był 3. Po tym konkursie zapewnił sobie zwycięstwo w pucharze świata. Francuz pożegnał sezon 5. lokatą w ostatnim konkursie. W skokach spisał się przeciętnie jak na swoje możliwości i uzyskał 8. wynik. W biegu jednak ponownie spisał się bardzo dobrze uzyskując 13. wynik.
W trakcie całego sezonu Jason zgromadził 894. punkty. Wygrał 4. konkursy (Ruka, Lillehammer, Seefeld, Chaux-Neuve), natomiast łącznie na podium stawał 8. razy (Ruka x2, Lillehammer x2, Seefeld x2, Chaux-Neuve oraz Lahti.
Mistrzostwa Świata Seniorów 2011.
W 2011 roku odbyły się mistrzostwa świata w Oslo. Francuz wywiózł stamtąd indywidualny tytuł mistrza świata. W pierwszej konkurencji indywidualnej Jason spisał się zdecydowanie poniżej oczekiwań. Po skoku na odległość 102.5 m zajmował wprawdzie dobre 3. miejsce, jednak z minimalną przewagą nad wybitnymi biegaczami. Na trasie zawodnicy będący za nim po skokach, szybko go dogonili. Chappuis jakiś czas starał się biec razem z nimi, jednak ostatecznie nie dał rady i został sklasyfikowany na 15. miejscu.
W konkursie drużynowym skoczył znakomicie – na 107. metr. Także nieźle spisał się w biegu, jednak jego drużyna zajęła 5. miejsce.
Podczas ostatniej szansy na zdobycie złotego medalu w konkursie indywidualnym na tych mistrzostwach, Jason nie dał szans konkurencji. Oddał skok na 133.5 metra, co było drugim wynikiem, jednak w przeliczeniu na czas było to zaledwie 6 sekund straty do słabo biegającego Håvarda Klemetsena.
Na trasie Chappuis spisał się jak na siebie rewelacyjnie. Szybko dogonił prowadzącego po skokach Norwega. Jakiś czas biegł z nim, jednak podczas trzeciej pętli postanowił mu uciec. Do końca biegł równo i szybko, dzięki czemu wyprzedził na mecie o 6 sekund Niemców Rydzeka i Frenzela. Przewaga ta byłaby zapewne większa, jednak Francuz pewny już triumfu zwolnił na ostatnich metrach, a przed samym finiszem już świętował swoje zwycięstwo. Uzyskał 14. czas w biegu. Złoty medal zdobyty podczas tej konkurencji, był jego pierwszym medalem na mistrzostwach świata z tego kruszcu. W konkursie drużynowym który kończył zmagania kombinatorów na tych mistrzostwach, Chappuis wraz z kolegami zajął 4. miejsce. Skoczył 128.5 m, a w biegu uzyskał przyzwoity wynik.
Puchar Świata w skokach narciarskich: Planica 2011.
Pomimo że sezon w kombinacji norweskiej zakończył się tydzień wcześniej, Chappuis pojawił się w Planicy, gdzie w konkursie drużynowym skoków narciarskich wsparł reprezentację swojego kraju. Przypomnijmy, że do Planicy przyjechał z rekordem życiowym 209,5 metra ustanowionym 4 lata wcześniej. Wraz z Vincentem Descombes’em Sevoie, Nicolasem Mayerem oraz Emmanuelem Chedalem zajął 8. miejsce w konkursie. Oddał skoki na odległość 201.5 m oraz 196 m. Był najsilniejszym punktem reprezentacji Francji w tym konkursie. Indywidualnie po takich próbach zostałby sklasyfikowany na 16. lokacie. Dzięki temu występowi zapewnił sobie dożywotnie prawo do startu w Pucharze Świata w skokach narciarskich.
Igrzyska olimpijskie.
Francuz wystąpił dotychczas na dwóch igrzyskach. Pierwszy raz w tej imprezie uczestniczył w 2006 roku, podczas igrzysk w Turynie, jednak nie zdobył medalu. Pierwszy start był nieudany – miejsce poza pierwszą dziesiątką w Gundersenie nie było spełnieniem marzeń ekipy francuskiej. Czwarte miejsce podczas sprintu było poprawą, choć do podium stracił niecałe 13 sekund. Ostatni start to drużynowy konkurs. Piąte miejsce było przyzwoitym wynikiem patrząc, iż do podium Francja straciła ponad minutę.
Cztery lata później, na igrzyskach w Vancouver, podczas pierwszego konkursu na normalnej skoczni zdobył złoty medal. W konkursie skoków uzyskał 100 metrów i został sklasyfikowany na 5. pozycji. Na trasę wyruszył ze stratą 48 sekund do lidera po skokach – Fina Janne Ryynänena. W biegu odrobił straty wyprzedzając na finiszu Amerykanina Johnny’ego Spillane’a oraz Włocha Alessandro Pittina.
Konkurs na dużej skoczni nie był dla Chappuisa udany. Na skoczni panowały bardzo loteryjne warunki, przez co wielu czołowych zawodników nie zdołało oddać dobrych skoków (zawodnicy później planowali bojkot zawodów Pucharu Świata w Oslo). W tym gronie znalazł się także Jason. Po skokach był dopiero 29. W biegu nie zdołał odrobić strat i został sklasyfikowany na odległej pozycji.
Osiągnięcia.
Zwycięstwa w konkursach.
Lamy Chappuis, mając na koncie 26 zwycięstw, jest trzecim zawodnikiem w historii pod względem liczby zwycięstw w konkursach Pucharu Świata, za Hannu Manninenem (48 triumfów). Najwięcej razy na najwyższym stopniu podium stawał: wśród miast w Seefeld – 4 razy, a wśród państw w Austrii – 8 razy. Pierwszy raz wygrał w japońskim Sapporo. Było to 19 marca 2006 roku.
Miejsca na podium.
Lamy Chappuis 59 razy stawał na podium, w tym 26 razy na najwyższym stopniu.
Puchar Kontynentalny.
Miejsca na podium.
Lamy Chappuis nie stawał na podium indywidualnych zawodów Pucharu Kontynentalnego.
Letnie Grand Prix.
Lamy Chappuis jako pierwszy dwuboista z Francji stanął na podium klasyfikacji generalnej Letniej Grand Prix w kombinacji norweskiej. Był też pierwszym zawodnikiem z tego kraju, który zwyciężył w pojedynczych zawodach, a trzecim który stanął na podium pojedynczych zawodów.

</doc>
<doc id="744084" url="https://pl.wikipedia.org/wiki?curid=744084" title="Pakt Litwinowa">
Pakt Litwinowa



</doc>
<doc id="744085" url="https://pl.wikipedia.org/wiki?curid=744085" title="Szczyt Niepodległości">
Szczyt Niepodległości

Szczyt Niepodległości (tadż. қуллаи Истиқлол, "kullai Istiklol", poprzednie nazwy: Dreispitz (w jęz. niem. "potrójny szczyt"), Szczyt Rewolucji) – góra w Tadżykistanie, czwarty pod względem wysokości n.p.m. szczyt Pamiru. Góra składa się z trzech pokrytych śniegiem wierzchołków (stąd pierwsza niemiecka nazwa) z których początek bierze lodowiec Fedczenki. 
Góra została odkryta w 1928 przez połączoną wyprawę rosyjsko-niemiecką, jednak próba wejścia na szczyt nie powiodła się z powodu głębokiego śniegu i zagrożenia lawinowego. Pierwszego wejścia na szczyt dokonała radziecka wyprawa prowadzona przez A. Ugarowa w 1954.
W czerwcu 2006 r. tadżycki rząd zmienił nazwę szczytu na "Szczyt Niepodległości".

</doc>
<doc id="744086" url="https://pl.wikipedia.org/wiki?curid=744086" title="System partii hegemonicznej">
System partii hegemonicznej

System partii hegemonicznej – system partyjny charakteryzujący się istnieniem jednej partii mającej większość władzy i jej kilku legalnych przybudówek mających stworzyć pozory pluralizmu. Występował w krajach socjalistycznych należących do Bloku Wschodniego.
Przykłady:
Aktualnie system taki panuje w Chińskiej Republice Ludowej, Korei Północnej, Wietnamie i Laosie.

</doc>
<doc id="744088" url="https://pl.wikipedia.org/wiki?curid=744088" title="Pik Rewolucji">
Pik Rewolucji



</doc>
<doc id="744089" url="https://pl.wikipedia.org/wiki?curid=744089" title="Dreispitz">
Dreispitz



</doc>
<doc id="744092" url="https://pl.wikipedia.org/wiki?curid=744092" title="Zbieżność prawie jednostajna">
Zbieżność prawie jednostajna

Zbieżność prawie jednostajna ciągu funkcji względem (pewnej) miary – rodzaj zbieżności ciągów funkcyjnych rozważany w teorii miary i analizie matematycznej. Pojęcie pojawiło się w sferze zainteresowań matematyków z początkiem XX wieku.
Definicja.
Niech formula_1 będzie ciągiem funkcji prawie wszędzie skończonych. formula_2 – miara. formula_3
Mówimy, że ciąg formula_1 jest zbieżny do funkcji formula_5 prawie jednostajnie względem miary formula_6 (na zbiorze formula_7) wtedy i tylko wtedy, gdy:

</doc>
<doc id="744096" url="https://pl.wikipedia.org/wiki?curid=744096" title="Gideon Ståhlberg">
Gideon Ståhlberg

Anders Gideon Tom Ståhlberg (ur. 26 stycznia 1908 w Göteborgu, zm. 26 maja 1967 w Leningradzie) – szwedzki szachista, arcymistrz od 1950 roku.
Kariera szachowa.
Pierwszy sukces odniósł w 1927 r., dzieląc I miejsce (wraz ze Gösta Stoltzem) w mistrzostwach Szwecji. Tytuły mistrza kraju zdobył jeszcze dwukrotnie, w latach 1929 i 1939. Do wybuchu II wojny światowej odniósł kilka znaczących rezultatów w międzynarodowych turniejach, m.in. w Niendorfie (1934, I miejsce), Sopocie (1935, I), Örebro (1935, III), Helsinkach (1936, III), Margate (1936, III), Juracie (1937, indywidualne mistrzostwa Polski, II), Sztokholmie (1937, II), Kemeri (1939, II-III) oraz Bad Harzburgu (1939, II). W tym okresie rozegrał szereg meczów z wybitnymi szachistami, m.in. z Jefimem Bogolubowem (Göteborg 1930, wynik 1½ – 3½), Rudolfem Spielmannem (Sztokholm 1930, 1½ – 4½ oraz Sztokholm 1933, 5 – 3), Aronem Nimzowitschem (Göteborg 1934, 5 – 3), Reubenem Fine’em (Sztokholm 1937, 3 – 5) oraz Paulem Keresem (Sztokholm 1938, 4 – 4).
W latach 1939–1948 mieszkał w Argentynie. W tym okresie wielokrotnie brał udział w turniejach, zwyciężając w Mar del Plata (1941) oraz Buenos Aires (1941 i 1947). Po powrocie do Europy w krótkim czasie awansował do ścisłej światowej czołówki. W 1948 r. zajął VIII miejsce w turnieju międzystrefowym w Saltsjöbaden, zdobywając awans do turnieju pretendentów w 1950 r. w Budapeszcie. W turnieju tym osiągnął życiowy sukces, zajmując VII miejsce (co odpowiadało wówczas ósmej pozycji na świecie). W międzyczasie zwyciężył w silnie obsadzonym turnieju w Trenczyńskich Cieplicach (1949). W 1952 r. ponownie wywalczył awans do grona pretendentów, zajmując VI miejsce na turnieju międzystrefowym, rozegranym w Sztokholmie. Drugi start w turnieju pretendentów w 1953 r. w Zurychu był już jednak nieudany (zajął w nim ostatnie XV miejsce). Ostatnim turniejowym sukcesem Ståhlberga było zwycięstwo w Göteborgu w 1958 roku.
Pomiędzy 1928 a 1964 r. trzynastokrotnie reprezentował barwy narodowe na olimpiadach szachowych (w tym 12 razy na I szachownicy), łącznie zdobywając 122 pkt w 200 partiach. W swoim dorobku posiada 4 medale: 2 srebrne (wraz z drużyną w 1935 r. oraz za rezultat indywidualny w 1952 r.) i 2 brązowe (drużynowy z 1933 r. oraz indywidualny z 1935 r.).
Oprócz sukcesów w turniejach, uznanie zdobył również jako międzynarodowy sędzia. W latach 1951–1963 sześciokrotnie sędziował mecze o mistrzostwo świata (w tym 5 razy jako sędzia główny). Poza tym, w latach 1949–1956 był autorem oficjalnych wydawnictw FIDE, poświęconych turniejom międzystrefowym i pretendentów.
Według retrospektywnego systemu Chessmetrics, najwyższy ranking osiągnął w marcu 1948 r., z wynikiem 2762 zajmował wówczas trzecie miejsce na świecie (za Michaiłem Botwinnikiem i Miguelem Najdorfem).
Zmarł nagle na atak serca po rozpoczęciu turnieju w Leningradzie, w którym miał uczestniczyć.

</doc>
<doc id="744097" url="https://pl.wikipedia.org/wiki?curid=744097" title="Gideon Stahlberg">
Gideon Stahlberg



</doc>
<doc id="744100" url="https://pl.wikipedia.org/wiki?curid=744100" title="Typ 94 Te-Ke">
Typ 94 Te-Ke

 – japońska tankietka skonstruowana w latach 30. XX w. i używana przez armię japońską w początkowej fazie II wojny światowej.
Pod koniec lat 20. XX w. armia japońska zakupiła w Wielkiej Brytanii sześć tankietek Vickers Carden Loyd Mark VI. Po ich przebadaniu rozpoczęto projektowanie własnej konstrukcji. W odróżnieniu od konstrukcji powstałych w innych krajach Japończycy zdecydowali się na wyposażenie pojazdu w niewielką wieżę z karabinem maszynowym i przeniesienie silnika do przedniej części pojazdu (znalazł się obok stanowiska kierowcy). Załoga zajmowała miejsce w pojeździe przez właz w tylnej płycie pancernej.
W 1933 r. powstał udoskonalony prototyp. Miał on zawieszenie skonstruowane przez Tomiro Harę. Składało się ono z dwóch par dwukołowych wózków. Wózki były zawieszone na wahaczach i amortyzowane poziomymi resorami spiralnymi. Zawieszenie tego typu zostało później zastosowane w innych japońskich pojazdach pancernych.
Od 1937 r. produkowano zmodernizowaną wersję tankietki Typ 94 Te-Ke, w której powiększono znajdujące się w tylnej części pojazdu koło napinające, które zaczęło pełnić także rolę koła jezdnego.
Tankietki Typ 94 Te-Ke były używane podczas II wojny japońsko-chińskiej i w początkowym okresie II wojny światowej. Doświadczenia bojowe wykazały, że tankietki Typ 94 są pojazdami ruchliwymi, ale są zbyt słabo opancerzone i uzbrojone. Ich następcą była tankietka Typ 97 Te-Ke.

</doc>
<doc id="744102" url="https://pl.wikipedia.org/wiki?curid=744102" title="Type 2594">
Type 2594



</doc>
<doc id="744104" url="https://pl.wikipedia.org/wiki?curid=744104" title="Parafia św. Józefa Oblubieńca Najświętszej Maryi Panny w Międzyrzecu Podlaskim">
Parafia św. Józefa Oblubieńca Najświętszej Maryi Panny w Międzyrzecu Podlaskim

Parafia świętego Józefa Oblubieńca Najświętszej Marii Panny - parafia rzymskokatolicka w Międzyrzecu Podlaskim należąca do diecezji siedleckiej.
Terytorium parafii.
Parafia ma kaplice dojazdowe w Halasach i Żabcach.

</doc>
<doc id="744105" url="https://pl.wikipedia.org/wiki?curid=744105" title="Abu Alib Ibn Sima">
Abu Alib Ibn Sima



</doc>
<doc id="744106" url="https://pl.wikipedia.org/wiki?curid=744106" title="Ciałka Mallory’ego">
Ciałka Mallory’ego

Ciałka Mallory’ego – kwasochłonne cytoplazmatyczne wtręty komórkowe, występujące w hepatocytach. Są to nieregularne skupienia włókienek keratynowych i innych białek (filamentów pośrednich) przypominające „kupkę siana”. Ujawniają się w wątrobie wraz ze stłuszczeniem od kilku godzin do kilku dni po nadużyciu alkoholu, ale rzadko występują gdy nie było jego nadużycia.
Występują u:
Ciałka Mallory’ego występują też w naczyniach limfatycznych i skórze u chorych na płonicę.

</doc>
<doc id="744107" url="https://pl.wikipedia.org/wiki?curid=744107" title="Główna Rada Ruska">
Główna Rada Ruska

Główna Rada Ruska ("Hołowna Ruska Rada"; ukr. Головна Руська Рада, HRR) – pierwsza ukraińska organizacja polityczna w Galicji, utworzona w czasie Wiosny Ludów, wiosną 1848.
Prolog.
18 marca 1848 dotarły do Lwowa wieści o rewolucji, która rozpoczęła się w Wiedniu. 19 marca tłumy lwowian zgromadziły się pod kamienicą przy placu Ferdynanda, w której znajdowała się redakcja Dziennika Mód Paryskich. Z jej balkonu redaktorzy „Dziennika” Jan Dobrzański i Józef Dzierzkowski czytali i dyskutowali redagowany adres mieszkańców Galicji do cesarza Ferdynanda I. Domagano się w nim zagwarantowania praw narodowości polskiej, oddzielnej administracji dla Galicji, amnestii dla więźniów politycznych, zniesienia cenzury, utworzenia gwardii narodowej oraz wojska narodowego, wprowadzenia powszechnego szkolnictwa dla ludu, powszechnej równości obywateli, publicznego sądownictwa oraz zniesienia pańszczyzny i innych powinności poddańczych. Zachęcano zgromadzonych do podpisywania tego adresu (ostatecznie podpisało go ponad 12 tysięcy obywateli).
Jednak już w tym dniu dr Kyryło Winkowski (pol. Cyryl Wieńkowski), członek Instytutu Stauropigijnego, ostrzegł kleryków Greckokatolickiego Seminarium Generalnego:
6 kwietnia napisano kolejny adres, w którym zażądano już odrębnej państwowości (w federacji z Austrią), wskazując na „potrzebę odbudowania Polski całej i niepodległej”. Nie uwzględniono w nim istnienia narodu ruskiego.
W odpowiedzi na polski adres z 6 kwietnia, 19 kwietnia 1848 ukraińscy mieszkańcy Lwowa wystosowali do cesarza adres (napisany przez Mychajła Kuzemśkiego, a zatwierdzony przez konsystorz), w którym przypominali o ruskim narodzie Galicji, prosząc o wprowadzenie języka ruskiego w szkołach, używania tegoż języka w administracji, oraz umożliwienia Rusinom podejmowania pracy w instytucjach rządowych.
Część działaczy ukraińskich (Antin Mohylnyćkyj, Wasyl Podołynśkyj, Izajasz Terłećkyj, Ustyanowycz, Onufry Krynicki) poparła działania Polaków, licząc, że wesprą oni sprawę ukraińską. Część, w tym większość dawnych działaczy Ruskiej Trójcy, liczyła na rozwój tendencji demokratycznych, ale zalecała czekanie, bez jawnego popierania Polaków. Przedstawiciele opcji konserwatywnej opowiadali się zdecydowanie za bezwzględnym posłuszeństwem i współpracą z rządem.
Przewagę zdobyła opcja konserwatywna, którą poparli kardynał Michał Lewicki i biskup pomocniczy Hryhorij Jachymowycz. Biskup Jachymowycz był szczególnie ceniony przez gubernatora Franza Stadiona, za lojalną postawę wobec władz oraz uzgadnianie z nimi swoich działań.
Po utworzeniu przez Polaków 14 kwietnia 1848 Centralnej Rady Narodowej, działacze ukraińscy zaczęli naciskać na władze Kościoła greckokatolickiego, aby utworzyć podobną organizację, reprezentującą wobec władz interesy ludności ruskiej, tym bardziej, że konstytucja z 25 kwietnia 1848 zezwoliła na tworzenie stowarzyszeń.
Utworzenie Rady.
Już w drugiej połowie kwietnia zaczęły się poufne rozmowy działaczy ukraińskich na temat utworzenia własnej organizacji, jednak czekano na oficjalną zgodę władz. Po jej uzyskaniu biskup Jachymowycz poinformował o tym metropolitę Lewickiego, który zaaprobował przygotowania.
Poprzez poufne prywatne rozmowy, zaproszono na 2 maja 1848 o godzinie 18 do sali obrad kapituły w Soborze św. Jura ponad 300 przedstawicieli ludności ukraińskiej, reprezentujących różne środowiska (z wyjątkiem chłopów). Zebraniu przewodniczył kanonik Mychajło Kuzemśkyj.
Na początku uczczono pamięć Markijana Szaszkewycza, obiecując kontynuować jego dzieło. Następnie ksiądz Iwan Żukowśkyj wygłosił przemówienie o konieczności powołania rady, która zajmie się wzmocnieniem i wsparciem narodowości ruskiej w Galicji. Przeciwko temu zaprotestował delegat Centralnej Rady Narodowej – adwokat Suski, nawołując do działania w obrębie tej jednej rady, oraz oświadczając, że Polacy pragną wskrzesić Polskę w dawnych granicach. Suski namawiał do zespolenia sił w walce o prawa konstytucyjne, oraz o przeciwstawienie się Niemcom, działaczy ukraińskich oskarżył o świadome podsycanie waśni narodowej. Zaproponował również wprowadzenie alfabetu łacińskiego do języka ukraińskiego.
Wywołało to oburzenie zgromadzonych. W odpowiedzi Ołeksa Zakłynśkyj stwierdził, że o sprawach własnego narodu będą decydować sami Ukraińcy. W ciągu godziny spośród zgromadzonych wybrano Radę, liczącą 30 osób. O tymczasowe kierownictwo poproszono Mychajła Kuzemśkiego, a na przewodniczącego poproszono biskupa Hryhorija Jachymowycza, który wyraził zgodę. Szczegółowy program Rady miał być ogłoszony w specjalnej odezwie.
Następnemu zebraniu przewodniczył już biskup Jachymowycz, który wezwał do dochowania wierności rządowi i monarchii. Następnie powołano zespół do opracowania odezwy do narodu oraz do organizacji ukraińskiego czasopisma. Uchwalono statut Rady, który 6 maja został zatwierdzony przez władze.
Ostatecznie rada ukonstytuowała się w składzie 66 osób, wśród których było 20 urzędników państwowych, 1 urzędnik prywatny, 19 duchownych, 10 studentów teologii, 4 studentów prawa, 5 właścicieli nieruchomości we Lwowie, 1 właściciel ziemski, 3 nauczycieli, 2 literatów, 1 dziennikarz.
W skład Prezydium Rady weszli: bp Hryhorij Jachymowycz (przewodniczący), Iwan Borysykewycz i Mychajło Kuzemśkyj (zastępcy), Mychajło Małynowśkyj i Teodor Leontowycz (sekretarze).
Działania Rady.
Posiedzenia Rady odbywały się dwa razy w tygodniu, w poniedziałki i piątki, początkowo w sali konsystorza św. Jura, a następnie w sali seminarium greckokatolickiego. Początkowo powołano cztery komisje (korespondencji zewnętrznej, korespondencji wewnętrznej, gospodarczą i sąd honorowy), a następnie przeorganizowano je w siedem wydziałów (centralny, korespondencyjny, finansowy, konstytucyjny, oświecenia, duchowny i informacyjny).
Odezwa do narodu ruskiego.
Pierwszym poważnym zadaniem Rady było przygotowanie odezwy do „narodu ruskiego”. Przygotowano ją bardzo starannie, przedyskutowano na posiedzeniu, oraz zlecono wydrukowanie w języku ukraińskim (3000 egz.), polskim (2000 egz.), niemieckim (1000 egz.), oraz opublikowanie w nowo utworzonej przez radę pierwszej ukraińskiej gazecie w Galicji – „Zorii Hałyćkiej”.
Odezwa została ogłoszona 10 maja 1848. Rada napisała w niej:
Rada wezwała do zachowania wierności cesarzowi, jak również, aby broniąc narodowości ukraińskiej nie żywić nienawiści do Polaków, lecz „żyć z nimi jak najszczerszy sąsiedzi na jednej ziemi, w zgodzie i jedności”. Wezwała również do zachowania wiary i obrządku greckiego, rozwijania narodowości przez rozwijanie języka i wprowadzenie go do szkół i urzędów, i przez wydawanie ukraińskich czasopism i książek, oraz obronę konstytucyjnych praw.
Organizacja sieci rad terenowych.
Kolejna odezwa Rady, z 18 maja 1848, polecała organizację rad na prowincji (obwodowych, dekanalnych i gromadzkich). Powstało 50 rad dekanalnych, znajdujących się w miejscowościach: Bircza, Bohorodczany, Bolechów, Bóbrka, Brody, Brzeżany, Buczacz, Chodorów, Chołojów, Czerniowce, Czortków, Drohobycz, Dynów, Gliniany, Gródek, Halicz, Jarosław, Jaśliska, Kałusz, Kołomyja, Komarno, Kosów, Lubaczów, Łabowa, Mokrzany, Narajów, Olesko, Perehińsko, Podbuż, Podhajce, Przemyśl, Rohatyn, Rozdół, Sambor, Sanok, Skałat, Stanisławów, Stryj, Śniatyn, Tarnopol, Trembowla, Turka, Uście, Zalizce, Zatwarnica, Zbaraż, Zborów, Złoczów, Żółkiew, Żurawno.
Następnie zorganizowano je w 13 rad okręgowych, w Brzeżanach, Czerniowcach, Czortkowie, Glinianach, Kołomyi, Przemyślu, Samborze, Sanoku, Stanisławowie, Stryju, Tarnopolu, Złoczowie i Żółkwi.
Największą rolę w czterostopniowych radach odgrywały rady dekanalne. Posiadając dobry kontakt z ludnością, wciągały do działalności społecznej w radach wielu chłopów i rzemieślników.
Udział w Zjeździe Słowiańskim.
1 maja 1848 komitet przygotowawczy opublikował odezwę wzywającą przedstawicieli wszystkich słowiańskich narodowości monarchii na Zjazd Słowiański, mający się odbyć w Pradze. Odezwę podpisali m.in. František Palacký, Pavel Jozef Šafárik i Karel Vladislav Zap.
Egzemplarze odezwy dotarły zarówno do Rady, jak i prywatnie do wielu ukraińskich działaczy narodowych. Rada Główna omówiła sprawę odezwy na posiedzeniach 12 i 16 maja, decydując się wysłać własnych delegatów. Delegatami Rady zostali: Iwan Borysykewycz, Hryhorij Hynyłewycz i Ołeksa Zakłynśkyj.
Udział w wyborach do parlamentu austriackiego.
Rada wytypowała również większość przedstawicieli do pierwszego parlamentu austriackiego, który rozpoczął prace 10 lipca 1848. Na 383 posłów parlamentu, z Galicji pochodziło 96 osób, w tym 39 Rusinów (27 chłopów, 9 księży greckokatolickich, 3 przedstawicieli inteligencji).
Postulaty narodowe.
Oprócz druku ulotek i wydawania „Zorii Hałyćkiej” Rada rozpoczęła w maju propagandę poza granicami Galicji. Poprzez artykuły zamieszczane w prasie czeskiej, austriackiej, szwajcarskiej i innych, oraz poprzez broszury wydawane w języku niemieckim Rada przedstawiała ciężkie położenie narodu ukraińskiego w przeszłości, podkreślała jego odrębność, i starała się o jego międzynarodowe poparcie.
Rada opracowała, przedyskutowała i rozpowszechniała dwa memoriały: "Denkschriftder rutenischen Nation in Galizien zur Aufklärung ihrer Verhältnisse (Von der Rutenischen Hauptversammlung den 31 Juli 1848)" oraz "Deutsche Brüder! Allgemeine Stimme der Ruthenen in Galizien". Wywołały on gwałtowną polemikę ze strony polskiej i zaogniły jeszcze bardziej stosunki polsko-ukraińskie.
Rada przyjęła również herb, którym był złoty lew na błękitnym polu (dawny herb książąt halicko-wołyńskich), oraz niebiesko-żółtą flagę.
6 listopada 1848 delegacja Rady przedstawiła Cesarzowi żądania:
Próba organizacji własnych sił zbrojnych.
Początkowo działacze ukraińscy nie zamierzali tworzyć własnej gwardii (zresztą ówczesne prawo na to nie zezwalało). Sama Rada do utworzonej już „polskiej” Gwardii Narodowej była nastawiona nieprzychylnie. Jednak w wielu miastach wstępowali do niej Ukraińscy. Na wsi sytuacja była inna – z powodu małej ilości ludności polskiej oddziały Gwardii nie były tworzone. W zawartym 7 czerwca na Zjeździe Słowiańskim porozumieniu, § 3 mówił, że gwardia narodowa galicyjska miała większością głosów decydować o języku komendy oraz o wyborze starszyzny, a nosić miała herby obu narodowości.
Część działaczy Rady nie rezygnowała jednak z postulatu utworzenia własnej Gwardii – organizowano poświęcanie sztandarów dla jej nieistniejących jeszcze oddziałów, opracowano podręcznik musztry w języku ukraińskim. 7 sierpnia 1848, po odrzuceniu przez obie strony porozumienia wynegocjowanego w Pradze, Rada zwróciła się do prezydium krajowego z prośbą o zezwolenie na utworzenie ukraińskiej gwardii. 14 sierpnia namiestnik Agenor Romuald Gołuchowski odmówił wyrażenia na to zgody, więc Rada wystąpiła z tą samą prośbą do ministerium i cesarza.
18 września 1848 wybuchła na Słowacji rebelia przeciw Węgrom i ich powstaniu, a jej przywódcy zwrócili się do Ukraińców węgierskich z odezwą wzywającą do wspólnego wystąpienia przeciw Węgrom. Na odezwą zareagowała również Główna Rada Ruska, wydając 20 września odezwę nr 464 wzywającą do przyśpieszenia organizacji ukraińskiej gwardii. Zwróciła się do rad niższego stopnia o tworzenie komisji koordynujących tworzenie gwardii, oraz o werbowanie ukraińskich oficerów i podoficerów, mogących poprowadzić jej szkolenie. Tworzeniu odrębnej gwardii ukraińskiej były w większości przeciwne cywilne władze austriackie, natomiast wspierały ją władze wojskowe. W kilkunastu miejscowościach zostały one utworzone. pełniły służbę wartowniczą, uczestniczyły w uroczystościach, pomagały w konwojowaniu rekrutów do wojska, wyłapywały włóczęgów i „buntowników”. Z związku z wprowadzeniem 10 stycznia 1849 stanu wyjątkowego w Galicji, wszystkie gwardie zostały rozwiązane.
Równolegle z tworzeniem gwardii, już od drugiej połowy października 1848 władze austriackie zaczęły zamykać granicę galicyjsko-węgierską przy pomocy samoobrony ludowej.
Na początku 1849 Rada poparła tworzenie Ruskiego Batalionu Strzelców Górskich oraz tworzenie ruskich oddziałów gwardii narodowej.
Osiągnięcia Rady.
Rada została rozwiązana w 1851. Jej dziełem było utworzenie Macierzy Halicko-Ruskiej, otwarcie Narodnego Domu we Lwowie, Soboru Ruśkych Uczenych, jak również wydanie pierwszej ukraińskiej gazety w Galicji – „Zorii Hałyćkiej”.
Niektórzy badacze twierdzą, że utworzenie Rady było antidotum na utworzenie polskiej Centralnej Rady Narodowej, a pomysł utworzenia HRR wyszedł od młodego radcy gubernialnego – Agenora Gołuchowskiego, który dzięki temu pomysłowi zrobił karierę polityczną. W celu sparaliżowana działań Rady powołano Ruski Sobór, organizację konkurencyjną do Rady, w skład której wchodzili zarówno Rusini, jak i Polacy pochodzenia ruskiego ("gente Rutheni, natione Poloni"). Posiadali oni własny organ prasowy – „Dnewnyk Ruski”. Dążyli oni do podporządkowania Rady Centralnej Radzie Narodowej.

</doc>
<doc id="744111" url="https://pl.wikipedia.org/wiki?curid=744111" title="Unie polsko-litewskie">
Unie polsko-litewskie



</doc>
<doc id="744114" url="https://pl.wikipedia.org/wiki?curid=744114" title="Jakub Łomacz">
Jakub Łomacz

Jakub Łomacz (ur. 14 marca 1982 w Ostrołęce) – polski siatkarz, występujący na pozycji przyjmującego. Grał w klubie Płomień Sosnowiec, z którym dwukrotnie zdobył Puchar Polski. Jest synem Lucjana Łomacza i bratem Grzegorza.
Ukończył Akademię Ekonomiczną im. Karola Adamieckiego w Katowicach.
Amatorsko występuje w turniejach siatkówki plażowej w kraju i za granicą.

</doc>
<doc id="744117" url="https://pl.wikipedia.org/wiki?curid=744117" title="Karakija">
Karakija

Karakija (także Karagije, Batyr; kaz.: Қарақия ойпаты, "Karakija ojpaty"; ros.: впадина Карагие, "wpadina Karagije") – zapadlisko krasowe w zachodnim Kazachstanie, na półwyspie Mangystau, o głębokości sięgającej 132 m p.p.m.; jest to najgłębsza depresja Kazachstanu. Rozciąga się na długości ok. 85 km i szerokości 10–25 km. Na dnie występują sołonczaki. Jest to jedyne miejsce na półwyspie Mangystau, w którym rosną jadalne dla ludzi grzyby.

</doc>
<doc id="744118" url="https://pl.wikipedia.org/wiki?curid=744118" title="Szczyt Ismaila Samaniego">
Szczyt Ismaila Samaniego

Szczyt Ismaila Samaniego (tadż. , "kullai Ismoili Somoni", ros. пик имени Исмаила Самани, "pik imieni Ismaiła Samani") – najwyższa góra Tadżykistanu i Pamiru, nazwana na cześć Ismaila Samaniego, założyciela dynastii Samanidów. W czasach, gdy Tadżykistan był częścią ZSRR, szczyt ten był najwyższym w całym Związku Radzieckim.
Pierwszego wejścia na szczyt dokonał radziecki wspinacz Jewgienij Abałakow w 1933 r. Wtedy to szczytowi nadano nazwę Szczyt Stalina (na cześć Józefa Stalina). W wyniku destalinizacji, dokonanej przez Nikitę Chruszczowa w 1962, nazwę góry zmieniono na Szczyt Komunizmu, a w 1998 na jego obecną nazwę.
Zimą po raz pierwszy i jedyny szczyt został zdobyty 4 lutego 1986 podczas dużej radzieckiej wyprawy, w której udział brało 24 wspinaczy ZSRR (w tym 7 uzbeckich). 4 lutego na szczycie stanęli: W. Balibierdin, W. Szopin i Ju. Razumow (wszyscy z Leningradu), M. Turkiewicz (Donieck), A. Moskalcow (Charków), G. Wasilenko (Symferopol), Ju. Janowicz (Duszanbe). Pozostali zdobyli szczyt 7 lutego. Podczas zejścia dwie osoby poniosły śmierć, wiele osób miało odmrożone stopy.
Zdobycie szczytu jest wymagane dla uzyskania rosyjskiego wyróżnienia alpinistycznego – Śnieżnej Pantery.

</doc>
<doc id="744119" url="https://pl.wikipedia.org/wiki?curid=744119" title="Wróg u bram">
Wróg u bram

Wróg u bram (, ) – film wojenny z 2001 roku w reż. Jean-Jacques’a Annauda, opowiadający o fikcyjnym pojedynku snajperskim Wasilija Zajcewa z niemieckim strzelcem wyborowym podczas bitwy stalingradzkiej w 1942 roku.
Fabuła.
W prologu młody Wasilij Zajcew uczy się strzelać z karabinu myśliwskiego od swojego dziadka na Uralu. Po pierwszej scenie akcja przesuwa się od razu do 1942 roku. Zajcew jest teraz żołnierzem Armii Czerwonej i uczestniczy w bitwie o Stalingrad. Po ciężkiej przeprawie przez Wołgę zostaje zmuszony przez oddziały zaporowe NKWD do samobójczego ataku bez broni na niemieckie pozycje i ledwo przeżywa szarżę, która rozbija się o umocnienia Wehrmachtu.
Później w tej samej okolicy pocisk czołgowy uderza w jadący szybko samochód. Kierujący nim sowiecki politruk, starszy lejtnant Daniłow, ukrywa się przed wzrokiem przeciwnika wśród licznych ciał leżących w fontannie Barmalej, przypadkowo obok Zajcewa. Ten po ocknięciu się podnosi z ziemi karabin zabitego żołnierza i wykorzystuje swoje umiejętności strzeleckie, aby zabić kilku niemieckich żołnierzy w pobliżu i zapewnić sobie oraz Daniłowowi bezpieczną ucieczkę.
Komisarz Frontu Stalingradzkiego Nikita Chruszczow przybywa do Stalingradu, aby koordynować obronę miasta i żąda od swoich podwładnych pomysłów na poprawę morale czerwonoarmistów. Daniłow sugeruje, że ludzie potrzebują „przykładu do naśladowania” i kogoś, kto da im nadzieję. Kiedy Chruszczow pyta, czy zna takich ludzi, Daniłow poleca Zajcewa. Wkrótce potem politruk zaczyna publikować w dzienniku „Krasnaja zwiezda” opowieści o wyczynach młodego snajpera, które przedstawiają go jako bohatera narodowego i ikonę propagandy. Zajcew zostaje przeniesiony do dywizji snajperskiej i zaprzyjaźnia się z Daniłowem. Obaj są przy tym zainteresowani Tanią Czernową, mieszkanką Stalingradu, która na ochotnika wstąpiła do lokalnej milicji. W obawie o jej bezpieczeństwo, Daniłow wysyła ją do jednostki dekryptologów z daleka od pola bitwy, rzekomo po to, aby wykorzystać jej znajomość języka niemieckiego w tłumaczeniu przechwyconych meldunków nieprzyjaciela.
Ponieważ sowieccy snajperzy zbierają coraz większe żniwo wśród niemieckich żołnierzy, major Erwin König, znany strzelec wyborowy i szef niemieckiej szkoły snajperskiej w Zossen zostaje wysłany do Stalingradu, aby zabić Zajcewa i w ten sposób zniszczyć radzieckie morale. Tuż po przybyciu zwabia Zajcewa w pułapkę i uśmierca dwóch innych snajperów, lecz głównemu bohaterowi udaje się uciec. Kiedy dowództwo Armii Czerwonej dowiaduje się o misji Königa, wysyła jego byłego ucznia, Kulikowa, aby pomógł Zajcewowi go zlikwidować. König jednak wmanewrowuje Kulikowa i zabija go w biegu, co głęboko wstrząsa Zajcewem. Chruszczow naciska na Daniłowa, aby ten znalazł sposób na zneutralizowanie Königa, bo obecność skutecznego, niemieckiego strzelca wyborowego w mieście wywiera zły wpływ na psychikę sowieckich snajperów.
Sasza Filippow, młody chłopak i sąsiad Tani, którego dziewczyna zna od dzieciństwa, zgłasza się na ochotnika do działania jako podwójny agent, dzięki czemu będzie mógł przekazywać Königowi fałszywe informacje o miejscu pobytu Zajcewa, dając w ten sposób szansę na zorganizowanie zasadzki na majora. Zajcew wciąga Königa w pułapkę i udaje mu się go zranić, ale podczas drugiej próby zamachu zasypia po wielu nieprzespanych nocach, a jego dziennik snajperski zostaje skradziony przez wrogiego żołnierza. Niemieckie dowództwo traktuje dziennik jako dowód śmierci Zajcewa i planuje odesłać Königa do domu, lecz ten nie wierzy w to, aby ktokolwiek inny mógłby go zabić. Generał Friedrich Paulus, dowódca niemieckiej 6 Armii, zabiera nieśmiertelniki majora, aby uniemożliwić radzieckiej propagandzie wykorzystanie jego śmierci w przypadku zwycięstwa Zajcewa. König oddaje także generałowi Krzyż Zasługi Wojennej, pośmiertnie przyznany synowi niemieckiego snajpera, który jako porucznik 116 Dywizji Piechoty zginął w pierwszych dniach bitwy o Stalingrad. König nabiera podejrzeń co do roli Saszy i mówi mu, gdzie będzie przebywał, uważając, że chłopiec przekaże to Zajcewowi. W międzyczasie Tania i Zajcew zakochują się w sobie i uprawiają seks w sowieckich barakach. Zazdrosny Daniłow dyskredytuje Zajcewa w liście do swoich przełożonych.
König dostrzega Tanię i Zajcewa czekających na niego w następnym miejscu zasadzki, co potwierdza jego podejrzenia co do Saszy. Dlatego zabija chłopca, wieszając go na słupie, a Tania początkowo obwinia o jego śmierć Zajcewa. Główny bohater przysięga zabić Königa i pomścić Saszę. Wysyła Tanię i Daniłowa, aby ewakuowali matkę Saszy z miasta, lecz Tania zostaje ranna odłamkami pocisku w drodze do łodzi ewakuacyjnej. Myśląc, że dziewczyna nie żyje, Daniłow żałuje swojej zazdrości o nią i popada w zwątpienie co do sprawy komunistycznej, w którą wierzył. Znajdując Zajcewa czekającego w zasadzce na Königa, Daniłow celowo ujawnia się, aby sprowokować Niemca do oddania strzału w jego stronę i ujawnienia w ten sposób swojej pozycji, poświęcając przy tym własne życie. König, myśląc, że zabił Zajcewa, idzie przeszukać jego ciało, lecz zbyt późno zdaje sobie sprawę z tego, że wpadł w pułapkę i jest na celowniku swojego przeciwnika. Akceptując nieuchronną śmierć, König zdejmuje czapkę i zwraca się w stronę Zajcewa, który strzela mu prosto w czoło.
Dwa miesiące później, po zniszczeniu wojsk niemieckich w Stalingradzie, Zajcew odnajduje Tanię w szpitalu polowym.
Niezgodności historyczne.
Mimo, że film przedstawia historię prawdziwej bitwy, a jego główny bohater to postać historyczna, duża część fabuły jest fikcyjna lub nietrzymająca się realiów historycznych. Fikcją filmową jest sama główna oś fabularna, czyli pojedynek snajperski Zajcewa z Königiem, który najprawdopodobniej nigdy nie miał miejsca. Nie ma żadnych historycznych dowodów na to, że Zajcew pojedynkował się z niemieckim snajperem w czasie bitwy o Stalingrad, ponadto ani jeden niemiecki dokument wojskowy z tamtych czasów nie wspomina o oficerze nazwiskiem König, stąd jest on prawdopodobnie postacią fikcyjną. W ostatnim dialogu z generałem Paulusem König mówi o swoim synu, poległym na początku bitwy jako żołnierz 116 Dywizji Piechoty. W rzeczywistości taka jednostka nie tylko nie walczyła w Stalingradzie, ale Niemcy nie mieli nawet dywizji o tym numerze.
Zajcewa ukazano w filmie jako zabłąkanego na polu bitwy poborowego, wziętego z poboru do Armii Czerwonej w 1942 roku. W rzeczywistości był on zawodowym żołnierzem, od 1937 roku służącym we Flocie Oceanu Spokojnego, natomiast w 1942 roku uzyskał przeniesienie do wojsk lądowych na własną prośbę, w stopniu starszego chorążego. Sasza Filippow, który w chwili śmierci w Stalingradzie miał 17 lat, w filmie jest 12-latkiem. Prawdopodobnie fikcyjny pojedynek dwójki snajperów ukazano jako kluczowy dla wyniku bitwy stalingradzkiej, w której starły się milionowe armie. Dzieło Annauda nie porusza też tematu jednej z najważniejszych przyczyn klęski Niemców, czyli surowej, rosyjskiej zimy. Kontrowersje wzbudziło także ukazanie sposobu użycia przez sowieckie NKWD oddziałów zaporowych. Po premierze w Rosji film wywołał protesty weteranów II wojny światowej i niektórych deputowanych do Dumy Państwowej, którzy domagali się jego zakazania jako fałszującego historię.

</doc>
<doc id="744122" url="https://pl.wikipedia.org/wiki?curid=744122" title="Mangystau (półwysep)">
Mangystau (półwysep)

Mangystau (kaz.: Маңғыстау түбегі, "Manggystau tübegy"; ros.: полуостров Мангистау, "połuostrow Mangistau"; dawniej ros.: полуостров Мангышлак, "połuostrow Mangyszłak") – wyżynny półwysep w Kazachstanie, nad Morzem Kaspijskim. Ciągnie się od zatoki Kajdak na północy do Zatoki Kazachskiej na południu, z zachodu zaś ograniczają go "czinki" (wysokie, urwiste krawędzie) płaskowyżu Ustiurt. Otoczony jest zapadliskami, których dna leżą nierzadko poniżej poziomu morza: od południowego zachodu – Karakija (132 m p.p.m.; najgłębsza depresja w kraju) i Kauyndy (57 m p.p.m), od wschodu – Karynżaryk (70 m p.p.m.). Wyżyna Mangystau (Mangyszłacka) zajmuje większą część półwyspu. Mangystau zbudowany jest z wapieni, piaskowców i łupków gliniastych. Występuje roślinność półpustynna, ale zdarzają się także pustynie piaszczyste, np. Bostankum. Na półwyspie eksploatuje się bogate złoża uranu, ropy naftowej i gazu ziemnego. Największe miasto półwyspu to Aktau.

</doc>
<doc id="744126" url="https://pl.wikipedia.org/wiki?curid=744126" title="Pik Komunizmu">
Pik Komunizmu



</doc>
<doc id="744127" url="https://pl.wikipedia.org/wiki?curid=744127" title="Półwysep Mangyszłak">
Półwysep Mangyszłak



</doc>
<doc id="744128" url="https://pl.wikipedia.org/wiki?curid=744128" title="Parafia Świętych Apostołów Piotra i Pawła w Międzyrzecu Podlaskim">
Parafia Świętych Apostołów Piotra i Pawła w Międzyrzecu Podlaskim

Parafia Świętych Apostołów Piotra i Pawła w Międzyrzecu Podlaskim – rzymskokatolicka parafia w Międzyrzecu Podlaskim należąca do diecezji siedleckiej.
Zasięg parafii.
Do parafii należą wierni z Międzyrzeca Podlaskiego (ulice: Chabrowa, Jelnicka, Lubelska (część), Listopadowa, Narutowicza, Niecała, 3 Maja (część), Podrzeczna i Radzyńska).

</doc>
<doc id="744130" url="https://pl.wikipedia.org/wiki?curid=744130" title="Język tlingit">
Język tlingit

Język tlingit (wymowa: []) – język z rodziny na-dene, używany na Alasce i w Kanadzie. Współcześnie mówi nim około 500 Indian. Pod względem gramatycznym jest polisyntetyczny i inkorporacyjny. Najczęstszy szyk zdania to SOV. Język ten posiada ejektywne spółgłoski szczelinowe, bardzo rzadkie w językach świata, nie ma zaś w ogóle spółgłosek wargowych.
Był zapisywany cyrylicą w okresie gdy Alaska należała do Rosji. Obecnie zapisywany jest alfabetem łacińskim.
W latach 70. XX wieku odnotowano, że jest zagrożony wymarciem (niemniej wciąż posługiwało się nim ponad 1000 osób). Użycie tlingit ograniczało się do osób dorosłych (choć niektóre dzieci miały przynajmniej bierną jego znajomość). Podjęto wówczas starania w kierunku opracowania publikacji do użytku szkolnego. Został bogato udokumentowany, m.in. w postaci słowników oraz materiałów tekstowych. i położyli zasługi na rzecz utrwalenia literatury i tradycji oratorskich ludu Tlingit.

</doc>
<doc id="744141" url="https://pl.wikipedia.org/wiki?curid=744141" title="Parafia Chrystusa Króla w Międzyrzecu Podlaskim">
Parafia Chrystusa Króla w Międzyrzecu Podlaskim

Parafia Chrystusa Króla w Międzyrzecu Podlaskim - rzymskokatolicka parafia w Międzyrzecu Podlaskim należąca do diecezji siedleckiej.
Parafia została erygowana w roku 1994. Kościołem parafialnym jest kościół pw. Chrystusa Króla, zbudowany w latach 1988–1993 z inicjatywy ks. infułata mgr Kazimierza Korszniewicza w stylu współczesnego budownictwa kościelnego.
Zasięg parafii.
Do parafii należą wierni z Międzyrzecza Podlaskiego, mieszkający przy ulicach: Drohickiej, Piwnej, Ogrodowej, Leśnej, Stodolnej, Zachodniej, Zarówie (część), Zaścianki, Zawadki, Balladyny, Kordiana, kard. Stefana Wyszyńskiego, Brzeskiej (część), osiedla przy ul. Brzeskiej.
Duszpasterze.
Proboszcz:
Wikariusz:
Rezydenci:

</doc>
<doc id="744144" url="https://pl.wikipedia.org/wiki?curid=744144" title="Konstruktywizm społeczny">
Konstruktywizm społeczny

Konstruktywizm społeczny, konstrukcjonizm społeczny – kierunek, który wyodrębnił się z socjologii wiedzy i upowszechnił się wraz z rozkwitem teorii postmodernistycznej, zasadzający się na przekonaniu, że ludzie postrzegają rzeczywistość poprzez pryzmat swojej kultury i doświadczeń, przypisując temu, co odnotowują, określone znaczenia, i w związku z tym nikt nie może zaobserwować obiektywnej rzeczywistości, oderwanej od nadawanych znaczeń i kontekstów.
Początki konstruktywizmu.
– Epiktet "Encheiridion" (I w p.n.e.)
– Giambattista Vico "Nauka nowa" (Scienca Nuova) (1725)
doświadczeń w uporządkowane jednostki myśli”
– Immanuel Kant "Krytyka czystego rozumu" (1781)
– Hans Vaihinger "The Philosophy of ‘as if‘" (1924)
Charakterystyka nurtu.
Konstruktywizm zwany jest też czasami nieklasyczną socjologią wiedzy. O ile klasyczna socjologia wiedzy zakłada istnienie pewnej "obiektywnej rzeczywistości" ("prawdy"), która jednak jest trudno poznawalna z uwagi na społeczne uwarunkowania, to nieklasyczna socjologia wiedzy kwestionuje także istnienie obiektywnej, uniwersalnej prawdy czy też zewnętrznej wobec badacza rzeczywistości (kwestionowanie to rozciąga się także na wiedzę powstającą w obrębie nauk ścisłych). W świetle konstruktywizmu taka "obiektywnie dana rzeczywistość" jest w istocie skonstruowana społecznie.
Podstawowym założeniem "społecznego konstrukcjonizmu" jest to, że świat zawsze postrzegany jest w sposób subiektywny (na przykład zupełnie czymś innym jest sztucer dla dziecka, dla myśliwego czy dla żołnierza). Postrzeganie fenomenów społecznych jest zinstytucjonalizowane przez interakcje między ludźmi. Rzeczywistość społeczna jest kreowana w procesie jej bezustannej interpretacji.
Gdy ludzie wchodzą między sobą w interakcje, wymieniają się swoimi wizjami rzeczywistości i działają w oparciu o pewien konsensus. To, co istnieje, a co nie istnieje w uznaniu członków społeczności, jest ściśle zdeterminowane przez przekonania jednostkowe dzielone w kontaktach z innymi.
Badacze z nurtu konstrukcjonizmu społecznego interesują się szczególnie odkrywaniem społecznych artefaktów, konstrukcji społecznych, które traktowane są jako oczywistości, coś naturalnego. W uznaniu badaczy z tego podejścia (w przeciwieństwie do esencjalizmu) nie ma pojęć i kategorii niezależnych od społeczności (przykładowo, pojęcie „człowieka” w dużym stopniu zależy od kultury danej społeczności, kiedyś za pełnoprawnych ludzi nie byli uważani czarnoskórzy i fakt ich odmienności był powszechnie akceptowany). Pogląd ten zbliżony jest do fenomenalizmu w filozofii. Konstruktywizm nie jest jednak idealizmem i dlatego nie zakłada kreacji ex nihilo.
Do rozwoju teorii społecznego tworzenia rzeczywistości przyczyniła się w dużej mierze (w sposób niezgodny z zamiarem autorów) praca z 1966 roku "The Social Construction of Reality (Społeczne tworzenie rzeczywistości)" autorstwa Petera L. Bergera i Thomasa Luckmanna.
Do najbardziej znanych naukowców z nurtu konstrukcjonizmu społecznego zalicza się m.in. Karina Knorr-Cetina, Bruno Latour, Steve Woolgar, Barbara Czarniawska, Karl Weick.
Przykłady konstruktów społecznych.
Według konstruktywistów oczywiste kategorie przyrody jak gwiazdy, góry, drzewa, motyle, bakterie czy kwarki są w pewnym sensie stworzone kulturowo, gdyż natura nie istnieje poza doświadczeniem kulturowym, i nie objawia się inaczej jak tylko w wytworach kultury (szczególnie w języku). Zdaniem konstruktywistów wymienione wyżej obiekty nie istnieją więc w ogóle dopóki nie pojawią się na płaszczyźnie kultury (uzna się je za ważne, odpowiednio ponazywa).
Konstruktami ma być więc magia, religia, nauka, instytucje, zwyczaje, płeć (gender), seksualność czy emocje. Według Philippe Ariès konstruktem jest dzieciństwo ("Historia dzieciństwa. Dziecko i rodzina w dawnych czasach"), jak i śmierć (jej wyobrażenia i związane z nią rytuały – praca "Człowiek i śmierć"). Ma nim być też pojęcie narodu, które w ujęciu konstruktywistycznym opisał Benedict Anderson w pracy "Wspólnoty wyobrażone", czy geografie wyobrażone o jakich pisał Edward Said.
Konstruktem ma też być rynek (wymiana rynkowa), choć we współczesnej ekonomii neo-klasycznej uznawany za oczywistość, to z punktu widzenia statystycznie ujmowanych historycznych standardów normalności jawi się raczej jako społeczna patologia. Przed przekształceniem gospodarowania w gospodarkę (i rynek), co opisał w swojej pracy "Wielka transformacja" Karl Polanyi, gospodarowanie wtopione było w całokształt życia społecznego i na przestrzeni wielu epok bardzo mało ludzi było zainteresowanych wymianą handlową.
W ten sam sposób konstruktywiści podchodzą do miłości erotycznej, której korzeni, w swej współczesnej formie obecnej w kulturze zachodu, doszukują się w „wynalazkach” trubadurów z XI, XII i XIII wieku.
We wspomniany tu nurt wpisują się też w zasadzie prace francuskiego filozofa i historyka Michela Foucaulta, który posługując się historycznym studium dyskursu wskazał, że wiele instytucji czy wyobrażeń, które współcześnie uznaje się za oczywiste powstało całkiem niedawno w wyniku przeobrażeń społecznych (chodzi tu między innymi o takie instytucje społeczne jak system więziennictwa, psychiatria czy medycyna).
W świetle wielu prac z zakresu historii społecznej można prześledzić jak formowały się poszczególne konstrukty społeczne i jak doszło do ich reifikacji.
Podejścia rozróżniające konstruktywizm i konstrukcjonizm.
Niektórzy autorzy rozróżniają konstruktywizm społeczny i konstrukcjonizm społeczny. Przy takim rozróżnieniu:
W ujęciu anegdotycznym te różnice są następujące:
Krytyka konstruktywizmu.
Według Grossa i Levitta podejście konstruktywistyczne, zwłaszcza w stosunku do nauki, stanowi zaprzeczenie metody naukowej i służy głównie budowaniu pseudonaukowych teorii, podporządkowanych modom lub chwilowemu interesowi politycznemu i ideologicznemu. Na pseudonaukowość konstrukcjonizmu wskazywał również Alan Sokal, według którego stanowi on porzucenie zdobyczy Oświecenia i pogrążenie się w irracjonalizmie. Jako przykład pseudointelektualnych wywodów, nastawionych wyłącznie na oczarowanie czytelnika Sokal podaje pracę Jacques’a Lacana obszernie czerpiącą z terminologii matematycznej (np. pierwiastka z –1) w sposób całkowicie bezsensowny z punktu widzenia matematyki. Według konstruktywistów takie podejście jest dopuszczalne a Lacan posługuje się symbolami matematycznymi w swoim własnym znaczeniu, nie wyjaśniając jednak celowości takiego zabiegu.

</doc>
<doc id="744154" url="https://pl.wikipedia.org/wiki?curid=744154" title="Rafał Legień">
Rafał Legień

Rafał Legień (ur. 24 października 1969 w Andrychowie) – polski siatkarz występujący na pozycji przyjmującego oraz libero. Wychowanek Beskidu Andrychów.
Kariera.
Przez większość kariery związany był z klubem z Sosnowca Płomień, w jego barwach zdobył mistrzostwo Polski w sezonie 1995/96. Ponadto grał w Legii Warszawa (1998/99–1999/2000), Stolarce Wołomin (2000/01–2001/02), Jastrzębiu Borynii (2002/03; brązowy medal mistrzostw Polski). Od sezonu 2008/09 był zawodnikiem MKS MOS Będzin (od sezonu 2009/10 także jej grającym trenerem). W ciągu 5 lat, wywalczył awans do I ligi oraz zajął w niej 3. miejsce, ponadto dotarł dwukrotnie do ćwierćfinałów Pucharu Polski. Od 2013 trenuje w swoim rodzinnym mieście MKS Andrychów.
27-krotny reprezentant Polski w latach 1996–1997.
Jest ponadto wicemistrzem Polski juniorów, a także brązowym medalistą mistrzostw Polski w siatkówce plażowej.

</doc>
<doc id="744157" url="https://pl.wikipedia.org/wiki?curid=744157" title="Zbieżność według miary">
Zbieżność według miary

Zbieżność ciągu funkcji według (pewnej) miary to rodzaj zbieżności ciągów funkcyjnych rozważany w teorii miary i analizie matematycznej. Pojęcie pojawiło się w sferze zainteresowań matematyków z początkiem XX wieku. W teorii prawdopodobieństwa i statystyce ten rodzaj zbieżności nazywany jest zbieżnością według prawdopodobieństwa lub zbieżnością stochastyczną.
Definicja.
Teoria miary.
Niech formula_1 będzie przestrzenią z miarą oraz formula_2 Mówi się, że ciąg funkcji prawie wszędzie skończonych formula_3 jest zbieżny według miary do funkcji formula_4 gdy:
Teoria prawdopodobieństwa.
Niech formula_6 będzie przestrzenią probabilistyczną.
Niech formula_7 będą zmiennymi losowymi. Ciąg zmiennych losowych formula_8 jest "zbieżny według prawdopodobieństwa (lub zbieżny stochastycznie)" do zmiennej formula_9 jeżeli
Ciąg zmiennych losowych formula_8 nazywamy "stochastycznie zbieżnym do stałej" formula_12 jeżeli
Niech formula_14 będą wektorami losowymi. Ciąg wektorów losowych formula_8 jest zbieżny według prawdopodobieństwa (lub zbieżny stochastycznie) do wektora formula_9 jeżeli
gdzie formula_18 oznacza normę euklidesową w formula_19

</doc>
<doc id="744158" url="https://pl.wikipedia.org/wiki?curid=744158" title="Parafia św. Maksymiliana Kolbego w Brzozowicy Dużej">
Parafia św. Maksymiliana Kolbego w Brzozowicy Dużej

Parafia Świętego Maksymiliana Kolbe w Brzozowicy Dużej – parafia rzymskokatolicka w Brzozowicy Dużej.
Wsie na terenie parafii:
Historia.
Parafia została erygowana w roku 1985. Budynek kościoła parafialnego jest murowany, wybudowany w latach 1983–1984 przez ks. Józefa Huszaluka w stylu współczesnego budownictwa kościelnego.
Duszpasterze.
Proboszcz – ks. mgr Tomasz Małkiński (od 09.11.2020 r.)

</doc>
<doc id="744166" url="https://pl.wikipedia.org/wiki?curid=744166" title="Dworzec autobusowy">
Dworzec autobusowy



</doc>
<doc id="744167" url="https://pl.wikipedia.org/wiki?curid=744167" title="Chrobotek reniferowy">
Chrobotek reniferowy

Chrobotek reniferowy, chrobotka reniferowa ("Cladonia rangiferina" (L.) Weber ex F.H. Wigg.) – gatunek grzybów należący do rodziny chrobotkowatych ("Cladoniaceae"). Ze względu na współżycie z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Cladonia, Cladoniaceae, Lecanorales, Lecanoromycetidae, Lecanoromycetes, Pezizomycotina, Ascomycota, Fungi".
Gatunek ten po raz pierwszy zdiagnozowany został przez Karola Linneusza w 1753 r. jako "Lichen rangiferinus" (porost reniferowy), do rodzaju "Cladonia" w 1780 r. przenieśli go Georg Heinrich Weber i Friedrich Heinrich Wiggers.
Niektóre synonimy naukowe:
Nazwa polska według "Krytycznej listy porostów i grzybów naporostowych Polski". Zarówno gatunkowa nazwa łacińska, jak i polska pochodzą od tego, że porost ten jest jednym z głównych pokarmów reniferów.
Morfologia.
Plecha z glonami protokokkoidalnymi, zróżnicowana na plechę pierwotną i wtórną. Skorupiasta plecha pierwotna zanika bardzo wcześnie. Plecha wtórna to wyrastające z plechy pierwotnej krzaczkowate podecja o wysokości 3–10 cm i grubości 1–2 mm. Podecja są puste w środku, a ich powierzchnia jest pilśniowata o barwie jasnoszarej lub szaropielatej. Kory brak. Podecja rozgałęziają się widełkowato lub 3–4-dzielnie, a ich brunatne zakończenia znajdujące się dość daleko od siebie i są nieco zagięte w jedną stronę. W miejscu rozgałęzień znajduje się otworek. Podecja wyrastają obok siebie, tworząc murawki. Smak gorzki.
Reakcje barwne: podecja K + żółty, Pd+ czerwony.
Owocniki pojawiają się bardzo rzadko na szczytach gałązek. Są to apotecja lecideowe o brązowych tarczkach i średnicy 0,5–1 mm. W jednym worku powstaje po 8 bezbarwnych, jednokomórkowych askospor o rozmiarach 8–15 × 2–3,5 μm. Często natomiast na szczytach gałązek występują brązowe pyknidy.
Wytwarza kwasy porostowe.
Występowanie i siedlisko.
Występuje w Ameryce Północnej, Środkowej i Południowej, Europie, Azji oraz na wielu wyspach. Szczególnie częsty jest na półkuli północnej, północna granica jego zasięgu sięga tutaj po Szetlandy, Grenlandię i północne wybrzeża Ameryki Północnej. W tundrze często zwartymi łanami zarasta duże powierzchnie. W Polsce jest pospolity na obszarze całego kraju. Rośnie na ziemi w miejscach słonecznych, najczęściej na wydmach, wrzosowiskach, oraz w świetlistych lasach sosnowych. Jest gatunkiem charakterystycznym w zespole roślinnym zwanym borem chrobotkowym.
Gatunek od 2004 roku objęty w Polsce ochroną częściową.
Gatunki podobne.
W Polsce występuje kilka podobnych gatunków chrobotków: leśny ("Cladonia arbuscula"), łagodny ("Cladonia mitis"), reniferowy ("Cladonia rangiferina") i najeżony ("Cladonia portentosa"). Wszystkie są pospolite i występują na podobnych siedliskach. Chrobotek reniferowy ma pewne charakterystyczne cechy:
Chrobotek leśny ma łagodny smak, chrobotek najeżony tworzy najczęściej 3-dzielne rozgałęzienia, chrobotek leśny jest żółtoszary lub szarozielony.
Wykorzystanie.
Plecha wtórna chrobotka reniferowego (podecjum) po impregnacji gliceryną jest wykorzystywana w wystroju wnętrz.

</doc>
<doc id="744168" url="https://pl.wikipedia.org/wiki?curid=744168" title="Parafia św. Barbary w Dołdze">
Parafia św. Barbary w Dołdze

Parafia Świętej Barbary w Dołdze – parafia rzymskokatolicka z siedzibą w Dołdze należąca do dekanatu międzyrzeckiego w diecezji siedleckiej. Kościołem parafialnym jest Kościół św. Barbary w Dołdze.
Zasięg parafii.
Do parafii należą wierni z miejscowości: Dołha, Puchacze, Sokule, Surmacze, Szachy.

</doc>
<doc id="744171" url="https://pl.wikipedia.org/wiki?curid=744171" title="Zboczenie nawigacyjne">
Zboczenie nawigacyjne

Zboczenie nawigacyjne - długość łuku równoleżnika na danej szerokości geograficznej zawarta między określonymi dwoma południkami i wyrażona w milach morskich.
Zboczenie możemy obliczyć ze wzoru:
a = Δλ·cosφ
gdzie:
a - zboczenie nawigacyjne
Δλ - różnica długości geograficznej, wyrażona w minutach kątowych
φ - szerokość geograficzna, dla której dokonujemy obliczeń

</doc>
<doc id="744177" url="https://pl.wikipedia.org/wiki?curid=744177" title="Logos (arianizm)">
Logos (arianizm)

Logos – duch Jezusa według teologii braci polskich (tzw. arian).
Według arian Jezus był idealnym człowiekiem, a także nie miał wpływu na wydarzenia przed jego ziemskim narodzeniem.

</doc>
<doc id="744178" url="https://pl.wikipedia.org/wiki?curid=744178" title="Komórki Kupffera">
Komórki Kupffera

Komórki Kupffera, komórki Browicza-Kupffera – osiadłe makrofagi występujące między komórkami śródbłonka, w ścianie naczyń zatokowych wątroby. Są częścią układu siateczkowo-śródbłonkowego, stanowiąc około 15–20% jej komórek.
Po raz pierwszy zostały zaobserwowane w 1876 przez Karla Wilhelma von Kupffera, który nazwał je "Sternzellen" (komórki gwiaździste lub gwiazdowate). Przypuszczał on (błędnie), że są integralną częścią śródbłonka naczyń krwionośnych wątroby. Dopiero w 1898 Tadeusz Browicz prawidłowo zidentyfikował je jako makrofagi.

</doc>
<doc id="744180" url="https://pl.wikipedia.org/wiki?curid=744180" title="Komórka Kupffera">
Komórka Kupffera



</doc>
<doc id="744185" url="https://pl.wikipedia.org/wiki?curid=744185" title="Szczyt Korżeniewskiej">
Szczyt Korżeniewskiej

Szczyt Korżeniewskiej (tadż. қуллаи Корженевская, "kullai Korżeniewskaja", ros. пик Корженевской, "pik Korżeniewskoj") – góra w Tadżykistanie, trzeci pod względem wysokości szczyt w paśmie Pamiru. Został nazwany na cześć Eugenii Korżeniewskiej – żony rosyjskiego geografa Nikołaja L. Korżeniewskiego. Zdobycie szczytu jest wymagane dla uzyskania rosyjskiego wyróżnienia alpinistycznego: Śnieżnej Pantery.
Ściany szczytu mają wysokość 1000 metrów.
Położenie.
Szczyt Korżeniewskiej leży 13 kilometrów na północ od Szczytu Ismaila Samaniego – najwyższej góry Pamiru.
Historia wejść na szczyt.
Pierwsza próba zdobycia została podjęta w 1937 r. przez wyprawę prowadzoną przez D. Guszczina – jednak dotarła ona tylko do niższego wierzchołka znajdującego się na wysokości 6910 m n.p.m.
Pierwszego wejścia na szczyt dokonała w 1953 r. wyprawa radziecka. Na szczyt weszli: A. Ugarow (kierownik wyprawy), B. Dimitriew, A. Goziew, A. Kowyrkow, L. Krasawin, E. Ryspajew, R. Sielidzanow i P. Skorobogatow. Droga zdobywców prowadziła przez lodowce Fortambek i Korżeniewskiej, a następnie północną granią.
Pierwsze wejście zimowe miało miejsce w roku 1986 i zostało dokonane przez liczną radziecką wyprawę.
Wypadki.
W sierpniu 2008 podczas zejścia ze szczytu zaginął polski alpinista Krzysztof Apanasewicz.

</doc>
<doc id="744186" url="https://pl.wikipedia.org/wiki?curid=744186" title="Parafia Niepokalanego Poczęcia Najświętszej Maryi Panny w Kożuszkach">
Parafia Niepokalanego Poczęcia Najświętszej Maryi Panny w Kożuszkach

Parafia Niepokalanego Poczęcia Najświętszej Maryi Panny w Kożuszkach – parafia rzymskokatolicka w dekanacie Międzyrzecz Podlacki, diecezji siedleckiej.
Początkowo Kożuszki należały do parafii św. Mikołaja w Międzyrzecu Podlaskim. Od roku 1883 we wsi istniał kościół filialny. W 1936 roku powstał obecny murowany kościół parafialny, a w 1988 roku została erygowana parafia. Księgi metrykalne obejmują okres od 1937 roku.
Parafia obejmuje tylko Kożuszki i liczy około 300 wiernych.

</doc>
<doc id="744188" url="https://pl.wikipedia.org/wiki?curid=744188" title="Logos">
Logos



</doc>
<doc id="744194" url="https://pl.wikipedia.org/wiki?curid=744194" title="Łacinka ukraińska">
Łacinka ukraińska

Łacinka ukraińska (ukr. українська латинка, transkr. "ukrajinśka łatynka"; українська латиниця, transkr. "ukrajinśka łatynycia") – wariant alfabetu łacińskiego przystosowany do zapisu języka ukraińskiego, opracowany w roku 1859 przez czeskiego slawistę Josefa Jirečka.
Historia.
Użycie alfabetu łacińskiego w dobie ruskiej.
Teksty ruskie drukowane pojawiły się w pierwszej połowie XVI wieku. Zasięg użycia alfabetu łacińskiego w piśmiennictwie ruskim w wiekach XVII i XVIII był dość szeroki na Prawobrzeżu, a teksty drukowane alfabetem łacińskim spotykane były nawet w Charkowie. Niemniej duża część Rusinów, szczególnie związanych z prawosławnymi ośrodkami kulturalnymi, uważała, że z językiem i kulturą ruską nierozerwalnie związana musi być cyrylica.
Propozycja użycia alfabetu łacińskiego w języku ukraińskim.
Z propozycją całkowitego przejścia na alfabet łaciński wystąpił w 1834 Josyp Łozynśkyj, pisząc artykuł "O wprowadzeniu abecadła polskiego do piśmiennictwa ruskiego", oraz opracowując (w rękopisie) w języku polskim gramatykę języka ruskiego. Już wcześnie inni uczeni proponowali przyjęcie alfabetu łacińskiego do piśmiennictwa ukraińskiego m.in. na początku XIX wieku Schlecer w swojej pracy o Nestorze, czy J. Voltigi w "Słowniku języka iliryjskiego, włoskiego i niemieckiego", a w kilka lat po nich także Jernej Kopitar i A. Pachmeier. Gramatyka Łozynskiego została zaaprobowana przez Jerneja Kopitara, jednak zarówno jej pierwsza redakcja jak i druga nie ukazała się drukiem. Powodem tego przy pierwszej próbie wydania było to, że Łozynśkyj zajął się innymi badaniami, natomiast podczas drugiej próby wydania na druk nie zezwolił cenzor lwowski Wenedykt Łewyćkyj. Gramatyka Łozynskiego była jedną z prób rozwiązania problemu polegającego na nieprzystosowaniu cyrylicy cerkiewnosłowiańskiej do języka ukraińskiego, którego rozwój rozpoczął się w XIX wieku na bazie języka ludowego. Mimo że pomysł ten poparli niektórzy działacze ukraińscy, np. Iwan Hołowacki (brat Jakiwa Hołowackiego), to nie zdobył on jednak szerszego uznania. Protestowali przeciw niemu między innymi prekursorzy literatury ukraińskiej – Ruska Trójca (m.in. Markijan Szaszkewycz – "Azbuka i abecadło"), oraz Josyp Łewyćkyj ("Odpowiedź na zadanie o wprowadzeniu abecadła polskiego do piśmiennictwa ruskiego") oraz Denys Zubryćkyj ("Apologia Cyryliki czyli Azbuki ruskiej").
Zainteresowani przyjęciem alfabetu łacińskiego do piśmiennictwa ruskiego byli także działacze polscy. W 1836 ukazał się artykuł Lucjana Siemieńskiego "Literatura krajowa", biorący w obronę pomysł Łozyńskiego.
Projekt Josefa Jirečka.
Najdalej zaawansowana i najbardziej głośna próba przejścia na alfabet łaciński związana jest z projektem czeskiego slawisty Josefa Jirečka, opublikowanym przez austriackie ministerstwo kultu i oświaty w roku 1859. W zamyśle autora latynizacja miała pomóc w tworzeniu języka ukraińskiego jako nowoczesnego języka, dzięki oddzieleniu od archaicznych wpływów cerkiewnosłowiańskich i współczesnych rosyjskich.
Mimo prób Jirečka, nie udało mu się przekonać do tej idei znaczącej części ukraińskiej inteligencji. Podchwycił ją natomiast ówczesny gubernator Galicji, polski arystokrata hr. Agenor Gołuchowski, na którego wniosek minister kultu i oświaty Austrii Leopold Thun powołał komisję do rozpatrzenia sprawy. Projekt Jirečka był oparty na ortografii czeskiej, bez cech właściwych ortografii polskiej, z wyjątkiem zapożyczenia znaków na oznaczenie głosek nieobecnych w języku czeskim (ś, ć, ź, ń). Niemniej samo poparcie Gołuchowskiego dla projektu wystarczyło, aby w skonfliktowanej Galicji Ukraińcy uznali go za kolejną próbę polonizacji, a w najlepszym razie – wyraz czeskiego dążenia do hegemonii wśród Słowian imperium austriackiego. Tym bardziej, że w ówczesnym czasie spora część ukraińskich uczonych należała do zwolenników moskalofilstwa, a więc zacieśnienia związków z kulturą rosyjską. Protesty wsparli też inni slawiści z Austrii, m.in. Pavel Jozef Šafárik i Franc Miklošič.
Fala protestów była wyjątkowo silna (tzw. wojna ortograficzna, ukr. азбучна війна), a komisja ministerialna stosunkiem głosów 7:2 przy 2 wstrzymujących się zaopiniowała projekt negatywnie. W wyniku tego austriackie ministerstwo zrezygnowało z dalszego promowania łacinki, ograniczając się do reformy cyrylicy (również oprotestowanej i ostatecznie skasowanej w 1861 r.)
Oprócz Łozynskiego, łacinkę poparł również greckokatolicki metropolita Lwowa Spirydion Litwinowicz. Pomysł Jirečka znalazł pewne poparcie również w rosyjskiej części Ukrainy, gdzie dostrzegano jego potencjał dla ograniczenia wpływów rosyjskich. Np. Mychajło Drahomanow posługiwał się łacinką, a nawet wydał łacińską wersję "Kobziarza" Tarasa Szewczenki. Należy zwrócić uwagę, że drahomanówka – opracowana przez Drahomanowa reforma cyrylicy – pozwalała na przechodzenie z jednego systemu na drugi przez prostą zamianę znaków jeden do jednego.
Czasy radzieckie.
W czasie Ukraińskiej SRR w latach 1920, żywe były dyskusje na temat reformy ortografii. Powrócił w nich pomysł wprowadzenia alfabetu łacińskiego.
Współczesność.
Od czasu uzyskania niepodległości na Ukrainie (szczególnie zachodniej) pojawiają się propozycje przejścia z cyrylicy na łacinkę. Zwolennikiem tej zmiany jest m.in. historyk Jarosław Hrycak. Dotychczas propozycja ta jest dyskutowana wyłącznie w kręgach inteligencji i nie znajduje szerokiego poparcia społecznego. Niemniej poprzez fora internetowe zaczęła ona przenikać z trudno dostępnych czasopism do obiegu powszechnego.
Zwolennicy łacinki wskazują zwykle na przykład Serbii, w której równoległe funkcjonowanie dwóch alfabetów nie doprowadziło do upadku języka i kultury ani też zaniku samej cyrylicy, za to ułatwia Serbom kontakty z kulturą zachodnią. Wskazuje się również, że szereg dawnych republik radzieckich z sukcesem powrócił do alfabetu łacińskiego (Azerbejdżan, Mołdawia, Turkmenistan, Uzbekistan). Z kolei przeciwnicy odwołują się do argumentu o „tysiącletnim dziedzictwie kulturowym” oraz uważają, że taka rozbieżność między rosyjskim a ukraińskim systemem pisowni doprowadziłaby do ostatecznej klęski w zakresie wprowadzenia ukraińskiego w zrusyfikowanych regionach kraju (przy czym zwolennicy uważają, że skutek wprowadzenia takiej rozbieżności byłby dokładnie odwrotny, a ponadto zanikłyby współczesne rusycyzmy w wymowie).
Alfabet.
W poniższej tabeli porównano łacinkę ze współczesnym cyrylickim alfabetem ukraińskim oraz drahomanówką i współczesną ukraińską transkrypcją urzędową opracowaną na bazie alfabetu angielskiego. Uwzględniono również wieloznaki wspólne dla łacinki i współczesnej cyrylicy. Warto zwrócić uwagę na liczbę przypadków specjalnych w obecnej pisowni i praktyczny ich brak w łacince i drahomanówce.
W dodatkowej tabeli niżej umieszczono litery cyrylicy niemające jednoliterowych odpowiedników w łacince.
Przykłady.
"Testament".
"Testament" Tarasa Szewczenki zapisany łacinką, drahomanówką, cyrylicą i w transkrypcji oficjalnej.
Fragment Iwana Franki.
Fragment wiersza, którego rękopis umieszczono na banknocie ukraińskim nominału 20 hrywien – w oryginale zapisany drahomanówką.

</doc>
<doc id="744200" url="https://pl.wikipedia.org/wiki?curid=744200" title="Murcja (prowincja)">
Murcja (prowincja)



</doc>
<doc id="744206" url="https://pl.wikipedia.org/wiki?curid=744206" title="Cymbergaj szóstkowy">
Cymbergaj szóstkowy



</doc>
<doc id="744216" url="https://pl.wikipedia.org/wiki?curid=744216" title="Warunek Cauchy’ego według miary">
Warunek Cauchy’ego według miary

Warunek Cauchy’ego według miary – przeniesienie pojęcia warunku Cauchy’ego na ciągi funkcji mierzalnych.
Definicja.
Niech formula_1 będzie przestrzenią z miarą, dalej niech formula_2 i formula_3 będzie ciągiem funkcji mierzalnych (prawie wszędzie skończonych) formula_4
Mówimy, że ciąg formula_3 spełnia warunek Cauchy’ego według miary formula_6 (na zbiorze formula_7) wtedy i tylko wtedy, gdy

</doc>
<doc id="744217" url="https://pl.wikipedia.org/wiki?curid=744217" title="DW289">
DW289



</doc>
<doc id="744219" url="https://pl.wikipedia.org/wiki?curid=744219" title="DW723">
DW723



</doc>
<doc id="744220" url="https://pl.wikipedia.org/wiki?curid=744220" title="DW728">
DW728



</doc>
<doc id="744221" url="https://pl.wikipedia.org/wiki?curid=744221" title="DW742">
DW742



</doc>
<doc id="744222" url="https://pl.wikipedia.org/wiki?curid=744222" title="DW749">
DW749



</doc>
<doc id="744225" url="https://pl.wikipedia.org/wiki?curid=744225" title="DW754">
DW754



</doc>
<doc id="744226" url="https://pl.wikipedia.org/wiki?curid=744226" title="DW746">
DW746



</doc>
<doc id="744227" url="https://pl.wikipedia.org/wiki?curid=744227" title="DW766">
DW766



</doc>
<doc id="744228" url="https://pl.wikipedia.org/wiki?curid=744228" title="DW758">
DW758



</doc>
<doc id="744229" url="https://pl.wikipedia.org/wiki?curid=744229" title="DW759">
DW759



</doc>
<doc id="744230" url="https://pl.wikipedia.org/wiki?curid=744230" title="DW763">
DW763



</doc>
<doc id="744231" url="https://pl.wikipedia.org/wiki?curid=744231" title="DW764">
DW764



</doc>
<doc id="744232" url="https://pl.wikipedia.org/wiki?curid=744232" title="Apple Mac">
Apple Mac



</doc>
<doc id="744233" url="https://pl.wikipedia.org/wiki?curid=744233" title="DW767">
DW767



</doc>
<doc id="744234" url="https://pl.wikipedia.org/wiki?curid=744234" title="DW768">
DW768



</doc>
<doc id="744235" url="https://pl.wikipedia.org/wiki?curid=744235" title="DW770">
DW770



</doc>
<doc id="744236" url="https://pl.wikipedia.org/wiki?curid=744236" title="DW771">
DW771



</doc>
<doc id="744237" url="https://pl.wikipedia.org/wiki?curid=744237" title="DW776">
DW776



</doc>
<doc id="744238" url="https://pl.wikipedia.org/wiki?curid=744238" title="DW783">
DW783



</doc>
<doc id="744239" url="https://pl.wikipedia.org/wiki?curid=744239" title="DW785">
DW785



</doc>
<doc id="744240" url="https://pl.wikipedia.org/wiki?curid=744240" title="DW786">
DW786



</doc>
<doc id="744241" url="https://pl.wikipedia.org/wiki?curid=744241" title="DW795">
DW795



</doc>
<doc id="744244" url="https://pl.wikipedia.org/wiki?curid=744244" title="Władimir Worobjow (naukowiec)">
Władimir Worobjow (naukowiec)

Władimir Pietrowicz Worobjow (ros. Владимир Петрович Воробьёв, ur. 28 czerwca 1876 w Odessie, zm. 31 października 1937 w Charkowie) – radziecki anatom. W 1924 wraz z biochemikiem prof. B.I. Zbarskim dokonał mumifikacji ciała Lenina, pomimo sprzeciwu jego rodziny. Inicjatywa ta wyszła od Biura Politycznego RKP(b).

</doc>
<doc id="744245" url="https://pl.wikipedia.org/wiki?curid=744245" title="DW872">
DW872



</doc>
<doc id="744247" url="https://pl.wikipedia.org/wiki?curid=744247" title="Thomas Killigrew">
Thomas Killigrew

Tomasz Killigrew (ur. 7 lutego 1612, zm. 19 marca 1683 w Whitehall) – angielski dramatopisarz, właściciel Theatre Royal przy Drury Lane, założyciel King's Company.

</doc>
<doc id="744251" url="https://pl.wikipedia.org/wiki?curid=744251" title="Młynne (Ochotnica Dolna)">
Młynne (Ochotnica Dolna)

Młynne – przysiółek wsi Ochotnica Dolna w Polsce, położone w województwie małopolskim, w powiecie nowotarskim, w gminie Ochotnica Dolna.
Młynne jest siedzibą sołectwa obejmującego osiedla: Brzeźnie, Soski, Krzyśki, Błachuty, Golce, Tomaśki, Szlagówka, Gołdyny, Homówka, Niżny Gronik, Barnasie, Folwark, Piszczki, Jagieły, Chrobaki, Kotelniki, Wyżni Gronik, Wierch Młynne.
W latach 1975–1998 miejscowość administracyjnie należała do województwa nowosądeckiego.
W Młynnem znajduje się Niepubliczna Szkoła Podstawowa im. Bohaterów Krwawej Wigilii oraz Niepubliczne Przedszkole oraz kaplica dojazdowa pod wezwaniem Matki Boskiej Częstochowskiej w stylu regionalnym.
Położenie.
Przysiółek Młynne położony jest u południowo-wschodnich podnóży Gorca (1228 m), w dolinie potoku Młynne. Zabudowania i pola uprawne Młynnego zajmują nie tylko dno doliny, ale także jej zbocza, na dwóch grzbietach odchodzących od Gorca. Orograficznie prawy (południowo-wschodni) grzbiet to Strzelowskie. Dużo dłuższy grzbiet lewy biegnie od Gorca przez Wierch Bystrzaniec (1133 m), Wierch Lelonek (955 m), przełęcz Wierchmłynne (732 m), Żdżar (821m), Koń (812 m) i Goły Wierch (781 m) do doliny Ochotnicy. Zwarta zabudowa na stokach tych gór dochodzi do wysokości 750 m, ale jeszcze wyżej występują pojedyncze domy i szałasy.
Historia.
W osiedlu Brzeźnie znajduje się kapliczka na pamiątkę wydarzeń z okresu II wojny światowej tzw. Krwawej Wigilii. 23 grudnia 1944 roku hitlerowcy spacyfikowali część wsi paląc domostwa i zabijając 56 osób.

</doc>
<doc id="744252" url="https://pl.wikipedia.org/wiki?curid=744252" title="Młynne">
Młynne



</doc>
<doc id="744253" url="https://pl.wikipedia.org/wiki?curid=744253" title="Rejtan (herb szlachecki)">
Rejtan (herb szlachecki)

Rejtan ("Reyten, Reithein, Reuten") – herb szlachecki.
Opis herbu.
W polu czerwonym – na siwym koniu jeździec zbrojny z kopią naprzód wymierzoną. Nad hełmem w koronie – pół rycerza zbrojnego z kopią na dół żeleźcem w prawej, z lewą na biodrze opartą. Labry czerwone podbite srebrem.
Herbowni.
Reytan (Rejtan), Reyten, Rój, Roj

</doc>
<doc id="744258" url="https://pl.wikipedia.org/wiki?curid=744258" title="Święto Niepodległości">
Święto Niepodległości



</doc>
<doc id="744265" url="https://pl.wikipedia.org/wiki?curid=744265" title="Twierdzenie Riesza (teoria miary)">
Twierdzenie Riesza (teoria miary)

Twierdzenie Riesza – twierdzenie teorii miary mówiące, że
Wynik ten uzyskał jako pierwszy węgierski matematyk Frigyes Riesz. Bezpośrednim wnioskiem z tego twierdzenia jest, że

</doc>
<doc id="744267" url="https://pl.wikipedia.org/wiki?curid=744267" title="Grundarfjörður">
Grundarfjörður

Grundarfjörður – miejscowość w zachodniej Islandii, na północnym wybrzeżu półwyspu Snæfellsnes, nad zatoką Grundarfjörður (część zatoki Breiðafjörður). Na początku 2018 roku zamieszkiwało je 834 osoby. Przez miasto przebiega droga nr 54 łącząca Ólafsvík (gmina Snæfellsbær) ze Stykkishólmur.
Na zachód od miejscowości znajduje się charakterystyczna góra Kirkjufell oraz wodospady Kirkjufossar.

</doc>
<doc id="744272" url="https://pl.wikipedia.org/wiki?curid=744272" title="I liga urugwajska w piłce nożnej (1997)">
I liga urugwajska w piłce nożnej (1997)

Mistrzostwa Urugwaju w roku 1997 podzielone zostały na dwa turnieje - Apertura i Clausura. Mistrz turnieju Apertura zmierzył się z najlepszym klubem w tabeli całorocznej, a zwycięzca tego pojedynku awansował do finału, w którym o tytuł mistrz Urugwaju stoczył pojedynek z mistrzem turnieju Clausura. Zwycięzca finału został mistrzem Urugwaju, a przegrany - wicemistrzem. Na koniec sezonu rozegrany został turniej Liguilla Pre-Libertadores, który wyłonił kluby mające reprezentować Urugwaj w Copa Libertadores 1998 i Copa Mercosur 1998, a także klub mający wystąpić w Copa CONMEBOL 1998.
Tabela całoroczna 1997.
Bezpośrednio do drugiej ligi spadły Racing Montevideo i Danubio FC. Na ich miejsce awansowały dwa najlepsze kluby drugoligowe CA Bella Vista i Villa Española Montevideo. Rentistas Montevideo rozegrał baraż z trzecim zespołem z drugiej ligi Progreso Montevideo.
Baraż o utrzymanie się w pierwszej lidze
Rentistas Montevideo pozostał w pierwszej lidze, a Progreso Montevideo w drugiej.
Campeonato Uruguay 1997.
1/2 finału.
O awans do decydującej gry o tytuł mistrza Urugwaju zmierzył się najlepszy klub z tabeli całorocznej CA Peñarol z mistrzem turnieju Apertura Club Nacional de Football. Zwycięzca tego pojedynku miał prawo zmierzyć się z mistrzem turnieju Clausura o tytuł mistrza Urugwaju.
Finał.
Mistrzem Urugwaju w roku 1997 został CA Peñarol, natomiast wicemistrzem - Defensor Sporting.
Liguilla Pre-Libertadores 1997.
Tabele.
Grupa A
Grupa B
Finał.
CA Peñarol i Club Nacional de Football zakwalifikowały się do Copa Libertadores 1998 i Copa Mercosur 1998. Huracán Buceo Montevideo zakwalifikował się do Copa CONMEBOL 1998.

</doc>
<doc id="744273" url="https://pl.wikipedia.org/wiki?curid=744273" title="Péter Pázmány">
Péter Pázmány

Péter Pázmány (ur. 4 października 1570 w Nagyvárad (ob. Oradea), zm. 19 marca 1637 w Pozsony (ob. Bratysława) – węgierski duchowny katolicki, arcybiskup metropolita ostrzyhomski, prymas Węgier i kardynał; kontrreformator, teolog i filozof. Początkowo przebywał w Krakowie, następnie uczył się w Wiedniu i studiował teologię w Rzymie.
Życiorys.
W 1635 założył w Nagyszombat (obecnie Trnawa) katolicką uczelnię, z której później powstał Uniwersytet im. Loránda Eötvösa w Budapeszcie. W latach 1921–1950 uczelnia nosiła jego imię. W 1950 został od niej odłączony Wydział Teologii, z którego powstał Katolicki Uniwersytet Pétera Pázmánya.
Pázmány podjął pierwsze starania o beatyfikację męczenników koszyckich. Polecił on swemu wikariuszowi, biskupowi Waradynu Emerykowi Lósyemu zebranie świadków i spisanie od nich świadectw pod przysięgą. Po zebraniu zeznań od świadków w informacyjnym procesie przedwstępnym stwierdzono, iż męczennicy ponieśli śmierć wyłącznie w wyniku wyznawania wiary katolickiej. W listach z września 1628 roku arcybiskup Pázmány poinformował papieża Urbana VIII o coraz szerszym kulcie oddawanym trzem duchownym i poprosił o beatyfikację.

</doc>
<doc id="744274" url="https://pl.wikipedia.org/wiki?curid=744274" title="Vopnafjörður (miasto)">
Vopnafjörður (miasto)

Vopnafjörður – miasto w północno-wschodniej Islandii, leżące nad fiordem o tej samej nazwie, na niewielkim półwyspie wcinającym się w zatokę i oddzielającym od niej zatokę o charakterze laguny. Siedziba gminy Vopnafjarðarhreppur. W 2015 osada liczyła 528 mieszkańców, w 2018 - 526 mieszkańców. W pobliżu miasta znajduje się port lotniczy Vopnafjörður.

</doc>
<doc id="744276" url="https://pl.wikipedia.org/wiki?curid=744276" title="Kilopaskal">
Kilopaskal



</doc>
<doc id="744277" url="https://pl.wikipedia.org/wiki?curid=744277" title="Peter Pazmany">
Peter Pazmany



</doc>
<doc id="744279" url="https://pl.wikipedia.org/wiki?curid=744279" title="Jacob van Ruisdael">
Jacob van Ruisdael

Jacob Izaakszoon van Ruisdael lub Ruysdael (ur. ok. 1628 w Haarlemie, zm. 14 marca 1682 tamże) – holenderski malarz, pejzażysta i grafik.
Życiorys.
Nazwisko rodzinne brzmiało Gooyer, ale bracia Salomon i Isaack (stryj i ojciec Jacoba) zmienili je na Ruisdael („szumiąca kaskada”), od nazwy pobliskiego zamku. Po śmierci pierwszej żony Isaack van Ruisdael poślubił w roku 1628 Maycken Cornelis. Jacob już jako chłopiec nie zastanawiał się długo nad wyborem zawodu – chciał być malarzem, jak ojciec i stryj. To od nich pobierał pierwsze lekcje. O malarstwie ojca, Isaacka, niewiele wiadomo. Zajmował się on oprawianiem obrazów i handlem sztuką, oraz projektowaniem motywów na tkaninach ozdobnych.
W roku 1648 Jacob został przyjęty do haarlemskiego cechu świętego Łukasza. Po 1650 roku wyjechał na studia do wschodniej Holandii i Nadrenii. Opuścił gminę mennonicką i 14 czerwca 1657 roku przyjął chrzest w kościele reformowanym w Ankeveen. „Sądzić [...] wolno, że Ruisdael, przechodząc do Kościoła reformowanego, nie popełnił apostazji i raczej – po przeniesieniu się z Haarlemu do Amsterdamu – zmienił tylko członkostwo grupy społeczno-religijnej”. Razem z przyjacielem Claesem Berchem podróżował po Holandii, po czym zamieszkał na stałe w Amsterdamie i w roku 1659 został obywatelem tego miasta. Otworzył pracownię, w której kształcił się między innymi Hobbema. Obrazy Ruisdaela sprzedawały się bardzo dobrze, malarz uzbierał mały kapitał i prowadził dostatni, wygodny tryb życia holenderskiego mieszczanina.
W roku 1676 artysta ukończył studia medyczne na uniwersytecie w Caen i uzyskał tytuł doktora medycyny. Pracował jako lekarz w Haarlemie.
Był samotnikiem niedbającym o sukcesy, człowiekiem głęboko religijnym o naturze kontemplacyjnej. Pozostał kawalerem i zachował bliski kontakt z ojcem, który pod koniec życia pozostawał pod jego opieką. Mimo talentu i dobrego zawodu Jacob zmarł w nędzy w haarlemskim szpitalu 14 marca 1682 roku.
Twórczość.
Uznawany jest on za jednego z najwybitniejszych pejzażystów holenderskich. Malował przeważnie lasy, wodospady, rzadziej widoki morskie, równiny, krajobrazy zimowe lub widoki miast. Cechą charakterystyczną dla tego malarza jest dominacja drzew w ujęciu dramatycznym. Był malarzem o wyraźnych tendencjach moralizatorskich i symbolizujących, był być może ostatnim przed romantykami malarzem krajobrazów, dla którego natura miała sens symboliczny.
W jego pierwszych pracach widać było wpływ stylu stryja oraz Cornelisa Vrooma, np. "Pejzaż wydm", 1646 (Ermitaż, St. Petersburg). Podczas pobytu w Amsterdamie zapoznał się ze sztuką Rembrandta, która wywarła duży wpływ na jego twórczość. Wielkie wrażenie wywarły na niego również prace Philipa Könincka, pod wpływem których tworzył rozległe panoramy pod szerokim niebem, widziane z najwyższego punktu, np. "Wiatrak w Wijk koło Duurstede", 1670 (Rijksmuseum, Amsterdam). Równocześnie wiele uwagi poświęcał motywowi spienionego potoku górskiego w ciemnych lasach, do czego inspirowały go dzieła Allarta van Everdingena; przypuszcza się, że swoich górskich widoków nie doświadczył nigdy osobiście. W latach 60. malował wiele scen zimowych o posępnym nastroju, np. "Pejzaż zimowy", 1661 (Gemaldgalerie, Berlin).
Jego pejzaże nie ukazywały konkretnych fragmentów natury („Nigdy nie jest to natura widziana obiektywnie, nie jest to inwentaryzacja rzeczywistości.”), bardziej bywały one odzwierciedleniem stanu ducha, obiektem medytacji. "Cmentarz żydowski" jest na przykład połączeniem motywu cmentarza żydowskiego w Amsterdamie z ruinami kościoła w Brederode w całości symbolizującym znikomość ludzkiego życia i wysiłków. W obrazie "Krzak" artysta ukazał jedynie krzew szarpany na wydmie wichurą, ale wczepiony korzeniami w jałową glebę. Szczególnie ostatnie dzieła malarze wieńczą jego widoczną i wcześniej skłonność do ekspresyjnego heroizowania topografii.
Kolejność prac wykonywanych w ostatniej fazie twórczości nie jest znana, gdyż po 1663 roku artysta zaprzestał datowania obrazów.

</doc>
<doc id="744280" url="https://pl.wikipedia.org/wiki?curid=744280" title="Grundarfjordur">
Grundarfjordur



</doc>
<doc id="744281" url="https://pl.wikipedia.org/wiki?curid=744281" title="Kościół św. Józefa Oblubieńca Najświętszej Marii Panny w Międzyrzecu Podlaskim">
Kościół św. Józefa Oblubieńca Najświętszej Marii Panny w Międzyrzecu Podlaskim

Kościół św. Józefa Oblubieńca Najświętszej Marii Panny – kościół parafialny w Międzyrzecu Podlaskim należący do dekanatu międzyrzeckiego.
Historia.
Na miejscu obecnego kościoła św. Józefa w 1564 roku została wzniesiona z fundacji Zofii i Jana Daniłowiczów cerkiew prawosławna, która być może stanęła na miejscu starszej świątyni. 
Obecnie istniejący budynek powstał w latach 1782-84 w stylu barokowym z funduszy Augusta Czartoryskiego jako cerkiew unicka pod wezwaniem św. Mikołaja. W 1845, po pożarze, miał miejsce remont obiektu, po którym wstawiono do niego organy.
W 1875, wskutek likwidacji unickiej diecezji chełmskiej, obiekt przeszedł w ręce nowo erygowanej parafii prawosławnej. W 1899 wzniesiono przy nim bramę-dzwonnicę, zaś w 1912 wyremontowano. Kościół łaciński przejął cerkiew św. Mikołaja po odzyskaniu przez Polskę niepodległości; w 1921 świątynia należała już do parafii katolickiej i nosiła wezwanie św. Józefa, zaś w 1923 została rozbudowana.

</doc>
<doc id="744283" url="https://pl.wikipedia.org/wiki?curid=744283" title="Prowincje Hiszpanii">
Prowincje Hiszpanii

Prowincja (hiszp. "provincia") jest w Hiszpanii podstawową jednostką podziału administracyjnego wyższego rzędu. Liczba prowincji wynosi obecnie 50.
Prowincje są jednocześnie okręgami wyborczymi i strefami numeracyjnymi, a przypisany im numer jest częścią kodu pocztowego. Mają też charakter odniesień geograficznych.
Prowincje łączą się w związki zwane wspólnotami autonomicznymi. Przy tym 7 wspólnot autonomicznych składa się z jednej tylko prowincji: Asturia, Baleary, Kantabria, La Rioja, Madryt, Murcja i Nawarra.
Większość prowincji nosi taką samą nazwę, jak ich stolica. Wyjątkami są: Álava/Araba, Asturia, Vizcaya, Kantabria, Guipúzcoa, Baleary, La Rioja i Nawarra. Dodatkowo, dwa miasta będące stolicami wspólnot autonomicznych nie są stolicami prowincji: Mérida w Estremadurze i Santiago de Compostela w Galicji.

</doc>
<doc id="744285" url="https://pl.wikipedia.org/wiki?curid=744285" title="Saltsjöbaden">
Saltsjöbaden

Saltsjöbaden – miejscowość w szwedzkiej gminie Nacka, w regionie Sztokholm, na południowy wschód od Sztokholmu, położone u wybrzeża Morza Bałtyckiego.
Szybki rozwój Saltsjöbaden nastąpił pod koniec XIX wieku, po wybudowaniu połączenia kolejowego ze Sztokholmem (stacja końcowa Saltsjöbanan). W roku 1908 Saltsjöbaden stało się odrębnym magistratem, włączonym w roku 1971 do gminy Nacka.
W Saltsjöbaden znajdują się luksusowe hotele oraz sanatorium. W latach 1931-2001 funkcjonowało tu sztokholmskie obserwatorium astronomiczne, w którym w roku 2000 odkryto planetoidę (36614) Saltis.
W świecie szachowym nazwa miejscowości stała się słynna w 1948 r. z powodu rozegrania tu pierwszego turnieju międzystrefowego, w którym zwyciężył Dawid Bronstein. Drugi turniej tej samej rangi został rozegrany w Saltsjöbaden w 1952 r., a jego zwycięzcą został Aleksandr Kotow.
W roku 2000 Saltsjöbaden liczyło 8606 mieszkańców i zajmowało powierzchnię 5,38 km².

</doc>
<doc id="744286" url="https://pl.wikipedia.org/wiki?curid=744286" title="Saltsjobaden">
Saltsjobaden



</doc>
<doc id="744287" url="https://pl.wikipedia.org/wiki?curid=744287" title="Kościół Świętych Apostołów Piotra i Pawła w Międzyrzecu Podlaskim">
Kościół Świętych Apostołów Piotra i Pawła w Międzyrzecu Podlaskim

Kościół pod wezwaniem Świętych Apostołów Piotra i Pawła w Międzyrzecu Podlaskim – kościół parafialny parafii Świętych Apostołów Piotra i Pawła w Międzyrzecu Podlaskim.
Kościół murowany wzniesiony w latach 1772-74 z fundacji księcia Augusta Czartoryskiego. Pierwotnie była to cerkiew unicka. Po kasacie unickiej diecezji chełmskiej została zaadaptowana na cerkiew prawosławną, a w roku 1921 obiekt został zrewindykowany na rzecz Kościoła rzymskokatolickiego jako kościół rektorski. Budowla w stylu barokowo-klasycystycznym.
Parafia erygowana została w roku 1994. Na plebanii odbywają się lekcje religii dla uczniów międzyrzeckiego Liceum Ogólnokształcącego im. gen. Władysława Sikorskiego.

</doc>
<doc id="744290" url="https://pl.wikipedia.org/wiki?curid=744290" title="Lake and Flames">
Lake and Flames



</doc>
<doc id="744291" url="https://pl.wikipedia.org/wiki?curid=744291" title="Lake And Flames">
Lake And Flames



</doc>
<doc id="744296" url="https://pl.wikipedia.org/wiki?curid=744296" title="BMW E38">
BMW E38



</doc>
<doc id="744297" url="https://pl.wikipedia.org/wiki?curid=744297" title="Wasilij Surikow">
Wasilij Surikow

Wasilij Iwanowicz Surikow (, ur. w Krasnojarsku, zm. w Moskwie) – rosyjski malarz, mistrz obrazów historycznych.
Życiorys.
Rodzina.
Surikow urodził się 12(24) stycznia 1848 r. w Krasnojarsku, wywodził się z rodu Kozaków, którzy wyemigrowali na Syberię znad rzeki Don, wraz z Jermakiem w XVI w. Ochrzczony 13 stycznia w Kościele Wszystkich Świętych. Dziadek – Wasilij Iwanowicz Surikow (zmarł w 1854 r.), cioteczny brat dziadka – Aleksander Stiepanowicz Surikow (1794 – 1854), był przywódcą Jenisejskiego Pułku Kozackiego, posiadał wielką siłę. Pewnego razu od brzegu odpłynęła kozacka tratwa, przywódca rzucił się w wodę, chwycił linę i wyciągnął tratwę na brzeg. Na jego cześć została nazwana wyspa na Jeniseju. Dziadek Wasilij Iwanowicz Togroszyn był dowódcą wojsk w Turuchańsku. Ojciec – Iwan Wasiliewicz Surikow był urzędnikiem. Matka – Praskowia Fiodorowna Togroszyna – ur. 14. października 1818 r. w kozackiej miejscowości Togroszyno – pod Krasnojarskiem (dzisiejsza nazwa- Tograszyno). W 1854 r. Córka Surikowa, Olga, wyszła za mąż za artystę – Piotra Piotrowicza Konczalowski Konczalowskiego. Jego wnuczka Natalia Konczalowska była pisarką – wśród jej prac – biografia dziadka „Bezcenny Dar”. Jej dzieci – prawnuki Surikowa: Nikita Michałkow i Andriej Konczalowski. Prawnuczka – Olga Siemionowa.
Lata młodzieńcze.
W Krasnojarsku.
W wieku ośmiu lat Surikow przyjeżdża do Suchego Buzimu i kończy dwie klasy szkoły parafialnej przy Cerkwi; w 1858 r. rozpoczyna naukę w gimnazjum. Jego rodzice postanawiają zostać w Suchym Buzimie. W 1859 umiera na gruźlicę ojciec Wasilija Iwanowicza. Matka wraz z dziećmi wraca do Krasnojarska. Nie mają wystarczającej ilości pieniędzy – rodzina oddaje drugie piętro swojego domu pod wynajem. Wasilij Iwanowicz zaczął malować we wczesnym dzieciństwie. Pierwszym jego nauczycielem był Nikołaj Wasiljewicz Grebniew. Najwcześniej datowanym dziełem Surikowa jest akwarela „Tratwy na Jeniseju” z 1862 roku. (znajduje się w muzeum – Dworku, W.I. Surikowa w Krasnojarsku). Po ukończeniu nauki w gimnazjum, Surikow zostaje skrybą w administracji gubernialnej – w rodzinie nie było pieniędzy na kontynuowanie nauki. W czasie kiedy Surikow pracował w administracji gubernialnej, jego szkice zobaczył gubernator jenisejski P.N Zamiatnin. Gubernator znalazł mecenasa – krasnojarskiego kapitalistę P.I. Kuzniecowa. Piotr Iwanowicz opłacił naukę Wasilija Surikowa w Akademii Sztuk Pięknych.
W Petersburgu.
11 grudnia 1868 r. Surikow wraz z obozem Piotra Iwanowicza Kuzniecowa wyjechał z Krasnojarska do Petersburga. Surikow nie dostał się do Akademii i na przełomie maja i czerwca 1869 r. uczył się w Petersburskiej Szkole Malarskiej. Jesienią 1869 r. Wasilij Iwanowicz zdał egzaminy, został wolnym słuchaczem Akademii Sztuki, a po roku został przyjęty.
Od 1869 do 1875 roku Surikow uczył się w petersburskiej Akademii Sztuki u P.P. Czistiakowa. W trakcie nauki Surikow otrzymał za swoje prace cztery srebrne medale i kilka nagród pieniężnych. Większą uwagę poświęcał kompozycji, przez co otrzymał przezwisko „Kompozytor”. Pierwszą samodzielną pracą Surikowa był „Obraz pomnika Piotra I na Placu Senackim w Petersburgu”. Latem 1873 roku Surikow przyjechał do Krasnojarska, jakiś czas mieszkał w Chakasji – złotych kopalniach Kuzniecowa. W 1874 r. Surikow podarował Kuzniecowowi swój obraz „Miłosierny samarytanin”, za który otrzymał złoty medal. 4 listopada 1875 roku Wasilij Iwanowicz ukończył Akademię z tytułem akademickiego artysty pierwszego stopnia.
W Moskwie.
Wasilij Iwanowicz otrzymał zamówienie na stworzenie czterech fresków na temat soborów ekumenicznych w Soborze Chrystusa Zbawiciela. Surikow zaczął pracę nad freskami w Petersburgu, a w 1877 roku przeprowadził się do Moskwy. W Moskwie nie miał własnego mieszkania, mieszkał w wynajmowanych pokojach i hotelach, marzył, aby wrócić do Krasnojarska. Często tam jeździł i spędzał tam lato. 25 stycznia 1878 r. Surikow ożenił się z Elizabeth Charais. (1858-1888) (w różnych źródłach, nazwisko pisane jest inaczej). Jej matka, Maria Aleksandrowna Charais była spokrewniona z dekabrystą Piotrem Swistunowem. Surikow i Charais mieli dwie córki: Olgę i Elenę.
Najważniejsze obrazy.
„Poranek przed straceniem strzelców” ("Утро стрелецкой казни").
W 1878 roku Wasilij Iwanowicz zaczął pracę nad obrazem „Poranek przed straceniem strzelców”. Obraz został ukończony w 1881 roku. W tym samym roku Surikow został członkiem Towarzystwa Pieriedwiżników.
„Mienszykow w Bieriozowie” ("Меншиков в Березове").
P.M Tretiakow w 1883 roku nabył obraz Surikowa „Mienszykow w Bieriozowie”. Artysta zarobił pieniądze, aby wyjechać za granicę. Przebywał w Niemczech, Włoszech, Francji, Austrii. Poznał kolekcję dreźnieńskiej galerii oraz zbiory zgromadzone w Luwrze.
„Bojarynia Morozowa" ("Боярыня Морозова").
W 1881 roku Surikow stworzył pierwszy szkic „Bojaryni Morozowej”, a w 1884 roku, zaczął pracę nad obrazem. O Bojaryni Morozowej, Wasilij Iwanowicz usłyszał od swojej ciotki Olgi Matwiejewny Durandiny, z którą mieszkał w Krasnojarsku podczas nauki w gimnazjum. Przez długie lata Surikow nie mógł znaleźć odpowiednika dla Bojaryni. Prototypem Morozowej była ciocia Surikowa – Awdotia Wasiliewna Togroszyna. Jej mąż, Stiepan Fiodorowicz, przedstawiony na obrazie „Poranek przed straceniem strzelców” jako strzelec z czarną brodą. „Bojarynia Morozowa” została wystawiona na XV wystawie pieriedwiżników w 1887 roku. Surikow latem wyjeżdża do Krasnojarska. 8 sierpnia 1887 roku artysta zaobserwował pełne zaćmienie słońca, którego szkic namalował i który znajduje się w Galerii Twerskiej. W 1887 roku Wasilij Iwanowicz rozpoczyna pracę nad nowym gatunkiem – portretem. Jednym z pierwszych był portret matki (1887 r.). Portret „Mój brat” prawdopodobnie został namalowany w tym samym roku.
„Zdobycie Syberii przez Jermaka” ("Покорение Сибири Ермаком").
W czasie podróży na Syberię, Surikow studiował życie i byt miejscowych narodów. W 1891 roku zaczął pracę nad obrazem „Zdobycie Syberii przez Jermaka”. Części swojego obrazu Surikow malował na rzece Ob. Latem 1892 r. Wasilij Iwanowicz mieszkał w złotych kopalniach I.P. Kuzniecowa w Chakasji. W swoim liście pisał: „Maluję Tatarów. Namalowałem ich już dużo. Znalazłem typ dla Jermaka.” Pracę nad obrazem „Zdobycie Syberii przez Jermaka” kontynuował nad Donem w 1893 roku, a zakończył w 1895 roku. Od 1893 roku Surikow został uznany członkiem petersburskiej Akademii Sztuki.
„Przejście Suworowa przez Alpy” ("Переход Суворова через Альпы").
W październiku 1895 roku, będący w Krasnojarsku Surikow, postanowił namalować obraz „Przejście Suworowa przez Alpy”. Pierwszym prototypem dla Suworowa był kozacki oficer – Fiodor Spiridonow. W 1898 roku pojawił się zarys, na którym współcześni znawcy uznali za prototypa Suworowa, nauczyciela śpiewu Krasnojarskiego Gimnazjum Męskiego – Grigorija Nikolajewicza Smirnowa. G.N. Smirnow również miał białego konia, którego Surikow przedstawił na obrazie „Przejście Suworowa przez Alpy”. Latem 1897 roku Surikow odwiedza Szwajcarię, tam maluje szkice. Pracę nad obrazem „Przejście Suworowa przez Alpy” zakończył w 1899 roku – w setną rocznicę włoskiego marszu Suworowa.
„Stiepan Razin” ("Степан Разин").
Idea obrazu „Stiepan Razin” pojawiła się u Surikowa jeszcze w 1887 roku, ale pracę nad obrazem rozpoczął w 1900 r. Szkicował na Syberii i nad rzeką Don. Prototypem Stiepana Razina był krasnojarski uczony, Iwan Timofiejewicz Sawienkow, albo jego syn – Timofiejew Iwanowicz. Prawdopodobnie, wcześniej szkice malował na podobiznę Iwana Timofiejewicza, a później jego syna. W 1907 roku, Surikow został członkiem Związku Artystów Rosyjskich, porzucając mury Towarzystwa Pieriedwiżników.
Ostatnie lata.
W 1910 roku Surikow razem z zięciem, artystą P.P Konczalowskim, odwiedza Hiszpanię. W Krasnojarsku w tym samym roku, z inicjatywy Surikowa i Czernyszowa, została otwarta szkoła rysunku, do której Surikow przysłał z Petersburga pomoce naukowe. Latem 1914 r. Wasilij Iwanowicz wraca do Krasnojarska, gdzie pracuje nad pejzażami i kilkoma akwarelami. W 1915 roku Wasilij Iwanowicz wyjeżdza na Krym w celach leczniczych. Surikow zmarł w Moskwie 6(19) marca 1916 r. z powodu chronicznej choroby serca. Pochowany wraz z żoną na Cmentarzu Wagańkowskim.

</doc>
<doc id="744305" url="https://pl.wikipedia.org/wiki?curid=744305" title="Pyzatek">
Pyzatek

Pyzatek – odmiana hodowlana chińskiej populacji złotej rybki wywodzącej się od jednego z podgatunków karasia złocistego – Carassius auratus auratus, w hodowli akwarystycznej popularnie zwanymi welonami.
Opis.
Budowa ciała owalna i krótka. Oczy wyłupiaste (teleskopowe) skierowane są ku górze. Grzbiet wygięty jest łukowo, na którym brak jest płetwy grzbietowej. Płetwy krótkie i parzyste, przy czym kształt płetwy ogonowej może przybrać formę krótką jak również dłuższą o kształcie jaskółczego ogona. Ubarwienie ryb bywa najczęściej w kolorze pomarańczowym z połyskującą łuską. Do jednych z najrzadszych i najbardziej cenionych pyzatek należy pyzatek o błękitnych łuskach, calico – wielobarwny oraz pyzatek czarny.
Pod oczami pyzatka występują charakterystyczne pęcherze, które wypełnione są surowiczą cieczą. Ryba ta jest tym cenniejsza im większe posiada pęcherze.
Typy.
W hodowli akwarystycznej spotykane są trzy typy różniące się kształtem ciała i płetw:

</doc>
<doc id="744308" url="https://pl.wikipedia.org/wiki?curid=744308" title="Louis Friant">
Louis Friant

Louis Friant (ur. 18 września 1758, zm. 24 czerwca 1829) – hrabia cesarstwa, generał z czasów wojen rewolucyjnych i wojen napoleońskich.
Louis Friant urodził się 18 września 1758 r. w wiosce Morlancourt w departamencie Somme. Jego ojciec zajmował się wytwarzaniem i sprzedażą świec, jednak Ludwik nie chciał iść w ślady ojca i wstąpił do armii. W 1781 r., w wieku 22 lat, przyjęty został do elitarnej jednostki "Gardes Françaises". W 1787 r. dosłużył się rangi kaprala.
W momencie wybuchu Wielkiej Rewolucji Francuskiej w 1789 r. Friant natychmiast zgłosił się na ochotnika do gwardii narodowej ("Garde Nationale"). Przyjęty we wrześniu służył w niej przez 3 lata, awansując na coraz wyższe stopnie. We wrześniu 1792 r. jako podpułkownik został dowódcą batalionu "9éme Batallion de Paris", z którym ruszył na granicę niemiecką, by wejść w skład Armii Mozeli ("Armée de Moselle"). 16 grudnia 1793 został postrzelony w lewą nogę z muszkietu i jako ranny wrócił do Francji.
Po rocznej kuracji w marcu 1794 został dowódcą brygady "181éme Demi-Brigade", na czele której walczył w Niderlandach w armii Sambry i Mozy ("Armée la Sambre et Meuse") dowodzonej przez generała Jourdana. 26 lipca 1794 wziął udział w decydującym zwycięstwie nad potężną austriacką armią Fryderyka Sasko-Koburskiego pod Fleurus.
W końcu lipca służył jeszcze jako dowódca brygady, a w sierpniu otrzymał tymczasowe dowództwo nad całą dywizją. Brał udział w oblężeniu Maastricht i Luksemburga. 13 czerwca 1795 został mianowany generałem brygady ("général de brigade"). Wziął udział w wyprawie egipskiej Napoelona, gdzie walczył w bitwie pod Piramidami. W 1799 został generałem dywizji ("général de division"). W 1803 r. walczył pod wodzą Davouta, w 1805 bił się pod Austerlitz, a w 1806 pod Auerstedt. W roku 1808 został hrabią Cesarstwa Francuskiego. W 1809 r. walczył pod Wagram. Wziął udział w kampanii roku 1812. W 1813 r. szambelan Cesarstwa. Po powrocie Napoleona przyłączył się do niego i w 1815 r. walczył pod Waterloo.

</doc>
<doc id="744310" url="https://pl.wikipedia.org/wiki?curid=744310" title="Leontyna Halpertowa">
Leontyna Halpertowa

Leontyna Halpertowa właściwie Eleonora Halpertowa z Żuczkowskich (ur. 14 kwietnia 1803 w Puławach, zm. 19 marca 1895 w Warszawie) – polska aktorka teatralna, tłumaczka.
Życiorys.
Debiutowała w Warszawie w 1821 roku. Po 2 latach przerwy powróciła na scenę warszawską i wzięła udział pod kierunkiem Bonawentury Kudlicza udział w występach gościnnych w Płocku, Poznaniu i Kaliszu. W latach (1824-1851) występowała w zespole dramatycznym w Warszawskich Teatrów Rządowych. Uczyła w tamtejszej Szkole Dramatycznej. Aktorstwa pod jej okiem uczyła się m.in. Zofia Noiret. 
Była aktorką o ogromnej skali talentu, zyskując sławę najwybitniejszej w tym czasie w Polsce. Grywała role komiczne i tragiczne. Przekazywała swym następcom mistrzowsko opanowaną sztukę recytacji. Uważano ją za jedną z najpiękniejszych kobiet epoki. Zasłynęła, tłumacząc dla teatru polskiego sztuki z języka francuskiego. Wprowadziła do teatru polskiego reformę dykcji teatralnej w kierunku prostoty.
Została pochowana w podziemiach kościoła św. Karola Boromeusza na cmentarzu Powązkowskim.

</doc>
<doc id="744317" url="https://pl.wikipedia.org/wiki?curid=744317" title="Femi Opabunmi">
Femi Opabunmi

Femi Opabunmi (ur. 3 marca 1985) – nigeryjski piłkarz grający na pozycji lewego pomocnika lub napastnika.
Kariera klubowa.
Piłkarską karierę Opabunmi zaczynał w drużynie z Ibadanu o nazwie Shooting Stars FC. Początkowo grał w juniorach tego klubu i wówczas wpadł w oko trenerom Grasshopper Club. Już po debiucie w drugiej lidze Nigerii w barwach Shooting Stars, w kwietniu Opabunmi wyjechał na 2-tygodniowe testy do Zurychu i ostatecznie podpisał kontrakt z drużyną Grasshoppers. Pozostał jednak w swojej nigeryjskiej drużynie i do Szwajcarii miał się przenieść dopiero w 2003 roku, po skończeniu 18 lat. W Grasshoppers zadebiutował w towarzyskim meczu w styczniu 2003, ale musiał poczekać do 3 marca, do swoich 18. urodzin by móc zostać zarejestrowanym jako profesjonalny piłkarz. W Swiss Super League jednak w sezonie 2002/2003 nie zadebiutował i grywał w drużynie U-21. Członkiem pierwszej drużyny Grasshoppers w końcu stał się w sezonie 2003/2004, w którym to rozegrał 14 meczów, a jego drużyna zajęła niskie 7. miejsce w lidze. Drużynie z Zurychu nie powiodło się także w europejskich pucharach. W eliminacjach do Ligi Mistrzów odpadli po dwumeczu z AEK Ateny, a w 1. rundzie Pucharu UEFA z Hajdukiem Split – we wszystkich 4 meczach Opabunmi wybiegał na boisko. Nie grał jednak w Grasshoppers tak jak od niego pierwotnie oczekiwano i latem 2004 został oddany do izraelskiego Hapoelu Beer Szewa. Tam zadebiutował już w 1. kolejce ligowej, 21 sierpnia w przegranym 3:4 meczu z Hapoelem Bene Sachnin. Wywalczył miejsce w pierwszej jedenastce na lewej pomocy i w Hapoelu przez pół roku zagrał w 11 meczach i zdobył 1 gola (18 grudnia w wygranym 2:0 meczu z Hapoelem Hajfa). W styczniu 2005 Opabunmi podpisał kontrakt z zespołem Ligue 2 Chamois Niortais. Tam zadebiutował 18 lutego w zremisowanym 1:1 meczu z Troyes AC. W Niort zagrał w 7 meczach, ale nie zdołał pomóc drużynie w degradacji do Championnat National. Sezon 2005/2006 Opabunmi grał z Niort na trzecim froncie, a latem 2006 zdecydował się rozwiązać kontrakt z tym zespołem i obecnie pozostaje bez przynależności klubowej.
Kariera reprezentacyjna.
Karierę reprezentacyjną Opabunmi rozpoczął na szczeblu młodzieżowej reprezentacji Nigerii. W 2001 wystąpił w kadrze U-17 na Młodzieżowych Mistrzostwach Afryki na Seszelach i był jednym z głównych autorów zwycięstwa w finale z Burkina Faso (3:0). Dzięki wygraniu młodzieżowego mistrzostwa Afryki młodzi Nigeryjczycy z Femi w składzie wyjechali na Młodzieżowe Mistrzostwa Świata w Trynidadzie i Tobago. Tam Nigeria doszła do finału, w którym uległa Francji 0:1. Z 5 golami na koncie Opabunmi zdobył trofeum Srebrnego Buta dla drugiego najlepszego strzelca mistrzostw po Florencie Sinama-Pongolle. Dostał także nagrodę Brązowej Piłki dla trzeciego najlepszego gracza mistrzostw.
W pierwszej reprezentacji „Super Orłów” zadebiutował 5 maja 2002 w wygranym 3:0 meczu z Kenią i już w debiucie zdobył gola. Był już wtedy członkiem kadry wyselekcjonowanej przez Festusa Onigbinde na MŚ 2002. Na mistrzostwach wystąpił tylko w jednym meczu, ostatnim dla Nigerii grupowym z Anglią (0:0), w którym rozegrał 87 minut. Mając wówczas 17 lat i 101 dni stał się trzecim najmłodszym w historii piłkarzem, który wystąpił w mistrzostwach świata. Był też najmłodszym graczem MŚ 2002.

</doc>
<doc id="744319" url="https://pl.wikipedia.org/wiki?curid=744319" title="Krajobraz nad wodospadem">
Krajobraz nad wodospadem

Krajobraz z wodospadem – obraz Jacoba van Ruisdaela. Dokładna data powstania dzieła nie jest znana, gdyż po roku 1663 artysta przestał datować swoje obrazy.
Obraz ten przedstawia spieniony potok, którego wody toczą się pomiędzy wielkimi głazami. Tytułowy wodospad znajduje się na pierwszym planie. Na dalszym planie znajdują się ciemne, monumentalne drzewa otaczające wodospad. W oddali na horyzoncie widzimy wieżę kościoła i inne zabudowania jakiejś miejscowości. Dużą część obrazu zajmuje niebo pokryte kłębiastymi, ogromnymi chmurami. Kolorystyka tego obrazu jest ciemna, barwy które zastosował Ruisdael są przytłumione. Obraz znajduje się w Rijksmuseum w Amsterdamie.

</doc>
<doc id="744326" url="https://pl.wikipedia.org/wiki?curid=744326" title="Ruisdael">
Ruisdael



</doc>
<doc id="744327" url="https://pl.wikipedia.org/wiki?curid=744327" title="Sferocytoza wrodzona">
Sferocytoza wrodzona

Sferocytoza wrodzona (mikrosferocytoza wrodzona, choroba Minkowskiego-Chauffarda, ang. hereditary spherocytosis, HS, łac. "anaemia microspherocytica congenita") – najczęstsza wrodzona niedokrwistość hemolityczna w Europie Północnej. Wywołana jest mutacjami w genach kodujących białka błony komórkowej erytrocytów. W zależności od rodzaju mutacji może być dziedziczona w sposób autosomalny recesywny (gorsze rokowanie, 25% przypadków) albo autosomalny dominujący (lepsze rokowanie, 75%).
Epidemiologia.
Sferocytoza wrodzona występuje w Europie Północnej z częstością około 1:5000 urodzeń.
Etiologia.
Choroba jest wywołana najczęściej przez defekt białka spektryny albo ankyryny erytrocytu. Zaburza to przepuszczalność błony erytrocytów dla jonów i zmianę kształtu komórek z dyskowatego na zbliżony do kulistego. Nieprawidłowy kształt erytrocytów sprawia, że czas ich przeżycia ulega znacznemu skróceniu: komórki te są niszczone w śledzionie.
Leczenie.
Jak dotąd nie ma metody leczenia przyczynowego. W razie nawracających przełomów hemolitycznych leczeniem z wyboru jest splenektomia. Erytrocyty nadal mają nieprawidłowy kształt i upośledzoną funkcję, ale ich czas przeżycia wydłuża się.
Historia.
Jedne z pierwszych opisów choroby przedstawili niemiecki fizjolog Oskar Minkowski w 1900 roku i francuski internista Anatole Marie Émile Chauffard w 1908.

</doc>
<doc id="744332" url="https://pl.wikipedia.org/wiki?curid=744332" title="Jezioro Szatt al Dżarid">
Jezioro Szatt al Dżarid



</doc>
<doc id="744341" url="https://pl.wikipedia.org/wiki?curid=744341" title="Finalistki tenisowych turniejów wielkoszlemowych">
Finalistki tenisowych turniejów wielkoszlemowych

Występy we wszystkich finałach wielkoszlemowych.
Wykaz tenisistek, które od 1925 roku wystąpili przynajmniej po jednym razie w finale każdego z turniejów wielkoszlemowych. W tabeli podane są lata, w których zawodniczki wystąpiły w finale danych zawodów po raz pierwszy. Czcionka pogrubiona oznacza zwycięstwo w tym finale, a czcionka zwykła – przegraną.

</doc>
<doc id="744349" url="https://pl.wikipedia.org/wiki?curid=744349" title="Magnus Moan">
Magnus Moan

Magnus Hovdal Moan (ur. 26 sierpnia 1983 w Lillehammer) – norweski kombinator norweski, czterokrotny medalista olimpijski, dwunastokrotny medalista mistrzostw świata, dwukrotny medalista mistrzostw świata juniorów oraz zwycięzca Pucharu Kontynentalnego.
Kariera.
Po raz pierwszy na arenie międzynarodowej Magnus Moan pojawił się 8 grudnia 2001 roku, kiedy wystartował w konkursie Pucharu Świata B. Zajął wtedy 39. miejsce w zawodach metodą Gundersena w Bardu. Miesiąc później, na mistrzostwach świata juniorów w Schonach wspólnie z kolegami z drużyny zdobył brązowy medal w sztafecie, a indywidualnie zajął 25. miejsce w Gundersenie. W sezonie 2002/2003 Pucharu Kontynentalnego wystartował dziewięciokrotnie, w każdym ze startów zajmując miejsca w czołowej dziesiątce. Na podium stawał pięciokrotnie, w tym 15 marca 2003 roku wygrał zawody metodą Gundersena w Stryn. Wyniki te pozwoliły mu na triumf w klasyfikacji generalnej. W międzyczasie zadebiutował Pucharze Świata 1 stycznia 2003 roku Oberhofie, zajmując 35. miejsce w sprincie. Na mistrzostwach świata juniorów w Sollefteå w konkursie drużynowym Norwegowie z Moanem w składzie zdobyli srebrny medal, a indywidualnie Magnus był między innymi piąty w Gundersenie.
Pierwsze punkty Pucharu Świata zdobył w pierwszym konkursie sezonu 2003/2004 po tym, jak 29 listopada 2003 roku w Ruce zajął 19. miejsce w Gundersenie. Niedługo później Moan po raz pierwszy stanął na podium zawodów PŚ, wygrywając sprint 2 stycznia 2004 roku w Reit im Winkl. Ponadto jeszcze sześciokrotnie znajdował się w pierwszej dziesiątce, ale na podium już nie stanął. W klasyfikacji generalnej zajął wysokie, ósme miejsce, a w klasyfikacji sprinterskiej był piąty. Podobnie spisywał się w kolejnym sezonie, który ukończył na piątej pozycji. Tym razem trzykrotnie stawał na podium: 29 stycznia 2005 roku w Sapporo był trzeci w starcie masowym, 12 marca w Oslo wygrał Gundersena, a dzień później był drugi w sprincie. Podczas mistrzostw świata w Oberstdorfie w lutym 2005 roku indywidualnie wywalczył srebrny medal, ulegając tylko reprezentantowi gospodarzy Ronny'emu Ackermannowi, a w Gundersenie był czwarty, przegrywając walkę o brązowy medal z Austriakiem Felixem Gottwaldem o zaledwie 0.8 sekundy. Ponadto w konkursie drużynowym wspólnie z Petterem Tande, Håvardem Klemetsenem i Kristianem Hammerem sięgnął po złoty medal.
Najważniejszym punktem sezonu 2005/2006 były igrzyska olimpijskie w Turynie. Po skokach do sprintu Norweg zajmował 13. pozycję i do biegu przystąpił ze stratą 56 sekund do prowadzącego Niemca Georga Hetticha. Na trasie biegu był drugim najszybszym zawodnikiem po Gottwaldzie, który zdobył złoty medal. Moan zdołał wyprzedzić wszystkich rywali oprócz Austriaka, do którego na mecie stracił 5.4 sekundy. Zdobył tym samym srebrny medal, wyprzedzając trzeciego Hetticha o 4.2 sekundy. W zawodach metodą Gundersena po skokach zajmował dziewiąte miejsce i przed biegiem tracił 1 minutę i 40 sekund do Hetticha. Jednak dzięki bardzo dobrej postawie w biegu zdołał awansować aż na trzecie miejsce. Nie zdołał wyprzedzić tylko Hetticha oraz Gottwalda, który był drugi i o 6.4 sekundy wyprzedził Norwega. W rywalizacji pucharowej Moan siedmiokrotnie stawał na podium, w tym 18 grudnia w Ramsau był najlepszy w sprincie, a 4 marca w Lahti wygrał Gundersena. Piętnaście razy meldował się w czołowej dziesiątce, jednak w klasyfikacji generalnej wyraźnie uległ Hannu Manninenowi z Finlandii. Norweg zajął drugie miejsce także w klasyfikacji sprintu.
W sezonie 2006/2007 tylko trzykrotnie nie zmieścił się w czołowej dziesiątce zawodów pucharowych. Na podium znalazł się cztery razy, z czego wygrał Gundersena 2 grudnia w Lillehammer, a 17 grudnia 2006 roku w Ramsau był najlepszy w sprincie. W klasyfikacji generalnej zajął trzecie miejsce, za Manninenem i Francuzem Jasonem Lamy-Chappuis. W klasyfikacji sprinterskiej był drugi, ustępując tylko reprezentantowi Francji. Na mistrzostwach świata w Sapporo w 2007 roku Norweg zdobył srebrny medal w sprincie, chociaż po skokach zajmował ósme miejsce. Triumfował Manninen, który był szybszy tylko o 0.3 sekundy. Ponadto wraz z Tande, Klemetsenem i Espenem Rianem zdobył brązowy medal w sztafecie. Najsłabiej wypadł w Gundersenie, w którym zajął dziesiąte miejsce.
Nieco słabsza forma w sezonie 2007/2008 dała mu dziewiątą pozycję w klasyfikacji generalnej. Trzy razy plasował się na podium: 30 grudnia 2007 roku w Oberhofie zwyciężył w Gundersenie, 5 stycznia w Schonach był trzeci, a 26 stycznia 2008 roku w Seefeld drugi w sprincie. Jak dotąd najlepsze wyniki osiągnął w sezonie 2008/2009, który ukończył na drugiej pozycji, za Anssim Koivurantą z Finlandii. Tylko cztery razy znalazł się poza czołową dziesiątką, a dziesięciokrotnie stawał na podium. Wygrał aż siedem konkursów: 6 grudnia w Trondheim, 27 grudnia w Oberhofie, 11 stycznia w Val di Fiemme, 17 stycznia w Whistler, 31 stycznia w Chaux-Neuve, 8 lutego w Seefeld oraz 7 marca w Lahti. Do mistrzostw świata w Libercu w lutym 2009 roku przystępował jako wicelider Pucharu Świata. W biegach indywidualnych jego najlepszym wynikiem było piąte miejsce w Gundersenie na dużej skoczni. W biegu sztafetowym zdobył jednak brązowy medal razem z Mikko Kokslienem, Petterem Tande i Janem Schmidem. Na mecie Norwegowie stracili nieco ponad 3 sekundy do wyprzedzających ich Japończyków oraz Niemców.
Dobrą formę Moan prezentował także w sezonie 2009/2010. Siedmiokrotnie stawał na podium, zwyciężając 16 i 17 stycznia w Chaux-Neuve oraz 5 marca 2010 roku w Lahti. Wszystkie zwycięstwa odniósł w zawodach metodą Gundersena. Dało mu to trzecie miejsce w klasyfikacji generalnej za Jasonem Lamy-Chappuis i Felixem Gottwaldem. Podczas igrzysk olimpijskich w Vancouver nie wywalczył medalu. Indywidualnie był dziewiąty w Gundersenie na normalnej skoczni, a na dużym obiekcie zajął 15. pozycję. W zawodach drużynowych Norwegowie piąte miejsce. W lecie 2010 roku startował w trzynastej edycji Letniego Grand Prix w kombinacji norweskiej. Z czterech konkursów indywidualnych tego cyklu Moan wygrał dwa, raz był trzeci i raz dwunasty. W klasyfikacji końcowej zajął drugiej miejsce, wyprzedził go tylko Niemiec Johannes Rydzek.
Sezon 2010/2011 był wyraźnie słabszy w wykonaniu Norwega. Tylko cztery razy znalazł się w czołowej dziesiątce, przy czym dwukrotnie stawał na podium: 15 stycznia 2011 roku w Seefeld był drugi w Gundersenie, a dzień później zwyciężył w tej samej konkurencji. W klasyfikacji generalnej zajął jednak dopiero dwunastą pozycję. Na przełomie lutego i marca 2011 roku brał udział w mistrzostwach świata w Oslo. W obu konkursach drużynowych Norwegowie w składzie: Jan Schmid, Magnus Moan, Mikko Kokslien i Håvard Klemetsen zdobyli brązowe medale. Indywidualnie wypadł jednak słabo. W Gundersenie na normalnej skoczni był czternasty, a na dużym obiekcie po skokach zrezygnował z rywalizacji. W sezonie 2011/2012 Moan spisywał się podobnie jak w poprzednim. Tylko jedno podium: drugie miejsce w Oberstdorfie 8 stycznia 2012 roku pozwoliło na ponowne zajęcie 12. miejsca w klasyfikacji generalnej.
W marcu 2019 zakończył karierę sportową.

</doc>
<doc id="744354" url="https://pl.wikipedia.org/wiki?curid=744354" title="Meckesheim">
Meckesheim

Meckesheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis, siedziba związku gmin Elsenztal. Leży nad rzeką Maienbach, ok. 15 km na południowy wschód od Heidelbergu, przy drodze krajowej nr 45.

</doc>
<doc id="744355" url="https://pl.wikipedia.org/wiki?curid=744355" title="Petra Majdic">
Petra Majdic



</doc>
<doc id="744357" url="https://pl.wikipedia.org/wiki?curid=744357" title="Telewizor (ujednoznacznienie)">
Telewizor (ujednoznacznienie)



</doc>
<doc id="744360" url="https://pl.wikipedia.org/wiki?curid=744360" title="Lobbach">
Lobbach

Lobbach – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis, wchodzi w skład związku gmin Elsenztal. Leży w Kraichgau, ok. 15 km na wschód od Heidelbergu.

</doc>
<doc id="744362" url="https://pl.wikipedia.org/wiki?curid=744362" title="Stelaż">
Stelaż

Stelaż (z niem. "Stellage" – 'rusztowanie') – zestaw elementów (jak półki, stojaki, rurki rozporowe, ekrany itd.) służących do prezentacji eksponatów na wystawach.

</doc>
<doc id="744364" url="https://pl.wikipedia.org/wiki?curid=744364" title="Resuscytacja">
Resuscytacja



</doc>
<doc id="744366" url="https://pl.wikipedia.org/wiki?curid=744366" title="Mauer (Badenia-Wirtembergia)">
Mauer (Badenia-Wirtembergia)

Mauer – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis, wchodzi w skład związku gmin Elsenztal. Leży w Kraichgau, nad rzeką Elsenz, ok. 15 km na południowy wschód od Heidelbergu, przy drodze krajowej B45. Na północ od Mauer odkryto w 1907 r. szczątki człowieka heidelberskiego, teren jest obecnie objęty ochroną rezerwatową, gdzie znajduje się pomnik pamiątkowy.

</doc>
<doc id="744368" url="https://pl.wikipedia.org/wiki?curid=744368" title="Spechbach (Niemcy)">
Spechbach (Niemcy)

Spechbach – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar, wchodzi w skład związku gmin Elsenztal. Leży w Kraichgau, ok. 15 km na południowy wschód od Heidelbergu.

</doc>
<doc id="744369" url="https://pl.wikipedia.org/wiki?curid=744369" title="Wielki podryw (film 2001)">
Wielki podryw (film 2001)

Wielki podryw – to amerykański film fabularny, komedia sensacyjna w reżyserii Davida Mirkina, wyprodukowany w 2001 roku.
Opis fabuły.
Max to kobieta, która rozkochuje w sobie mężczyzn, późnej poślubia i rozwodzi, żądając wysokiego finansowego zadośćuczynienia. Powodem do rozwodu jest romans męża z Page, córką Max, która uwodzi świeżo poślubionych mężów matki. Jedną z ich ofiar staje się William Tensy. W czasie "pracy" nad milionerem Page zupełnie zakochuje się we właścicielu baru, zaś bogacz niespodziewanie umiera. Na domiar złego, ich tropem podąża rozczarowany były mąż Max – Dean Cumanno.
Nagrody i nominacje.
Nagroda Satelita 2001

</doc>
<doc id="744370" url="https://pl.wikipedia.org/wiki?curid=744370" title="Typ 92 (czołg)">
Typ 92 (czołg)

 – japoński czołg lekki (dosł. "wóz bojowy Typ 92 o ciężkim uzbrojeniu").
W 1931 roku powstał w Japonii prototyp czołgu lekkiego, przeznaczonego do współdziałania z oddziałami kawalerii. Pojazd miał klasyczną budowę z silnikiem w tylnej części kadłuba. Uzbrojenie składało się z dwóch czkm Typ 91, z których jeden umieszczony był w kadłubie, drugi w wieży. Załoga składała się z: kierowcy, strzelca kadłubowego kaemu i dowódcy pełniącego także funkcję strzelca wieżowego karabinu maszynowego.
Po przyjęciu do uzbrojenia czołg został wyprodukowany w krótkiej serii. Kilka wozów było wyposażonych w radiostacje. Czołgi Typ 92 zostały użyte przez jednostki kawalerii stacjonujące na terenie Mandżurii i Chin. Wyprodukowane wozy miały często wzmocnione uzbrojenie poprzez wymianę kadłubowego czkm na wkm Typ 92 kalibru 13,2 mm lub działko kalibru 20 mm. Dodatkowy czkm kalibru 6,5 mm mógł być montowany w gnieździe w stropie wieży jako broń przeciwlotnicza.

</doc>
<doc id="744371" url="https://pl.wikipedia.org/wiki?curid=744371" title="Type 92">
Type 92



</doc>
<doc id="744377" url="https://pl.wikipedia.org/wiki?curid=744377" title="Bammental">
Bammental

Bammental – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar, wchodzi w skład związku gmin Neckargemünd. Leży około dziesięciu kilometrów od Heidelbergu, przy drodze krajowej B45.
Miejscowością partnerską Bammentalu jest Vertus we Frencji.
Położenie.
Bammental położony jest wśród zalesionych wzgórz, w dolinie niewielkiej rzeki Elsenz. Leży na południowy wschód od stolicy powiatu – Heidelbergu.
Historia.
Pierwsze pisemne wzmianki o miejscowości pochodzą z roku 769. W tzw. "Codex Laureshamensis, "po polsku znanym jako Kartularz z Lorsch autor umieścił dzisiejszą dzielnicę Reilsheim pod nazwą Risolfesheim. Kolejny raz Bammental pojawia się w źródłach w roku 1016. Wówczas to wieś została przekazana jako darowizna. Od połowy XIX wieku miasto znacznie zaczęło się rozbudowywać. W wyniku nagłego rozwoju miasta zaczęły się zacierać granice między dzielnicami.
Architektura.
Zabytki i budynki historyczne.
Przy Wiesenbacherstrasse 6 stoi zbudowany w 1728 roku budynek z umieszczonym na ścianie szczytowej herbem barona von Babo. W centrum miasta znajduje się zbudowany w latach 1905–1907 przez Josefa Schmiedra secesyjny ratusz, który do lat 50. XX wieku pełnił funkcję szkoły. W miejscowości zachowały się dwie wieże strażnicze: tzw. "Reilsheimer Dörndl" z 1774 roku przy Schulstrasse, oraz "Bammentaler Dörndl" z 1773 roku przy Hauptstrasse, tuż przy starym ratuszu. Ów ratusz jest też zresztą zabytkiem, który swoją funkcję pełnił przez ponad sto lat (od 1851 do 1956 roku). W dzielnicy Reilshheim stoi najcenniejszy zabytek Bammentalu, datowany na rok 1592/1593 dom ryglowany zbudowany przez Thomasa Webera. Budynek posiada bogato rzeźbione ściany boczne oraz wykusz. Wcześniejszy ryglowany budynek jego rąk z 1595 roku znajduje się przy Hauptstrasse 12. Poza tym podobne warte uwagi są domy przy Oberdorfstrasse 3 (z 1729 r.) i Oberdorfstrasse 17. Na starym cmentarzu stoi filar z 1921 roku poświęcony "poległym bohaterom" podczas I wojny światowej.
Heimatmuseum.
Miejscowe muzeum powstało dzięki mieszkańcom Bammentalu, którzy przeznaczyli do niego przedmioty oraz wyposażyli, a także odrestaurowali.
Kościoły.
W Bammentalu są dwa kościoły: kościół ewangelicki i katolicki kościół św. Dionizego. 

</doc>
<doc id="744381" url="https://pl.wikipedia.org/wiki?curid=744381" title="RKO">
RKO



</doc>
<doc id="744382" url="https://pl.wikipedia.org/wiki?curid=744382" title="Maria Kann">
Maria Kann

Maria Kann, pseudonim: "Kamilla, Halina" (ur. 11 maja 1906 w Łochwicy lub 11 września 1906 w Połtawie, zm. 30 grudnia 1995 w Warszawie) – polska polonistka, pisarka, propagatorka szybownictwa, sanitariuszka, działaczka społeczna w zakresie harcerstwa, działaczka niepodległościowa, autorka publikacji dokumentalnej "Na oczach świata" o walkach w getcie warszawskim z 1943, reporterka, autorka książek dla dzieci, Sprawiedliwa wśród Narodów Świata.
Życiorys.
Wykształcenie.
Urodzona w rodzinie Bolesława Kanna i Marii z Siewruków – farmaceutów i właścicieli apteki w Łochwicy. Po ucieczce z Połtawy przed Sowietami w 1922 zamieszkała w Warszawie, gdzie ukończyła Gimnazjum im. Królowej Jadwigi oraz w 1931 polonistykę i Studium Pedagogiczne na Uniwersytecie Warszawskim.
Działalność przed okupacją niemiecką oraz harcerstwo.
Od 1928 należała do Związku Harcerstwa Polskiego. Na łamach prasy harcerskiej debiutowała jako publicystka w 1932. Od 1932 pracowała w harcerskiej szkole im. Andrzeja Małkowskiego w Warszawie, którą opisała w późniejszej książce "Koniec i początek świata." W 1934 ogłosiła opowieść "Leśne czary". W tym czasie Kann była również aktywną działaczką harcerską i członkinią Zarządu Harcerskiego Klubu Lotniczego. Między 1936 a 1938 Kann kierowała referatem szybowcowym ZHP. Współdziałała z pismami harcerskimi od 1930, a w latach 1932–1939 współredagowała pismo „Skrzydła” prowadzone przez instruktorki harcerskie. Angażowała się w Żywy Teatr, współpracując z Aleksandrem Kamińskim. We współpracy z Natalią Hiszpańską, ówczesną kierowniczką kręgu harcerskiego "Wilcze Gniazdo", Kann uruchomiła chór harcerski. Razem ze Stefanem Waciórskim była autorką scenariusza szopki lotniczej wystawionej w 1938 w Domu Harcerskim.
Zaangażowanie w wojnie obronnej września 1939.
Po wybuchu II wojny światowej Kann zgłosiła się do Polskiego Czerwonego Krzyża. Tamże przeszkolona pracowała później jako sanitariuszka, pomagając w roznoszeniu lekarstw do szpitali i punktów sanitarnych. Irena Lewandowska powierzyła Marii Kann organizację jednej z filii Szpitala Ujazdowskiego. Kann została kierowniczką Szpitala Wojskowego przy ulicy Siennej, za co została później odznaczona Srebrnym Krzyżem Zasługi. Kann współpracowała z Harcerskim Sanitariatem Warszawy od początku okupacji niemieckiej.
Działalność w czasie okupacji.
W latach 1940–1944 była działaczką podziemia kulturalnego oraz redaktorką konspiracyjnego czasopisma młodzieży lotniczej „Wzlot” oraz jednym z założycieli konspiracyjnego wydawnictwa „Załoga”. 3 listopada 1942 jako matka chrzestna, wraz z Zofią Kossak, uczestniczyła w Kościele Panien Kanoniczek w Warszawie przy ul. Bielańskiej w uroczystości poświęcenia sztandaru dla 1 Samodzielnej Brygady Spadochronowej. Poczet sztandarowy stanowili Cichociemni: mjr Maciej Kalenkiewicz ps. Kotwicz, por Jan Marek ps. Walka oraz ppor. Mieczysław Eckhardt ps. Bocian.
Kann mieszkała w sąsiedztwie getta w latach 1942–1943. Podczas okupacji hitlerowskiej udzielała pomocy ludności żydowskiej, współpracując m.in. z Zofią Kossak-Szczucką oraz Władysławem Bartoszewskim. Z biegiem czasu ta działalność ewoluowała do zorganizowanej formy: Kann była członkinią Rady Pomocy Żydom „Żegota”. Jej działalność obejmowała umieszczanie dzieci z getta w sierocińcach lub prywatnych domach. W reakcji na toczące się walki w getcie warszawskim wiosną 1943 w porozumieniu z Aleksandrem Kamińskim rozpoczęła pisanie publikacji dokumentalnej "Na oczach świata", która została wydana w październiku 1943. Kann założyła razem ze Stanisławem Tomaszewskim i Józefem Zarembą konspiracyjne wydawnictwo „Załoga”"," którego nakładem ukazały się takie publikacje jak "Dywizjon 303'," pamiętniki Churchilla "Krok po kroku, Droga wiodła przez Narwik" autorstwa Ksawerego Pruszyńskiego ora"z Skąd i dokąd idziemy" Bogdana Suchodolskieg"o'." Była członkinią oddziału Bakcyl Sanitariatu okręgu warszawskiego Armii Krajowej pomagając w transporcie rannych podczas powstania warszawskiego oraz na Lesznie i na terenie Punktu Opatrunkowego przy Arsenale przy ul. Długiej. Podczas udzielania pomocy uszkodziła sobie kręgosłup. Kann była zaangażowana w powstanie sztandaru 1 Polskiej Brygady Spadochronowej w Wielkiej Brytanii, co opisała na łamach „Przekroju” w 1957. Warszawę opuściła jako cywilka i trafiła do obozu Dulag 121 w Pruszkowie. Tam została umieszczona w szpitalu i oczekiwała na transport do Piotrkowa, co pokrzyżował nalot lotniczy na to miasto, zatrzymując więźniów w Sochaczewie. Kann była przeznaczona do kopania rowów ochronnych pod ostrzałem artylerii, jednak została wykupiona przez Juliana Milczarka i znalazła się w Halinowie, a później w szpitalu w Sochaczewie. Pod koniec II wojny światowej na ziemiach polskich pracowała w Delegaturze Rządu RP na kraj.
Losy powojenne.
Po wyzwoleniu przez Armię Czerwoną podjęła pracę w punkcie repatriacyjnym PCK. W latach 1946–1952 była redaktorką Wydawnictwa „Czytelnik”. W 1945, działała jako członkini Wolności i Niezawisłości. Oskarżana o współpracę z tą organizacją, była więziona i przesłuchiwana przez UB od listopada 1945 do lutego 1946. Przesłuchiwał ją m.in. Józef Różański. Została zwolniona z pracy. Między 1948 a 1949 prowadziła w piśmie „Odrodzenie” dział literatury dziecięcej, zajmując się również tematami teatralnymi. W późniejszym czasie poświęciła się pisarstwu – tworzyła książki dla dzieci o tematyce harcerskiej, lotniczej i konspiracyjnej.
22 października 1963 została odznaczona przez Jad Waszem medalem Sprawiedliwa wśród Narodów Świata. Następnie 28 października 1963 posadziła wspólnie z Władysławem Bartoszewskim drzewko w imieniu „Żegoty” w Alei Sprawiedliwych w Jad Waszem. Specjalnie na ten wyjazd uchylono wobec niej zakaz wyjazdu za granicę.
11 maja 1996, w 90. rocznicę urodzin, imię Marii Kann nadano Szkole Podstawowej nr 319 w Warszawie.
Pochowana na cmentarzu Wawrzyszewskim.

</doc>
<doc id="744384" url="https://pl.wikipedia.org/wiki?curid=744384" title="Gaiberg">
Gaiberg

Gaiberg – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar, wchodzi w skład związku gmin Neckargemünd. Leży ok. 6 km na południowy wschód od Heidelbergu.

</doc>
<doc id="744390" url="https://pl.wikipedia.org/wiki?curid=744390" title="Wiesenbach (powiat Rhein-Neckar)">
Wiesenbach (powiat Rhein-Neckar)

Wiesenbach – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis, wchodzi w skład związku gmin Neckargemünd. Leży nad rzeką Elsenz, ok. 10 km na południowy wschód od Heidelbergu, przy drodze krajowej B45.
Współpraca.
Miejscowości partnerskie:

</doc>
<doc id="744394" url="https://pl.wikipedia.org/wiki?curid=744394" title="Zamieranie pędów sosny">
Zamieranie pędów sosny

Zamieranie pędów sosny – grzybowa choroba drzew iglastych, głównie sosen, powodująca uszkodzenia pączków, pędów, jak również obumieranie siewek i całych drzew. Obecnie ma coraz większe znaczenie gospodarcze dla lasów Europy.
Drzewa atakowane.
Chorobę wywołują patogeny (grzyby): "Gremmeniella abietina" (Lagerb.) Morelet ("Scleroderris lagerbergii" Gr.), "Cenangium ferruginosum" Fr. i "Sphaeropsis sapinea" Fr. W Polsce dopiero na przełomie XX i XXI w. osiągnęła duże znaczenie gospodarcze. Główną rolę chorobotwórczą odgrywa grzyb "Gremmeniella abietina". W Europie została stwierdzona w latach 80. XX wieku, na sośnie czarnej ("Pinus nigra" v. "austriaca").
"Gremmeniella abietina" atakuje: sosnę pospolitą, sosnę czarną, sosnę limbę, sosnę wydmową, sosnę gietką, sosnę wejmutkę, sosnę hakowatą (w USA sosnę Banksa i sosnę czerwoną), drzewostany świerkowe (głównie w Niemczech i w Szwecji): świerka pospolitego, świerka Engelmanna, świerka sitkajskiego, świerka białego, świerka czarnego, w Japonii jodłę sachalińską. Stwierdzono również sporadyczne przypadki zamierania pędów u modrzewia syberyjskiego, choiny kanadyjskiej i jodły pospolitej.
Odmiany choroby.
W Europie są dwa wyraźne obszary występowania choroby, z dominacją grzyba "Gremmeniella abietina" jako czynnika sprawczego: areał północny, przylegający do basenu Morza Północnego i Morza Bałtyckiego, i areał środkowoeuropejski z położeniami wyżynnymi i górskimi. Z północy nastąpiła jej inwazja na dużą skalę na północną Polskę. Z południa nasilenie jest znacznie mniejsze.
Znane są trzy rasy patogenu: europejska, amerykańska i azjatycka. Rasa europejska jest najbardziej patogeniczna, atakuje raczej górne partie sosny, ma większy zakres gospodarzy i atakuje drzewa w szerszym zakresie warunków środowiskowych. Rasa amerykańska atakuje głównie dolną część korony sosen – do wysokości 2 m, prowadząc przy tym do powstawania raków drzewnych na pniu, u podstawy zniszczonych gałęzi.
Skutki choroby.
W wyniku porażenia, siewki i sadzonki mogą zamierać już w pierwszym roku po infekcji. Zamieranie starszych pojedynczych drzew lub całych drzewostanów trwa kilka lat, dość istotny udział mają tu szkodniki wtórne. W przypadku pojawienia się szczególnie zjadliwych ras patogenu, drzewa i drzewostany mogą zamierać bardzo szybko. Gdy po epifitozie choroby nastąpi układ warunków niesprzyjających patogenowi, nawet silnie porażone drzewa mogą wrócić do zdrowia. Jeżeli nie został uszkodzony pęd główny, drzewa mogą nie tracić na jakości, gdyż obumarłe lub zamierające gałęzie będą stanowiły w miarę wzrostu drzewa dolną część oczyszczającej się korony. Zamarcie pędu głównego lub wierzchołka prowadzi na ogół do zniekształcania strzały i krzaczastego rozwoju drzewa.
Czynniki sprzyjające chorobie.
Różnoraki stopień obronności sosny na północy i południu kraju może m.in. wynikać z jej uzdolnienia do wytwarzania metabolitów ochronnych (terpeny, sterole itp.). Czynnikami środowiska najbardziej sprzyjającymi chorobie są: stosunkowo wysoka wilgotność i względnie niskie temperatury. Obydwa te czynniki sprzyjają aktywności "Gremmeniella abietina", który może rozwijać się w temperaturze bliskiej O°C (np. pod pokrywą śniegu), byle tylko w korzystnej wilgotności otoczenia. Od właściwego kształtowania tych dwóch czynników zależą też wyniki sztucznych zakażeń drzew tym patogenem. Tym też tłumaczy się większe zwykle nasilenie choroby w drzewostanach rosnących w miejscach zacisznych, zacienionych przez bezpośrednio przylegające starsze drzewostany, a także w obniżeniach terenowych w pobliżu cieków, rzek i zbiorników wodnych. Podobnie sprzyjające warunki infekcji występują w położeniach nadmorskich i górskich oraz w drzewostanach zbytnio zagęszczonych wskutek zaniedbań pielęgnacyjnych w młodych drzewostanach sosnowych, przez co powietrze w nich bywa stagnujące i bardziej wilgotne. Chorobie sprzyja też pogarszanie się warunków wodnych w glebie, co miewa często miejsce na glebach porolnych. W takich warunkach dochodzi z kolei do pogorszenia się także warunków troficznych drzew (wytwarzanie się mniej wartościowych i mniej żywotnych mikoryz), a tym samym do zwiększenia się predyspozycji chorobowej drzew.
Zapobieganie i profilaktyka.
Podczas projektowania i wykonywania odnowień, w miarę możliwości należy wprowadzać gatunki liściaste. Polskie obserwacje świadczą o tym, że w takich wypadkach porażenie przez "Gremmeniella abietina" jest mniejsze. Sadzona sosna czy świerk, powinny być proweniencji lokalnych lub przynajmniej o udokumentowanej względnie wyższej odporności. W miejscach o odpowiednich typach siedliskowych można sosnę i świerka zastępować modrzewiem i jodłą, gdyż wykazują one względnie dużą odporność. Dodatkowo należy stosować odpowiednio luźną więźbę przy zakładaniu nowych drzewostanów, następnie odpowiednio wcześnie podejmować czyszczenia i trzebieże, które mogą, a nawet powinny być traktowane jako zabiegi ochronne (także przed hubą korzeni).
W wypadku pojawienia się pierwszych ognisk porażenia należy jak najszybciej przystępować do cięć sanitarnych. W ten sposób można nie dopuścić do epifitozy, która prowadzi często nie tylko do zniekształceń strzał i wielkich strat przyrostowych, lecz także zamierania całych drzewostanów z koniecznością prowadzenia kosztownych cięć uprzątających i odnowień. W ostatnim przypadku należy m.in. unikać podchodzenia z uprawami sosnowymi do linii styku ze starszymi drzewostanami, co prowadziłoby do upodatniającego młode uprawy na chorobę wpływu ocienienia (a także powstającej w takich warunkach stagnacji wilgotnego powietrza) ze strony tych drzewostanów. Między starszym drzewostanem i uprawą należy wprowadzić pas drzew liściastych lub mniej podatnych gatunków iglastych.
Zwalczanie grzybów powodujących chorobę.
Zwalczanie ogranicza się w dużej mierze do profilaktyki. Zarażone, martwe drzewa powinno się usuwać ze szkółki czy uprawy. W sąsiedztwie szkółek zaleca się usuwanie i palenie porażonych drzew. Najlepsze rezultaty w zakresie czynnego zwalczania patogenu osiągnięto metodą ochrony biologicznej: za pomocą opryskiwania wodną zawiesiną bakterii "Pseudomonas fluorescens".

</doc>
<doc id="744396" url="https://pl.wikipedia.org/wiki?curid=744396" title="Przestrzeń Dissego">
Przestrzeń Dissego

Przestrzeń Dissego, przestrzeń okołozatokowa – wolna przestrzeń pomiędzy mikrokosmkami hepatocytów, a śródbłonkiem sinusoidu. Wypełniona jest chłonką. Znajdują się w niej także komórki gwiaździste (Ito).
Jest początkiem naczyń limfatycznych wątroby.

</doc>
<doc id="744397" url="https://pl.wikipedia.org/wiki?curid=744397" title="Przestrzeń okołozatokowa">
Przestrzeń okołozatokowa



</doc>
<doc id="744402" url="https://pl.wikipedia.org/wiki?curid=744402" title="Przestrzenie Dissego">
Przestrzenie Dissego



</doc>
<doc id="744406" url="https://pl.wikipedia.org/wiki?curid=744406" title="Slot1">
Slot1



</doc>
<doc id="744407" url="https://pl.wikipedia.org/wiki?curid=744407" title="Twierdzenie Jegorowa">
Twierdzenie Jegorowa

Twierdzenie Jegorowa – twierdzenie teorii miary mówiące, że każdy ciąg mierzalnych rzeczywistych funkcji prawie wszędzie skończonych określonych na wspólnej przestrzeni z miarą skończoną, który jest zbieżny prawie wszędzie do prawie wszędzie skończonej funkcji mierzalnej, jest do niej zbieżny prawie jednostajnie. Nazwa twierdzenia pochodzi od nazwiska Dimitrija Jegorowa. Littlewood wypowiedział nieformalnie twierdzenie Jegorowa w następujący sposób: zbieżne ciągi funkcji są nieomal jednostajnie zbieżne (tj. prawie jednostajnie zbieżne; zob. trzy zasady analizy rzeczywistej Littlewooda).
Dowód.
Niech formula_1 będzie przestrzenią z miarą skończoną oraz formula_2 będzie ciągiem prawie wszędzie skończonych funkcji mierzalnych określonych na formula_3 zbieżnym prawie wszędzie do prawie wszędzie skończonej funkcji mierzalnej formula_4 Niech ponadto dla dowolnych liczb naturalnych formula_5 i formula_6 zdefiniowany będzie zbiór
Przy dowolnych liczbach naturalnych formula_5 i formula_9 zachodzi zawieranie formula_10
Ciąg formula_2 jest zbieżny prawie wszędzie do formula_12 skąd dla każdego formula_5
Z powyższego wynika, że dla każdej liczby formula_15 istnieje taka liczba naturalna formula_16 (zależna od formula_17 i formula_5), że dla każdego formula_19 spełniona jest nierówność
Zbiór
jest mierzalny oraz
Z udowodnionej nierówności wynika, że ciąg funkcyjny formula_2 jest jednostajnie zbieżny do funkcji formula_24 na zbiorze formula_25 oraz że formula_26

</doc>
<doc id="744408" url="https://pl.wikipedia.org/wiki?curid=744408" title="Sophie Sandolo">
Sophie Sandolo

Sophie Sandolo (ur. 20 lipca 1976 w Nicei) – włoska golfistka mieszkająca na stałe w Monako.
Grę w golfa rozpoczęła w wieku 14 lat a dwa lata później została reprezentantką Włoch. W trakcie studiów na Uniwersytecie Kalifornijskim w Los Angeles reprezentowała barwy uczelni. Profesjonalną karierę rozpoczęła w 2000 po serii dobrych występów na zawodach we Włoszech i innych krajach Europy.
W 2005 zajęła drugie miejsce na zawodach Catalonia Ladies Masters, co jak dotąd jest jej najlepszym osiągnięciem w karierze i 3. miejsce w zawodach BMW Italian Masters.
W 2006 wzięła udział w ponad 20 turniejach i zajęła ex aequo 9. miejsce w turnieju Order of Merit Ladies European Tour.

</doc>
<doc id="744413" url="https://pl.wikipedia.org/wiki?curid=744413" title="HC Košice">
HC Košice

HC Košice – słowacki klub hokejowy z siedzibą w Koszycach.
Szkoleniowcy.
Trenerami drużyny byli m.in. Milan Staš, Miroslav Ihnačák, Antonín Stavjaňa. W 2014 trenerem bramkarzy w klubie został Marek Milý. Do początku października 2015 trenerami byli Peter Oremus i Roman Šimíček. Do 2017 trenerami klubu byli Rostislav Čada i Marcel Šimurda, a od maja 2017 Milan Jančuška, Ján Selvek, Jerguš Bača, od początku stycznia 2018 tymczasowo Marcel Šimurda i Peter Bartoš.

</doc>
<doc id="744414" url="https://pl.wikipedia.org/wiki?curid=744414" title="Vágar">
Vágar

Vágar (wym. , inaczej "Vágoy", duń. "Vågø") – wyspa oceaniczna pochodzenia wulkanicznego, należąca do archipelagu Wysp Owczych, który mieści się na Morzu Norweskim. Ma 177,16 km²; co daje jej 3. miejsce pod względem wielkości. Mieszka na niej 2987 osób, a na jeden km² przypada 16,9 osoby.
Geografia.
Na wyspie znajdują się dwa największe jeziora całego archipelagu: największe, Sørvágsvatn, mające 3,56 km²; a także drugie pod względem wielkości Fjallavatn (1,02 km²). Do systemu wodnego wyspy zalicza się także wiele cieków wodnych ze źródłami w górach lub wypływających z Fjallavatn, wokół którego znajduje się największy teren podmokły całego archipelagu. Z jeziora Sørvágsvatn wpada do oceanu wysoki, 45-metrowy wodospad Bøsdalafossur.
Od strony północno-wschodniej teren wyspy jest dość niski, w przeciwieństwie do strony północno-zachodniej. Najwyższym punktem jest szczyt góry Árnafjall (pol. "Orla Góra"), która ma 722 m n.p.m., zaraz po niej jest Eysturtindur, niższa jedynie o 7 m. Prócz nich na Vágarze jest 39 gór.
Kształt wyspy przypomina łeb psa, gdzie fjord Sørvágsfjørður jest rozwartym pyskiem, a jezioro Fjallavatn okiem.
Położenie.
Vágar znajduje się w zachodniej części Wysp Owczych. Od południa i północnego zachodu otacza wyspę Ocean Atlantycki, na północnym wschodzie i wschodzie jest odgrodzona od wyspy Streymoy cieśniną Vestmannasund, biorącą swą nazwę od miasta leżącego po drugiej stronie. Od zachodu, gdzie cieśnina Mykinesfjørður odgradza ją od wyspy Mykines, z którą razem składają się na administracyjny region Vágar.
Wysepki i skały.
Wokół Vágar znajdują się liczne wysepki oraz szkiery usytuowane głównie na zachodzie w okolicach fiordu Sørvágsfjørður.
Największą jest Tindhólmur, której powierzchnia to ok. 65 ha. Składa się z siedmiu szczytów, z których najwyższy sięga 262 m n.p.m. Ponoć kiedyś mieszkała tam rodzina składająca się z mężczyzny, kobiety i jednego dziecka. Mieszkańcy szybko ją jednak opuścili, kiedy mieszkający na szczycie orzeł skradł i zabił dziecko. Od tamtej pory Tindhólmur ma pozostać niezamieszkany.
Gáshólmur jest drugi w tej kolejności, którego rozmiar to ok. 10 ha, a najwyższy punkt znajduje się na wysokości 65 m n.p.m. Jego jedynymi mieszkańcami są ptaki oraz owce.
Pozostałe to: Skerhólmur, Trøllkonufingur, Dunnusdrangar, Filpusardrangur
Należy do nich także Drangarnir, mierzący 76 m łuk skalny składający się z dwóch części: "Stóri Drangur" (pol. "Duży Klif"), "Lítli Drangur" (pol. "Mały Klif"). Przepływa pod nim łódź wycieczkowa z miasteczka Sørvágur.
Historia.
Vágar jest jedną z najwcześniej skolonizowanych wysp wchodzących w skład archipelagu. Nic nie wiadomo na temat obecności wcześniejszych ludów na tym obszarze, pierwszymi z nich mogli więc być wikingowie, przypływający na Wyspy Owcze głównie z Norwegii. Pierwszą z miejscowości było najprawdopodobniej miasteczko Sørvágur, które pierwotnie powstało bardziej na północ w stosunku do dzisiejszego centrum osady, a jego początki datuje się na IX/X wiek. Później dopiero uznano, że tereny w tamtych okolicach są mniej korzystne od tych leżących na południu i postanowiono się tam przenieść opuszczając domostwa. Prawdopodobnie dzięki temu odkryto, iż osada nie pochodzi jak sądzono z okresu przełomu XV i XVI wieku, nie wspomniało bowiem o niej jedno z bardzo niewielu źródeł mówiących o archipelagu – islandzka saga, Faeringa Saga. Ruiny domostw odnaleziono w 1957, kiedy budowano szkołę.
Następna wioska powstała dwa wieki później, na południowym wschodzie. Nazwano ją Sandavágur, co po przetłumaczeniu na język polski oznacza „"Piaszczysty Strumień"”. Świadectwem wikińskiej przeszłości tej miejscowości jest kamień runiczny odnaleziony w 1918, w którym Torkil Onundarson żyjący w XII wieku stwierdził, że jest pierwszym mieszkańcem tej ziemi.
Trzecia osada, Bøur powstała na przełomie XIII i XIV wieku, a pierwszym świadectwem na jej istnienie jest „"Psi List"”. Ulokowano ją w pobliżu Sørvágur. Prawdopodobnie w tym momencie mieszkańcy Sørvágur przenosili się już na południe pomiędzy rzeki Stórá i Kirkjuá. Niewiele po Bøur zaczęła rozwijać się Gásadalur, założona najprawdopodobniej około XIV wieku, na zachodnim krańcu wyspy odcinając się od pozostałych osad łańcuchami górskimi. Kolejną XIV-wieczną osadą jest Miðvágur, dziś największa osada wyspy. Zbudowano ją po drugiej stronie jeziora Sørvágsvatn.
Na tych zakończyła się wczesna, średniowieczna kolonizacja Vágar. Cały XV i XVII wiek, aż do 1665 wioska była własnością rodziny Benkenstocków, którzy należeli do norweskiego możnowładztwa, wykupił je jednak od nich Severin Fohrman, który postanowił odsprzedać miejscowej ludności cały teren. W XVII wieku ludzie ostatecznie opuszczają pierwsze miejsce skolonizowane jeszcze przez wikingów.
XIX wiek niósł za sobą kilka nowości dla wyspy Vágar. Wtedy szczyt swej twórczości osiągnął Jens Christian Svabo, etnograf i lingwista, który całe swe życie spędził na badaniu i spisaniu przekazywanej ustnie z pokolenia na pokolenie tradycji farerskiej. W tym czasie w miejscowości Sørvágur urodził się też Gamli Dávur, pierwszy człowiek, który miał własną łódź rybacką bez konieczności posiadania dóbr ziemskich.
Powstały też w tym czasie dwa istniejące dziś najdłużej kościoły na całej wyspie, w Sørvágur (1842) i Bøur (1865). Wcześniejsze były niszczone przez siły natury. Wiek XIX to także czas powstania dwóch nowych osad, które jednak nie przetrwały zbyt długo – na północnym wschodzie Víkar (1833-1910), a na północy Slættanes (1835-1964). Sandavágur wydał wtedy na świat bardzo ważnego dla Farerczyków Venceslausa Ulricusa Hammershaimba, który stworzył podstawy pod budowę nowoczesnego, pisanego języka farerskiego.
Kolejne zmiany wniósł wiek XX. W pierwszym dwudziestoleciu powstał kolejny istniejący do dziś kościół w Sandavágur, niedługo później w 1921 założona została najmłodsza z osad zwana Vatnsoyrar, która jako jedyna na całych Wyspach Owczych nie ma bezpośredniego połączenia z morzem.
II wojna światowa jest również bardzo ważnym wydarzeniem dla mieszkańców Vágar. Był to najpilniej strzeżony obszar na Wyspach Owczych, tam bowiem stacjonowało alianckie dowództwo. Brytyjscy żołnierze zbudowali tam także w 1940 lotnisko, które Farerczykom służy do dziś jako port lotniczy Vágar, jedyny na całym archipelagu. Także wioskę Vatnsoyrar wykorzystywano, w jej pobliżu lądowały bowiem wodnosamoloty. Po wojnie stworzono ostatni z kościołów na wyspie, w Miðvágur (budowany w latach 1948-1952).
W XXI wieku na Vágar została znacznie polepszona komunikacja z innymi częściami archipelagu przez tunel Vágatunnilin stworzony w 2002. Trzy lata później ze światem połączono ostatnią z miejscowości, która nie miała jeszcze drogi do żadnego innego zamieszkanego miasta, Gásadalur, tunelem Gásadalstunnilin.
Ludność.
Mieszkańcy Vágar to Farerczycy, rdzenni mieszkańcy całego archipelagu. Mieszka tam około 3 tysięcy ludzi, liczba ta stale nieznacznie wzrasta. Przez ostatnie 23 lata (od 1985) populacja powiększyła się, z kilkakrotnymi spadkami, o 84 mieszkańców. Apogeum jednego z tych spadków nastąpiło, podczas gdy Wyspy Owcze dotknął kryzys gospodarczy, związany z masowym zamykaniem przetwórni rybnych. W 1997 pozostało tam 2580 osób. Miejscowości ulokowane są głównie w południowej części wyspy, podczas gdy próby budowania osad na północy kończyły się zazwyczaj fiaskiem. Jest to spowodowane tym, że na południu znajdują się przystępne doliny osłonięte przed częścią nieprzychylnych warunków klimatycznych wysokimi wzniesieniami, obfitujące w ryby jezioro Sørvágsvatn, a także fiord Sørvágsfjørður, gdzie bezpiecznie cumować mogą łodzie.
Bardzo prawdopodobnym jest, że przodkowie obecnie zamieszkującego ziemie Vágar ludu nie byli pierwszymi osadnikami na wyspie. Powszechnie uważa się, że pierwszymi kolonistami Wysp Owczych byli eremici z Irlandii i Szkocji. Nie potwierdza tego żadne wykopalisko archeologiczne, widoczne jest to jednak w nazwach kilku miejsc rozsianych po całym archipelagu, jak na przykład miano wysepki Lítla Dímun. Niewykluczone więc, że przybysze ze Skandynawii nim mogli osiedlić się na wyspie musieli najpierw pozbyć się poprzednich mieszkańców.
Już od najdawniejszych lat, przez ciężkie warunki klimatycznie i położenie archipelagu, jego mieszkańcy musieli przystosować się odpowiednio do życia. Vágar nie różni się od pozostałych wysp pod tym względem. Jednym z tych aspektów jest pożywienie. Podobnie jak na pozostałych wyspach i tam dominuje krajobraz górski z ostrymi szczytami pnącymi się ku górze. Sprawia to, że ukształtowanie terenu jest bardzo niedogodne dla rolnictwa. Następnym problemem, również powiązanym z położeniem i ukształtowaniem wyspy, są gleby. Prawdą jest, że na całym archipelagu porozrzucane są miejsca z bardziej żyznymi, choć starszymi, tufami, będące świadectwem wulkanicznego pochodzenia archipelagu, niemniej są one w mniejszości, zdominowane przez gleby słabe, nadające się głównie do wypasu owiec i innego rodzaju zwierząt hodowlanych. Przyczyn tego stanu rzeczy można między innymi doszukiwać się w roślinności, pierwotnie pozbawionej drzewostanu i większych krzewów, której materiał organiczny nie zasilił w dostatecznej mierze podłoża. Jednym z niewielu miejsc, w którym występują atrakcyjne grunty rolne są okolice miejscowości Gásadalur. Kolejnym bardzo niesprzyjającym rolnictwu czynnikiem są trudne warunki klimatyczne, a przede wszystkim krótki okres wegetacyjny roślin. Wszystko to przymusiło mieszkańców do diety składającej się głównie z mięsa, szczególnie zaś ryb, które prócz celów konsumpcyjnych wyławiane są także na eksport. Jada się tam również baraninę, mięso ptaków morskich czy też wielorybów, przy czym dwie ostatnie pozycje pozyskiwane są tylko poprzez polowanie i pożytkuje się je jedynie we własnym zakresie.
Kolejnym skutkiem izolacji i ciężkich warunków Wysp Owczych jest usposobienie mieszkańców. Jest to społeczność religijna i kultywująca tradycję. Około 80% ludzi należy do kościoła luterańskiego, a 10% to wyznawcy Plymouth Brethren, pozostali należą do różnych wyznań, w większości chrześcijańskich. Kultywowanie tradycji wyraża się w dużej mierze przez dwa święta narodowe, obchodzone bardzo hucznie i tłumnie przez mieszkańców archipelagu. Są to święta Ólavsøka, poświęcone św. Olafowi (29 lipca), patronowi Wysp Owczych oraz Dzień Flagi Narodowej (25 kwietnia).
Transport.
Na Vágarze znajduje się jedyne lotnisko Wysp Owczych Vágar Airport wybudowane w czasie II wojny światowej przez stacjonujące na archipelagu wojska alianckie. Dziś przybywa tam co roku ok. 170 tys. pasażerów korzystających z kilku linii lotniczych – Atlantic Airways, oferujących połączenia z Anglią, Danią, Grenlandią, Islandią, Norwegią, Szkocją oraz Szwecją oraz Air Iceland, którym można polecieć jedynie na Islandię.
Południowa część wyspy, gdzie znajdują się główne osiedla ludzkie połączona jest siecią dróg o łącznej długości 24,4 km. Żadna z zamieszkanych wiosek nie pozostaje dziś niedostępna dla transportu kołowego; stało się tak, gdyż w 2004 zbudowano tunel pod górami do osady Gásadalur. Od 2002 działa tunel Vágatunnilin, łączący Vágar ze Streymoy. Dzięki niemu znacznie skrócił się czas podróży z lotniska do stolicy archipelagu – Tórshavn, można też było zorganizować linię autobusową nr 300 Sørvágur – Tórshavn. Podobnie jak wszystkie pozostałe Wyspy Owcze, także Vágar pozbawiony jest linii kolejowych.
Z wyspy kursują również promy z Sørvágur do Mykines, małej wysepki zamieszkanej jedynie przez kilkanaście osób. Jest to dla nich jedyne, obok helikoptera, połączenie z resztą świata.
Osady.
Wyspa Vágar posiada osiem osad, z czego tylko sześć jest do dziś zamieszkanych.

</doc>
<doc id="744425" url="https://pl.wikipedia.org/wiki?curid=744425" title="Algorytm wektora odległości">
Algorytm wektora odległości

Algorytm trasowania wektora odległości () – klasa algorytmów trasowania, w której router zna jedynie odległość wszystkich swoich sąsiadów do każdego węzła docelowego w sieci, przy czym pojęcie odległość może być zdefiniowane na różne sposoby, niekoniecznie jako fizyczna odległość do pokonania – często jest to po prostu liczba węzłów pośrednich (patrz protokół RIP). 
Bazując na informacjach o swoich sąsiadach router, może wyznaczyć drogę, która jest najkrótsza do określonego celu i przez którego z sąsiadów ona przebiega. Router nie ma jednak pełnej informacji o kolejnych routerach na trasie, a w związku z tym, może się okazać, że droga wybrana jako najkrótsza nie będzie najlepsza.
Algorytmy trasowania wektora odległości są podatne na pętle trasowania, ale też są łatwiejsze do realizacji niż algorytmy trasowania stanu łącza.

</doc>
<doc id="744430" url="https://pl.wikipedia.org/wiki?curid=744430" title="Kabaret Zachodni">
Kabaret Zachodni

Kabaret Zachodni (dawniej Kabaret Słuchajcie) – polski kabaret z Zielonej Góry, związany z tzw. zielonogórskim zagłębiem kabaretowym.
Historia.
Kabaret powstał 27 października 1998 w Zielonej Górze. Jego założycielem był Jarosław Jaros. Według twórców kabaretu pierwsza nazwa grupy narodziła się przypadkowo – postanowiono, że będzie nią pierwsze słowo, jakie wypowie osoba, która wejdzie do ich pokoju.
Kabaret ma na swoim koncie osiem programów: „Tylko nas poSłuchajcie”, „Jak nadmuchać balonik, żeby zobaczyć słonia”, „Trzydzieści siedem i dwie kreski”, „Tadziu”, „Ludzie to świry”, „Kelner Jerzy”, „Kryminalne klimaty” oraz najnowszy, już w męskim składzie.
Od 2015 roku występuje pod nazwą Kabaret Zachodni.
Skład.
Przez Kabaret Słuchajcie przewinęło się wiele osób (m.in. Eliza Rink, Anita Lorenc, Aneta Hordyj, Krzysztof Polewski, Remigiusz Chudaś oraz Jarosław Jaros). Skład wykrystalizował się w 2003, od tej chwili do roku 2009 kabaret tworzyły trzy osoby:
W roku 2009 Katarzyna Piasecka zdecydowała się na karierę solową, a do zespołu dołączył Janusz Pietruszka, który odszedł z kabaretu w listopadzie 2019 na scenę stand-up. Na przełomie 2019 i 2020 z kabaretu odszedł Tomasz Łupak przechodząc do kabaretu K2.

</doc>
<doc id="744431" url="https://pl.wikipedia.org/wiki?curid=744431" title="Zapalenie wątroby">
Zapalenie wątroby

Zapalenie wątroby (łac. "hepatitis") – grupa chorób wątroby o różnej etiologii, których wspólnym mianownikiem jest stan zapalny tego narządu. 
Typy zapaleń.
W zależności od etiologii oraz przebiegu choroby rozróżnia się kilka typów zapalenia wątroby. 
Ostre zapalenie wątroby.
Ostre zapalenie wątroby może być wywołane m.in. infekcją (wirusową, bakteryjną lub pierwotniakową), nadużywaniem alkoholu, lekami, innymi toksynami, chorobami autoimmunologicznymi, zaburzeniami krążenia, wrodzonymi błędami metabolizmu lub ciążą.
Przewlekłe zapalenie wątroby.
Przewlekłe zapalenie wątroby może mieć m.in. podłoże wirusowe, polekowe, autoimmunologiczne, alkoholowe lub może być związane ze stłuszczeniem wątroby.

</doc>
<doc id="744438" url="https://pl.wikipedia.org/wiki?curid=744438" title="Digital Video Interface">
Digital Video Interface



</doc>
<doc id="744440" url="https://pl.wikipedia.org/wiki?curid=744440" title="Solnik">
Solnik

 
Solnik (259 m) – wzgórze w Krakowie, w Dzielnicy VIII Dębniki. Czasami nazywane jest Górką Kostrzewską. Ciągnie się od osiedla Kostrze w kierunku północno-wschodnim do Wisły. U jego południowo-wschodnich podnóży znajduje się osiedle Pychowice i ulica Tyniecka, u północno-zachodnich osiedle Bodzów. W podziale fizycznogeograficznym Polski znajduje się w mezoregionie Pomost Krakowski.
Wzgórze wznosi się około 60 m powyżej otaczających go terenów. Znajduje się na obszarze Bielańsko-Tynieckiego Parku Krajobrazowego i wchodzi w skład Uroczyska Kostrze. Zbudowane jest ze skał wapiennych i porośnięte lasem, w którym dominują jawor, klon pospolity, jesion wyniosły i sosna zwyczajna. Wzgórze pełni funkcję rekreacyjną dla mieszkańców miasta. Na jego rozległym grzbiecie jest duża łąka, której część porastają murawy kserotermiczne. Łąka ta jest dobrym punktem widokowym. Przy dobrej widoczności można z niej obserwować Beskidy, Gorce, Tatry i Pasmo Babiej Góry. Dla turystów wykonano oznakowane szlaki turystyczne, tablice informacyjne i ławki.
Na wschodniej części wzgórza znajdował się dawniej Kamieniołom w Bodzowie. Jego wyrobisko i okoliczne treny wzniesienia Solnik upodobali sobie motocrossowcy, w wyniku czego jest on rozjeźdżony. Wzgórze Solnik jest też startowiskiem paralotniarzy.
Wzgórze i położone w jego otoczeniu ulice Widłakowa, Tyniecka i Winnicka wchodziły w skład zbudowanej przez Austriaków Twierdzy Kraków. Na Solniku znajduje się należący do tej twierdzy fort międzypolowy artyleryjski 53 "Bodzów" oraz należące do niego Kawerna Kostrze i Kawerna w Bodzowie, które służyły jako magazyn amunicji.
Na wzgórzu Solnik Henryk Sienkiewicz umieścił w powieści "Krzyżacy" historię szarży Zbyszka z Bogdańca na krzyżackiego posła.

</doc>
<doc id="744446" url="https://pl.wikipedia.org/wiki?curid=744446" title="Józef Rożniecki">
Józef Rożniecki

Józef Bolesław Rożniecki vel Różniecki (ur. 3 czerwca 1890 w Kijowie, zm. 2 sierpnia 1944 w Warszawie) – doktor praw, uczestnik walk o niepodległość w czasie I i II wojny światowej oraz wojny z bolszewikami, major dyplomowany piechoty Wojska Polskiego, kawaler Orderu Virtuti Militari.
Życiorys.
Urodził się w rodzinie Leona i Anny ze Skoczylasów. Kształcił się w C. K. Gimnazjum w Złoczowie od 1905 do 1913. Ukończył studia na Wydziale Prawa Uniwersytetu Jana Kazimierza we Lwowie, uzyskując tamże w roku 1924 doktorat.
Od 1914 służył w Legionach Polskich. Był oficerem 3 pułku piechoty i 6 pułku piechoty. Po kryzysie przysięgowym wcielony do Armii Austro-Węgier.
W 1918 przyjęty został do Wojska Polskiego. 2 stycznia 1920 rozpoczął studia w Wojennej Szkole Sztabu Generalnego. W połowie kwietnia 1920 skierowany został na front celem odbycia praktyki sztabowej. W okresie od stycznia do września 1921 kontynuował naukę w WSWoj. Po ukończeniu nauki otrzymał tytuł oficera Sztabu Generalnego i przydział do Dowództwa Okręgu Korpusu Nr VI we Lwowie. Z dniem 15 października 1924 przeniesiony został z Inspektoratu Armii Nr V do 40 pułku piechoty we Lwowie na stanowisko dowódcy I batalionu.
Od 31 maja 1926 roku pełnił funkcję szefa Oddziału Wyszkolenia Dowództwa Okręgu Korpusu Nr V w Krakowie. W październiku 1927 przeniesiony został do kadry oficerów piechoty z równoczesnym przydziałem do dyspozycji ministra spraw wewnętrznych na okres 6 miesięcy. Z dniem 30 listopada 1928 przeniesiony został do rezerwy. W 1934 pozostawał na ewidencji Powiatowej Komendy Uzupełnień Lublin Miasto, jako major rezerwy z 1 lokatą na liście starszeństwa oficerów rezerwy piechoty i przydziałem mobilizacyjnym do Oficerskiej Kadry Okręgowej Nr II.
Rozpoczął pracę w administracji publicznej. Minister spraw wewnętrznych mianował go naczelnikiem wydziału w Urzędzie Wojewódzkim Warszawskim. Z dniem 30 lipca 1929 został wicewojewodą łódzkim, a od 22 marca 1931 do 30 stycznia 1933 zajmował stanowisko wojewody lwowskiego. Ze Lwowa zostaje przeniesiony do Lublina, gdzie był wojewodą lubelskim od 31 stycznia 1933 do 8 września 1937.
We wrześniu 1939 roku został członkiem Komitetu Obywatelskiego Miasta Warszawy. Następnie był żołnierzem Związku Walki Zbrojnej – Armii Krajowej.
Ranny w czasie Powstania Warszawskiego, zmarł drugiego dnia powstania w Warszawie. Pochowany na ul. Mianowskiego 10; ekshumowany 10 kwietnia 1945 na skwer kościoła św. Jakuba; powtórnie ekshumowany 8 stycznia 1947 na Cmentarz Powstańców Warszawy (kwatera 64).

</doc>
