<doc id="744447" url="https://pl.wikipedia.org/wiki?curid=744447" title="Stara baśń. Kiedy słońce było bogiem">
Stara baśń. Kiedy słońce było bogiem

Stara baśń. Kiedy słońce było bogiem – polski film historyczny z 2003 roku w reżyserii Jerzego Hoffmana. Ekranizacja powieści pod tym samym tytułem z 1876 roku autorstwa Józefa Ignacego Kraszewskiego.
Zdjęcia do filmu kręcono w Rogalinie, Żninie, Biskupinie, w Chomiąży Szlacheckiej oraz we wsi Drewno nad Jeziorem Oćwieckim.
Opis fabuły.
Akcja filmu rozgrywa się w IX wieku. W nadgoplańskim kraju rządy sprawuje książę Popiel. Aby zapewnić sukcesję synowi, morduje cały swój ród, jednak jego zbrodnie wywołują bunt.
Ocena filmu.
Użytkownicy portalu Filmweb ocenili obraz na 5,5 na 10 możliwych punktów (stan na wrzesień 2018). Widzowie-użytkownicy anglojęzycznego portalu IMDb ocenili film na 5,4 na 10 (wrzesień 2018).

</doc>
<doc id="744451" url="https://pl.wikipedia.org/wiki?curid=744451" title="Lotnisko Piotrków Trybunalski">
Lotnisko Piotrków Trybunalski

Lotnisko Piotrków Trybunalski (kod ICAO: EPPT) – cywilne lotnisko publiczne niepodlegające certyfikacji Aeroklubu Ziemi Piotrkowskiej im. gen. pilota Stanisława Karpińskiego w Piotrkowie Trybunalskim. Położone jest na południowym skraju miasta, pomiędzy torami kolejowymi, a wylotem drogi na Radomsko. Od 1969 roku figuruje w ewidencji lotnisk Urzędu Lotnictwa Cywilnego pod poz. 21 (nr rejestracyjny 23). 
Dane lotniska.
Na lotnisku działa Spadochronowa Strefa Zrzutu oraz odbywają się loty szybowcowe.
Historia lotniska.
Pierwszy lot na terenie piotrkowskiego lotniska miał miejsce w roku 1913. Nieudany start dwupłatowym szybowcem wykonał Jan Strahler . 26 września 1925 roku, zginął podczas swego 13. skoku z samolotu w Piotrkowie Trybunalskim Eugeniusz Sziklay, porucznik – pilot armii austro-węgierskiej. Wszystko rozegrało się na oczach tłumu piotrkowian, spadając z wysokości dwóch tysięcy metrów . Eugeniusz Sziklay prowadzonymi doświadczeniami przyczynił się w znacznym stopniu do powstania spadochronu, jaki znamy dzisiaj. Własne doświadczenia lotnicze postanowił wykorzystać dla poprawy bezpieczeństwa pilotów, dla których jedynym sposobem, na uratowanie życia, w sytuacji awaryjnej, było opuszczenie samolotu. Spadochron „Prometo” konstrukcji Eugeniusza Sziklaja i Aurela Biju, został po raz pierwszy zaprezentowany 19 lipca 1925 roku na pokazach lotniczych w Bukareszcie, ponad miesiąc przed tragedią w Piotrkowie. Nowatorskie rozwiązanie polegało na wykorzystaniu do wypełniania czaszy spadochronu małej butli ze sprężonym powietrzem. 
Lotnisko w Piotrkowie Trybunalskim powstało na dawnym terenie wyścigów konnych i jest efektem działalności Komitetu Budowy Lotniska usytuowanego we władzach Aeroklubu Polskiej Rzeczypospolitej Ludowej (APRL) oraz władz Piotrkowa. Komitet rozbudowy lotniska w Piotrkowie Trybunalskim od roku 1950 prowadził pan Szlagowski, pracownik PKP. W roku 1958 w ramach ćwiczeń wojskowych, lotnisko zostało zniwelowane i w roku 1959 oddane do użytku. Rok później odbyła się formalna rejestracja lotniska jako filii Aeroklubu Łódzkiego. Z inicjatywy kierownictwa Aeroklubu Łódzkiego został wybudowany port lotniczy, a dużo wcześniej wybudowano hangar.
W dniach 16-23 sierpnia 1981 roku na lotnisku odbyły się międzynarodowe zawody śmigłowcowe, IV Śmigłowcowe Mistrzostwa Świata.

</doc>
<doc id="744459" url="https://pl.wikipedia.org/wiki?curid=744459" title="Agnieszka Litwin">
Agnieszka Litwin

Agnieszka Litwin, "Marylka" (ur. 30 stycznia 1972 w Legnicy) – polska aktorka kabaretowa.
Absolwentka pedagogiki kulturalno-oświatowej oraz fakultetu tanecznego w Wyższej Szkole Pedagogicznej w Zielonej Górze. Artystka kabaretów Jurki i Szum. Związana z wytwórnią filmową A’Yoy.

</doc>
<doc id="744462" url="https://pl.wikipedia.org/wiki?curid=744462" title="Bakterie gnilne">
Bakterie gnilne

Bakterie gnilne, bakterie dysponujące zespołem enzymów umożliwiających im rozkład białek, a więc wywołujące proces gnicia. Bakterie gnilne żyją zazwyczaj w warunkach beztlenowych; mają duży udział m.in. w rozkładzie mięsa.
Do bakterii gnilnych należą m.in. laseczki zgorzeli gazowej, laseczki sienne, laseczki gnilne, pałeczki odmieńca.

</doc>
<doc id="744468" url="https://pl.wikipedia.org/wiki?curid=744468" title="Lista procesorów Intel Celeron">
Lista procesorów Intel Celeron

Celeron jest to rodzina procesorów firmy Intel przeznaczona na rynek tańszych rozwiązań low-end.

</doc>
<doc id="744476" url="https://pl.wikipedia.org/wiki?curid=744476" title="Bolka bytomska">
Bolka bytomska

Bolka, Bolesława (ur. ok. 1352, zm. między 27 września 1427 a 15 października 1428) – księżniczka bytomska, ostatnia przedstawicielka Piastów bytomsko-kozielskich. 
Życiorys.
Pochodzenie i małżeństwo.
Była trzecią (najmłodszą) córką Bolesława księcia bytomsko-kozielskiego oraz Małgorzaty ze Šternberka na Morawach. W 1355 utraciła ojca. Spadek po ojcu stał się jednak przedmiotem targów i sporów. Zainteresował się nim zwłaszcza książę cieszyński Kazimierz. Wystarał się on prawdopodobnie w październiku 1355, podczas zjazdu z cesarzem Karolem IV, o opiekę nad małoletnimi księżniczkami Elżbietą, Eufemią i Bolką. W 1359 wraz z podziałem księstwa bytomskiego, prawo opiekuńcze rozciągnęło się na jego syna Przemysława. Córki Bolesława Bytomskiego miały się wtedy zrzec wszelkich pretensji do spadku po ojcu, dzięki czemu książę cieszyński mógł przejąć całość spadku po Bolesławie (z wyjątkiem Koźla, w którym utrzymali się książęta oleśniccy. Przemysław, aby wzmocnić swe prawo do spadku poślubił 1360 Elżbietę.
Bolka już 29 czerwca 1356 została przyrzeczona Czenkowi (Čenkowi), synowi Jana (Ješka) z Wartemberka (Vartemberka), potomka magnackiej rodziny czeskiej i jego żony Elżbiety (Eliški). Małżeństwu Czenka patronował sam cesarz Karol IV. Jako narzeczona Czenka Bolka występuje w dokumencie cesarskim z 15 czerwca 1360. Do małżeństwa najprawdopodobniej nie doszło. Hipoteza, jakoby zostało ono dopełnione w latach 1363–1367 i Bolka była matką czworga dzieci Czenka: Jana, Jarosa, Čenka i Machny oraz prababką króla czeskiego Jerzego z Podiebradów polega na nieporozumieniu.
Dalsze losy.
Między 1396 a 1405 Bolka wstąpiła do klasztoru cysterek w Trzebnicy. Była tam w latach 1405–1427 ksienią. Za jej rządów klasztor nabył szereg nowych dochodów w postaci czynszów wieczystych i uzyskał 25 stycznia 1420 od króla Zygmunta Luksemburskiego, potwierdzenie wszystkich dóbr i przywilejów. Należy jeszcze zwrócić uwagę na to, że księżniczkom owdowiałym po małżonkach nie-dynastycznych zwykle zacierano wdowieństwo, co podnosiło ich dynastyczne pochodzenie – stąd Bolka była przedstawiona w dokumentach jako córka księcia bytomskiego-kozielskiego.
Zmarła najprawdopodobniej między 27 września 1427 a 15 października 1428, choć według późnych źródeł trzebnickich jej śmierć nastąpiła 20 maja 1429 roku. Pochowana została w klasztorze trzebnickim.

</doc>
<doc id="744479" url="https://pl.wikipedia.org/wiki?curid=744479" title="Piotr Delian">
Piotr Delian

Piotr Delian, Piotr Delján (ur. zap. krótko po 1008 na Węgrzech, zm. 1041) – samozwańczy car Bułgarii w latach 1040 - 1041.
Życiorys.
Piotr był najprawdopodobniej jedynym synem cara bułgarskiego Gabriela Radomira i nieznanej z imienia córki księcia węgierskiego Gejzy. Przyszedł na świat na Węgrzech, dokąd udała się wygnana przez Radomira księżniczka węgierska. Zdaniem części badaczy pochodzenie Deliana od Gabriela Radomira było tylko pogłoską rozsiewaną przez jego zwolenników. W 1040, obwołany carem w Belgradzie, stanął na czele powstania przeciwko Bizancjum, które szybko ogarnęło całą Bułgarię i Macedonię. Armia dowodzona przez Piotra zdobyła Nisz i Skopje. W 1041 Delian popadł w ostry konflikt z synem zmarłego cara Iwana Władysława Ałusijanem. Po klęsce powstania Piotr został oślepiony z polecenia Ałusijana i odesłany do Bizancjum, gdzie zmarł w niewoli.

</doc>
<doc id="744484" url="https://pl.wikipedia.org/wiki?curid=744484" title="Roman Bazan">
Roman Bazan

Roman Bazan (ur. 19 sierpnia 1938 w Chorzowie – zm. 18 czerwca 2012 w Sosnowcu), piłkarz, reprezentant Polski.
W reprezentacji narodowej rozegrał 21 meczów i strzelił 2 bramki, debiutował 22 maja 1963 w Warszawie w wygranym meczu z reprezentacją Grecji (4:0).
Rozegrał najwięcej spotkań w pierwszej lidze w barwach Zagłębia Sosnowiec - 305.

</doc>
<doc id="744487" url="https://pl.wikipedia.org/wiki?curid=744487" title="Łosień (Dąbrowa Górnicza)">
Łosień (Dąbrowa Górnicza)

Łosień – dzielnica Dąbrowy Górniczej.
Zajmuje obszar 1139 ha. Znajduje się około 13,9 km od centrum miasta.
Łosień był wsią biskupstwa krakowskiego w powiecie proszowickim w województwie krakowskim w końcu XVI wieku.
W latach 1954-1972 wieś należała i była siedzibą władz gromady Łosień, po reformie administracji w reaktywowanej gminie Łosień. 
Dzielnica jest siedzibą parafii Podwyższenia Krzyża Świętego.
Pochodzenie nazw.
Nazwa pochodzi od rzeczownika pospolitego "łoś".
Historia.
Wioska książęca Łosień powstała na wzgórzach olkusko-siewierskich, sięgających ponad 390 m n.p.m., co stanowi najwyższe wzniesienie Dąbrowy Górniczej. Wykopaliska archeologiczne przeprowadzone w latach 1998-1999 dowodzą istnienia osady już w XI w. Związana ona była z przetopem miejscowych rud ołowiu i srebra. Od średniowiecza do końca epoki przedrozbiorowej Łosień był własnością biskupów krakowskich i wchodził w skład klucza sławkowskiego. Łosień został zniszczony przez najazdy tatarskie i odbudowany następnie w XIV wieku na tzw. prawach magdeburskich. Sołectwo posiadali dziedzicznie Strychnowscy, a później Kmitowie z Grabowej. Od samego początku osady istniało tutaj górnictwo kruszcowe. Około 1550 roku znana była nazwa tutejszej kopalni - "Kraków", eksploatowanej przez sołtysa Joesa Strychnowskiego. Od nazwy kopalni wziął nazwę przysiółek Kraków Łosieński, znany jeszcze do 1939 r. 
Łosień wchodził w skład obwodu olkuskiego (1816 - 1842), następnie po zastąpieniu obwodów powiatami w skład powiatu olkuskiego (1842 - 1866). Od 1867 r. do 1915 r. był gminą powiatu będzińskiego, w latach 1916 - 1919 - dąbrowskiego, na terenie okupacji austro-węgierskiej. W czasie okupacji otrzymał nieoficjalną nazwę niemiecką "Lossenwald". W latach 1939-75 należał ponownie do powiatu będzińskiego, gdzie uzyskał status gminy. W skład tejże wchodziły: Łosień wraz z przysiółkiem Kraków Łosieński, Kuźnica Błędowska i Błędów, Łęka, Kuźniczka Nowa, Łazy z przysiółkami Wypaleniska i Zagórki, Okradzionów z Rudami, Trzebyczka oraz Tuczna Baba z przysiółkami Smorz i Przymiarki.
W okresie powojennym wybudowano wodociąg z Łaz i Niegowonic oraz zbiornik wodny dla Huty Katowice. W 1958 erygowana została w Łośniu parafia pw. Krzyża Świętego. W latach 70. XX wieku powstała tu szkoła policyjna, gdzie obecnie mieści się Ochotniczy Hufiec Pracy. Między Łośniem a Kazdębiem utworzono leśny pas zadrzewień ochronnych Huty Katowice. 27 maja 1975 r. Łosień przyłączono do Ząbkowic, a dwa lata później do Dąbrowy Górniczej. 
Skarb archeologiczny.
13 lipca 2006 r. archeolodzy odkryli w Łośniu tzw. "skarb hutnika", w postaci srebrnych monet z XI i zwłaszcza z XII w. oraz spłaszczonych bryłek srebra ukrytych w ceramicznym naczyniu. W następnych latach w otoczeniu znaleziska prowadzono uzupełniające poszukiwania, które przyniosły dodatkowe monety i bryłki ze skarbu. W sumie znaleziono 1124 monet, z których 1122 to były denary Władysława Wygnańca i Bolesława Kędzierzawego. Ponadto znaleziono 180 bryłek srebra, przeważnie wagi 2-8 g, ale były też przekraczające 30 g. Łączna waga bryłek srebra wynosi ok. 1,7 kg. Skarb ten przechowywany jest w Muzeum Miejskim „Sztygarka” w Dąbrowie Górniczej. 

</doc>
<doc id="744488" url="https://pl.wikipedia.org/wiki?curid=744488" title="Mistrzostwa Rosji w hokeju na lodzie">
Mistrzostwa Rosji w hokeju na lodzie

Mistrzostwa Rosji w hokeju na lodzie mężczyzn – rozgrywki hokejowe, prowadzone cyklicznie - corocznie lub co sezonowo (na przełomie dwóch lat kalendarzowych) - mające na celu wyłonienie najlepszej męskiej drużyny w Rosji.
Historia.
Do rozpadu Związku Radzieckiego (w tym czasie rozgrywano Mistrzostwa ZSRR). Następnie od 1992 przez cztery sezony funkcjonowały mistrzostwa pod nazwą Międzynarodowa Hokejowa Liga (MHL) w ramach Wspólnoty Niepodległych Państw. W 1996 powołano do życia jednolite mistrzostwa Rosji rozgrywane pod nazwą Superliga. W 2008 powołano nową ligę pod nazwą Kontynentalnej Hokejowej Ligi (KHL), która jednocześnie kontynuuje narodową mistrzowską klasę dla uczestniczących w niej drużyn rosyjskich.
W sezonie KHL (2013/2014) zaistniała sytuacja,w której do finału edycji dotarła drużyna nierosyjska HC Lev Praga (Czechy). Wskutek tego kolejność na trzech pierwszych miejscach w tym sezonie nie była tożsama z równoległym przyznaniem medali w ramach mistrzostw Rosji w hokeju na lodzie. Medale mistrzostw Rosji zostały przyznane trzem pierwszym zespołom rosyjskim w fazie play-off sezonu. W edycji KHL (2014/2015) przyjęto zasadę, w myśl której medale mistrzostw Rosji otrzymały trzy najlepsze zespoły sklasyfikowane po rundzie zasadniczej sezonu.
Medaliści.
Edycja KHL 2019/2020 nie została dokończona z powodu pandemii COVID-19, po czym w lipcu 2020 Federacja Hokeja Rosji ogłosiła ustaloną kolejność drużyn w sezonie, przyznając medale mistrzostw Rosji.

</doc>
<doc id="744492" url="https://pl.wikipedia.org/wiki?curid=744492" title="Entrena">
Entrena

Entrena – miasto w północnej Hiszpanii, w regionie La Rioja. 

</doc>
<doc id="744495" url="https://pl.wikipedia.org/wiki?curid=744495" title="Sala Poselska na Wawelu">
Sala Poselska na Wawelu

Sala Poselska, znana także jako Sala Pod Głowami – reprezentacyjna komnata Zamku Królewskiego na Wawelu. Od czasów koronacji Władysława IV Wazy w 1633 roku miejsce obrad Izby Poselskiej w czasie sejmów koronacyjnych i przyjmowania poselstw.
Pierwotny strop kasetonowy autorstwa Sebastiana Tauerbacha i Hansa Sznycera z ok. 1540 r. nie zachował się zniszczony podczas pożaru w 1702 roku i w latach 1804−1807; obecny jest rekonstrukcją. W kasetonach umieszczone były 194 rzeźbione głowy, z których do dziś oryginalnych z XVI wieku jest 30 (tzw. głowy wawelskie). Ściany zdobi fryz malowany przez Dionizego Stubę z "Alegorią historii życia ludzkiego", ukazujący poszczególne etapy życia człowieka.
W urządzeniu Sali Poselskiej starano się nawiązać do jej historycznych funkcji. Stąd portrety Zygmunta Starego i Anny Jagiellonki (pędzla Marcina Kobera) oraz fotel ("poltrone") zastępujący niezachowany tron. Na ścianach zawieszone są arrasy z serii "Dzieje rajskie" oraz werdiury. W sali zachował się oryginalny renesansowy fryz.

</doc>
<doc id="744499" url="https://pl.wikipedia.org/wiki?curid=744499" title="Wzgórze (anatomia)">
Wzgórze (anatomia)

Wzgórze (łac. "thalamus", ang. thalamus) – część międzymózgowia znajdująca się pod spoidłem wielkim. Przylega do niego podwzgórze.
Odpowiada za wstępną ocenę bodźców zmysłowych i przesyłanie ich do kory mózgowej (oprócz węchu). Pełni kluczową rolę w integracji informacji czuciowych i ruchowych, w procesach uwagi i kontrolowania dostępu do danych czuciowych.
Stanowi największą ilość istoty szarej międzymózgowia. Wzgórze tworzą skupienia istoty szarej (jądra) pooddzielane przez pasma istoty białej. Stanowi ograniczenie komór: komory bocznej oraz komory trzeciej.
Budowa zewnętrzna.
W opisie anatomicznym wzgórza wyróżnia się dwa bieguny i cztery powierzchnie.
Budowa wewnętrzna, obszary wzgórza i funkcje.
Wzgórze jest zbudowane głównie z istoty szarej, tworzącej jądra, do której wnikają pasma istoty białej, zwanymi blaszkami rdzennymi. Wzdłuż bocznej powierzchni wzgórza przebiega blaszka rdzenna zewnętrzna, która oddziela leżące bocznie od niej jądro siatkowate wzgórza od pozostałych jąder. Blaszka rdzenna wewnętrzna przebiega strzałkowo, oddzielając jądro przyśrodkowe od jąder bocznych. Ku przodowi rozdziela się, ograniczając jądra przednie. Z tyłu blaszka zagina się, oddzielając jądro przyśrodkowe od jąder poduszki. Wewnątrz blaszki znajduje się jądro śródblaszkowe. Wyróżnia się następujące jądra wzgórza:
Podział czynnościowy jąder wzgórza.
Pod względem czynnościowym wyróżnia się:

</doc>
<doc id="744506" url="https://pl.wikipedia.org/wiki?curid=744506" title="Typ 97 Te-Ke">
Typ 97 Te-Ke

 – japońska tankietka używana podczas II wojny światowej.
W latach 30. XX w. w Japonii uruchomiono produkcję tankietki Typ 94 Te-Ke. Podobnie jak inne tankietki produkowane na świecie, była ona uzbrojona w pojedynczy karabin maszynowy, ale w odróżnieniu od innych pojazdów tej klasy w wozie japońskim był on montowany w wieży pancernej, a nie w kadłubie. W drugiej połowie lat 30. rozpoczęto prace nad następcą tankietki Typ 94. W zakładach Tokyo Gasu Deishu skonstruowano dwa prototypy nowych tankietek. Jeden z nich miał układ zbliżony do poprzedniej konstrukcji z silnikiem w przedniej części kadłuba, drugi typowy dla czołgów układ z silnikiem w tylnej części pojazdu.
Po testach postanowiono kontynuować rozwój prototypu z silnikiem w tylnej części kadłuba. Na kadłubie ustawiono powiększoną wieżę, w której umieszczono armatę czołgową Typ 94 kalibru 37 mm. Produkcję seryjną nowej tankietki uruchomiono w 1937 r. Część seryjnych pojazdów zamiast działa była uzbrojona w karabin maszynowy kalibru 7,7 mm. Produkcję seryjną zakończono w 1942 r.
Doświadczenia bojowe wykazały, że opancerzenie tankietki Typ 97 nadal jest zbyt słabe. Także uzbrojenie było nieskuteczne wobec pojazdów opancerzonych. Po 1943 większość tankietek Typ 97 została wycofana z uzbrojenia. Jej podwozie wykorzystano do budowy transportera opancerzonego Typ 98 So-Da.

</doc>
<doc id="744507" url="https://pl.wikipedia.org/wiki?curid=744507" title="Typ 97">
Typ 97

Japońskie uzbrojenie:
Inne:

</doc>
<doc id="744508" url="https://pl.wikipedia.org/wiki?curid=744508" title="Język afgański">
Język afgański



</doc>
<doc id="744510" url="https://pl.wikipedia.org/wiki?curid=744510" title="Sala Senatorska na Wawelu">
Sala Senatorska na Wawelu

Sala Senatorska, zw. także Tanecznicą – komnata Zamku Królewskiego na Wawelu, wchodząca w skład ekspozycji Reprezentacyjnych Komnat Królewskich. Największa sala zamku. Odbywały się tutaj ważne uroczystości państwowe (m.in. posiedzenia senatu) i dworskie, wesela królewskie, bale i widowiska teatralne. W 1518 r. odbyło się tu pierwsze królewskie wesele – Zygmunta I Starego i Bony Sforza. W naszych czasach sala ta jest niekiedy wykorzystywana na koncerty i w czasie państwowych uroczystości.
Ściany sali pokryte są kurdybanem z 1. ćwierci XVIII w. pochodzącym z zamku w Moritzburgu, zakupionym w okresie międzywojennym od wiedeńskiego antykwariusza Szymona Szwarca. W miejscu tronu królewskiego ustawiono klasycystyczny fotel (prawdopodobnie Stanisława Augusta Poniatowskiego). Przy ścianie zachodniej umieszczono drewniany balkon z 1592 r. W pomieszczeniu znajdują się również arrasy o tematyce biblijnej, m.in. "Budowa arki", "Wejście zwierząt do arki", "Potop", "Wyjście z arki" oraz "Dziękczynienie Noego" - seria "Dzieje arki", a także werdiury i tkaniny groteskowe. Przy ścianach włoskie krzesła z poręczami (1. połowa XVII w.).

</doc>
<doc id="744514" url="https://pl.wikipedia.org/wiki?curid=744514" title="Mychajło Fomenko">
Mychajło Fomenko

Mychajło Iwanowycz Fomenko, ukr. Михайло Іванович Фоменко, ros. Михаил Иванович Фоменко, "Michaił Iwanowicz Fomienko" (ur. 19 września 1948 w Małej Rybicy, w obwodzie sumskim) – ukraiński piłkarz, grający na pozycji obrońcy, reprezentant Związku Radzieckiego, trener piłkarski.
Kariera piłkarska.
Kariera klubowa.
Wychowanek klubu Spartak Sumy, w którym rozpoczął karierę piłkarską. W radzieckiej ekstraklasie zadebiutował jako zawodnik Zorii Woroszyłowgrad, która na przełomie lat 60. i 70. zaliczała się do ligowej czołówki. W 1972 został zawodnikiem najsłynniejszego klubu Ukraińskiej SRR - Dynama Kijów. Przez kilka sezonów był zawodnikiem podstawowej jedenastki Dynama, z którym zdobył wiele sukcesów. Z powodów zdrowotnych zmuszony był zakończyć karierę zawodniczą w 1978 w wieku 30 lat.
Kariera reprezentacyjna.
W 1972 debiutował w reprezentacji ZSRR. W 1976 wraz z olimpijską reprezentacją Związku Radzieckiego zdobył brązowy medal Igrzysk w Montrealu. W latach 1972-1976 rozegrał łącznie 24 mecze w reprezentacji.
Kariera trenerska.
Wkrótce po zakończeniu występów w Dynamie powrócił do rodzinnych Sum, gdzie prowadził zespół Frunzienca. W 1980 znów znalazł zatrudnienie w Dynamie, tym razem jako trener. Przez 5 sezonów pracował jako członek sztabu szkoleniowego, pomagając głównym trenerom Waleremu Łobanowskiemu i Jurijowi Morozowowi. Następnie szkolił mniej znane zespoły z Ukraińskiej SRR: Desnę Czernihów i Krywbas Krzywy Róg oraz gruzińską Gurię Lanczchuti. Po krótkim pobycie w Iraku znów znalazł się w Sumach, jako trener Awtomobilista. Przez rok pracował w Dynamie na stanowisku pierwszego trenera, gdzie w 1993 osiągnął swój największy dotychczasowy sukces szkoleniowy, zdobywając Mistrzostwo i Puchar Ukrainy. Kolejne lata, z wyjątkiem krótkiego epizodu w roli selekcjonera reprezentacji Gwinei spędził na Ukrainie prowadząc zespoły z Wyższej Lihi i niższych lig. Kilkakrotnie brany był pod uwagę jako kandydat na stanowisko selekcjonera ukraińskiej drużyny narodowej. Od 2006 do 2008 był głównym trenerem Tawrii Symferopol. 24 listopada 2010 objął stanowisko głównego trenera w rosyjskim klubie Salut-Eniergija Biełgorod, w którym pracował do kwietnia 2011, kiedy tragicznie zmarła jego córka. 26 grudnia 2012 roku objął prowadzenie reprezentacji Ukrainy. Poprowadził drużynę w mistrzostwach Europy rozgrywanych w tym samym roku, których Ukraina była gospodarzem wspólnie z Polską. Tam Ukraińcy trafili do grupy "śmierci" z wyżej stawianymi Francuzami, Anglikami i Szwedami. Turniej zaczął się niespodziewanie dobrze, od wygranej z jak się później okazało ze słabo dysponowaną Szwecją 2:1. Kolejne 2 mecze, zakończyły się porażkami (0:2 z Francją i 0:1 z Anglią). Ukraina skończyła turniej na trzecim miejscu w grupie wyprzedzając jedynie Szwecję. Fomenko pozostał na stanowisku, aby doprowadzić zespół do następnego dużego turnieju - mistrzostw Świata organizowanych w 2014 w Brazylii. W eliminacjach Ukraina zaprezentowała bardzo dobrą postawę i zajęła w grupie drugie miejsce za Anglikami, co pozwoliło jej wziąć udział w barażach. Tam napotkali kolejnego rywala znanego im z mistrzostw Europy - Francję. Pierwszy mecz wygrany 2:0 zwiastował niespodziankę i wyeliminowanie "Trójkolorowych". W rewanżowym spotkaniu, grająca na własnym terenie, faworyzowana Francja zagrała zupełnie odmienne spotkanie wygrywając 3:0 i to ona zakwalifikowała się na czempionat. Następne ME w 2016 roku właśnie we Francji okazały się turniejem ostatniej szansy dla szkoleniowca. Jego podopieczni zajęli trzecie miejsce w kwalifikacjach za Hiszpanią i Słowacją, co ponownie dało im prawo do walki w barażach. Tam Ukraińcy stanęli naprzeciwko Słowenii. Ponownie zagrali pierwsze spotkanie u siebie i wygrali 2:0. Tym razem nie oddali wygranej i po remisie w rewanżu 1:1 awansowali na Euro. Żółto - błękitni przegrali wszystkie spotkania w grupie (0:2 z Niemcami i Irlandią Płn. oraz 0:1 z Polską). Tracąc 5 goli i nie strzelając żadnej zajęli ostatnie miejsce w grupie i zostali najgorszym uczestnikiem turnieju. Wraz z ostatnim meczem grupowym zakończyła się również praca Mychajły Fomenko jako trenera drużyny narodowej. Decyzja o jego odejściu została podjęta już wcześniej po meczu z Irlandczykami. Po ostatniej grze przeciwko Polakom Fomenko wyznał iż powodem blamanżu było złe samopoczucie całego sztabu spowodowane trudną sytuacją polityczną ich państwa, a także konflikty wewnętrzne między piłkarzami, wywodzące się od bójki w meczu ligowym między Szachtarem Donieck i Dynamem Kijów mimo iż wielu graczy zarzekało się w wywiadach, że wszystkie waśnie zostały odłożone na bok i na boisku "są jednym zespołem".

</doc>
<doc id="744515" url="https://pl.wikipedia.org/wiki?curid=744515" title="Michaił Fomienko">
Michaił Fomienko



</doc>
<doc id="744517" url="https://pl.wikipedia.org/wiki?curid=744517" title="Vagar">
Vagar



</doc>
<doc id="744519" url="https://pl.wikipedia.org/wiki?curid=744519" title="Choroba Minkowskiego-Chauffarda">
Choroba Minkowskiego-Chauffarda



</doc>
<doc id="744520" url="https://pl.wikipedia.org/wiki?curid=744520" title="Vagoy">
Vagoy



</doc>
<doc id="744521" url="https://pl.wikipedia.org/wiki?curid=744521" title="Vágoy">
Vágoy



</doc>
<doc id="744523" url="https://pl.wikipedia.org/wiki?curid=744523" title="Bolesław Świdziński">
Bolesław Świdziński

Bolesław Jerzy Świdziński (ur. 7 grudnia 1885 w Opatowie, zm. 4 marca 1972 w Londynie) – pułkownik dyplomowany kawalerii Wojska Polskiego, uczestnik walk o niepodległość, działacz państwowy II Rzeczypospolitej, członek Komendy Naczelnej Związku Legionistów Polskich od 1936 roku.
Życiorys.
Urodził się 7 grudnia 1885 w Opatowie jako syn Henryka. Po zdaniu matury w Krakowie studiował na Uniwersytecie Jagiellońskim, a w później na uniwersytecie w Genewie. Jako student był w latach 1906–1907 członkiem Organizacji Bojowej PPS, a następnie Związku Walki Czynnej i Związku Strzeleckiego. Od sierpnia 1914 służył w Legionach, początkowo w szwadronie rotmistrza Zbigniewa Dunin-Wąsowicza (dowódcy spod Rokitny), później w 2 pułku ułanów Legionów.
Od listopada 1918 w Wojsku Polskim. W czasie wojny polsko-bolszewickiej dowodził na froncie szwadronem 5 pułku Ułanów Zasławskich. Po zakończeniu wojny był szefem jednej z sekcji Oddziału V Sztabu Generalnego. Z dniem 15 września 1924 został przydzielony do macierzystego 2 pułku szwoleżerów. Z dniem 1 listopada 1924 został odkomenderowany na roczny Kurs Doszkolenia Wyższej Szkoły Wojennej w Warszawie. 1 grudnia 1924 Prezydent RP Stanisław Wojciechowski na wniosek Ministra Spraw Wojskowych, generała dywizji Władysława Sikorskiego awansował go na podpułkownika ze starszeństwem z 15 sierpnia 1924 i 12. lokatą w korpusie oficerów kawalerii. Po ukończeniu kursu i otrzymaniu tytułu naukowego oficera Sztabu Generalnego przydzielony został do kadry oficerów kawalerii przy Departamencie II MSWojsk. z jednoczesnym przeniesieniem służbowym do Oddziału IV SG WP na okres sześciu miesięcy. W styczniu 1927 objął dowództwo 2 pułku szwoleżerów w Starogardzie. Pełnił równocześnie obowiązki dowódcy 8 Samodzielnej Brygady Kawalerii w Starogardzie. W marcu 1929 został wyznaczony na stanowisko szefa sztabu Dowództwa Okręgu Korpusu Nr V w Krakowie. 24 grudnia 1929 Prezydent RP Ignacy Mościcki awansował go na pułkownika ze starszeństwem z 1 stycznia 1930 i 1. lokatą w korpusie oficerów kawalerii. Z dniem 30 września 1930 został przeniesiony w stan nieczynny. 1 października 1930 powierzono mu pełnienie obowiązków wojewody lubelskiego. Z dniem 31 marca 1932 został przeniesiony do rezerwy. 1 kwietnia tego roku został zatwierdzony na stanowisku wojewody lubelskiego. Obowiązki wojewody sprawował do 8 lutego 1933.
Został następnie głównym inspektorem i szefem Biura Personalnego Ministerstwa Spraw Wewnętrznych. W latach 1935–1938 był posłem na Sejm RP z województwa lubelskiego. W Sejmie był m.in. przewodniczącym Sądu Marszałkowskiego i Komisji Skarbu. Po utworzeniu Parlamentarnego Koła Obozu Zjednoczenia Narodowego kierował jego pracami.
W czasie kampanii wrześniowej 1939 (8 września) został mianowany komisarzem cywilnym w Generalnym Komisariacie Cywilnym przy Naczelnym Wodzu Edwardzie Śmigłym-Rydzu. Od 17 września 1939 na emigracji.
Od sierpnia 1940 roku przebywał w Stacji Zbornej Oficerów Rothesay.

</doc>
<doc id="744524" url="https://pl.wikipedia.org/wiki?curid=744524" title="Stadion Al-Hamadanijja">
Stadion Al-Hamadanijja

Stadion Al-Hamadaniah, (Arabski.: ملعب الحمدانية) – wieloużytkowy stadion znajdujący się w mieście Aleppo, w Syrii. Stadion może pomieścić 30 000 widzów. Na tym stadionie swoje mecze rozgrywają drużyny piłkarskie: Al-Ittihad oraz Al-Horriya. Obiekt ten wielokrotnie służył za miejsce rozgrywania spotkań reprezentacji Syrii. Oprócz zawodów piłkarskich na stadionie tym rozgrywane są także zawody lekkoatletyczne, takie jak Mistrzostwa Syrii.

</doc>
<doc id="744526" url="https://pl.wikipedia.org/wiki?curid=744526" title="Roman Pisarski">
Roman Pisarski

Roman Pisarski (ur. 23 marca 1912 w Stanisławowie, zm. 10 lipca 1969 w Warszawie) – polski pisarz, autor książek dla dzieci, nauczyciel. Absolwent polonistyki na Uniwersytecie Jagiellońskim.

</doc>
<doc id="744527" url="https://pl.wikipedia.org/wiki?curid=744527" title="Mariusz Drężek">
Mariusz Drężek

Mariusz Drężek (ur. 7 lipca 1972 w Mikołajkach) – polski aktor teatralny, dubbingowy i telewizyjny.
Życiorys.
Wczesne lata.
Urodził się w Mikołajkach jako najmłodszy z trojga rodzeństwa. Wychowywał się z siostrą i bratem. Aktorstwem zainteresował się dzięki koledze, który zaproponował mu wizytę w Domu Kultury w Mrągowie, gdzie zafascynowało go spotkanie z instruktorem i teatr.
Kariera.
W latach 1992–1993 i 2004 występował w Teatrze im. Stefana Jaracza w Olsztynie, przy którym w 1993 ukończył Policealne Studium Aktorskie im. Aleksandra Sewruka. W 1997 otrzymał drugą nagrodę na XVIII Przeglądzie Piosenki Aktorskiej we Wrocławiu oraz został uhonorowany pierwszą nagrodą za rolę Fircyka w przedstawieniu Franciszka Zabłockiego "Fircyk w zalotach" na XV Festiwalu Szkół Teatralnych w Łodzi.
Po ukończeniu w 1997 wydziału aktorskiego we wrocławskiej filii PWST, związał się z wrocławskimi teatrami: Polskim, gdzie wystąpił jako Lizander w sztuce szekspirowskiej "Sen nocy letniej" i w roli Jakuba Gordona w spektaklu Romana Kołakowskiego "Przygody Hucka Finna" (1997–2002). Potem grał w teatrach: K2 (1998, 2000, 2002) i Operetce Wrocławskiej jako Bernardo w musicalu Leonarda Bernsteina "West Side Story" (2004). Następnie występował w teatrach warszawskich – Muzycznym „Roma” jako Sonny Latieri w musicalu "Grease" (2002), Na Woli im. Tadeusza Łomnickiego (2003), Laboratorium Dramatu w potrójnej roli Świętego Piotra, Pipo i Gracza II w przedstawieniu Tadeusza Słobodzianka "Kowal Malambo" (2005–2007), Wytwórnia jako Stanisław Retro, celnej karykatury współczesnego idola masowej wyobraźni w sztuce Doroty Masłowskiej "Paw królowej. Opera praska" (2006) i Dramatycznym jako Marek Kalita w inscenizacji Williama Goldinga "Widzialna ciemność" (2007).
Jego debiut telewizyjny w telenoweli Polsat "Życie jak poker" (1998–1999) spotkał się z serdecznym przyjęciem przez telewidzów. Potem pojawił się gościnnie w sześciu odcinkach sitcomu TVP1 "Lokatorzy" (2000, 2003, 2004) jako Adam Przypadek, brat Jacka (Michał Lesień). W serialu TVP2 "M jak miłość" (2003, 2004, 2006, 2007) wystąpił w roli Tadeusza Makowskiego, byłego męża Teresy (Joanna Sydor). W serialu TVP2 "Na dobre i na złe" (2005–2007) jako Bartosz Domagalski, uzależniony od narkotyków narzeczony Mileny Starskiej (Anita Sokołowska), zajmował się dziennikarstwem śledczym. Wystąpił w roli „Metala” w serialu Polsat "Fala zbrodni" (2006–2008).
Jego dobra znajomość języka rosyjskiego przydała się podczas grania roli turysty Borysa w jednym z odcinków serialu Polsat "Rodzina zastępcza" (2007). W kilku odcinkach serialu Polsatu "Pierwsza miłość" (2008) pojawił się jako Krzysiek, pacjent na terapii grupowej leczenia uzależnień prowadzonej przez psychologa Damiana (Łukasz Lewandowski), u którego leczy się także Paweł Krzyżanowski (Mikołaj Krawczyk). W serialu Polsatu "Samo życie" (2008–2009) wyposażył w cechy pozytywne swoją postać Jerzego Bartnika, bezwzględnego nowego naczelnego redaktora magazynu „Samo Życie”.
Wystąpił w teledysku zespołu Afromental do piosenki „Rock&amp;Rollin’ Love” (2011). W budzącym kontrowersje dramacie autorstwa Józefa i Michała Skolimowskich "Ixjana. Z piekła rodem" (2012) zagrał mrocznego Vigo. W dramacie Tomasza Wasilewskiego "Płynące wieżowce" (2013) był trenerem pływania głównego bohatera (Mateusz Banasiuk).
Życie prywatne.
W 2002 ożenił się z aktorką Agnieszką Michalską. Mają syna Ignacego. W 2017 rozwiedli się. W sierpniu 2021 poślubił Annę Kondrakowicz. Mają syna Józefa (ur. 2018).

</doc>
<doc id="744530" url="https://pl.wikipedia.org/wiki?curid=744530" title="Baby (gmina Odolanów)">
Baby (gmina Odolanów)

Baby – osada w Polsce położona w województwie wielkopolskim, w powiecie ostrowskim, w gminie Odolanów.
Znajduje się w odległości około 12 km na południowy zachód od Ostrowa Wielkopolskiego i położona jest przy drodze powiatowej Odolanów - Łąkociny. W okolicy miejscowości przepływa rzeczka "Kuroch". 
W latach 1975–1998 w województwie kaliskim, w latach 1932–1975 i od 1999 w powiecie ostrowskim.
Baby to miejscowość licząca około 340 mieszkańców.

</doc>
<doc id="744541" url="https://pl.wikipedia.org/wiki?curid=744541" title="Škoda Popular OHV">
Škoda Popular OHV



</doc>
<doc id="744548" url="https://pl.wikipedia.org/wiki?curid=744548" title="Aleksander Hertz (reżyser)">
Aleksander Hertz (reżyser)

Aleksander Hertz (ur. 1879 w Warszawie, zm. 26 stycznia 1928 tamże) – polski reżyser i producent filmowy żydowskiego pochodzenia.
Życiorys.
Do 1908 r. był kierownikiem oddziału w Banku Dyskontowym. Za udzielanie schronienia działaczom PPS, w tym Józefowi Piłsudskiemu, został zesłany. Po powrocie nie został przyjęty do pracy w dawnym miejscu, więc zajął się kinematografią. Był założycielem pierwszej polskiej wytwórni filmowej "Sfinks". Współpracował z rosyjskim producentem filmowym Aleksandrem Chanżonkowem.
Zmarł w wieku 49 lat i został pochowany na cmentarzu żydowskim przy ulicy Okopowej w Warszawie (kwatera 19, rząd 5).

</doc>
<doc id="744550" url="https://pl.wikipedia.org/wiki?curid=744550" title="Gyllene Tider">
Gyllene Tider

Gyllene Tider – szwedzka grupa muzyczna wykonująca pop-rock. Nazwa zespołu, w języku szwedzkim, w dosłownym tłumaczeniu oznacza "Złote Czasy". Grupa powstała w 1977 roku z inicjatywy muzyków Pera Gessle i jego przyjaciela Matsa „MP” Perssona, którzy do współpracy zaprosili Andersa Herrlina, Micka Andersona oraz Görana Fritzsona. Grupa występowała do 1985 roku. W latach 1995–1996, 2004, 2010 i 2013 z dużym sukcesem została reaktywowana serią koncertów.

</doc>
<doc id="744552" url="https://pl.wikipedia.org/wiki?curid=744552" title="Fuglafjørður">
Fuglafjørður

Fuglafjørður (wym. [], duń. "Fuglefjord") – miasto na wyspie Eysturoy, będącej częścią archipelagu Wysp Owczych, położonych na Morzu Norweskim. Jest administracyjną stolicą gminy Fuglafjarðar kommuna, w regionie Eysturoy. 1532 mieszkańców daje jej piąte pod względem zaludnienia miejsce na archipelagu i pierwsze na wyspie, na której się znajduje. Nazwa z farerska oznacza "Fiord Ptaków", nie odnosi się ona jednak do żadnego ze znanych ludzkości fiordów.
Geografia.
Położenie.
Miejscowość Fuglafjørður znajduje się na północno-wschodnim brzegu wyspy Eysturoy. Nie ma kontaktu z otwartym morzem, jednak od południowej strony przylega do niewielkiej zatoki bez nazwy. Zatoka ta wychodzi następnie do cieśniny Djúpini, która rozciąga się od miejscowości Leirvík, na południu, do Morza Norweskiego na północy. Prócz południa zaś, miejscowość ta jest otoczona przez liczne wzniesienia: Húsafelli (626 m n.p.m.) i Rókin (515 m n.p.m.) od strony zachodniej, Slættafjall (626 m n.p.m.) od północy oraz Blábjørg (732 m n.p.m.) i Gjógvarafjall (679 m n.p.m.) od wschodu. Najbliższa osadą jest Kambsdalur, przylegająca do Fuglafjørður od strony południowo-wschodniej. Przez miejscowość przechodzi kilka niewielkich rzek spływających z gór.
Klimat.
Podobnie, jak pozostałe miejsca na Wyspach Owczych, Fuglafjørður leży strefie klimatu umiarkowanego, chłodnego w odmianie morskiej. Sprawia to, że lata są stosunkowo chłodne, w porównaniu do obszarów leżących na mniejszych szerokościach geograficznych, zimy zaś dość ciepłe. Występują tam także obfite opady, większe zwykle nieco w miesiącach chłodniejszych. Na powiększenie liczby opadów i ocieplenie klimatu wpływa ciepły Prąd Norweski, przekształcony z Golfsztromu. Fuglafjørður, jako osada położona w zatoce, otoczona wysokimi szczytami górskimi, jest osłonięta przed porywistymi wiatrami, również częstym zjawiskiem na Wyspach Owczych.
Informacje ogólne.
Populacja.
Znaczną większość mieszkańców miejscowości stanowią Farerczycy, czyli rdzenni mieszkańcy Wysp Owczych. Obecnie mieszka tam 1532 osoby i liczba ta stale rośnie. W przeszłości jednak miejscowość ta posiadała jednak nawet ponad 1600 mieszkańców, jednak ich liczba gwałtownie spadła w latach 90. XX wieku, kiedy cały archipelag nawiedził kryzys gospodarczy i nasiliła się emigracja z jego obszaru. Społeczeństwo jest młode, obecnie liczną grupę stanowi ludność w wieku do dwudziestego roku życia – ok. 28,8% wszystkich ludzi. Ludność powyżej siedemdziesiątego roku życia natomiast stanowi jedynie niewiele ponad 9,8%.
Transport.
W miejscowości Fuglafjørður nie ma lądowiska helikopterów, a także, pomimo dość dobrze rozbudowanego portu, brakuje przystani promowej, toteż jedynym środkiem transportu, jakim można dostać się do osady jest transport kołowy. Można z niego skorzystać za pomocą samochodu osobowego, lub środku publicznego – linii 410 niebieskich autobusów Bygdaleiðir, kursujących po całym archipelagu. Linia 410 została przeprowadzona od Klaksvík do Fuglafjørður, a stacjami znajdującymi się po drodze są: miejscowość Leirvík, dolina Gøtudalur oraz osada Kambsdalur. Autobusy te kursują każdego dnia, przy czym w dni powszednie znacznie częściej. Nie istnieje obecnie krótka droga pomiędzy miejscowością Fuglafjørður a leżącą w tej samej gminie Hellur. Chcąc dojechać do oddalonej niecałe 3 km osady, trzeba nadrobić ponad 25 kilometrów, by ominąć okoliczne wzniesienia.
Sport.
Jednym z ulubionych sportów farerskiej populacji jest piłka nożna. Na archipelagu istnieje wiele klubów piłkarskich zajmujących się, w większości amatorsko, tą dyscypliną w przeliczeniu na jednego mieszkańca. Także Fuglafjørður posiada jeden taki klub, założony w roku 1936, ÍF Fuglafjørður, którego zawodnicy występują obecnie w I, III i IV lidze męskiej oraz II lidze kobiet.
Prócz tego ÍF Fuglafjørður posiada także sekcję siatkarską, badmintona oraz piłki halowej, a także sekcję wioślarską (dyscyplina ta jest drugim sportem narodowym na Wyspach Owczych), wiele obiektów, gdzie odbywają się zawody ulokowano jednak w połączonej z Fuglafjørður osadą Kambsdalur. W większej z tych dwu miejscowości znajduje się także pływalnia.
Historia.
Osada Fuglafjørður ma swoje początki jeszcze w czasach wikingów. Odnaleziono tam bowiem szczątki domostw, mogące pochodzić nawet z połowy X wieku. Zostały one usytuowane w miejscu, gdzie potok Gjógvará wpływa do zatoki. Długość jednego domu wynosiła 17 metrów, a grubość ścian około 1,5 m. By dotrzeć do jego szczątków archeologowie musieli usunąć pozostałość czterech lub pięciu innych domostw, co jest dowodem ciągłości osadnictwa w tym miejscu. Miejsce to, podobnie, jak wiele innych na archipelagu, zostało odkryte przypadkowo, podczas budowy nowych domostw w roku 1956. Istnieje duże prawdopodobieństwo, że z tego samego okresu są szczątki innego domostwa, odnalezione w roku 1965. Pomimo tych wczesnych wykopalisk o osadzie wspominają dopiero pisma z okresu reformacji na archipelagu, około roku 1540.
W roku 1781 osada składała się z czterech mniejszych części: "við Gjógvará", "við Garð", "í Toftum" oraz "á Áargarði", które najprawdopodobniej wcześniej były osobnymi gospodarstwami. Spośród około 5000 mieszkańców, jacy zamieszkiwali całe Wyspy Owcze w roku 1801, 128 było obecnych w Fuglafjørður. W około połowie XIX stulecia do miejscowości tej zostały włączone trzy okoliczne osady – "á Trøðni", "á Bakkanum" oraz "á Høvdanum". W roku 1901 w miejscowości mieszkało już 325 osób, a dwa lata później, 1 lipca 1903 roku założono jeden z najstarszych urzędów pocztowych na Wyspach Owczych. Jego siedziba mieściła się wtedy w starym domu zarządcy regionu Eysturoy.
Znaczny rozwój osady nastąpił na początku wieku XX, kiedy znacznie rozwinięto rybołówstwo i przetwórstwo rybne. W roku 1910 powstało tam regularne nabrzeże, gotowe do przyjmowania mnogiej ilości łodzi rybackich. Obecnie nadbrzeże to ma długość 800 metrów i skupiają się przy nim czołowe farerskie przedsiębiorstwa rybne, takie jak "Vónin", czy produkujące mączkę rybną "Havsbrun". Prócz tego powstały tam także magazyny ropy naftowej.
Liczebność ludności w osadzie znacznie zaczęła wzrastać w latach 20. XX wieku, około dwadzieścia lat później utworzono trzy nowe osiedla – "í Rossagerði", "í Fløtugerði" oraz na wschodzie "á Horn". W roku 1945 zaludnienie miejscowości przekroczyło 1000 mieszkańców. Siedzibą urzędu pocztowego w roku 1930 stał się prywatny dom państwa Rustin, z którego został przeniesiony dopiero w 1975, kiedy po pięćdziesięcioletniej kadencji, ze stanowiska zarządcy owego urzędu zrezygnowała Alma Rustin.
W roku 1923 do miejscowości zaczęli napływać przedstawiciele ruchu braci plymuckich, który w tamtych latach zaczął zyskiwać sympatię i pewną rzeszę wiernych na archipelagu. Do miejscowości, w roli misjonarza, przybył w roku 1928, Victor Danielsen. Człowiek ten dokonał pierwszego tłumaczenia całości Biblii na język farerski, po dwudziestu latach pracy, w roku 1949. Jego tłumaczenie opierało się na tekście hebrajskim.
Kolejne osiedla, zwane "á Bjarnafløtum", "í Toftabønum" oraz "Norður í Bø", zostały stworzone w latach 70. XX wieku. Natomiast w roku 1981 gmina postanowiła utworzyć nową miejscowość w pobliżu Fuglafjørður i już w 1985 powstała osada Kambsdalur, która być może w przyszłości zostanie włączona w granice większej miejscowości. Obecny kościół został zbudowany w roku 1984, szkołę zbudowano zaś w 1990, a otworzono rok później. Obecnie w placówce tej pracuje 36 nauczycieli, którzy uczą 354 uczniów z klas od pierwszej do dziesiątej.
22 czerwca 2005 roku miejscowość ta została odwiedzona przez księcia Danii Fryderyka oraz księżniczkę Marię Elżbietę.
Turystyka.
Miasto Fuglafjørður jest rocznie odwiedzane przez około 4000 turystów. Pomimo że miejscowość ta nie należy do największych, w ostatnich kilkunastu latach przeobraziła się w centrum kulturowe tej części archipelagu. Wzdłuż głównej ulicy znajduje się wiele sklepów i innych obiektów kulturowych.
Zakwaterowanie.
W Fuglafjørður stale trwa rozwój zakwaterowania. Nadal nie ma tam hotelu, a od najbliższego, mieszczącego się w Runavík, dzieli to miasto dziewiętnaście kilometrów.

</doc>
<doc id="744553" url="https://pl.wikipedia.org/wiki?curid=744553" title="Fort główny artyleryjski 47 „Łysa Góra”">
Fort główny artyleryjski 47 „Łysa Góra”

Fort 47 Łysa Góra – jeden z fortów V sektora obronnego Twierdzy Kraków. Znajduje się na terenie miejscowości Węgrzce, po wschodniej stronie szosy warszawskiej, kilkaset metrów od niej. Fort powstawał etapami w latach 1872–1885. Fort Łysa Góra jest jednym z największych fortów artyleryjskich twierdzy. Rozpiętość jego szyi mierzona w granicach przeciwstoku fosy sięga 360 m, zaś głębokość narysu, licząc od ściany elewacyjnej koszar do zewnętrznego skraju fosy na załamaniu czołowym, wynosi 136 m.
„Łysa Góra” jest wczesnym fortem artyleryjskim szkoły austriackiej, mocno nietypowym na tle późniejszych realizacji dzieł tej klasy; wykazuje też znaczne wpływy ówczesnej szkoły niemieckiej. Na jego nietypową formę największy wpływ miała zapewne kilkuetapowa realizacja dzieła. Decyzję o budowie fortu podjęto w roku 1872; w tym samym roku przyznano pierwszą transzę kredytu (400 tys. złotych reńskich) na jego budowę oraz kosztem 16 611 złotych reńskich dokonano wykupu gruntów pod planowane dzieło; stąd rok ten przyjmuje się jako datę początkową jego realizacji. Pierwsze prace budowlane podjęto jednak dopiero w roku 1874, a ukończenie budowy – na tym etapie dziejów fortu, w postaci dzieła prowizorycznego (Prowisorisches Werk), o konstrukcji ziemno-drewnianej, być może z elementami murowanymi – nastąpiło w roku 1878. Fort został następnie przebudowany na dzieło stałe w latach 1883–1885.
Charakterystyka budowli.
„Łysa Góra” jest obiektem mocno nietypowym. Po pierwsze, jako jedyny fort artyleryjski w Twierdzy Kraków ma konstrukcję ceglaną; jedynie bardzo nieliczne elementy konstrukcyjne wykonano z betonu (większość sklepień w podwalni prawego barku, sklepienie skrajnej prawoskrzydlowej kazamaty w podwalni czołowej, sklepienie poterny wiodącej do kazamat broniących zatoki w narożu lewego barku i szyi, częściowo sklepienie poterny głównej, sklepienia aneksów flankujących ściany bateryjne kaponiery czołowej, większość schronów pogotowia na wale artylerii). Dość chaotyczne i niekonsekwentne zastosowanie konstrukcji betonowych w połączeniu z nietypowymi, niemodularnymi rozmiarami pomieszczeń może świadczyć o realizacji obiektu w okresie zmiany standardów konstrukcji i rozwiązań budowlanych – w okresie, gdy stare rozwiązania były zastępowane nowymi, dopiero wypracowywanymi i modyfikowanymi. Po drugie, fort charakteryzuje się nietypowym narysem i układem przestrzennym. Jest fortem jednowałowym o mocno niesymetrycznym narysie. Blok jego koszar szyjowych posiada narys półbastionowy (jak dzieło rogowe), podobnie jak np. koszary fortów Krzeslawice, Rajsko bądź Pasternik, jednak charakteryzuje się nieumiarowionym narysem – każdy kąt i każdy bok koszar mają nieco inną miarę i długość, co skutkuje asymetrią rzutu budowli. Różne są rozmiary i liczba kazamat w poszczególnych partiach koszar: ich prawe skrzydło w partii półbastionu ma jedną kazamatę więcej niż analogiczny odcinek lewego skrzydła, ale  bark prawego półbastionu jest nieco krótszy niż lewego, co wynika z mniejszej długości kazamat na tym skrzydle. Również inne pomieszczenia kubaturowe fortu cechują się indywidualnymi rozwiązaniami i nie przystają do standardów i modułów budowlanych (rozpiętości łuków, długości pomieszczeń, szerokości korytarzy potern, rozplanowanie kaponier itp.), stosowanych w projektowaniu i realizacji austriackich fortów w latach 80. – co może świadczyć o zrealizowaniu większej części kubatur fortu jeszcze w latach 70. Koszary szyjowe są znacznie mniejsze, niż koszary innych fortów (tylko 170 m długości elewacji w rozwinięciu) i zajmują jedynie około 1/3 długości szyi fortu. Ponieważ koszary są niewielkie i nie mogły pomieścić całej załogi, w centrum założenia wbudowano osiowo symetryczny blok kazamatowy o funkcjach mieszkalnych. Wkomponowanie go w istniejący już narys fortu prawdopodobnie wymusiło nietypowy narys poterny głównej fortu – poprowadzonej z charakterystycznym zakrzywieniem. W miejscu zajmowanym przez ten blok, w innych austriackich fortach artyleryjskich lokowano tzw. budynek zapleczny (Parados – Gebaude; we współczesnej literaturze określany jako schron główny), mieszczący przede wszystkim magazyny amunicji (prochownie). Te ostatnie z kolei ulokowano w „Łysej Górze” w podwalniach – mocno rozbudowanej czołowej i znacznie mniejszej, pod prawym barkiem, i połączono z wałem artylerii windami amunicyjnymi o ręcznym napędzie. Zastosowanie podwalni wymusiło z kolei przyjęcie dwupoziomowego układu komunikacji wewnątrz fortu – z dziedzińcem przed podwalnią i drogą do wejścia do poterny lewego barku w wykopie. Elementy te (podwalnie z prochowniami, dwupoziomowy układ komunikacji) wydają się być wpływami szkoły niemieckiej. Nietypowy był także sposób rozwiązania przeszkody – fosa z omurowanym przeciwstokiem, ale bez typowego dla szkoły austriackiej muru przeszkodowego u podnóża wału.
Modernizacja i obsada fortu przed I wojną światową.
Fort był modernizowany przez Austriaków przed wybuchem I wojny światowej. Modernizacja objęła m.in. wymianę istniejących stropów kaponiery czołowej (sklepienie ceglane?) na płaski strop stalobetonowy, identyczny jak w fortach pancernych z lat 90. Stropy takie otrzymały także dwa schrony pogotowia na wale artylerii – jedyne o ścianach konstrukcji ceglanej. Wymieniono również lufy armat w kaponierach (z odprzodowych z systemu M. 59 na odtylcowe kazamatowe, z systemu M. 75). Przerobiono także część strzelnic w kaponierach, zastępując w każdej ścianie bateryjnej dwie starsze, pionowe strzelnice szczelinowe jedną nową strzelnicą z tarczką pancerną, zestopniowaniem przeciwrykoszetowym i lawetą dla ręcznego karabinu (Gewehrlafette). Łącznie w całym forcie wykonano cztery takie strzelnice – po jednej dla każdego odcinka fosy. Na wale fortu, w nasypach części poprzecznic wycięto okopy dla piechoty, tworząc praktycznie ciągłą pozycję strzelecką na obwodzie wałów, oraz dodano dwa typowe pancerne stanowiska obserwacyjne, tzw. „kopuły kufrowe” o odporności przeciwodłamkowej, umieszczone w narożach czoła i barków. Wiązało się to z redukcją uzbrojenia artyleryjskiego (przesuwanego do stałych i polowych baterii, lokowanych w międzypolach) i wzrostem roli piechoty w obronie dzieła. W sumie modernizacje były powierzchowne i nie wpłynęły istotnie na wzrost potencjału bojowego fortu, w warunkach roku 1914 mocno już przestarzałego.
Załogę fortu w latach 80. XIX wieku stanowiło 951 ludzi, w tym 22 oficerów i lekarz. Uzbrojenie stanowiło 7 armat 15 cm wzoru M. 61, 7 armat 12 cm M. 61 (do walki z artylerią przeciwnika i zwalczania prac oblężniczych) oraz 8 sztuk 10 cm armat polowych M. 63 – używanych jako broń przeciwszturmowa. Zestaw dział wałowych uzupełniały „dwa 30cm moździerze dla wyrzucania bomb”, zapewne wzoru M. 59 – łącznie fort posiadał więc 24 działa wałowe. Do obrony fos przeznaczono ponadto 12 armat 15 cm określanych jako „leichte Granatkanone”.
W roku 1914 etat załogi i uzbrojenia był już mocno zmieniony. Etatowa załoga miała liczyć już tylko 436 ludzi, w tym 9 oficerów; nie przewidywano etatu dla lekarza. Uzbrojenie artyleryjskie zostało zredukowane – fort miał już tylko 10 dział wałowych, z czego 6 15 cm armat M. 61 do walki dalekiej i 4 9 cm armaty M. 75/96 do obrony bliskiej. Liczba dział kazamatowych w kaponierach nie uległa zmianie, wymieniono je jednak na 9 cm armaty kazamatowe (na dotychczasowych lawetach od leichte Granatkanone). Zestaw uzbrojenia dopełniały dwa przenośne karabiny maszynowe M. 7/12, do użycia na wałach.
Wykorzystanie fortu po I wojnie światowej.
Fort nie brał udziału w walkach podczas I wojny światowej – rozgrywały się one na jego dalszym przedpolu, poza strefą donośności jego armat. Był jednak w pełni uzbrojony i doprowadzony do pełnej gotowości bojowej. W okresie międzywojennym służył Wojsku Polskiemu jako obiekt koszarowy, a po II wojnie światowej – jako koszarowy i magazynowy. Uległ w tym czasie szeregowi zmian i wtórnych przekształceń, włącznie z „barbarzyńskim” uszkadzaniem kubatur, przekopywaniem wałów, zasypywaniem fos itd. Po opuszczeniu przez wojsko został przekazany Agencji Mienia Wojskowego i sprzedany gminie Zielonki, a następnie odsprzedany firmie „Europrojekt”, która wzniosła wokół niego osiedle mieszkaniowe. Obecnie fort jest niedostępny, przechodzi powolny remont i adaptację na motel.

</doc>
<doc id="744554" url="https://pl.wikipedia.org/wiki?curid=744554" title="Uładzimir Hajeu">
Uładzimir Hajeu

Uładzimir Stanisławawicz Hajeu, biał. Ўладзімер Станіслававіч Гаеў, ros. Владимир Станиславович Гаев, "Władimir Stanisławowicz Gajew" (ur. 28 października 1977 w Mozyrzu) – białoruski piłkarz, grający na pozycji bramkarza, reprezentant Białorusi.
Kariera piłkarska.
Kariera klubowa.
Rozpoczął karierę piłkarską w miejscowym klubie MPKC-96 Mozyrz, który później zmienił nazwę na Sławija Mozyrz. Następnie został wypożyczony do klubu Zwiazda-WA-BDU Mińsk, skąd trafił do FK Homel. Występowował w rumuńskim Dinamie Bukareszt i w ukraińskim zespole Czornomoreć Odessa. W 2008 wrócił do Białorusi, gdzie bronił barw Szachciora Soligorsk. Obecnie jest wypożyczony do Sawitu Mohylew.
Kariera reprezentacyjna.
W reprezentacji Białorusi wystąpił 14 razy.

</doc>
<doc id="744558" url="https://pl.wikipedia.org/wiki?curid=744558" title="Powiat Nowe Zamki">
Powiat Nowe Zamki

Powiat Nowe Zamki (słow. "okres Nové Zámky") – słowacka jednostka podziału terytorialnego znajdująca się w kraju nitrzańskim. Zamieszkiwany jest przez 149 594 obywateli (w roku 2001) z czego 59,5% stanowią Słowacy, 38,3% Węgrzy. Powiat Nové Zámky zajmuje obszar 1 347 km², średnia gęstość zaludnienia wynosi 111,06 osób na km². Miasta: Štúrovo, Šurany, i powiatowe Nowe Zamki.

</doc>
<doc id="744559" url="https://pl.wikipedia.org/wiki?curid=744559" title="Jow">
Jow



</doc>
<doc id="744564" url="https://pl.wikipedia.org/wiki?curid=744564" title="Stanisław Dubisz">
Stanisław Dubisz

Stanisław Karol Dubisz (ur. 30 sierpnia 1949 w Kolbuszowej) – polski językoznawca.
W 1972 ukończył studia. W 1979 uzyskał doktorat. Habilitował się w 1991 na podstawie pracy "Archaizacja w XX-wiecznej polskiej powieści historycznej o średniowieczu". Od 1997 r. profesor nauk humanistycznych. Pracownik naukowy Uniwersytetu Warszawskiego (od 1990 r. kierownik Pracowni Językoznawstwa Stosowanego). Dziekan Wydziału Polonistyki Uniwersytetu Warszawskiego w latach 1996–2002 i 2005–2012.
Dubisz tworzy prace głównie z zakresu historii języka polskiego, stylistyki, współczesnej polszczyzny, gwar polskich. Wypromował dwadzieścioro doktorów, m.in. Halinę Karaś.
Członek Rady Języka Polskiego PAN, Towarzystwa Naukowego Warszawskiego, Polskiego Towarzystwa Językoznawczego oraz wiceprezes Towarzystwa Kultury Języka.
Odznaczony Złotym Krzyżem Zasługi (1999).

</doc>
<doc id="744565" url="https://pl.wikipedia.org/wiki?curid=744565" title="Cycle Ball">
Cycle Ball



</doc>
<doc id="744567" url="https://pl.wikipedia.org/wiki?curid=744567" title="Radio Fama">
Radio Fama



</doc>
<doc id="744568" url="https://pl.wikipedia.org/wiki?curid=744568" title="Klaudia Rzymska">
Klaudia Rzymska

Klaudia Rzymska – żyjąca w I wieku rzymianka wymieniona w liście św. Pawła do św. Tymoteusza (4-21), święta Kościoła katolickiego.
W zakończeniu 2. Listu apostoł przekazuje przywódcy gminy w Efezie pozdrowienia od innych osób, w tym od Klaudii. Można zatem domniemywać, że Klaudia była znaczącą postacią wśród pierwszych rzymskich chrześcijan. Czasem utożsamia się ją z żoną również wzmiankowanego w tym piśmie Prudensa, czasem z wymienianą w apokryfach żoną Poncjusza Piłata (rzymski prefekt Judei 26-37), Klaudią Prokulą. Nie ma jednak wzmianek o wczesnym kulcie świętej Klaudii, wymienia ją natomiast angielskie martyrologium Wilsona. Niektóre źródła katolickie identyfikują ją za "Martyrologium Rzymskim" z matką papieża św. Linusa (zm. 79), który również wspomniany jest w liście św. Pawła.
Jej wspomnienie liturgiczne w Kościele katolickim obchodzone jest 7 sierpnia.

</doc>
<doc id="744570" url="https://pl.wikipedia.org/wiki?curid=744570" title="Fort główny artyleryjski 45 „Zielonki”">
Fort główny artyleryjski 45 „Zielonki”

Fort 45 "Zielonki" – jeden z fortów wchodzących w skład Twierdzy Kraków we wsi Zielonki koło Krakowa.
Historia.
Powstał w latach 1884–1886. Fort nie brał bezpośredniego udziału w walkach I wojny światowej, zaś w okresie międzywojennym włączony został do Obozu Warownego Kraków. 
Po wojnie wykorzystywała go Krakowska Spółdzielnia Ogrodniczo-Pszczelarska. Opuszczony został przez spółdzielnię w 1985 r.. Zanim nieruchomość przejęła Gmina Zielonki,w latach 1985–1990 r. popadał w ruinę. Zrabowano m.in. oryginalny pancerny sponson wyrywając go ze ściany koszar, kaponiery pozbawiono pancernych elementów. Częstokroć tego typu działania były podejmowane przez pseudokolekcjonierów i tzw. „miłośników militariów”, w tym również i krakowskich. W 1999 r. przy wsparciu UE powstał tam, dziś już nieistniejący, hotel „Twierdza”. Na adaptację gmina otrzymała dofinansowanie z Unii Europejskiej. Projekt przygotował Witold Sztorc z zespołem. 
Na ścianie jednego z pomieszczeń bojowych członkowie krakowskiego stowarzyszenia C. i K. Regimentu Artylerii Fortecznej Nr 2 Barona Edwarda von Beschi Twierdza Kraków odkryli (przy dokonywaniu prac zabezpieczających pomieszczenie) pod warstwami przemalowań oryginalne rysunki dział wykonane przez żołnierzy austriackich.
Zespół dzieł obronnych.
Trzy baterie artyleryjskie, w tym jedna bateria artylerii ciężkiej FB-V-1 oraz dwie baterie obrony dalekiej B-45-4 (B 45a) i B-45-1 (B 45b). Dodatkowo wsparcie fort otrzymywał od szańców IS-V-1 i IS-V-2. Jednym z dzieł był również schron amunicyjny „Marszowiec”. W pobliskich Witkowicach znajdowała się prochownia ("Munitionsmagazin"), zbudowana w latach 1882–1886.

</doc>
<doc id="744572" url="https://pl.wikipedia.org/wiki?curid=744572" title="Synagoga Chóralna w Mińsku">
Synagoga Chóralna w Mińsku

Synagoga Chóralna w Mińsku – synagoga znajdująca się w Mińsku przy ulicy Sierzpuchowskiej 5 (ros. Sierpuchowskaja), obecnie Wołodarskiego.
Historia.
Synagoga została zbudowana na przełomie XIX i XX wieku z inicjatywy mińskiego lekarza Jozefa Łunca. Uroczystego otwarcia dokonano w 1906. Działała do 1921, po czym została w 1923 przekształcona w klub robotniczy, następnie przejściowo w dom kultury mińskiego sekretariatu CKW im. Michaiła Frunzego. W 1926 przekształcona w kinoteatr "Kultura" będący agendą "Biełgoskina". W "Kulturze" mogło się pomieścić nawet 1200 widzów, była jedną z największych sal kinowych w ZSRR. W związku z otwarciem kina 25 grudnia 1926 w budynku miała miejsce premiera pierwszego filmu fabularnego w języku białoruskim pt. "Liasnaja byl" (Лесная быль) w reżyserii Jurija Tarycza. Podczas wieczorków literackich przebywał tu m.in. Władimir Majakowski.
Od 8 do 15 maja 1929 w kinoteatrze odbył się IX Wszechbiałoruski Zjazd Delegatów Robotniczych, Żołnierskich i Chłopskich, podczas którego przyjęto pierwszy plan pięcioletni Białoruskiej SRR.
W 1930 dawną synagogę przekazano Teatrowi Żydowskiemu. Podczas okupacji niemieckiej (1941–1944) gmach był zamknięty, a po wojnie do 1948 znów funkcjonował w nim Teatr Żydowski. W latach 50. XX wieku synagoga została przebudowana według projektu M. Bakłonowa, tracąc swój oryginalny wygląd – mauretańską fasadę zastąpiono sześciokolumnowym portykiem. Jedynie elewacje boczne oraz ściana boczna zachowały oryginalne zdobienia i układ okien. Obecnie w synagodze znajduje się Rosyjski Teatr Dramatyczny.

</doc>
<doc id="744576" url="https://pl.wikipedia.org/wiki?curid=744576" title="Icograda">
Icograda

Icograda (ang. "International Council of Graphic Design Associations" – Międzynarodowa Rada Stowarzyszeń Grafików Projektantów) – stowarzyszenie powstałe 27 kwietnia w 1963 roku, dzięki osobom zawodowo zajmującym się projektowaniem grafiki użytkowej i komunikacją wizualną. Do Rady należą instytucje artystyczne, grupy ze środowisk twórczych z wielu krajów świata (obecnie jest ich ok. 48).
Stowarzyszenie organizuje wystawy pod nazwą „Icograda Design Week”, którym patronuje.
Polskimi członkami Rady są m.in.: Muzeum Plakatu w Wilanowie, agencja Supremum Group, Stowarzyszenie Twórców Grafiki Użytkowej, ASP w Krakowie, w przeszłości byli nimi m.in. Józef Mroszczak, Ryszard Otręba.

</doc>
<doc id="744583" url="https://pl.wikipedia.org/wiki?curid=744583" title="Bossa nova">
Bossa nova

Bossa nova (port. „nowa fala”, „nowy trend”) – styl muzyki brazylijskiej, który powstał i rozwinął się w latach 50. i 60. XX w., spopularyzowany przez Antônio Carlosa Jobima, Viniciusa de Moraesa, Elizeth Cardoso, Badena Powella de Aquino i João Gilberto. Dziś jest jednym z najbardziej rozpoznawalnych stylów muzyki brazylijskiej na świecie. 
Pierwszy album w stylu bossa nova – Canção do Amor Demais – nagrała Elizeth Cardoso w roku 1958, muzykę do poezji Viniciusa de Moraesa skomponował Antônio Carlos Jobim. Kolejnym punktem zwrotnym staje się film Marcela Camusa Orfeu Negro – będący adaptacją sztuki teatralnej Orfeu da Conceição autorstwa Viniciusa de Moraesa. To właśnie ze ścieżki dźwiękowej do tego filmu pochodzi jeden z największych standardów gatunku – Manhã de Carnaval (muzyka: Luiz Bonfá, słowa: Antônio Maria).

</doc>
<doc id="744584" url="https://pl.wikipedia.org/wiki?curid=744584" title="Choroba Besniera-Boecka-Schaumanna">
Choroba Besniera-Boecka-Schaumanna



</doc>
<doc id="744587" url="https://pl.wikipedia.org/wiki?curid=744587" title="Altlußheim">
Altlußheim

Altlußheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis, wchodzi w skład wspólnoty administracyjnej Hockenheim. Leży nad Renem, ok. 18 km na południowy zachód od Heidelbergu, przy drodze krajowej B39.
Współpraca.
Miejscowość partnerska:

</doc>
<doc id="744588" url="https://pl.wikipedia.org/wiki?curid=744588" title="Altlussheim">
Altlussheim



</doc>
<doc id="744594" url="https://pl.wikipedia.org/wiki?curid=744594" title="Magdalena Petryńska">
Magdalena Petryńska

Magdalena Petryńska (ur. 12 marca 1940 we Lwowie) – tłumaczka. Ukończyła filologię polską (1964) i słowiańską (1968). W latach (1967–1991) pracowała jako redaktor w Państwowym Instytucie Wydawniczym. Następnie, od 1991 do 1996, była radcą polskiej ambasady w Belgradzie. Jest członkiem Stowarzyszenia Pisarzy Polskich. Przekłada literaturę serbską, chorwacką i bośniacką. Otrzymała nagrodę Angelus za przekład książki Miljenka Jergovicia „Srda śpiewa o zmierzchu w Zielone świątki”. 

</doc>
<doc id="744599" url="https://pl.wikipedia.org/wiki?curid=744599" title="Wandzinów">
Wandzinów

Wandzinów – wieś w Polsce położona w województwie mazowieckim, w powiecie przysuskim, w gminie Odrzywół.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Jadwigi w Odrzywole.

</doc>
<doc id="744600" url="https://pl.wikipedia.org/wiki?curid=744600" title="Lotne związki organiczne">
Lotne związki organiczne

Lotne związki organiczne, LZO ("VOCs", ang. "volatile organic compounds") – grupa związków organicznych, wykazujących następujące własności:
Zawierają również atomy tlenu, wodoru, fluoru, chloru, siarki, azotu, bromu; lotne związki organiczne są odpowiedzialne za przyjemny zapach perfum, jak i nieprzyjemne zapachy różnych zanieczyszczeń.
LZO odgrywają ważną rolę w komunikacji między zwierzętami a roślinami, m.in. stanowią czynniki wabiące dla zapylaczy – owadów, chronią przed drapieżnictwem, a nawet odpowiadają za wzajemne interakcje między roślinami.
Wiele LZO jest niebezpiecznych dla zdrowia lub szkodzą środowisku, do którego trafiają jako uboczne produkty procesów przemysłowych. Szczególnie duże znaczenie ma wtórne zanieczyszczenie substancjami powstającymi w wyniku reakcji chemicznych jakie zachodzą w środowisku z udziałem LZO. W taki sposób powstaje np. ozon troposferyczny.
Z tego względu w wielu krajach świata (także w Polsce) istnieją normy ograniczające ich emisję do środowiska, poprzez określenie dopuszczalnych wartości maksymalnej zawartości LZO w produktach. Zawartość LZO określa masę lotnych związków organicznych, wyrażoną w przypadku cieczy w gramach na litr (g/l) produktu gotowego do użytku.
Ponadto wiele procesów produkcyjnych, w których używa się LZO obostrzonych jest standardami emisyjnymi, wyrażonymi zazwyczaj dwoma wartościami:
Dla niektórych procesów standardy określone są innymi wartościami, np. dla przemysłowego powlekania pojazdów standard wyrażony może być w dopuszczalnej masie LZO na określoną powierzchnię poddawaną powlekaniu [g/m²].
LZO generowane w przyrodzie.
Większość lotnych związków organicznych w atmosferze ziemskiej ma pochodzenie naturalne (biogenne). Biogenne lotne związki organiczne (BLZO) obejmują LZO emitowane przez rośliny, zwierzęta lub mikroorganizmy i chociaż są niezwykle zróżnicowane, najczęściej są to terpenoidy, alkohole i karbonyle (metan i tlenek węgla na ogół nie są brane pod uwagę). Nie licząc metanu, źródła biologiczne emitują około 760 teragramów węgla rocznie w postaci lotnych związków organicznych. Większość biogennych LZO jest wytwarzana przez rośliny, przy czym głównym związkiem jest izopren. Niewielkie ilości LZO są produkowane przez zwierzęta i drobnoustroje. Wiele LZO uważanych jest za metabolity wtórne, które często pomagają organizmom w obronie, takiej jak obrona roślin przed roślinożercami.
Na emisje wpływa wiele czynników, takich jak temperatura, która determinuje tempo ulatniania się i wzrostu oraz światło słoneczne, które determinuje tempo biosyntezy. Emisja zachodzi prawie wyłącznie z liści, w szczególności z aparatów szparkowych. LZO emitowane przez lasy lądowe są często utleniane przez rodniki hydroksylowe w atmosferze; przy braku zanieczyszczeń NOx, fotochemia VOC przetwarza rodniki hydroksylowe, aby stworzyć zrównoważoną równowagę biosfera-atmosfera. Ze względu na niedawne zmiany klimatyczne, takie jak ocieplenie i zwiększenie promieniowania UV, ogólnie przewiduje się, że emisje BLZO z roślin wzrosną, zaburzając w ten sposób interakcję biosfera-atmosfera i niszcząc główne ekosystemy. Główną klasą LZO jest klasa związków terpenowych, takich jak mircen. Zapewniając poczucie skali, las o powierzchni 62 000 km², wielkości amerykańskiego stanu Pensylwania, szacuje się, że emituje 3 400 000 kilogramów terpenów w typowy sierpniowy dzień w okresie wegetacji.
Źródła antropogeniczne.
Źródła antropogeniczne emitują rocznie około 142 mln ton węgla w postaci lotnych związków organicznych.
Głównym źródłem wytwarzanych przez człowieka lotnych związków organicznych są:
Przykłady lotnych związków organicznych.
Podano także źródła emisji wymienionych substancji.
Wśród innych źródeł tego rodzaju związków można wymienić pestycydy, przemysł farmaceutyczny i petrochemiczny, laboratoria analityczne.
Oznaczanie LZO.
Oznaczanie lotnych rozpuszczalników organicznych (LZO) w wodzie jest istotnym problemem w chemii analitycznej, głównie w analityce środowiska. Rosnące zanieczyszczanie środowiska i powszechne wykorzystanie związków z grupy LZO powoduje, że poza oznaczaniem tych substancji w próbkach gazowych, istotne jest również monitorowanie ich stężenia w próbkach ciekłych: w próbkach wody morskiej, oceanicznej, ale także w lokalnych próbkach wody pitnej czy w ściekach. W ogólności, problem ten jest bardzo szeroki: dotyczy wykrywania i analizowania różnego rodzaju typów próbek, wymagane jest oznaczanie różnych stężeń rozpuszczalników, zarówno tych mieszających, jak i nie mieszających się z wodą. Dodatkową trudnością jest to, iż większość związków z grupy LZO charakteryzuje się względnie niską reaktywnością chemiczną, co ogranicza możliwość wykorzystania sensorów wymagających selektywnego oddziaływania analitu z receptorem. Wiele składników atmosfery jest wzajemnie niekompatybilnych, m.in. ozon i związki organiczne, azotany peroksyacylu i wiele związków organicznych. Co więcej, zbieranie lotnych związków organicznych przez kondensację w wymrażarkach również gromadzi dużą ilość wody, która na ogół musi być usuwana selektywnie, w zależności od stosowanych technik analitycznych. Dlatego też typową metodą oznaczania takich związków jest chromatografia gazowa, nawet jeśli badanymi próbkami są roztwory/wody. Biorąc pod uwagę, że badane są próbki rzeczywiste, o różnej, a często niewielkiej zawartości badanego analitu, wymagane są zabiegi zatężania próbki przed analizą (najczęściej są to ekstrakcja lub mikroekstrakcja). Podobnie jak w przypadku analizy oddechu, do pobierania próbek stosuje się następujące metody: worki do pobierania próbek gazu, strzykawki, próżniowe pojemniki stalowe i szklane. Te metody zatężania są powszechnie stosowane, jednak charakteryzują się pewnym stopniem skomplikowania i wymagają zastosowania specjalistycznej aparatury, z reguły utrudniającej wykorzystanie ich do analizy „polowej”, czy też prowadzenie badań przez niewykwalifikowane osoby.
Szeroki przegląd metod oznaczania LZO w próbkach ciekłych opublikowano w czasopiśmie Trends of Analytical Chemistry w 2012 roku. Przegląd ten koncentruje się na metodzie chromatografii gazowej, stosując różne metody przygotowania próbki, różne detektory itd. W świetle omówionych prac, największym zainteresowaniem analitycznym cieszą się lotne halogenowce oraz BTX (benzen, toluen i ksylen). W oznaczaniu wyżej wymienionych związków można osiągnąć granicę wykrywalności rzędu ng/L, jednak do osiągnięcia tak niskich granic oznaczalności, wymagane było stosowanie spektrometru mas jako detektora i jednej z opisanych metod uprzedniego zatężenia próbki. Te metody stosowane są rutynowo, ale wymagają często znacznych ilości odczynników i drogiej aparatury (szczególnie, jeśli układem detekcji jest spektrometria mas). Biorąc pod uwagę rozwój metod analitycznych, szczególnym zainteresowaniem cieszą się metody, mające prostą metodę detekcji, np. kolorymetria czy fluorymetria – tj. metody, w których sygnał analityczny można zarejestrować wykorzystując nawet telefon komórkowy. Z tych powodów atrakcyjną alternatywą byłaby prosta metoda testowania, którą zwykle oferuje podejście czujnikowe. Jednak rozwój sensorów dla związków należących do grupy LZO, m.in. ksylen jest ważny, ale stanowi wyzwanie. Zazwyczaj oznaczanie ilościowe tych analitów wymaga wyspecjalizowanych laboratoriów oraz skomplikowanych i trudnych do zmniejszenia skali urządzeń, ale te podejścia zapewniają wysoką selektywność. Jako alternatywę zaproponowano zastosowanie półprzewodnikowych struktur porowatych lub struktur metaloorganicznych do wykrywania LZO w fazie gazowej, lecz ta metoda wymaga temperatur roboczych powyżej 200 °C (wszystkie anality muszą znajdować się w fazie gazowej).
Podejście optyczne było rozważane w kontekście analizy LZO, jednak dotyczyło głównie identyfikacji składników mieszanin i było stosowane głównie do próbek gazowych, a nie wodnych. Zaproponowano kolorymetryczną wizualizację zapachów, czyli składników mieszanin gazowych, wykorzystując szereg nadrukowanych plamek różnych barwników, charakteryzujących się różnymi właściwościami chemicznymi i powinowactwem do potencjalnych składników mieszanin.
Chemiczny odcisk palca i analiza oddechu.
Wydychany ludzki oddech zawiera kilka tysięcy lotnych związków organicznych i jest używany w biopsji oddechu jako biomarker LZO do testowania chorób, takich jak rak płuc. Jedno z badań wykazało, że „lotne związki organiczne […] są przenoszone głównie przez krew i dlatego umożliwiają monitorowanie różnych procesów zachodzących w organizmie”. I wydaje się, że związki LZO w organizmie „mogą być wytwarzane w procesach metabolicznych lub wdychane /wchłonięte ze źródeł egzogennych”, takich jak środowiskowy dym tytoniowy. Zademonstrowano chemiczne odciski palców i analizę oddechową lotnych związków organicznych za pomocą matryc czujników chemicznych, które wykorzystują rozpoznawanie wzorców do wykrywania składników lotnych związków organicznych w złożonych mieszaninach, takich jak gaz oddechowy.

</doc>
<doc id="744602" url="https://pl.wikipedia.org/wiki?curid=744602" title="Grzegorz Timofiejew">
Grzegorz Timofiejew

Grzegorz Timofiejew (ur. 11 marca 1908 w Łodzi, zm. 3 października 1962 tamże) – polski poeta, pisarz i tłumacz.
Zarys biograficzny.
Absolwent filologii polskiej i rosyjskiej na Uniwersytecie Warszawskim; życie jednak połączył z rodzinną Łodzią. 
Współzałożyciel grupy literackiej Meteor (1928), redaktor czasopism „Prądy” (1930-1931) i „Wymiary” (1938-1939) i konspiracyjnego „Biuletynu Kujawskiego”. W okresie przedwojennym był obiektem ataków ze strony prasy narodowej i związanej z OZN.
Aktywny w kulturalnym podziemiu podczas okupacji niemieckiej. W latach 1942–1945 więziony w hitlerowskich obozach koncentracyjnych Auschwitz i Gusen I.
Po wojnie jeden z redaktorów „Łodzi Literackiej” i kierownik teatru "Osa" w Łodzi.
Pochowany na Cmentarzu Komunalnym na Dołach w Łodzi (kwatera VII, rząd 8, grób 23).
Twórczość.
Debiutował w 1930 roku tomikiem wierszy "Nie ma mnie w domu". Był także autorem wspomnień: "Miłość nie zna zmęczenia" (1959), "Człowiek jest nagi" (1960).
W twórczości Timofiejewa można zauważyć wpływy grupy poetyckiej "Skamander" i rosyjskich imażynistów.
Laureat łódzkiej nagrody literackiej w 1961.

</doc>
<doc id="744605" url="https://pl.wikipedia.org/wiki?curid=744605" title="Alicja Patey-Grabowska">
Alicja Patey-Grabowska

Alicja Patey-Grabowska ur. w Warszawie w 1937 r.)– poetka, tłumaczka, autorka sztuk scenicznych i utworów dla dzieci, krytyk literacki.
Życiorys.
Urodziła się w Warszawie, ukończyła studia na Wydziale Polonistyki Uniwersytetu Warszawskiego. Pochodzi z rodziny nauczycielskiej, ojciec – oficer rezerwy – zginął w Katyniu.
Debiutowała w 1961 r. wierszami w "Almanachu Młodych", a w 1969 r. wydała pierwszy zbiór poezji pt. "Z kręgu".
Alicja Patey-Grabowska jest propagatorką polskiej poezji w kraju i zagranicą: wygłaszała referaty o polskiej poezji (z uwzględnieniem poezji kobiet), m.in. w Londynie, Rydze, Meersburgu, Petersburgu. Występowała na spotkaniach autorskich i przeprowadzała warsztaty literackie dla różnych odbiorców: w bibliotekach, szpitalach, domach dziecka, udziela się charytatywnie.
Jej mężem był lekarz onkolog i genetyk prof. Jan Steffen (zm. 2009),następnie wyszła za mąż za lekarza i poetę Krzysztofa Saturnina Schreyera.
Partytury z muzyką.
Zbigniew Bargielski do wierszy Alicji Patey-Grabowskiej:

</doc>
<doc id="744608" url="https://pl.wikipedia.org/wiki?curid=744608" title="Parkur">
Parkur

Parkur – ogrodzony plac na świeżym powietrzu lub w hali, na którym ustawia się kilka lub kilkanaście przeszkód, które koń i jeździec muszą pokonać w określonej kolejności i czasie, z jak najmniejszą liczbą zrzutek i przypadków nieposłuszeństwa konia. Rozróżnia się parkur ćwiczebny i konkursowy.
Parkur ćwiczebny.
Parkur ćwiczebny może być ustawiony na zwyczajnym placu ujeżdżalni, a dostosowuje się go do potrzeb szkolonych jeźdźców czy koni.
Parkur konkursowy.
Parkur konkursowy powinien odpowiadać przepisom związków jeździeckich (w Polsce jest to Polski Związek Jeździecki). Ustawia się go na placu obramowanym szrankami lub w dużej hali; w bliskim sąsiedztwie powinna znajdować się rozprężalnia – plac do rozprężenia koni (czyli rozgrzewki). Na parkurze konkursowym jeździec i koń oddają od 8 do 13 skoków na przeszkodach pojedynczych i wieloczłonowych. Na parkurze może pojawić się również rów z wodą. Ilość, wysokość, szerokość oraz rozmieszczenie przeszkód, wpływające na poziom trudności parkuru, zależą od klasy konkursu. Długość trasy przebiegu liczy się od wskaźnika startu do wskaźnika końcowego (celownika).
Przed rozpoczęciem konkursu skoków, jeźdźcy wchodzą na parkur i oglądają go „z ziemi”, aby zapoznać się z przebiegiem trasy oraz ewentualnymi trudnościami.
Rodzaje przeszkód na parkurze.
Na parkurze pojawiają się różne przeszkody o wielu budowach oraz kolorach, najczęściej spotykamy: koperta (często nazywana krzyżakiem) doublebarre, mur, okser, piramida, rów z wodą, stacjonata i triplebarre.

</doc>
<doc id="744617" url="https://pl.wikipedia.org/wiki?curid=744617" title="Węzeł cieplny">
Węzeł cieplny

Węzeł cieplny – połączone ze sobą urządzenia lub instalacje służące do zmiany rodzaju lub parametrów nośnika ciepła dostarczanego z przyłącza oraz regulacji ilości ciepła dostarczanego do instalacji odbiorczych.
Zadaniem węzłów cieplnych jest rozdział dostarczonego siecią ciepła do poszczególnych gałęzi odbiorczych, jak również miejscowa regulacja czynnika grzewczego i kontrola pod względem bezpieczeństwa procesu rozdziału energii i pracy poszczególnych urządzeń. Z tego względu w węźle cieplnym zlokalizowane są urządzenia służące do:
Klasyfikacja.
Klasyfikacja węzłów ciepłowniczych przedstawia się następująco:

</doc>
<doc id="744618" url="https://pl.wikipedia.org/wiki?curid=744618" title="Purús">
Purús

Purús – rzeka w północno-zachodniej Brazylii oraz Peru. Jest jednym z najdłuższych dopływów Amazonki. Bierze źródła u podnóża Andów, na terytorium Peru. Długość 3270 km (czasami podaje się 3210 km), powierzchnia dorzecza 371 042 km. Tworzy wiele meandrów i jest jedną z najbardziej krętych rzek świata – odległość w linii prostej od źródeł do ujścia jest o ok. połowę krótsza niż rzeczywista długość rzeki.
Purús w porze deszczowej często wylewa, głębokość w głównym nurcie może osiągnąć nawet 18 metrów, a wezbrane wody łączą się wówczas z nurtem rzeki Madeira. Poza górnym odcinkiem żeglowna. .
Główny dopływ: Acre (prawy).

</doc>
<doc id="744619" url="https://pl.wikipedia.org/wiki?curid=744619" title="Azobarwniki">
Azobarwniki



</doc>
<doc id="744620" url="https://pl.wikipedia.org/wiki?curid=744620" title="Willa Oscara Caro">
Willa Oscara Caro



</doc>
<doc id="744621" url="https://pl.wikipedia.org/wiki?curid=744621" title="Barwniki azowe">
Barwniki azowe

Barwniki azowe – organiczne związki chemiczne z grupy azozwiązków. Na skalę produkcyjną uzyskiwane są ze związków diazowych i fenolu. Znajdują zastosowanie w przemyśle jako barwniki. Są stosowane w farbiarstwie włókienniczym oraz w produkcji lakierów i farb. Niektóre związki azowe (np. oranż metylowy) są wykorzystywane w analizie chemicznej jako wskaźniki.
Barwniki azowe wykorzystywanie są także w przemyśle spożywczym, np. tartrazyna (E102), żółcień pomarańczowa FCF (E110), azorubina (E122), czerwień koszenilowa A (E124), czerwień Allura AC (E129).
Działanie niepożądane barwników azowych.
Barwniki azowe mogą spowodować nasilenie objawów nietolerancji salicylanów (np. aspiryny). Ponadto są czynnikiem wyzwalającym histaminę, przez co mogą nasilić objawy astmy, a także spowodować skurcze macicy u kobiet w ciąży, powodując poronienie. Dodatkowo, w połączeniu z benzoesanami, mogą powodować wystąpienie nadpobudliwości u dzieci. Nawet u osób nieuczulonych mogą być przyczyną pokrzywki.
Wiele barwników azowych podejrzewanych jest o działanie rakotwórcze.

</doc>
<doc id="744623" url="https://pl.wikipedia.org/wiki?curid=744623" title="Laktoferyna">
Laktoferyna

Laktoferyna (inna nazwa: "laktoferryna", skrót: "LF") – wielofunkcyjne białko z grupy transferryn, wykazujące duże powinowactwo do jonów żelaza. Jest to globularna glikoproteina o masie cząsteczkowej ok. 80 kDa i obecne w wielu płynach ustrojowych i wydzielinach gruczołów, takich jak: mleko, ślina, łzy, wydzielina gruczołów jamy nosowej. Poza tym stwierdzono występowanie laktoferyny w ziarnistościach granulocytów obojętnochłonnych.
Największe stężenie laktoferyny stwierdzono w siarze i występuje też w mleku karmiącej matki, dzięki któremu noworodek otrzymuje składniki odżywcze oraz ochronę przeciwbakteryjną. To białko wchodzi w skład odporności nieswoistej (wrodzonej) i tworząc pierwszą linię obrony organizmu przed patogenami.
Genetyka.
U ludzi, gen laktoferyny znajduje się na 3. chromosomie w locus 3q21-q23.
Budowa i struktura cząsteczki laktoferyny.
Ludzka laktoferyna zbudowana jest z 694 reszt aminokwasowych, a przed jej wydzieleniem zostaje odłączony początkowy fragment złożony z 19 reszt aminokwasowych.
Białko to charakteryzuje się zdolnością do odwracalnego wiązania jonów żelaza – żelazowego Fe3+ z bardzo znacznym powinowactwem i żelazawego Fe2+ z o wiele mniejszym powinowactwem.
Cząsteczki laktoferyny i transferyny, posiadają budowę dwupłatową z podobną konformację przestrzenną.
Każdy z płatów posiada 1 zagłębione miejsce, gdzie przyłączany jest jon żelaza i otaczany łańcuchami o następującej sekwencji aminokwasowej: "Tyr-Tyr-Asp-His". Dodatkowo jon jest stabilizowany jonem węglanowym (dwuwęglanowym). Przyłączenie prowadzi do zmian konformacyjnych tej cząsteczki białkowej, z formy otwartej do zamkniętej ("apo-LF → holo-LF").
Działanie i znaczenie fizjologiczne laktoferyny.
Laktoferyna jest głównie produkowana przez komórki nabłonkowe o funkcji wydzielniczej (gruczoły błon śluzowych).
Obecność laktoferryny stwierdza się w następujących płynach ustrojowych:
Laktoferyna jest obecna na błonach śluzowych i ich bezpośrednim sąsiedztwie, stojąc
na straży przed drobnoustrojami chorobotwórczymi wnikającymi do organizmu.
Oprócz tego laktoferyna produkowana jest przez neutrofile czyli granulocyty obojętnochłonne i magazynowana ich ziarnistościach wtórnych. Laktoferyna uwalniana z ziarnistości neutrofilów działa tam gdzie docierają one drogą krwionośną i również w tkankach lokalnie przez nie naciekanych.
Laktoferyna największe stężenie osiąga w płynach i wydzielinach ustrojowych, np.
w łzach 2 mg/ml, a w wydzielinie pochwowej 0,15 mg/ml, natomiast w krwi stwierdzana jest w stężeniu zaledwie 0,2-05 µg/ml.
Właściwości laktoferyny:
Zasadnicze działanie laktoferyny przeciw drobnoustrojom chorobotwórczym zależy od jej zdolności do chelatowania jonów żelaza. Żelazo jest niezbędne drobnoustrojom do rozwoju i rozmnażania, więc sekwestracja żelaza w znaczący sposób ogranicza ich potencjał chorobotwórczy.
Dodatkowo stwierdzono, że laktoferyna wykazuje działanie hamujące tworzenie się bakteryjnych biofilmów.
Proces immunomodulacji za pośrednictwem laktoferyny polega na wzmaganiu fagocytozy - mechanizmu wychwytywania i wchłaniania drobnych czaąsteczek organicznych (w tym wirusów, bakterii, pierwotniaków i grzybów) poprzez makrofagi. Pod wpływem laktoferyny dochodzi w nich do wytworzenia się tlenku azotu, który neutralizuje chorobotwórcze mikroorganizmy.
Laktoferyna wykazuje też zdolność do wchodzenia w interakcje ze strukturami powierzchniowymi komórek organizmu, bakterii, jak też cząsteczek wirusowych. W globularnej budowie tej proteiny występuje dodatnio naładowany N-końcowy fragment, który wchodzi w elektrostatyczne interakcje z receptorami błon komórkowych naładowanymi ujemnie. W tym przypadku decydujące znaczenie ma powinowactwo grup aminokwasowych laktoferyny do polisacharydów. Przeciwwirusowe i przeciwbakteryjne działanie laktoferyny jest więc dwoiste: proteina wiąże się z cząsteczkami błony komórkowej człowieka, które są wykorzystywane przez patogeny jako miejsce zakotwiczenia się we wstępnej fazie zakażenia i hamuje adsorpcję wirusa do komórki. Z drugiej strony laktoferyna blokuje receptory komórkowe patogenu i uniemożliwia powstanie wiązania wirus-gospodarz. Ten mechanizm ma zasadnicze znaczenie na początku infekcji. Po zakażeniu laktoferyna wykazuje z kolei silne działanie immunotropowe: stymuluje komórki systemu immunologicznego do szybkiego dojrzewania i regulacji odpowiedzi odpornościowej. Ma to szczególne znaczenie podczas immunosupresjii.
Zapotrzebowanie.
Stężenie laktoferyny w organizmie człowieka jest zmienne. Zmienia się także zapotrzebowanie na tę proteinę. W wyniku jej braku może dojść do krótkotrwałego upośledzenia czynności obronnych ustroju lub do immunosupresji. Pierwszy z tych przypadków ma często miejsce w sezonach zwiększonej podatności na infekcje górnych dróg oddechowych (od października do marca, ze szczytem w lutym i marcu).
Pozyskiwanie i wykorzystanie.
Laktoferyna jest izolowana na skalę światową z serwatki oraz odtłuszczonego mleka i jest stosowana do produkcji immunostymulatorów, odżywek dla niemowląt, suplementów żelaza i specjalistycznych produktów mlecznych. Zaletą laktoferyny jest jej odporność na wysoką temperaturę, względna odporność na proteolizę oraz bardzo niska toksyczność. Laktoferyna jest odporna na warunki produkcji żywności, jak też działanie kwaśnych soków żołądkowych i procesy zachodzące w jelitach. Bezpieczeństwo i wielowymiarowe korzyści stosowania laktoferyny pozwala na jej wykorzystanie w suplementach diety o działaniu immunomodulującym.
Laktoferyna bywa też składnikiem uzupełniającym preparatów zażywanych podczas infekcji górnych dróg oddechowych, głównie stanów zapalnych gardła. Bez względu na specyfikę ich działania (np. łagodzenie dolegliwości związanych ze schorzeniem) laktoferyna stanowi składnik, który aktywizuje system immunologiczny do zwalczania infekcji. Synergistyczne działanie pozwala wówczas działać farmaceutykowi nie tylko na objawy (np. ból gardła), ale też przyczyny zakażenia.
Wykorzystanie w lecznictwie.
Na polskim rynku znajdują się suplementy diety i kosmetyki zawierające w swoim składzie laktoferynę. Producenci zalecają ich stosowanie w celu poprawy odporności i wspomagająco w leczeniu zakażeń drobnoustrojami chorobotwórczymi.

</doc>
<doc id="744624" url="https://pl.wikipedia.org/wiki?curid=744624" title="Messyn">
Messyn

Messyn (ang. "Messinian")
Kryzys messyński.
Geologiczne zdarzenie, podczas którego Morze Śródziemne prawie kompletnie wyparowało. W tym okresie Nil płynął aż do Sycylii, łącząc się z Dunajem. Pozostały kaniony rzek wcięte na 3 km pod obecny poziom morza. Pierwsze dowody zostały dostarczone z rdzeni odwiertów dna statku badawczego RV Glomar Challenger. W rdzeniach z wiercenia dna morza znaleziono wtedy rzeczne otoczaki, gips, anhydryt, halit i inne minerały, powstające z nasyconej solanki, jakie dziś formują się w zatoce Kara Bogaz Goł czy w Wielkim Jeziorze Słonym.
W Asuanie 1200 km od delty Nilu dno kanionu jest 700 m pod osadami. Stwierdzono to latach 50. XX wieku przy projektowaniu Tamy Asuańskiej. Takie wcięcie mogło się wytworzyć tylko przy obniżonym ujściu Nilu. Odwierty w Kairze potwierdziły głęboki kanion pokryty późniejszymi osadami. Wydobyto skamieniałe muły zawierające pęknięcia jakie formują się na powierzchni, gdy muł wysycha i pęka. Dno kanionu w Kairze znajduje się 2400 m poniżej poziomu morza. Oznacza to, że depresja śródziemnomorska musiała być co najmniej tej głębokości, gdyż kanion żłobiony był przez płynące w dół wody Nilu. Rdzenie z dna morskiego pokazują szereg cykli zalewania i osuszania morza. Gdyby dziś Gibraltar się zamknął, woda wyparowałaby w ciągu mniej niż 1000 lat, a biorąc pod uwagę suchy klimat okresów zlodowaceń, depresyjny wzrost temperatury i efekt sirocco – w około 300 lat. W skali geologicznej jest to bardzo krótki i trudny do uchwycenia okres. Geotektoniczne zamknięcie cieśniny jest możliwe także w przyszłości.
Dyskutowane są różne mechanizmy, które mogły doprowadzić do zamknięcia cieśniny:
Na przykład lodowce na północy platformy kontynentalnej mogą powodować zanurzenie jej na północy i uniesienie na południu. W Pirenejach podczas zlodowaceń tworzyły się pokaźne lodowce. Dziś proces odwrotny powoduje obniżanie wybrzeży Portugalii czy podnoszenie się Skandynawii jako zauważalne w historycznej skali cofanie się morza. Stare porty znajdują się kilka kilometrów od brzegu z powodu ruchów izostatycznych. W przypadku osuszenia depresji śródziemnomorskiej powinno nastąpić wtórne zamknięcie Cieśniny Gibraltarskiej, spowodowane podniesieniem dna wynikającym z prawa Archimedesa. Występowanie tego zjawiska w późnym okresie tłumaczy karłowate endemiczne gatunki słoniowatych i hipopotamów na wyspach Morza Śródziemnego. Olbrzymia miąższość ewaporatów osadzonych w tamtym okresie świadczy o tym, iż musiały one osadzać się w kilku cyklach sedymentacyjnych. Na podstawie tychże osadów stwierdzono, że Morze Śródziemne musiało w kilku cyklach na przemian wysychać, po czym ponownie było zalewane wodami z Atlantyku.
Na podstawie datowań paleomagnetycznych stwierdzono, że zdarzenie to miało miejsce ok. 5,96 miliona lat temu. Morze Śródziemne oddzielone zostało od Atlantyku 5,59 – 5,33 miliona lat temu. 5,59 – 5,50 miliona lat temu miał miejsce okres silnie wzmożonej erozji, tworzyły się między innymi wielkie kaniony, niektóre wielkości Wielkiego Kanionu Kolorado w USA. 5,50 – 5,33 miliona lat temu rozpoczął się okres kilku cykli sedymentacyjnych.
Skutkiem tych procesów było między innymi olbrzymie zasolenie, uniemożliwiające życie jakimkolwiek niemal roślinom oraz utrudniające byt zwierzętom, zamieniając niemal cały basen morza w pustynię. Temperatura na omawianym obszarze także uległa zwiększeniu, o czym świadczy obecność zdeponowanego tam anhydrytu, który osadza się jedynie w ciepłej wodzie powyżej 35 stopni Celsjusza. Poza tym rzeki miały obniżoną bazę erozyjną, co spowodowało wcinanie się ich nawet o 2400 m głębiej. Tworzyły one w ten sposób olbrzymie kaniony. Na ich dnie, 2400 m poniżej poziomu morza przy temperaturze 35 stopni ciśnienie powietrza na dnie wynosić mogło nawet 1,71 atm (1300 mmHg).
Patrząc pod kątem globalnych skutków, woda, która wyparowała z Morza Śródziemnego w postaci opadu atmosferycznego, powróciła na ziemię podnosząc poziom oceanów nawet o 10 metrów.

</doc>
<doc id="744625" url="https://pl.wikipedia.org/wiki?curid=744625" title="Zespół Heerfordta-Waldenstroma">
Zespół Heerfordta-Waldenstroma



</doc>
<doc id="744627" url="https://pl.wikipedia.org/wiki?curid=744627" title="Serrawal">
Serrawal

Serrawal (ang. "Serravallian")
Nazwa pochodzi od miejscowości Serravalle koło Alessandrii w północnych Włoszech.

</doc>
<doc id="744628" url="https://pl.wikipedia.org/wiki?curid=744628" title="Niealkoholowa stłuszczeniowa choroba wątroby">
Niealkoholowa stłuszczeniowa choroba wątroby

Niealkoholowa stłuszczeniowa choroba wątroby (ang. "nonalcoholic fatty liver disease", NAFLD) - stłuszczenie wątroby, którego przyczyną są inne czynniki niż nadmierne spożycie alkoholu. Podstawowymi czynnikami ryzyka prowadzącymi do NAFLD jest otyłość (i powiązany z nią zespół metaboliczny) oraz cukrzyca typu 2 (i powiązana z nią insulinooporność). Stłuszczenie wątroby prowadzić może w konsekwencji do zapalenia wątroby, a następnie w przebiegu choroby do zwłóknienia i marskości.
Epidemiologia.
Choroba może występować w każdym roku życia. Jej rozwój jest ściśle skorelowany z otyłością. Występuje u 16-23% Amerykanów.
Etiopatogeneza.
Patogeneza.
Największe znaczenie w rozwoju choroby ma insulinooporność, w której wyniku w hepatocytach gromadzi się tłuszcz (rozwija się stłuszczenie).
Objawy.
Zwykle przebiega bezobjawowo. W niektórych przypadkach występuje:
Rozpoznanie.
Rozpoznanie stawia się na podstawie stwierdzenia następujących kryteriów:
Leczenie.
Zwalczanie otyłości. Leczenie zaburzeń wchodzących w skład zespołu metabolicznego.

</doc>
<doc id="744630" url="https://pl.wikipedia.org/wiki?curid=744630" title="David Nyathi">
David Nyathi

David Sibusio Nyathi (ur. 22 marca 1969 w Shatele) – południowoafrykański piłkarz.
Grał w swej karierze w klubach takich, jak Orlando Pirates, Kaizer Chiefs (RPA), FC St. Gallen (Szwajcaria), Ankaragücü (Turcja), Cagliari Calcio (Włochy) i Teneryfa (Hiszpania).
Występował też w reprezentacji RPA, w barwach której rozegrał 3 spotkania na Mistrzostwach Świata 1998.

</doc>
<doc id="744631" url="https://pl.wikipedia.org/wiki?curid=744631" title="Lido">
Lido



</doc>
<doc id="744635" url="https://pl.wikipedia.org/wiki?curid=744635" title="Ian Harte">
Ian Harte

Ian Harte (ur. 31 sierpnia 1977 roku w Droghedzie) – irlandzki piłkarz występujący na pozycji lewego obrońcy. 64-krotny reprezentant Irlandii.
Kariera klubowa.
Ian Harte zawodową karierę rozpoczynał w angielskim Leeds United, barwy którego reprezentował przez dziewięć lat – od sezonu 1995/1996 do sezonu 2003/2004. Przez wszystkie te lata grał u boku swojego kuzyna – Gary’ego Kelly’ego. Ian był znany głównie ze znakomicie wykonywanych rzutów wolnych oraz twardej gry w defensywie. W sezonie 2000/2001 Irlandczyk dotarł wraz ze swoim klubem do półfinału Ligi Mistrzów. W późniejszym okresie drużyna "The Whites" zadłużyła się jednak na ponad 120 milionów funtów, w efekcie czego klub wyprzedał wszystkich swoich najlepszych piłkarzy. Wśród nich był także Harte, który trafił do beniaminka Primera División – Levante UD. Irlandczyk wywalczył sobie miejsce w podstawowej jedenastce hiszpańskiego klubu, ale mimo wszystko chciał wrócić na angielskie boiska. W sezonie 2006/2007 Ian stracił miejsce w wyjściowym składzie Levante i praktycznie każdy mecz przesiedział na ławce rezerwowych.
29 sierpnia 2007 roku Harte podpisał roczny kontrakt z Sunderlandem. W barwach tego angielskiego zespołu zadebiutował w przegranym 2:3 meczu z Arsenalem Londyn. Wychowanek Leeds sezon zakończył jednak tylko z ośmioma występami na koncie. 4 czerwca 2008 roku działacze Sunderlandu rozwiązali kontrakt z ośmioma zawodnikami z zespołu, a w gronie tym znalazł się także Harte. Latem Irlandczyk przebywał na testach w klubie Wolverhampton Wanderers, jednak zrezygnował z podpisania kontraktu z tą drużyną i zdecydował się na zakończenie kariery sportowej. W grudniu 2008 roku został jednak zawodnikiem występującego w The Championship Blackpool, w którym swój debiut zaliczył 29 grudnia w pojedynku z Wolverhamptonem Wanderers.
26 marca 2009 Harte przeniósł się do Carlisle United podpisując kontrakt do końca sezonu 2008/2009. 18 maja przedłużył swój kontrakt z tym klubem do końca sezonu 2010/2011. Latem 2010 przeszedł do Reading F.C. 27 czerwca 2013 roku trafił do Bournemouth. 27 sierpnia 2015 ogłosił zakończenie piłkarskiej kariery.
Kariera reprezentacyjna.
Harte w reprezentacji Irlandii zadebiutował 2 czerwca 1996 roku w zremisowanym 2:2 meczu przeciwko Chorwacji. Irlandczyk był podstawowym zawodnikiem reprezentacji swojego kraju, która w 1998 roku przegrała baraż o awans do mistrzostw świata, a w roku 2000 baraż o awans do mistrzostw Europy. W 2002 roku Harte wraz ze swoją narodową drużyną wystąpił na mistrzostwach świata w Korei Południowej i Japonii, na których wraz z reprezentacją Irlandii dotarł do 1/8 finału, przegrywając po rzutach karnych z Hiszpanią. Następnie Harte brał udział w nieudanych dla reprezentacji Irlandii eliminacjach do Euro 2004 oraz Mistrzostw Świata 2006.

</doc>
<doc id="744636" url="https://pl.wikipedia.org/wiki?curid=744636" title="Steatohepatitis nonalcoholica">
Steatohepatitis nonalcoholica



</doc>
<doc id="744637" url="https://pl.wikipedia.org/wiki?curid=744637" title="Zespół Löfgrena">
Zespół Löfgrena



</doc>
<doc id="744638" url="https://pl.wikipedia.org/wiki?curid=744638" title="Langh">
Langh



</doc>
<doc id="744639" url="https://pl.wikipedia.org/wiki?curid=744639" title="Burdygał">
Burdygał

Burdygał (ang. "Burdigalian")
Stratotyp dolnej granicy burdygału nie został jeszcze zatwierdzony. Dolna granica burdygału oparta jest o pierwsze pojawienie się otwornicy "Globigerinoides altiaperturus" Boli, 1957.
Nazwa pochodzi od łacińskiej nazwy francuskiego miasta Bordeaux – "Burdigalia".

</doc>
<doc id="744641" url="https://pl.wikipedia.org/wiki?curid=744641" title="NAFDL">
NAFDL



</doc>
<doc id="744642" url="https://pl.wikipedia.org/wiki?curid=744642" title="Willem Jackson">
Willem Jackson

Willem Jackson (ur. 26 marca 1972 w Heidedal) – południowoafrykański piłkarz grający na pozycji obrońcy.
Grał w rodzimych klubach: Bloemfontein Celtic, Orlando Pirates i Silver Stars. Jego ostatnim klubem w karierze był Platinum Stars (po zmianie nazwy z Silver Stars), w którym grał w latach 2007-2009.
Występował w reprezentacji RPA, w barwach której rozegrał między innymi 2 mecze na Mistrzostwach Świata 1998. Wystąpił w niej łącznie 17 razy.

</doc>
<doc id="744643" url="https://pl.wikipedia.org/wiki?curid=744643" title="Lido (basen kąpielowy)">
Lido (basen kąpielowy)

Lido – otwarte baseny kąpielowe wraz z otaczającym je terenem. Określenie stosowane jest głównie w Wielkiej Brytanii. W niektórych przypadkach określenia lido używa się również do nazwania kąpielisk urządzonych na morskiej plaży. 
Szczególnie wiele, bo około 100 takich obiektów wybudowano w Wielkiej Brytanii w latach 30. XX wieku. Tylko część z nich nadaje się jeszcze do użytku, z czego większość zostało odbudowanych i ponownie uruchomionych.

</doc>
<doc id="744648" url="https://pl.wikipedia.org/wiki?curid=744648" title="Akwitan">
Akwitan

Akwitan (ang. "Aquitanian")
Nazwa piętra (wieku) pochodzi od prowincji w południowej Francji – Akwitanii.

</doc>
<doc id="744651" url="https://pl.wikipedia.org/wiki?curid=744651" title="Alamut">
Alamut

Alamut () – górska twierdza powstała IX wieku, a być może wcześniej, z inicjatywy jednego z władców kraju Daylam. Położona w górach Elburs na południe od Morza Kaspijskiego ok. 100 km od dzisiejszego Teheranu. W okresie od 1090 do 1256 roku Alamut był ośrodkiem politycznym nizaryckich isma'ilitów, zwanych także asasynami. W grudniu 1256 roku zamek został zniszczony w czasie inwazji mongolskiej pod wodzą Hulagu-chana.
Etymologia.
Nazwa „Alamut” wywodzi się prawdopodobnie z języka Daylam (w oryginale: "Aluh Amut") i oznacza „nauczanie orła” albo „orle gniazdo”.
Legenda Alamut.
Niektórzy znają Alamut przede wszystkim jako siedzibę legendarnego „Starca z Gór” (Raszid ad-Din Sinan). W istocie, osoba, w stosunku do której najczęściej używano terminu „Starzec z Gór”, postrach krzyżowców oraz pielgrzymów udających się do Ziemi Świętej, Raszid ad-Din Sinan, rezydował nie w Alamucie, ale w górach Syrii, w swojej górskiej twierdzy Masjaf.
W pobliżu Alamutu miał, wedle legendy, znajdować się (znany w Europie z opisów Marco Polo) słynny nizarycki ogród rozkoszy nazwany „Firdous e Bareen”, w którym jakoby adepci asasynów mieli zażywać narkotycznych i seksualnych rozkoszy będących namiastką raju, czekającego ich po udanym zakończeniu ich samobójczych misji. Ogród ten nigdy nie istniał – był wyłącznie jednym z elementów legendy, otaczającej sektę asasynów.
Forteca Alamut występowała często w różnych tekstach kultury. W 1938 r. słoweński pisarz Vladimir Bartol wydał powieść o tytule "Alamut"; sama twierdza Alamut pojawia się też w książkach "Baudolino" oraz "Wahadło Foucaulta" Umberta Eco. Odniesienie do twierdzy Alamut znaleźć też można w grach "Broken Sword: The Shadow Of The Templars" i "Assassin's Creed", a także w filmie "". Dużo miejsca twierdzy poświęcił w swojej książce "Korona świata" Peter Berling, który siedzibę asasynów na kartach swojej powieści nazywał Różą, gdyż ta na jej kartach swoim kształtem miała przypominać ten kwiat. O sekcie asasynów oraz ich siedzibie w Alamut pisał polski pisarz Waldemar Łysiak, między innymi w książkach; "Milczące psy", "Salon 2 – alfabet szulerów" cz. II.
Władcy Alamut.
Lista nie jest kompletna. Imamowie nizaryckich isma'ilitów:

</doc>
<doc id="744652" url="https://pl.wikipedia.org/wiki?curid=744652" title="Typ 98 Ke-Ni">
Typ 98 Ke-Ni

Typ 98 Ke-Ni – japoński czołg lekki z okresu II wojny światowej.
W 1938 roku rozpoczęto badania prototypów czołgów lekkich, planowanych następców czołgu Typ 95 Ha-Go. Po testach odrzucono prototyp skonstruowany w zakładach Mitsubishi (Typ 98B) i do produkcji skierowano czołg firmy Hino.
Nowy czołg lekki miał konstrukcję zbliżoną do poprzednika. Podobnie jak w nim zastosowano zawieszenie składające się z dwukołowych wózków amortyzowane poziomymi resorami spiralnymi. Koło napędowe znajdowało się z przodu, napinające z tyłu. Gąsienica była podtrzymywana od góry przez dwie rolki. W porównaniu z czołgiem Typ 95 zwiększono grubość pancerza (z 6-12 do 12-16 mm). Na kadłubie umieszczono obrotową wieżę mieszczącą nowoczesną armatę czołgową Typ 100 kalibru 37 mm. Z armatą sprzężony był czkm Typ 97 kalibru 7,7 mm. Drugi karabin maszynowy zamocowany był z tyłu wieży, a trzeci w kadłubie obok kierowcy. Napęd czołgu stanowił sześciocylindrowy, rzędowy, chłodzony powietrzem silnik wysokoprężny o mocy 95,7 kW.
Produkcję seryjną czołgu Typ 98 uruchomiono w 1942 roku.

</doc>
<doc id="744654" url="https://pl.wikipedia.org/wiki?curid=744654" title="Johannes Nikel">
Johannes Nikel

Johannes Nikel (ur. 18 października 1863 w Żorach, zm. 28 czerwca 1924 we Wrocławiu) - duchowny katolicki, biblista.
Johannes Nikel studiował teologię i języki orientalne we Wrocławiu (1881-1884) i w Würzburgu (1884-1890). W Würzburgu napisał też swoją pracę doktorską "Nauka Starego Testamentu o Cherubinach i Serafinach", która została wydana w 1890 roku we Wrocławiu.
Święcenia kapłańskie otrzymał 26 czerwca 1886 we Wrocławiu.
W latach 1886-1890 pracował jako wikary w Oleśnicy, a potem w Chorzowie.
W latach 1890-1897 pracował jako gimnazjalny katecheta w Głubczycach, Nysie i Wrocławiu.
W 1897 zaczął pracę jako docent egzegezy (dział nauk biblijnych) na Uniwersytecie Wrocławskim.
W 1907 roku został powołany na konsultanta Papieskiej Komisji Biblijnej.
W 1913 został kanonikiem, a w 1921 prepozytem kapituły katedralnej.
W latach 1914-1921 był przewodniczącym Śląskiego Związku Św. Bonifacego.
Johannes Nikel zajmował się także sprawami społecznymi. Był niewątpliwym ekspertem w wybranych przez siebie dziedzinach - Starym Testamencie oraz problemach społecznych. Dowodzą tego liczne publikacje, które często do dziś nie straciły wartości.
Przez całe życie pracował nad dopasowaniem naukowych wyników współczesnej egzegezy do Nauki Kościoła Katolickiego.
Publikacje.
Stary Testament w świetle badań starożytności orientalnej:

</doc>
<doc id="744657" url="https://pl.wikipedia.org/wiki?curid=744657" title="Parafia Podwyższenia Krzyża Świętego w Bukowsku">
Parafia Podwyższenia Krzyża Świętego w Bukowsku

Parafia Podwyższenia Krzyża Świętego w Bukowsku – parafia rzymskokatolicka należy do archidiecezji przemyskiej, w dekanacie Sanok I. 
Historia.
Pierwsza wzmianka źródłowa o osadzie Bukowsko pochodzi z 25 czerwca 1361 roku, kiedy to król Kazimierz Wielki nadał te ziemie – należące do Parafii św. Piotra w Bukowsku – Pawłowi i Piotrowi z Węgier. W Bukowsku istniał najstarszy po Sanoku kościół w okolicy. 15 czerwca 1624 roku podczas najazdu Tatarów, zostały spalone wieś, dwór, kościół, wiele ludzi zabrano do niewoli w jasyr. Część z nich powróciła potem do rodzinnych stron, bowiem Tatarzy, rozbici pod Haliczem przez hetmana Koniecpolskiego, porzucili jeńców i zdobycz. 
Przez ponad 80 lat Bukowsko z powodu braku kościoła przynależało do parafii w Nowotańcu. W 1710 roku staraniem wojewody wołyńskiego Stanisława Stadnickiego i hr. Józefa Ossolińskiego zbudowano drewniany kościół. 10 maja 1748 roku dekretem bpa Wacława Hieronima Sierakowskiego parafia w Bukowsku została reaktywowana, a pierwszym proboszczem został ks. Jan Starzecki. Do parafii wówczas należały: Wisłok, Karlików, Przybyszów, Wolica, Tokarnia, Piotrowa Wola, Kamienne, Płonne, Wysoczany, Osławica, Radoszyce, Kulaszne, Węgrzynowice, Komańcza, Szczawne, Wola Krośnieńska, Rzepedź, Łupków, Turzańsk. W 1755 roku kościół został konsekrowany "pw. Podwyższenia Krzyża Świętego". 
Opis drewnianego kościoła w Bukowsku z 1772 roku podaje, że była to drewniana świątynia z zakrystią, pokryta gontem z kopułką przeznaczoną na sygnaturkę. Obok stała dzwonnica zaopatrzona w dwa dzwony. We wnętrzu kościoła znajdowało się 5 ołtarzy. Świątynia otoczona była cmentarzem grzebalnym. Obok stała plebania oraz stajnia i dwie stodoły. W 1804 roku odnotowano również, że kościół stał na fundamentach murowanych. Jego wartość oszacowano wówczas na 500 złotych reńskich. Na uposażenie parafii składały się pola plebańskie fundacji hr. Józefa Ossolińskiego, ciągnące się od kościoła do granicy z Nowotańcem. Do pomocy probostwa składali się w 1772 roku Michał i Anna Dąbrowscy oraz Franciszek Królicki z synami Piotrem i Kazimierzem, mieszkańcy bukowscy
W latach 1882–1886 zbudowano obecny murowany kościół, który 1 czerwca 1897 roku został konsekrowany przez bpa Jakuba Glazera. 
W 1938 roku na terenie parafii było 2 780 rzymsko-katolików, 6 000 grekokatolików i 700 Żydów, a w skład parafii wchodziły: Bukowsko, Bełchówka, Kamienne, Karlików, Korzuszne, Płonna, Przybyszów, Ratnawica, Tokarnia, Wolica, Wola Piotrowa, Wysoczany, Zboiska.
Na ogrodzeniu kościoła 15 września 1996 roku została odsłonięta tablica pamiątkowa honorująca ofiary walk i prześladowań z okresu II wojny światowej pochodzących z Bukowska i okolic, w tym czterech oficerów i funkcjonariuszy zamordowanych w ramach zbrodni katyńskiej w 1940 roku: Stanisław Chorążek Stanisław Kowalik, Jan Krawiec i Władysław Wilecki.
Parafia posiada kościół filialny "pw. św. Piotra i Pawła" we Wolicy.
W roku 2011 wieś Bukowsko i parafia obchodziły 650-lecie swego powstania.
Na terenie parafii jest 2 327 wiernych (w tym: Bukowsko – 1 690, Karlików – 118, Płonna – 6, Tokarnia – 186, Wola Piotrowa – 38, Wolica – 280).
Grupy parafialne.
Żywy Różaniec, Oaza Rodzin, Ministranci

</doc>
<doc id="744665" url="https://pl.wikipedia.org/wiki?curid=744665" title="Jean-Paul Bourelly">
Jean-Paul Bourelly

Jean-Paul Bourelly (ur. 23 listopada 1960 w Chicago) – gitarzysta i wokalista amerykański, uprawia muzykę stanowiącą syntezę bluesa, rocka i jazzu.
Życiorys.
Urodził się w rodzinie pochodzenia haitańskiego. W młodości uczył się grać na fortepianie i perkusji, jak również śpiewu operowego. W wieku 14 lat, pod wpływem muzyki Jimiego Hendriksa, zdecydował się jednak poświęcić całkowicie grze na gitarze. Po przeniesieniu się do Nowego Jorku w 1979 r. występował z wieloma muzykami jazzowymi, m.in. z McCoyem Tynerem. W późnych latach 80. rozpoczął karierę solową. W roku 1987 nagrał pierwszy album sygnowany własnym nazwiskiem ("Jungle Cowboy"), a rok później Miles Davis zaprosił go do nagrania swojego albumu "Amandla".
Występował i nagrywał z wieloma muzykami rockowymi, np. z Buddym Milesem, perkusistą Band of Gypsies, dawnej grupy Hendriksa, czy z Jackiem Bruce'em z dawnej kultowej grupy Cream. Akompaniował także Cassandrze Wilson. Obecnie mieszka w Berlinie. Kilkukrotnie występował w Polsce, m.in. na festiwalach Jazz Jamboree i Warsaw Summer Jazz Days.

</doc>
<doc id="744670" url="https://pl.wikipedia.org/wiki?curid=744670" title="Elżbieta Grabowska">
Elżbieta Grabowska

Elżbieta Grabowska z domu Szydłowska herbu Lubicz (ur. 1748 lub 1749, zm. 28 maja 1810 w Warszawie) – kochanka i domniemana morganatyczna żona Stanisława Augusta Poniatowskiego, córka wojewody płockiego Teodora Szydłowskiego i Teresy Witkowskiej.
Skromnego pochodzenia, z rodu Szydłowskich, wydana za generała Jana Jerzego Grabowskiego, zaś po jego śmierci w 1789 przypuszczalnie potajemnie poślubiona przez Stanisława Augusta Poniatowskiego. Współcześni przypisywali jej skłonienie króla do akcesu do konfederacji targowickiej.
Matka Stanisława, Michała, Kazimierza, Aleksandry oraz Izabeli.
Została pochowana na cmentarzu Świętokrzyskim w Warszawie.

</doc>
<doc id="744672" url="https://pl.wikipedia.org/wiki?curid=744672" title="Zespół Heerfordta">
Zespół Heerfordta

Zespół Heerfordta (łac. "Febris uveoparotidea") – przewlekłe zapalenie ślinianek i narządów łzowych. Może występować razem z zapaleniem rogówki, zapaleniem tęczówki i ciałka rzęskowego oraz objawami neurologicznymi (porażenie nerwu twarzowego i okoruchowego). Bardzo często współistnieje z sarkoidozą, dlatego zaleca się profilaktyczne badanie poziomu enzymu konwertującego angiotensynę. Etiologia choroby jest nieznana. Uznaje się ją za chorobę interdyscyplinarną (okulistyczno - neurologiczną). 

</doc>
<doc id="744674" url="https://pl.wikipedia.org/wiki?curid=744674" title="Odwzorowanie konforemne">
Odwzorowanie konforemne



</doc>
<doc id="744680" url="https://pl.wikipedia.org/wiki?curid=744680" title="Synagoga Zalcmana w Mińsku">
Synagoga Zalcmana w Mińsku

Synagoga Zalcmana w Mińsku () – żydowska bóżnica znajdująca się w Mińsku przy ul. Rakowskiej 24 (w czasach ZSRR Ostrowskiego 24).
Zbudowana w 1864 za pieniądze kupca Zalcmana dla biednych żydów z Mińska na Rakowskim Przedmieściu. Podczas II wojny światowej zdewastowana. Po wojnie przebudowana z przeznaczeniem na klub sportowy. Obecnie siedziba centrum szachowego – Specjalizowanej Dziecięco-Młodzieżowej Szkoły Rezerwy Olimpijskiej.
Niedawno synagoga przeszła kolejny remont, głównie pierwszego piętra.

</doc>
<doc id="744681" url="https://pl.wikipedia.org/wiki?curid=744681" title="Katastrofa lotnicza w Polskiej Nowej Wsi">
Katastrofa lotnicza w Polskiej Nowej Wsi

Katastrofa lotnicza w Polskiej Nowej Wsi – miała miejsce 16 września 1984 krótko po godzinie 17.20. Samolot An-2T o znakach rejestracyjnych SP-AMK (nr 1G168-04) należącego do Aeroklubu PRL, w trakcie pokazów lotniczych podczas startu z przekroczoną dwukrotnie liczbą pasażerów (26 osób) na pokładzie, kilkanaście sekund po oderwaniu się od pola wzlotów, uległ katastrofie. Samolot pilotował Antoni Cepak (pierwszy pilot), który nigdy więcej nie usiadł za sterami. Była to największa katastrofa samolotu typu An-2 w Polsce oraz największa katastrofa lotnicza w województwie opolskim po 1945 roku. 
Okoliczności katastrofy.
Do katastrofy doszło podczas pokazów lotniczych zorganizowanych przez Aeroklub Opolski na miejscowym lotnisku sportowym. Jedną z atrakcji pokazów miały być loty samolotem An-2. Na każdy lot sprzedano wśród publiczności po kilkanaście biletów (liczba miejsc siedzących bez jednego). W samolocie oprócz pasażerów i załogi leciał członek aeroklubu, który miał dbać o bezpieczeństwo lotu (miał tak rozmieścić pasażerów, aby samolot zachował stateczność). Podczas pokazów okazało się, że:
Lot zakończony katastrofą miał być ostatnim lotem tego dnia, dlatego też na pokład dodatkowo wpuszczono wszystkich żołnierzy. Osoby te w większości przykucnęły w tylnej części samolotu — pilot nie wiedział ani o liczbie tych osób, ani o tym, że zgrupowali się oni z tyłu.
Przyczyny wypadku.
Według relacji świadka, pasażera feralnego lotu, tuż przed startem ktoś uchylił drzwi i przykładając palec do ust, wpuścił do środka kilkunastu żołnierzy, którzy pomagali przy festynie. Nadmierna liczba osób na pokładzie i w konsekwencji przeciążenie tylnej części samolotu, które spowodowało potem nieprawidłowe wyważenie maszyny, były bezpośrednią przyczyną katastrofy. Istotne było nie tylko przekroczenie dopuszczalnej masy startowej samolotu, ale przede wszystkim brak odpowiedniej liczby miejsc siedzących dla wszystkich będących na pokładzie pasażerów i fakt, iż o tych okolicznościach nie został poinformowany dowódca samolotu. Gdy samolot wystartował masa osób zebranych z tyłu spowodowała, że stracił on stateczność. Kiedy pilot zorientował się, że ogon ciąży w dół krzyknął: "Wszyscy do przodu!".  Żołnierze przesunęli się w przód. Ogon raptownie poszedł w górę, a będący na niewielkiej wysokości samolot zaczął spadać dziobem w dół i uderzył w ziemię.
Czynniki przeżycia.
Pilot, zdając sobie sprawę z nieuniknionej katastrofy, usiłował doprowadzić do zderzenia z ziemią lewym skrzydłem samolotu, aby zamortyzować energię uderzenia. Samolot nie eksplodował, mimo że zbiornikach znajdowało się 700 l paliwa. Po zderzeniu się samolotu z ziemią natychmiast zareagowali członkowie aeroklubu wyciągając rannych z wraku. Ofiar mogło być więcej, gdyby nie Ewa Ostachowska, anonimowa w chwili katastrofy studentka Akademii Medycznej we Wrocławiu, która jako pierwsza przeprowadziła segregację rannych na miejscu katastrofy. Po przybyciu na miejsce służb ratowniczych akcją kierował dr Józef Bojko. Zgodnie z jego relacją akcję ratowniczą komplikował brak wystarczającej liczby karetek oraz brak personelu (była to niedziela), którego nie można było w krótkim czasie powiadomić. Mimo to, na wieść o katastrofie pracownicy Szpitala Wojewódzkiego w Opolu zaczęli przychodzić do pracy bez wezwania. Do szpitala ostatecznie trafiło 21 rannych, w tym kilku ciężko, siedmiu nie udało się uratować. Jako ostatni zmarł 7-letni Adrian Laskowski. Jedna z pasażerek samolotu została zwolniona ze szpitala po kilku dniach od przyjęcia, większość hospitalizowano znacznie dłużej.
Śledztwo po katastrofie.
Na lotnisko nikt nie miał wstępu przez kilka tygodni. Przyczyny wypadku badała prokuratura oraz Główna Komisja Badania Wypadków Lotniczych. Na lotnisko przybył generał Władysław Hermaszewski, ówczesny prezes Aeroklubu PRL. Kilka dni po wypadku prokurator wydał nakaz tymczasowego aresztowania kierownika lotów. W trakcie śledztwa okazało się, że winnych zaniedbań w związku z feralnym lotem było wielu. Wina leżała głównie po stronie organizatorów, jako że nie poinformowali dowódcy jednostki wspierającej pokazy o tym, że dla wojska będzie dodatkowy lot. Dowódca żołnierzy usłyszawszy o tym, że to lot ostatni (komercyjny) posłał do samolotu swoich ludzi. Członek aeroklubu, który miał pilnować liczby osób uległ presji i nie przewidział, że w wyniku przyśpieszenia podczas startu, dodatkowe osoby nie mając miejsc siedzących ani możliwości chwycenia się, przemieszczą się do tyłu. Zarzuty przedstawiono kierownikowi lotniska oraz pilotowi. Ostatecznie prokuratura nie ustaliła winnych.
Kontrowersje.
Po katastrofie pojawiły się plotki o tym, że piloci samolotu byli pijani oraz że brali pieniądze za dodatkowych pasażerów. Żadna z tych opowieści nie była prawdziwa.
Upamiętnienie.
Pomiędzy 17 a 19 września 1984 w województwie opolskim władze ogłosiły żałobę. Niedaleko miejsca katastrofy w Polskiej Nowej Wsi znajduje się obelisk upamiętniający ofiary katastrofy. Jest to głaz ufundowany przez Zdzisława Filingiera, ówczesnego prezesa Aeroklubu Opolskiego. Na pamiątkowej tablicy wypisano nazwiska wszystkich ofiar. Pomnik znajduje się przy drodze prowadzącej z Polskiej Nowej Wsi na lotnisko.
W literaturze.
W 2014 roku, w zbiorze "Powietrze jest zimne", ukazało się beletryzowane opowiadanie pt. "Atrament bywa czerwony" inspirowane katastrofą. Autorem jest Aleksander Sowa, były członek Aeroklubu Opolskiego.

</doc>
<doc id="744682" url="https://pl.wikipedia.org/wiki?curid=744682" title="Powiat Šaľa">
Powiat Šaľa

Powiat Šaľa (słow. "okres Šaľa") – słowacka jednostka podziału terytorialnego znajdująca się w kraju nitrzańskim. Zamieszkiwany jest przez 54 000 obywateli (w roku 2001) z czego 61,9% stanowią Słowacy, 35,7% Węgrzy. Powiat Šaľa zajmuje obszar 356 km², średnia gęstość zaludnienia wynosi 151,69 osób na km².
Siedzibą powiatu jest miasto Šaľa.

</doc>
<doc id="744685" url="https://pl.wikipedia.org/wiki?curid=744685" title="Powiat Zlaté Moravce">
Powiat Zlaté Moravce

Powiat Zlaté Moravce (słow. "okres Zlaté Moravce") – słowacka jednostka podziału terytorialnego znajdująca się w kraju nitrzańskim. Powiat Zlaté Moravce zamieszkiwany jest przez 43 622 obywateli (w roku 2001), zajmuje obszar 521 km², średnia gęstość zaludnienia wynosi 83,73 osób na km².

</doc>
<doc id="744687" url="https://pl.wikipedia.org/wiki?curid=744687" title="Stara Synagoga w Mińsku">
Stara Synagoga w Mińsku



</doc>
<doc id="744694" url="https://pl.wikipedia.org/wiki?curid=744694" title="Komenda (dowództwo)">
Komenda (dowództwo)

Komenda - jednostka organizacyjna służby mundurowej lub formacji paramundurowej stanowiąca dla danego obszaru dowództwo terytorialne, którym kieruje komendant. 
Termin stosowany jest obecnie głównie w organach ochrony bezpieczeństwa i porządku publicznego, rzadziej w Siłach Zbrojnych.
Policja.
Komenda to dowództwo terytorialne Policji (Milicji Obywatelskiej) dla obszaru kraju (Komenda Główna Policji), województwa lub jego części (komenda wojewódzka Policji, Komenda Stołeczna Policji) lub dla obszaru powiatu (komenda powiatowa Policji) albo miasta na prawach powiatu (komenda miejska Policji; może także obejmować przyległy powiat ziemski) lub części m. st. Warszawy (komenda rejonowa Policji). Komendom miejskim, powiatowym lub rejonowym podlegają komisariaty i posterunki Policji.
Określenie bywa używane potocznie do nazywania każdej jednostki organizacyjnej Policji (MO) w wyrażeniach takich jak "iść na komendę", "zgłosić się w komendzie".
Siły Zbrojne.
W Siłach Zbrojnych termin stosowany bywa w szczególności w odniesieniu do dowództw baz logistycznych i lotniczych, portów wojennych, lotnisk, wojskowych oddziałów gospodarczych, centrów szkolenia, ośrodków, szpitali i uczelni, a także jednostek Żandarmerii Wojskowej. 
W przeszłości istniały w Polsce komendy garnizonów i wojskowe komendy uzupełnień, a wcześniej miano to nosiły dowództwa w strukturze organizacyjnej Cesarskiej i Królewskiej Armii np. C. i K. Komenda Legionów Polskich. 
Współczesny odpowiednik komendy garnizonu to dowództwo garnizonu, a wojskowej komendy uzupełnień - wojskowe centrum rekrutacji.

</doc>
<doc id="744695" url="https://pl.wikipedia.org/wiki?curid=744695" title="Andrea Gardini">
Andrea Gardini

Andrea Gardini (ur. 1 października 1965 w Bagnacavallo) – włoski siatkarz, dwukrotny medalista olimpijski, wielokrotny medalista mistrzostw świata i mistrzostw Europy. Grał na pozycji środkowego. Jest 418–krotnym reprezentantem Włoch. 
Gardini to jeden z najbardziej utytułowanych graczy włoskiej siatkówki. Zdobywca 7 tytułów mistrza kraju z 4 różnymi klubami. Jest członkiem amerykańskiej galerii sław siatkarskich – Volleyball Hall of Fame.
Jego syn Davide i córka Beatrice uprawiają zawodowo siatkówkę.
Kariera.
„Il Gardo” swoje pierwsze trofeum – Puchar Zdobywców Pucharu – wywalczył w 1987, z klubem Tartarini Bologna. Na początku lat 90., Gardini, grając dla Messaggero Ravenna, z amerykańskim duetem Steve Timmons i Karch Kiraly, został po raz pierwszy Mistrzem Włoch (1991) i podwójnym Klubowym Mistrzem Europy (1992 i 1993). Zdobywa również Puchar Włoch (1991) oraz Super Puchar Europy (1992). W latach 1993–1999, grając dla Sisley Treviso, u boku takich gwiazd jak Lorenzo Bernardi (tytuł Zawodnika Stulecia) Andrea Zorzi, Paolo Tofoli, Dmitrij Fomin, Ron Zwerver, Pasquale Gravina czy Peter Blangé, wywalczył 4 tytuły Mistrza Kraju (1994, 1996, 1998 i 1999), 2 tytuły Klubowego Mistrza Europy (1995, 1999), Puchar Zdobywców Pucharu (1994), SuperPuchar Europy (1994), Puchar Konfederacji i Super Puchar Włoch (oba w 1998). W 2000, grając dla stołecznego Piaggio Roma, wywalczył kolejny tytuł mistrza Włoch oraz Puchar Konfederacji. Swój ostatni tytuł mistrza kraju Gardini zdobył dwa lata później, w 2002, grając z takimi zawodnikami jak Andrea Giani czy Luca Cantagalli, w klubie Daytona Modena – odwiecznym rywalu Sisley Treviso.
Gardini był również filarem włoskiej siatkarskiej reprezentacji kraju. Zadebiutował w Aoście, 18 marca 1986, grając przeciwko Argentynie (Włochy wygrały ten mecz 3-2). Kapitanem reprezentacji Gardini był od 1992. Swoją reprezentacyjną karierę zakończył również grając przeciwko Argentynie, w dniu swoich 35. urodzin, 1 października 2000, na Letniej Olimpiadzie w Sydney, w meczu o trzecie miejsce. W latach 90. został trzykrotnym mistrzem świata (1990, 1994, 1998), czterokrotnym mistrzem Europy (1989, 1993, 1995, 1999) i sześciokrotnym zdobywcą Ligi Światowej (1990, 1991, 1992, 1994, 1997 i 2000). Wywalczył również Gran Champions Cup (1993), World Super Four (1994), Puchar Świata (1995) oraz dwa medale olimpijskie: srebro w 1996 w Atlancie oraz brąz w 2000 w Sydney.
Po zakończeniu swojej kariery w 2004, Gardini powrócił do Modeny, gdzie objął funkcją dyrektora sportowego. Rolę tę piastował do sierpnia 2006.
Od momentu objęcia posady trenera reprezentacji Polski przez Andreę Anastasiego był jego asystentem (2011–2013). W sezonie 2016/2017 trener AZS Indykpol Olsztyn, po rozwiązaniu umowy z Krzysztofem Stelmachem. W latach 2017-2019 był trenerem polskiego klubu ZAKSY Kędzierzyn-Koźle. Z klubem z Kędzierzyna-Koźla zdobył mistrzostwo Polski 2019, wicemistrzostwo Polski 2018, Puchar Polski 2019 i ponadto uczestniczył w Final Four Ligi Mistrzów 2017/2018.
W 2019 został trenerem zespołu Gas Sales Piacenza, funkcję tę pełnił do 22 września 2020, kiedy został zwolniony. Od 22 stycznia 2021 do 14 kwietnia 2022 trenował drużynę Jastrzębski Węgiel, został odsunięty od prowadzenia zespołu ze względu na niezadowalające wyniki sportowe w fazie play-off.
Odznaczenia.
25 lipca 2000 został odznaczony Orderem Zasługi Republiki Włoskiej.

</doc>
<doc id="744696" url="https://pl.wikipedia.org/wiki?curid=744696" title="Rafał Gan-Ganowicz">
Rafał Gan-Ganowicz

Rafał Gan-Ganowicz (ur. 23 kwietnia 1932 w Wawrze, zm. 22 listopada 2002 w Lublinie) – najemnik, dziennikarz, korespondent Rozgłośni Polskiej Radia Wolna Europa – ps. „Jerzy Rawicz”, działacz polityczny i społeczny, członek Rady Narodowej Rzeczypospolitej Polskiej.
Wojna i okres powojenny.
Pochodził z rodziny o korzeniach tatarskich, posługującej się herbem Rawicz. Ojciec przez pewien czas był żołnierzem Legii Cudzoziemskiej, następnie wyjechał w celach zarobkowych do Argentyny.
Podczas kampanii wrześniowej zginęła jego matka, a w powstaniu warszawskim zginął ojciec. Osierocony Gan-Ganowicz zetknął się z Armią Czerwoną – „czego sowieciarz nie może zabrać, to zniszczy” i w rezultacie „antykomunizmu nie wyniósł z domu, lecz nauczyli go komuniści”. W powojennej Polsce jako kilkunastolatek stworzył konspiracyjną organizację kolportującą antykomunistyczne ulotki i malującą napisy na murach.
W czerwcu 1950 roku Urząd Bezpieczeństwa wpadł na trop organizacji i Gan-Ganowicz zaplanował ucieczkę do Wrocławia. Próbując przejść między wagonami, dostrzegł skład do Berlina. Ukryty pod pociągiem wyjechał z Polski do Berlina Zachodniego, gdzie wstąpił do amerykańskiej służby wartowniczej. Kilkanaście miesięcy później wyjechał do Francji, gdzie zdał maturę i odbył studia oficerskie, organizowane przez NATO, i kurs spadochroniarski. Patent podporucznika odebrał 11 listopada 1959 w Londynie z rąk generała Władysława Andersa. W Paryżu uczył w polskiej szkole.
Udział w konfliktach zbrojnych.
Kongo.
W Brukseli zaciągnął się do wojsk Moïse Tshombego, premiera Konga i przywódcy secesyjnej Katangi. Dowodził tam jednym z batalionów, walcząc wespół z innymi polskimi najemnikami jak Józef Swara, Kazimierz Topór-Staszak i Stanisław Krasicki.
Jemen.
W 1967 roku współorganizował w Jemenie obronę przed rebelią. Działania grupy Gan-Ganowicza doprowadziły m.in. do zestrzelenia podczas misji bojowej samolotu sowieckiego pilotowanego przez płk. Kozłowa, dowódcę grupy „doradców”, którzy walczyli w Jemenie po stronie komunistów. Dokumenty znalezione przy Kozłowie (m.in. wykaz żołnierzy sowieckich w Jemenie) posłużyły jako dowód aktywnego wspierania militarnego rebelii przez ZSRR, czemu Sowieci uparcie zaprzeczali na forum ONZ. Gan-Ganowicz opisywał również próby werbunku przez komunistów kubańskich, którzy powoływali się na bogactwa, w jakie opływał walczący dla nich w Boliwii Ernesto Guevara.
Działalność antykomunistyczna.
Po powrocie do Francji zamieszkał w Paryżu. Pracował m.in. jako kierowca, elektryk, tłumacz i działał w organizacjach kombatanckich. Gdy 13 grudnia 1981 roku rząd PRL wprowadził w Polsce stan wojenny, współorganizował demonstracje w obronie więzionych działaczy „Solidarności”. W latach 80. był zagranicznym przedstawicielem konspiracyjnej organizacji „Solidarność Walcząca”. Był też korespondentem Radia Wolna Europa, występując pod pseudonimem "Jerzy Rawicz".
Napisał wspomnienia pt. "Kondotierzy". Książka była wydawana wielokrotnie w drugim obiegu wydawniczym w latach 80. (m.in. przez Solidarność Walczącą) i 90. (co najmniej dwa wydania firm prywatnych), a także za granicą. Drugiej książki, o amerykańskich oddziałach wartowniczych, nie dokończył.
Zarządzeniem Prezydenta RP na uchodźstwie Ryszarda Kaczorowskiego z 11 listopada 1989 został powołany na członka Rady Narodowej Rzeczypospolitej Polskiej z terenu Francji w trwającej VIII kadencji (1989-1991).
W lutym 1997 roku powrócił na stałe do Polski, zamieszkał w Warszawie, a następnie przeprowadził się do Lublina, gdzie współpracował z Fundacją Młoda Demokracja, oraz z Fundacją Szczęśliwe Dzieciństwo. Przyjaźnił się m.in. z Ewą Kubasiewicz-Houée i Tadeuszem Sikorą, poetą i kompozytorem. W Lublinie mieszkał do śmierci.
W 2006 pisarz i dziennikarz Jacek Indelak, który był konsultantem na planie filmu "Pistolet do wynajęcia, czyli prywatna wojna Rafała Gan-Ganowicza", przytoczył swoją rozmowę z Gan-Ganowiczem, gdzie ten na pytanie - „Jak to jest zabić człowieka?” udzielił odpowiedzi: - „Nie wiem. Ja zabijałem tylko wrogów.”.
Zmarł na raka płuca 22 listopada 2002 roku, w wieku 70 lat. Pogrzeb odbył się 26 listopada 2002 roku w Lublinie. Pochowany został na cmentarzu na Kalinowszczyźnie.
Był żonaty, miał córkę Ewę.
Film „Pistolet do wynajęcia”.
W 1996 r. Piotr Zarębski rozpoczął realizację filmu o Rafale Gan-Ganowiczu pt. "Pistolet do wynajęcia, czyli prywatna wojna Rafała Gan-Ganowicza". Choć scenariusz uzyskał akceptację Pierwszego Programu TVP, na kolaudacji w styczniu 1997 r. film przepadł. Pretekstem była „pochwała przemocy”, w rzeczywistości zaważyły względy polityczne. Dzięki akcji medialnej dziennika „Życie” (m.in. artykuł Andrzeja Rafała Potockiego "Kto się boi Rafała Gan-Ganowicza?"), powiązanej z działaniami politycznymi (62 posłów złożyło interpelacje m.in. w tej sprawie), film został puszczony w paśmie o wysokiej oglądalności.
Następnie odbyły się pokazy filmu w różnych miastach Polski, które odwiedziło kilka tysięcy osób. Od tamtej pory Rafał Gan-Ganowicz stał się znany w polskich środowiskach antykomunistycznych.
Spektakl Teatru Telewizji „Operacja Reszka”.
Rafał Gan-Ganowicz jest jednym z bohaterów opartej na faktach sztuki „Operacja Reszka” Włodzimierza Kuligowskiego poświęconej intrydze peerelowskich służb bezpieczeństwa, obliczonej na zwabienie w pułapkę, a następnie likwidację Piotra Jeglińskiego. W scenariuszu nie został wskazany z nazwiska i w spektaklu pojawia się jako „Rafał”.
Odznaczenie.
Postanowieniem Prezydenta RP Lecha Kaczyńskiego z 15 czerwca 2007 został pośmiertnie odznaczony Krzyżem Oficerskim Orderu Odrodzenia Polski "za wybitne zasługi w działalności na rzecz przemian demokratycznych w Polsce, za osiągnięcia w podejmowanej z pożytkiem dla kraju pracy zawodowej i społecznej".

</doc>
<doc id="744697" url="https://pl.wikipedia.org/wiki?curid=744697" title="Skocznia mamucia">
Skocznia mamucia



</doc>
<doc id="744698" url="https://pl.wikipedia.org/wiki?curid=744698" title="Synagoga Kitajewska w Mińsku">
Synagoga Kitajewska w Mińsku

Synagoga Kitajewska w Mińsku () – żydowska bóżnica znajdująca się na Troickim Przedmieściu w Mińsku przy ul. Bogdanowicza 9A.
Historia.
Zbudowana na początku XIX wieku (według innych źródeł w 1874) znajdowała się na terenie Troickiego Przedmieścia będąc głównym domem modlitwy dla mieszkańców starego miasta. W latach siedemdziesiątych XX wieku gruntownie odnowiona i przekazana pod Muzeum Natury (biał. Дом прыроды).

</doc>
<doc id="744701" url="https://pl.wikipedia.org/wiki?curid=744701" title="Trampolino Italia">
Trampolino Italia

Trampolino Italia – zespół skoczni narciarskich we włoskiej miejscowości Cortina d’Ampezzo.
W skład kompleksu wchodzą cztery skocznie o punktach konstrukcyjnych zlokalizowanych na 90., 55., 32. i 20. metrze. Na największym obiekcie rozegrano konkursy w skokach narciarskich i kombinacji norweskiej podczas zimowych igrzysk olimpijskich w 1956. Pięciokrotnie obiekt był również areną zmagań skoczków narciarskich w Pucharze Świata. Od 1990 nie ma homologacji FIS i pozostaje nieużywany.
Historia.
W 1923 w Zuel, na przedmieściach Cortina d’Ampezzo, została wybudowana pierwsza skocznia narciarska, którą nazwano "Franchetti" na cześć inwestora tej budowy, barona Carlo Franchettiego, miejscowego hotelarza. Na obiekcie tym możliwe było oddawanie skoków w okolice 40. metra. Rekordzistami skoczni byli austriaccy zawodnicy z Innsbrucka – Greising i Schatz, którzy zimą 1924 uzyskali 42 m. W 1926 dokonano pierwszej przebudowy skoczni, po której możliwe było oddawanie skoków ponad 50-metrowych. W lutym 1927 obiekt był areną zmagań skoczków narciarskich i dwuboistów podczas mistrzostw świata w narciarstwie klasycznym. W konkursie skoków triumfował wówczas Szwed Tore Edman (w drugiej próbie uzyskał 54 m, co było najlepszym rezultatem konkursu i zarazem rekordem obiektu), a w kombinacji norweskiej – reprezentant Czechosłowacji, Rudolf Burkert.
W 1939 obiekt został wyburzony, a rok później rozpoczęła się budowa nowej skoczni narciarskiej w związku z organizacją w Cortina d’Ampezzo mistrzostw świata w 1941. Na mistrzostwach skocznia była miejscem rozgrywania zawodów w skokach narciarskich i kombinacji norweskiej. W skokach triumfował Fin Paavo Vierto, a w kombinacji – Niemiec Gustav Berauer. Podczas konkursu skoków rekord obiektu ustanowił Niemiec Josef Weiler, uzyskując odległość 76 m. Mimo najdłuższego rezultatu, zajął czwarte miejsce w konkursie z uwagi na niskie oceny sędziowskie. W sierpniu 1946 Międzynarodowa Federacja Narciarska (FIS) na kongresie w Pau unieważniła wyniki zawodów w związku z małą liczbą uczestników. Ostatnim rekordzistą ówczesnej skoczni został w 1952 Fin Ossi Laaksonen z wynikiem 78 m.
W związku z otrzymaniem przez Cortina d’Ampezzo prawa do organizacji zimowych igrzysk olimpijskich w 1956, konieczne było dokonanie modernizacji istniejącej skoczni narciarskiej. Prace nad nową skocznią rozpoczęły się w kwietniu 1955 , a w grudniu tego roku dokonano jej oficjalnego otwarcia. Profil olimpijskiej skoczni zaprojektowali: inżynier Guglielmo Holzner oraz ekspert z ramienia Międzynarodowej Federacji Narciarskiej, Straumann. Punkt konstrukcyjny usytuowany został na 72. metrze. Nowy obiekt zawierał dwie trybuny boczne, mogące pomieścić 3000 widzów, oraz dodatkowe ok. 40 000 miejsc dla kibiców zgromadzonych wokół zeskoku. W lutym 1956 na skoczni przeprowadzono zawody olimpijskie w skokach narciarskich i kombinacji norweskiej. W skokach zwyciężył Fin Antti Hyvärinen, który ustanowił rekord obiektu, w drugiej serii osiągając odległość 84 m. W kombinacji po skokach prowadził reprezentant ZSRR, Jurij Moszkin, ostatecznie jednak najlepszym zawodnikiem został Norweg Sverre Stenersen.
W 1979 na skoczni odbyła się inauguracja pierwszej edycji Pucharu Świata w skokach narciarskich. Zwycięzcą zawodów został Toni Innauer. Później jeszcze czterokrotnie rozegrano konkursy Pucharu Świata w skokach narciarskich w Cortina d’Ampezzo. W sezonie 1981/1982 najlepszy był Roger Ruud, w sezonie 1982/1983 – Matti Nykänen, w sezonie 1983/1984 – Jens Weißflog, a w sezonie 1984/1985 – ponownie Roger Ruud. Planowano również rozegrać inauguracyjne zawody w drugim sezonie Pucharu Świata (sezonie 1980/1981), jednak zostały one odwołane z powodu braku śniegu. Podczas zawodów PŚ w grudniu 1981 rekord skoczni ustanowił Roger Ruud wynikiem 92 m. W tym samym sezonie na obiekcie w Cortina d’Ampezzo rekord Włoch w długości skoku narciarskiego poprawił Bruno De Zordo, uzyskując 86,5 m.
W 1981 skocznia pojawiła się w scenie "Tylko dla twoich oczu", filmu o przygodach Jamesa Bonda.
W 1990 skocznia utraciła homologację FIS, a rodzimy Włoski Związek Sportów Zimowych nie podjął się jej przebudowy. W związku z tym na obiekcie nie są organizowane zawody w skokach narciarskich. Wobec tego dla skoczni znajdowano później inne sposoby wykorzystania, funkcjonuje ona jako atrakcja turystyczna. W grudniu 2015 rozświetlono ją 20 tysiącami światełek LED z okazji Bożego Narodzenia, z kolei we wrześniu 2018 zorganizowano na niej mistrzostwa świata w łucznictwie polowym.
Cortina d’Ampezzo ubiega się o prawo organizacji zimowych igrzysk olimpijskich w 2026. Mimo to organizatorzy nie przewidują wykorzystania skoczni, po ewentualnym wyborze Cortina d’Ampezzo na organizatora zawody olimpijskie w skokach narciarskich i kombinacji norweskiej przeprowadzone zostaną na Trampolino Dal Ben w Predazzo.

</doc>
<doc id="744710" url="https://pl.wikipedia.org/wiki?curid=744710" title="Pomnik grobowy Williama Shakespeare’a">
Pomnik grobowy Williama Shakespeare’a

Pomnik grobowy Williama Shakespeare’a - znajduje się w "Holy Trinity Church" (pl. "Kolegiata Świętej Trójcy") w Stratford-upon-Avon, w hrabstwie Warwickshire w Anglii.
Pomnik ten jest zamontowany na ścianie nad grobem Shakespeare’a. Zawiera popiersie poety, który w jednej ręce trzyma pióro, w drugiej zaś papier. Jego łokcie oparte są o poduszkę. Nad nim znajduje się herb rodziny, z której się wywodził, na którym widać dwie alegoryczne postaci: jedna, symbolizująca pracę, trzyma łopatę, druga zaś trzyma czaszkę i pochodnię. 
Nad popiersiem znajduje się epitafium po łacinie i wiersz w języku angielskim. Epitafium głosi:
Pierwszą część możemy przetłumaczyć jako „Pylos w osądach, Sokrates w geniuszu, Maro w sztuce”. Słowa te odnoszą się do mądrego króla Nestora, władcy Pylos, filozofa Sokratesa i Wergiliusza (jego cognomen brzmiał "Maro"). Druga część znaczy: „Ziemia go grzebie, ludzie opłakują, do Olimpu należy”, co jest odwołaniem do mitologicznej Góry Olimp. 
Nie jest znana dokładna data jego powstania, jest jednak pewne, że miało to miejsce przed 1623 rokiem. Wtedy też wydano Pierwsze Folio, gdzie znajduje się odwołanie do jego nagrobka w Stratford. 
Jeden z najbardziej znanych krytyków badających pracę Shakespeare’a, autor jego biografii J. Dover Wilson stwierdził, że na popiersiu poeta wygląda jak „zadowolony z siebie rzeźnik”.

</doc>
<doc id="744711" url="https://pl.wikipedia.org/wiki?curid=744711" title="Mer de Noms">
Mer de Noms

Mer de Noms (z fr. morze imion) – debiutancka płyta amerykańskiej grupy A Perfect Circle, nagrana w 2000. Muzykę skomponował Billy Howerdel, a teksty napisał Maynard James Keenan.
Na okładce i we wkładce wydawnictwa pojawiają się znaki (runy), które odpowiadają poszczególnym literom angielskiego alfabetu. Okładka zawiera napis "LA CASCADE DES PRENOMS" (z fr. wodospad imion).

</doc>
<doc id="744712" url="https://pl.wikipedia.org/wiki?curid=744712" title="Nagrobek Williama Shakespeare'a">
Nagrobek Williama Shakespeare'a



</doc>
<doc id="744715" url="https://pl.wikipedia.org/wiki?curid=744715" title="August Szulc">
August Szulc

August Szulc, inaczej "Augustyn", "Schulz", "Schultz", nazwisko zmienił na Jussuf-aga (ur. 1798, zm. 1853) – inżynier, karbonariusz.
Życiorys.
Był uczniem Szkoły Wojewódzkiej Płockiej. Po wstąpieniu do wojska, w 1820 został podporucznikiem, a w 1830 kapitanem. Był jednym z budowniczych Kanału Augustowskiego, który wykonywał Wojskowy Korpus Inżynierów. Podczas powstania listopadowego dowodził korpusem inżynierów w twierdzy Modlin. Awansowany został wówczas na podpułkownika i odznaczony Orderem Virtuti Militari.
Po klęsce powstania poprzez Francję trafił do Egiptu, gdzie od 1832 służył w armii egipskiej, budował fortyfikacje oraz odkrył pokłady węgla kamiennego w Libanie. Po przejściu w 1835 na islam i przyjęciu nazwiska Jussuf-aga został doradcą egipskiego paszy. W 1840 kierował obroną Akry przed połączonymi flotami: angielską, austriacką i turecką. W latach 1847-1854 był naczelnym dowódcą wojsk technicznych w Egipcie.
Od 1852 mieszkał stale w Kairze, gdzie zmarł w 1853 (lub 1854). Majątek i bogate zbiory orientalne przekazał Bibliotece Polskiej w Paryżu.
Jest bohaterem wydanej w 1958 r. powieści historycznej "Lew Sezostrysa. Opowieść o Jussufie-adze polskim obrońcy Akry" autorstwa Bolesława Mrówczyńskiego.

</doc>
<doc id="744719" url="https://pl.wikipedia.org/wiki?curid=744719" title="Zbieżność prawie wszędzie">
Zbieżność prawie wszędzie

Zbieżność prawie wszędzie ciągu funkcji względem (pewnej) miary – rodzaj zbieżności ciągów funkcyjnych rozważany w teorii miary i analizie matematycznej. Pojęcie to pojawiło się w sferze zainteresowań matematyków z początkiem XX wieku. W teorii prawdopodobieństwa i statystyce znane jest ono pod nazwą zbieżność z prawdopodobieństwem 1 lub prawie na pewno.
Definicja.
Teoria miary.
Niech formula_1 będzie przestrzenią mierzalną oraz niech formula_2 będzie miarą. Niech formula_3 będzie przestrzenią metryczną, formula_4 oraz formula_5
Mówimy, że ciąg formula_6 jest "prawie wszędzie zbieżny do funkcji" formula_7 (względem miary formula_8 na zbiorze formula_9), jeśli istnieje zbiór mierzalny formula_10 taki, że
Ciąg funkcji formula_13 jest więc zbieżny prawie wszędzie do funkcji formula_14 jeśli jest on zbieżny punktowo do funkcji formula_7 poza zbiorem miary zero.
Teoria prawdopodobieństwa.
Niech formula_16 będzie przestrzenią probabilistyczną.
Niech formula_17 będą zmiennymi losowymi. Mówimy, że ciąg zmiennych losowych formula_18 jest "zbieżny z prawdopodobieństwem 1 (prawie na pewno)" do zmiennej formula_19 jeżeli
Niech formula_21 będą wektorami losowymi. Mówimy, że ciąg wektorów losowych formula_18 jest zbieżny z prawdopodobieństwem 1 (prawie na pewno) do wektora formula_19 jeżeli
gdzie formula_25 oznacza normę euklidesową w formula_26

</doc>
<doc id="744720" url="https://pl.wikipedia.org/wiki?curid=744720" title="Charles Howard (12. hrabia Carlisle)">
Charles Howard (12. hrabia Carlisle)

Charles James Ruthven Howard (ur. 21 lutego 1923 na Pont Street 64 w Londynie, zm. 28 listopada 1994) – brytyjski arystokrata, jedyny syn George'a Howarda, 11. hrabiego Carlisle i Bridget Monckton, 11. lady Ruthven of Freeland, córki 10. lorda Ruthven of Freeland. Popularnie nazywany "Charlie".
Wykształcenie odebrał w Eton College. W latach 1942-1945 walczył na frontach II wojny światowej w szeregach Brygady Strzeleckiej ("Rifle Bridgade"). Był kilkakrotnie ranny, a jedna z tych ran doprowadziła do amputacji nogi. W 1945 r. za postawę na polu bitwy otrzymał Miliary Cross. Po śmierci ojca w 1963 r. odziedziczył tytuł hrabiego Carlisle i zasiadł w Izbie Lordów. Dodatkowo, w 1982 r., został 12. lordem Ruthven of Freeland, który to tytuł odziedziczył po swojej matce. W latach 1965-1988 pełnił funkcję komisarza leśnego. Był również członkiem Stowarzyszenia Dyplomowanych Agentów Ziemskich.
3 października 1945 r. poślubił Elę Hildę Aline Beaumont (27 maja 1925 – 18 lutego 2002), córkę Wentwortha Beaumonta, 2. wicehrabiego Allendale i Violet Seely, córki Charlesa Seely'ego, 2. baroneta. Charles i Ela mieli razem dwóch synów i dwie córki:

</doc>
<doc id="744721" url="https://pl.wikipedia.org/wiki?curid=744721" title="Charles James Ruthven Howard, 12. hrabia Carlisle">
Charles James Ruthven Howard, 12. hrabia Carlisle



</doc>
<doc id="744726" url="https://pl.wikipedia.org/wiki?curid=744726" title="Kalle Palander">
Kalle Palander

Kalle Markus Palander (ur. 2 maja 1977 w Tornio) – fiński narciarz alpejski, mistrz świata, brązowy medalista mistrzostw świata juniorów oraz zdobywca Małej Kryształowej Kuli Pucharu Świata w slalomie.
Kariera.
Po raz pierwszy na arenie międzynarodowej Kalle Palander pojawił się 21 listopada 1994 roku w szwedzkim Tärnaby, gdzie w zawodach FIS Race nie ukończył slalomu. W 1995 roku wystartował na mistrzostwach świata juniorów w Voss, gdzie jego najlepszym wynikiem było 25. miejsce w gigancie. Na rozgrywanych rok później mistrzostwach świata juniorów w Schwyz zdobył brązowy medal w kombinacji, w której wyprzedzili go tylko Austriak Rainer Schönfelder oraz Didier Défago ze Szwajcarii. Na tej samej imprezie był też między innymi czwarty w slalomie, przegrywając walkę o podium z Kanadyjczykiem Brentem McKinlayem o 0,06 sekundy.
W zawodach Pucharu Świata zadebiutował 17 grudnia 1996 roku w Madonna di Campiglio, gdzie nie ukończył pierwszego przejazdu w slalomie. Pierwsze punkty wywalczył jednak 1 marca 1998 roku w Yongpyong, gdzie był szesnasty w slalomie. Po raz pierwszy na podium zawodów tego cyklu stanął 26 stycznia 2003 roku w Kitzbühel, gdzie w tej samej konkurencji okazał się najlepszy. Wyprzedził tam Schönfeldera i jego rodaka, Heinza Schilcheggera. Łącznie 30 razy stawał na podium odnosząc przy tym jeszcze trzynaście zwycięstw: 28 stycznia 2003 roku w Schladming, 2 marca w Yongpyong, 8 marca 2003 roku w Shiga Kōgen, 23 listopada 2003 roku w Park City, 4 stycznia 2004 roku we Flachau, 23 stycznia w Kitzbühel, 14 marca 2004 roku w Sestriere, 24 stycznia 2006 roku w Kitzbühel i 11 marca 2006 roku w Shiga Kōgen wygrywał slalomy, a 14 grudnia 2003 roku w Alta Badia, 7 lutego 2004 roku w Adelboden, 17 grudnia 2006 roku i 16 grudnia 2007 roku w Alta Badia był najlepszy w gigancie. Ostatnie zwycięstwo było równocześnie ostatnim podium Palandera w zawodach Pucharu Świata. Najlepsze wyniki osiągał w sezonie 2002/2003, kiedy zajął czwarte miejsce w klasyfikacji generalnej, a w klasyfikacji slalomu zdobył Małą Kryształową Kulę. Był też między innymi drugi w slalomie w sezonach 2003/2004 i 2005/2006, a w sezonie 2003/2004 zajął ponadto drugie miejsce w klasyfikacji giganta, ulegając tylko Bode Millerowi z USA.
W 1997 roku wystartował na mistrzostwach świata w Sestriere, gdzie był między innymi szesnasty w slalomie. Wielokrotnie startował na imprezach tego cyklu, największy sukces osiągając podczas mistrzostw świata w Vail w 1999 roku, gdzie zwyciężył w tej samej konkurencji. W zawodach tych o 0,11 sekundy wyprzedził Norwega Lasse Kjusa, a o 0,13 sekundy pokonał Austriaka Christiana Mayera. Był to jedyny medal wywalczony przez niego na międzynarodowej imprezie tej rangi i zarazem pierwszy w historii złoty medal dla Finlandii. Palander był też czwarty w gigancie na rozgrywanych w 2005 roku mistrzostwach świata w Sestriere. Walkę o podium przegrał tam z Daronem Rahlvesem z USA o 0,36 sekundy. W 1998 roku zajął dziewiąte miejsce w slalomie na igrzyskach olimpijskich w Nagano, a rywalizacji w gigancie i kombinacji nie ukończył. Na rozgrywanych cztery lata później igrzyskach w Salt Lake City wystartował w gigancie i slalomie, ale obu zawodów nie ukończył. Brał także udział w igrzyskach olimpijskich w Turynie w 2006 roku, gdzie był dziewiąty w gigancie, a slalomu ponownie nie ukończył. Wielokrotnie zdobywał medale mistrzostw Finlandii, w tym dziesięć złotych: w supergigancie w 1996 roku, gigancie w latach 1997, 2003, 2005 i 2007 oraz slalomie w latach 1998, 2001, 2003, 2005 i 2007.

</doc>
<doc id="744727" url="https://pl.wikipedia.org/wiki?curid=744727" title="Grabowscy herbu Topór">
Grabowscy herbu Topór

Grabowscy herbu Topór – polski ród szlachecki. Pierwotnie rodzina osiadła w województwie sieradzkim, w XVII wieku jedna jej gałąź przeniosła się na Litwę. W XVI wieku niektórzy Grabowscy przyjęli kalwinizm. Herb ten przyjął, po zmianie z herbu Oksza, naturalny syn Stanisława Augusta Poniatowskiego Stanisław Grabowski (zm. 1845). 

</doc>
<doc id="744730" url="https://pl.wikipedia.org/wiki?curid=744730" title="Pogrzeb hrabiego Orgaza">
Pogrzeb hrabiego Orgaza

Pogrzeb hrabiego Orgaza – obraz greckiego malarza El Greca stworzony w latach 1586–1588. Było to przełomowe dzieło w dorobku artystycznym tego twórcy.
Opis obrazu.
Obraz oparty jest na legendzie z początku XIV wieku. W 1323 zmarł Don Gonzalo Ruiz z Toledo, któremu później nadano tytuł hrabiego Orgaza. Zgodnie z legendą podczas pogrzebu hrabiego, który zostawił w spadku kościołowi Santo Tomé roczną rentę płaconą przez miasto Orgaz, z nieba zstąpili i złożyli go do grobu Święty Augustyn i Święty Szczepan (na płaszczu ukazana jest scena jego ukamienowania).
El Greco namalował go z przeznaczeniem umieszczenia go w jego własnym kościele parafialnym – Santo Tomé, w którym obraz znajduje się do dnia dzisiejszego. Podpisanie kontraktu z proboszczem Don Andrés Núñezem na wykonanie malowidła datowane jest na 18 marca 1586 roku.
Obraz ma charakter uwiecznienia mistycznego wydarzenia, które najlepiej oddaje ducha malarstwa El Greca. Kompozycja obrazu dzieli go na dwie poziome sfery: górną niebiańską i dolną ziemską, istnieje wyraźna dwudzielność – realistyczne przedstawienie uczestniczących w pogrzebie i mistyczne, niematerialne przedstawienie sfery niebiańskiej. Obraz przedstawia szereg zebranych na pogrzebie obywateli Toledo, szlachciców i zakonników. Ich głowy tworzą linię ponad którą otwierają się niebiosa. Pewne cechy obrazu (np. izokefalia) świadczą o widocznym wpływie malarstwa bizantyjskiego. Niebo pełne świętych przyjmuje półnagiego, już w chwili śmierci uświęconego hr. Orgaza, a najważniejsze postacie to Jezus Chrystus, Maria i Jan Chrzciciel. Dusza pod półprzezroczystą postacią nagiego dziecięcia jest unoszona przez anioła do nieba.
Wśród osób uwiecznionych jako uczestniczących w ceremonii można rozpoznać wiele współczesnych malarzowi postaci, a także samego El Greca (szlachcic bezpośrednio nad św. Szczepanem) oraz jego syna, Jorge Manuela (paź). Artysta umieścił swoją sygnaturę na chusteczce w kieszonce młodego pazia. Jest tam data 1578, co nie jest datą namalowania obrazu, lecz datą urodzenia jego syna. Paź wskazuje na ciało hr. Orgaza, wskazując na łączność człowieczego urodzenia i śmierci.

</doc>
<doc id="744732" url="https://pl.wikipedia.org/wiki?curid=744732" title="Dziennik Górnośląski">
Dziennik Górnośląski

Dziennik Górnośląski (Dziennik Górno-Ślązki) – polska gazeta wydawana w Piekarach Śląskich i Bytomiu w latach 1848–1849 adresowana do Polaków zamieszkujących na Górnym Śląsku. Wychodziła dwa razy w tygodniu. Wydawca – Teodor Heneczek, redaktor – Józef Łepkowski, Aleksander Mierowski (Sylla) i Emanuel Smołka. Miejsce wydania – Piekary, Bytom. R. 1:1848, R. 2:1849. Z wydawnictwem w Bytomiu był związany także Józef Lompa.
Jej celem było szerzenie oświaty i obrona języka polskiego wobec germanizacji. Komplet numerów posiada Biblioteka Jagiellońska, Biblioteka PAN w Krakowie.
Cytaty.
"„Choć jesteśmy pod rządami pruskim, nie przestaliśmy szanować wiary przodków, mówić po polsku, ubierać się obyczajem przodków, żaden przecie z nas nie wiedzie oblubieńca do ślubu we fraczku, ani mu niemieckich nie śpiewa piosenek(...). Czymże więc jesteśmy? Zaiste nie Prusakami, ale Polakami, po polsku Boga chwalimy. Szanujemy więc mowę, wiarę i obyczaj nasz i święte imię Polaka”." Dziennik Górno-Ślązki rok 1848.

</doc>
<doc id="744734" url="https://pl.wikipedia.org/wiki?curid=744734" title="Mistrzostwa Europy w Boksie 1965">
Mistrzostwa Europy w Boksie 1965

XVI Mistrzostwa Europy w Boksie (mężczyzn) odbyły się w dniach 22 - 29 maja 1965 w Berlinie (NRD). Walczono w 10 kategoriach wagowych. Startowało 172 uczestników z 24 państw, w tym dziesięciu reprezentantów Polski.

</doc>
<doc id="744737" url="https://pl.wikipedia.org/wiki?curid=744737" title="George Howard (13. hrabia Carlisle)">
George Howard (13. hrabia Carlisle)

George William Beaumont Howard (ur. 15 lutego 1949), brytyjski arystokrata, najstarszy syn Charlesa Howarda, 12. hrabiego Carlisle i Elii Beaumont, córki 2. wicehrabiego Allendale.
Wykształcenie odebrał w Eton College i w Balliol College na Uniwersytecie w Oksfordzie. Uczelnię wyższą ukończył z tytułem magistra sztuk pięknych. W 1987 r. osiągnął rangę majora 9/12 pułku królewskich lansjerów ("9th/12th Royal Lancers"). Próbował również swych sił w karierze politycznej, ale bezskutecznie. W 1987 r. startował z listy Partii Liberalnej w wyborach do Izby Gmin w okręgu Easingtonand. W 1989 r. startował w wyborach do Parlamentu Europejskiego z ramienia liberalnych demokratów w okręgu Northumbria. Po śmierci ojca w 1994 r. odziedziczył tytuł hrabiego Carlisle i zasiadł w Izbie Lordów, gdzie zasiadał do reformy Izby Lordów 1999 r.
Hrabia nie jest żonaty i nie posiada potomstwa. W razie jego bezpotomnej śmierci tytuł przypadnie jego bratu, Philipowi Howardowi.

</doc>
<doc id="744739" url="https://pl.wikipedia.org/wiki?curid=744739" title="George William Beaumont Howard, 13. hrabia Carlisle">
George William Beaumont Howard, 13. hrabia Carlisle



</doc>
<doc id="744740" url="https://pl.wikipedia.org/wiki?curid=744740" title="Karl Oskar Medin">
Karl Oskar Medin

Karl Oskar Medin (ur. 14 sierpnia 1847 w Axberg, zm. 24 grudnia 1927 w Sztokholmie) – szwedzki lekarz pediatra. 
Zasłynął z opisania w 1890 poliomyelitis jako choroby zakaźnej znanej w Polsce jako choroba Heinego-Medina (od nazwiska Medina i niemieckiego lekarza Jakoba Heinego). W latach 1893–1914 profesor pediatrii Uniwersytetu w Sztokholmie.

</doc>
<doc id="744741" url="https://pl.wikipedia.org/wiki?curid=744741" title="PvP">
PvP



</doc>
<doc id="744743" url="https://pl.wikipedia.org/wiki?curid=744743" title="Funkcja prawie wszędzie skończona">
Funkcja prawie wszędzie skończona



</doc>
<doc id="744748" url="https://pl.wikipedia.org/wiki?curid=744748" title="Instytucja Centralna Ministerstwa Obrony Narodowej">
Instytucja Centralna Ministerstwa Obrony Narodowej

Instytucja Centralna Ministerstwa Obrony Narodowej – jednostka organizacyjna Ministerstwa Obrony Narodowej wyodrębniona pod względem organizacyjnym, posiadająca samodzielny etat i ramowy zakres działania nadany przez ministra lub upoważnionego wiceministra.

</doc>
<doc id="744750" url="https://pl.wikipedia.org/wiki?curid=744750" title="Ikechukwu Uche">
Ikechukwu Uche

Ikechukwu Uche (ur. 5 stycznia 1984 w Abie) – nigeryjski piłkarz występujący na pozycji napastnika w hiszpańskim klubie Gimnàstic Tarragona. Były reprezentant Nigerii. Posiada także obywatelstwo hiszpańskie.
Kariera klubowa.
Ikechukwu urodził się w mieście Aba. Piłkarską karierę zaczynał w małym klubie o nazwie Amanze United i grał w nim do końca roku 1999. W 2000 roku przeniósł się do miasta Owerri by grać w tamtejszym pierwszoligowym klubie Iwuanyanwu Nationale. Zadebiutował w nim w wieku 16 lat i był wówczas obajwieniem sezonu w tej drużynie. Jako tak młody piłkarz zdołał zdobyć 5 bramek w nigeryjskiej lidze, a jego klub zajął 8. miejsce w tabeli. W roku 2001 był już podstawowym zawodnikiem zespołu i grał najczęściej na lewym bądź prawym skrzydle, dzięki czemu jest piłkarzem uniwersalnym. W tamtym sezonie miał swój udział w obronieniu drużyny Nationale przed spadkiem do drugiej ligi (klub z Owerri zajął 12. miejsce).
Na początku roku 2002 Ikechukwu przeniósł się do hiszpańskiego Racingu Ferrol grającego w Segunda División. Początkowo były problemy z przeprowadzeniem transferu z powodu kwestii pieniężnych. Sprawa otarła się nawet o FIFA, ale ostatecznie Uche przeszedł do hiszpańskiej drużyny i w końcówce sezonu 2001/02 zagrał w niej 4 mecze ligowe. W sezonie 2002/2003 był już podstawowym zawodnikiem linii ataku klubu z Ferrol. Zdobył swoje 2 pierwsze gole na hiszpańskich boiskach – 23 lutego 2003 z Realem Oviedo (1:1) oraz z 16 marca z UD Almería (2:3). Drużyna Racingu zajęła jednak 20. pozycję w lidze, co równało się z degradacją o klasę niżej.
Latem 2003 zdecydował się opuścić trzecioligową już drużynę i za 300 tysięcy dolarów odszedł do spadkowicza z Primera División, Recreativo Huelva, najstarszego klubu piłkarskiego w Hiszpanii. Wprawdzie pierwszy z ofertą zgłosił się Albacete Balompié, jednak ostatecznie strony nie porozumiały się w sprawie kontraktu. Pierwszy sezon w Recreativo był dla Ikechukwu udany. Błysnął skutecznością zdobywając 11 goli w sezonie, ale jego zespół nie zdołał powrócić do Primera División i ostatecznie zajął 6. miejsce w lidze. Rok później miała miejsce podobna sytuacja – Recreativo zajęło 5. miejsce, pomimo że w walce o awans liczyło się do końca sezonu (5 punktów straty do trzeciego Deportivo Alavés, które wywalczyło awans), a Uche zdobył 10 goli. Latem 2005 miał propozycje z Deportivo La Coruna, Realu Betis i Portsmouth FC, ale cena 12 milionów euro podyktowana przez włodarzy Recreativo była dla tych klubów za wysoka. W sezonie 2005/2006 klub z Huelvy był już w Segunda División bezkonkurencyjny i z pierwszej pozycji wywalczył awans do Primera División. Uche zagrał w 28 meczach i zdobył aż 20 bramek, co uczyniło go najlepszym strzelcem zespołu. W sezonie 2006/2007 Uche rozegrał swój pierwszy mecz w karierze w najwyższej klasie rozgyrwkowej Hiszpanii. Zadebiutował w niej 22 października w meczu 7. kolejki, przegranym 1:2 z Getafe CF. Jednak już w 10. kolejce zdobył gola w wygranym 2:1 wyjazdowym meczu z Celtą Vigo, a potem zdobywał bramki w kolejnych – z Osasuną (2:0) i Racingiem Santander (3:4) stając się obok Florenta Sinamy-Pongolle jedną z gwiazd drużyny i ostatecznie wywalczył miejsce w podstawowej jedenastce beniaminka pierwszej ligi. Błysnął także w wyjazdowym meczu z Realem Madryt, w którym Recreativo niespodziewanie pokonało "Królewskich" w Madrycie aż 3:0, a Ikechukwu zdobył jedną z bramek. W całym sezonie ośmiokrotnie trafiał do siatki rywali (drugi strzelec zespołu po Florencie Sinama-Pongolle, który strzelił 12 goli), w tym jeszcze raz z Realem (2:2). Z Recreativo zajął 8. miejsce w lidze.
Latem 2007 Uche przeszedł do Getafe CF. Po dwóch latach spędzonych w pod madryckim klubie, w których strzelił 11 goli trafił do Realu Saragossa, gdzie podpisał czteroletni kontrakt.
31 sierpnia 2011 przeszedł do Villarrealu, z którym związał się z kontraktem, trwającym 4 lata. Tego samego dnia został wypożyczony na rok do Granady.
Kariera reprezentacyjna.
Ikechukwu Uche ma za sobą występy w młodzieżowej reprezentacji Nigerii U-17 i był nawet blisko wyjazdu na Młodzieżowe Mistrzostwa Świata U-17 w Trynidadzie i Tobago, ale w końcowej fazie przygotowań wypadł z kadry. W dorosłej reprezentacji zadebiutował w 2007 roku. W 2008 roku zagrał w Pucharze Narodów Afryki 2008.

</doc>
<doc id="744752" url="https://pl.wikipedia.org/wiki?curid=744752" title="Pogrom wielkanocny">
Pogrom wielkanocny

Pogrom wielkanocny – seria napadów na ludność żydowską mająca miejsce w Warszawie i Krakowie od 22 marca do 30 marca 1940 r. Rozruchom przyświecało hasło „Niech żyje Polska bez Żydów”. Najkrwawsze ekscesy miały miejsce w Warszawie, na Powiślu i Pradze. Uczestniczyło w nich około 500 osób, w tym aktywiści Narodowej Organizacji Radykalnej.
Zajście spowodowane było rzekomym zabójstwem dziecka, które okradło Żydów. Plotka – nie została udokumentowana ani potwierdzona – stała się przyczyną zajść przeciwko Żydom. Mimo apeli podziemnych organizacji o spokój i zaprzestanie współpracy z Niemcami, przedstawiciele części ruchu narodowo-radykalnego, skupionego w Narodowej Organizacji Radykalnej i jej bojówce „Atak”, organizowali kolejne akcje skierowane przeciwko sąsiadom. NOR nawoływał do udziału w pogromie i zachęcał do przyłączenia się do organizacji poprzez apel, w którym usprawiedliwiał porażkę Polski w kampanii wrześniowej i nawoływał do kolaboracji z hitlerowcami przeciwko Związkowi Radzieckiemu. Stało się to, czego obawiała się część działającego od 1939 r. podziemia, które w publikacjach informowało o tym, że część Ruchu Narodowego Falangi (z niego wywodziła się NOR) jest gotowa stać się partią o profilu nazistowskim. Żydzi skupili się w samoobronie utworzonej przez Bund, formacja nie była jednak zbyt duża i dobrze zorganizowana. Pogrom uważany jest za zwieńczenie antysemickiej nagonki prowadzonej przez NOR i nazistów od 1939 r.
Pogrom stał się pretekstem do utworzenia gett, które miały według oficjalnej niemieckiej wersji chronić Żydów przed Polakami.

</doc>
<doc id="744753" url="https://pl.wikipedia.org/wiki?curid=744753" title="August Szulz">
August Szulz



</doc>
<doc id="744756" url="https://pl.wikipedia.org/wiki?curid=744756" title="Jalal ad-Din">
Jalal ad-Din



</doc>
<doc id="744758" url="https://pl.wikipedia.org/wiki?curid=744758" title="InPost">
InPost

InPost Sp. z o.o. – polski prywatny operator logistyczny z siedzibą w Krakowie. Spółka należy do grupy kapitałowej Integer.pl S.A. 
Historia.
Wejście InPost na rynek pocztowy w listopadzie 2006 roku zbiegło się w czasie ze strajkami listonoszy Poczty Polskiej. W 2006 roku Poczta Polska miała monopolistyczną pozycję na rynku i w świetle przepisów jako jedyna mogła doręczać najliczniejszą grupę przesyłek o masie do 50 g. Dodatkowo liberalizacja rynku usług pocztowych zaplanowana początkowo na 2011 rok – przesunęła się w Polsce o kolejne dwa lata, do 1 stycznia 2013 roku.
Powołanie InPost było konsekwencją rozwoju spółki Integer.pl działającej w sektorze kolportażu druków adresowych oraz bezadresowych. Bazą do jej utworzenia była posiadana infrastruktura oraz zaplecze technologiczne, wykorzystywane w ramach usług kolportażowych. Według założeń bazowego biznesplanu spółki, działania realizowane w okresie pierwszych paru lat miały przynieść jej pozycję wicelidera rynku. Cel ten udało się zrealizować – do 2012 roku, kiedy InPost przejął od Poczty Polskiej 16% udziałów w należącym dotychczas wyłącznie do niej rynku.
We wrześniu 2009 roku w Krakowie został postawiony pierwszy Paczkomat InPost.
W 2015 InPost przejął 100 proc. akcji Polskiej Grupy Pocztowej. Na warszawskiej Giełdzie Papierów Wartościowych (GPW) akcje InPostu zadebiutowały 13 października 2015. 
W związku z zakończeniem obsługi kontraktu dla sądów z początkiem 2016, spadkiem wolumenu przesyłek listowych oraz presji cenowej, InPost podjął decyzję o restrukturyzacji, a następnie o całkowitym zakończeniu z dniem 1 sierpnia 2016 roku działalności w zakresie obsługi przesyłek listowych tradycyjnych i skupieniu się na działalności w obszarze usług związanych z rynkiem e-commerce.
W 2017, po zakończeniu przymusowego wykupu akcji, zarząd GPW podjął uchwałę w sprawie wykluczenia z obrotu giełdowego na rynku głównym akcji spółki z dniem 19 września 2017. Wówczas akcje skupiła spółka AI Prime należąca do funduszu Advent International. W styczniu 2021 InPost zadebiutował na giełdzie Euronext w Amsterdamie. 
W 2019 roku firma wprowadziła na rynek aplikację mobilną InPost Mobile z funkcją zdalnego otwierania skrytek w Paczkomacie. Aplikację można pobrać bezpłatnie ze sklepów Google Play, App Store, a także Huawei AppGallery.
W lipcu 2021 roku zostało sfinalizowane przejęcie przez InPost francuskiej firmy Mondial Relay. Wartość transakcji wyniosła 513 mln euro.
Firma InPost w 2022 roku została Sponsorem Strategicznym Polskiego Związku Piłki Nożnej.
30 czerwca 2022 operator dysponował siecią blisko 18,5 tys. paczkomatów w całej Polsce.
Firma kurierska InPost w 2022 roku dostarczyła 744,9 mln przesyłek. 
23 lutego 2022 operator poinformował, że z aplikacji InPost Mobile korzysta 9,3 miliona aktywnych użytkowników. 
Oferta.
InPost jest operatorem logistycznym sieci paczkomatów umożliwiających całodobowo samodzielne nadawanie i odbieranie przesyłek, w wybranej przez klienta lokalizacji. Urządzenia zlokalizowane są w bliskim sąsiedztwie osiedli oraz sklepów i czynne są 24/7.
Głównymi usługami InPost są:
InPost deklaruje wspieranie proekologicznych postaw, zwłaszcza w kontekście zmniejszenia emisji . Firma planowała do 2020 roku zastąpić 30% swoich samochodów pojazdami zasilanymi prądem.
Paczkomaty InPost na świecie.
Paczkomaty InPost funkcjonują również za granicą. Oprócz Polski, firma pod swoim szyldem działa w Wielkiej Brytanii i Włoszech. W 2021 roku w Wielkiej Brytanii było ponad 3000 paczkomatów, a we Włoszech około 300. Firma wygrała przetarg na dostawę paczkomatów dla miasta Salzburg w Austrii – w mieście stanie 1000 maszyn. Paczkomaty były wykorzystywane w sieciach lokalnych firm kurierskich lub pocztowych w takich krajach jak: Zjednoczone Emiraty Arabskie, Estonia, Litwa, Łotwa, Czechy, Słowacja, Słowenia, Niemcy, Islandia, Irlandia, Kolumbia, Brazylia, Holandia i Australia. 

</doc>
<doc id="744759" url="https://pl.wikipedia.org/wiki?curid=744759" title="Inpost">
Inpost



</doc>
<doc id="744764" url="https://pl.wikipedia.org/wiki?curid=744764" title="Siła Coulomba">
Siła Coulomba



</doc>
<doc id="744768" url="https://pl.wikipedia.org/wiki?curid=744768" title="Batalion Reprezentacyjny Wojska Polskiego">
Batalion Reprezentacyjny Wojska Polskiego

Batalion Reprezentacyjny Wojska Polskiego (brepr) – dawna jednostka wojskowa Sił Zbrojnych Rzeczypospolitej Polskiej stacjonująca na terenie Garnizonu Warszawa; znajdował się w strukturach Dowództwa Garnizonu Warszawa. 1 kwietnia 2018 przeformowany w Pułk Reprezentacyjny Wojska Polskiego.
Siedziba batalionu znajdowała się w Warszawie przy ul. Franciszka Hynka 2, stajnie zaś zlokalizowane były przy ul. Kozielskiej.
Zadania.
Do jej głównych zadań należało:
Żołnierze batalionu pełnili również służbę wartowniczą przed Grobem Nieznanego Żołnierza w Warszawie oraz przed Pałacem Prezydenta Rzeczypospolitej Polskiej.
Struktura organizacyjna.
W strukturę batalionu wchodziły:
Wyposażenie i umundurowanie wart honorowych.
Żołnierze pełniący służbę wojskową w kompaniach reprezentacyjnych Batalionu Reprezentacyjnego Wojska Polskiego pełnili wartę honorową w mundurach służbowych trzech rodzajów SZ RP (w latach 2010-2016 czterech rodzajów). Wśród charakterystycznych elementów wyposażenia żołnierzy pełniących służbę w kompaniach reprezentacyjnych były podbite metalowymi ćwiekami trzewiki wz.925 oraz karabiny samopowtarzalne SKS z nasadzonymi bagnetami. 
23 marca 2016 r. podpisana została umowa Fabryka Broni „Łucznik” - Radom – Inspektorat Uzbrojenia podległy MON na dostawę 150 ceremonialnych karabinków powtarzalnych MSBS-R z bagnetami. Zostały użyte po raz pierwszy na uroczystości z okazji Święta Narodowego 3 maja w 2016 roku. Od 1 stycznia 2017 roku wykorzystywane były one przy pełnieniu warty przed Grobem Nieznanego Żołnierza oraz Pałacem Prezydenckim.

</doc>
<doc id="744777" url="https://pl.wikipedia.org/wiki?curid=744777" title="Jan Brueghel (starszy)">
Jan Brueghel (starszy)

Jan Brueghel (wymowa niderlandzka [jɑn ˈbɾøːɣəl], uproszczona polska [jan brechel]) (starszy), zwany Aksamitnym (ur. 1568 w Brukseli, zm. 13 stycznia 1625 w Antwerpii) – malarz flamandzki, syn Pietera Bruegla (starszego) i brat Pietera Brueghla (młodszego), zwanego Piekielnym; spowinowacony z malarskimi rodzinami Coecków, van Kesselów i Tenniersów.
Życiorys.
Swój przydomek zawdzięczał delikatnej fakturze malarskiej, łagodnym tonacjom kolorystycznym, bogactwu i zarazem harmonii swych niekiedy słodkich kompozycji. Sztuki malarskiej uczył się początkowo pod kierunkiem swej babki, wybitnej miniaturzystki, Marii Bessemers, później w pracowni Gillisa van Coninxloo.
W 1589 wyruszył, zwyczajem ówczesnych adeptów malarstwa, w podróż do Włoch, gdzie między innymi wszedł w służbę kardynała Borromero, który pozostał jego stałym klientem i mecenasem.
W 1597 wrócił do Antwerpii, gdzie był malarzem nadwornym arcyksiążąt.
Malował najczęściej niewielkie, często miniaturowe kompozycje, chętnie stosując na podobraziu blachę miedzianą. Do jego ulubionych motywów należały Madonny w otoczeniu girland i bukietów kwiatowych, alegorie, martwe natury, zwłaszcza z kwiatami i owocami; malował również pejzaże i sceny batalistyczne. Jego sielankowy styl, odznacza się świeżością kolorytu. Przedstawiał także sceny biblijne, np. "Potop", "Sodoma i Gomora".
Najczęściej malował bukiety kwiatów i krajobrazy ożywione motywami religijnymi i mitologicznymi, oraz drobnymi scenkami z życia chłopów i zwierząt (niekiedy malowali je Peter Paul Rubens, Pieter van Avont i Hendrick van Balen). Jego prace posiadają m.in. Prado w Madrycie, Ermitaż, Luwr i Stara Pinakoteka.
Malarskie tradycje kontynuował z powodzeniem jego syn, Jan Brueghel (młodszy), który w 1625 uzyskał w Antwerpii tytuł mistrza, a po powrocie z podróży do Włoch przejął pracownię ojca.

</doc>
<doc id="744781" url="https://pl.wikipedia.org/wiki?curid=744781" title="Kok-aral">
Kok-aral



</doc>
<doc id="744782" url="https://pl.wikipedia.org/wiki?curid=744782" title="Punta del Este FC">
Punta del Este FC

Punta del Este Fútbol Club jest urugwajskim klubem piłkarskim z siedzibą w mieście Punta del Este leżącym w departamencie Maldonado.
Historia.
Ostatnim znaczącym sukcesem klubu było wygranie turnieju Copa El País w roku 1997 oznaczającego mistrzostwo Urugwaju klubów prowincjonalnych. Sukces ten dał prawo gry w turnieju Liguilla Pre-Libertadores, stanowiącym kwalifikacje do Copa Libertadores 1998. W roku 2004 doszło do fuzji grającego w lidze prowincjonalnej departamentu Maldonado Liga Mayor de Fútbol klubu Punta del Este z klubem Deportivo Maldonado.

</doc>
<doc id="744784" url="https://pl.wikipedia.org/wiki?curid=744784" title="Kökarał">
Kökarał

Kökarał, także Kokarał, Kok-Arał, Kugarał (kaz. "Көкарал", dosł. "Zielona Wyspa"; ros. "Кокарал") – niegdyś wyspa, od 1973 półwysep, a od 1987 przesmyk w północnej części Jeziora Aralskiego, na terytorium Kazachstanu. Najwyżej położony punkt położony jest 163 m n.p.m. W 1960 (tj. przed początkiem katastrofalnej fazy wysychania Jeziora) powierzchnia wyspy wynosiła ok. 273 km², a na północnym jej brzegu położone były rybackie wsie Kökarał, Auan i Akbasty.
W miarę wysychania Jeziora Aralskiego wyspa połączyła się z lądem stałym najpierw na zachodzie (około 1973), zamieniając się w półwysep; połączenie wschodniego końca półwyspu z przybliżającym się brzegiem (w zwężającej się cieśninie Berg) nastąpiło kilkanaście lat później. Powstały przesmyk lądowy podzielił de facto jezioro na część północną (zwaną Jeziorem Północnoaralskim lub Małym) i południową, a wpływające ze wschodu do północnej części jeziora wody Syr-darii częściowo przenikały przez przesmyk na południe; w efekcie poziom wody obniżał się w obu częściach jeziora. Aby temu procesowi zapobiec i podjąć próbę odtworzenia rybołówstwa przynajmniej na części dawnego akwenu jeziora, już w 1992 usypano w poprzek dawnej cieśniny Tamę Kökarał; była ona jednak zbyt słaba, by przetrwać dłużej niż rok. W latach 1996-1997 wybudowano nową Tamę Kökarał, ale i ona przetrwała krótko, tylko do wiosny 1999. Trwałą konstrukcję z użyciem betonu wybudowano w latach 2001-2005. Od tego czasu obserwowane jest podnoszenie się poziomu wody w Jeziorze Północnoaralskim.

</doc>
<doc id="744785" url="https://pl.wikipedia.org/wiki?curid=744785" title="Xerox Ethernet">
Xerox Ethernet

Xerox Ethernet to wczesna, opracowana w 1978 roku wersja Ethernetu, standardu powszechnie obowiązującego w sieciach lokalnych. Powstała ona w Palo Alto Research Center, słynnym kalifornijskim ośrodku badawczym firmy Xerox, a jej twórcami byli Bob Metcalfe oraz David Boggs.
Jest to historycznie najwcześniejsza sieć LAN stosująca okablowanie. Jej ideą było przesyłanie informacji we wspólnym medium, którym był kabel koncentryczny o maksymalnej długości 2500 m. Co 500 metrów umieszczano urządzenia regenerujące sygnał. Na końcach kabla stosowano tłumiki zapobiegające odbiciu sygnału. Komputery były dołączane do medium za pomocą nakręcanych na kabel nadajników-odbiorników. Prędkość transmisji wynosiła 2,94 Mbit/s.
Po raz pierwszy wprowadzono też nasłuchiwanie medium przed wysłaniem wiadomości oraz detekcję kolizji (algorytm CSMA/CD).
Struktura ramki.
Struktura ramki została opracowana przez firmy DEC, Intel i Xerox (stąd nazwa standardu - DIX Ethernet, pochodząca od pierwszych liter nazw tych firm):
- Preambuła – każdy z 8 bajtów ma postać 10101010, co przy zastosowaniu kodowania Manchester skutkuje otrzymaniem fali prostokątnej o częstotliwości 10 MHz trwającej 6,4 ms, pozwalając na synchronizację odbiornika z nadajnikiem.
- Adres docelowy – 6 bajtów adresu przeznaczenia ramki. Jest to fizyczny adres (MAC) urządzenia sieciowego. Umieszczany jest przed adresem źródłowym, żeby urządzenia przełączające w sieci mogły podjąć decyzję o przełączeniu ramki jak najszybciej po otrzymaniu ramki.
- Adres źródłowy – 6 bajtów adresu urządzenia wysyłającego ramkę.
- Typ – identyfikator procesu w urządzeniu odbierającym ramkę, dla którego ramka jest przeznaczona.
- Dane – dane użytkownika (zazwyczaj PDU wyższej warstwy). Dolne ograniczenie długości tego pola (46 bajtów) zostało wprowadzone w celu spełnienia warunku minimalnej długości ramki równej 64 bajty, niezbędnego dla mechanizmu detekcji kolizji. Jeżeli dane użytkownika mają mniejszą długość, zostają uzupełnione do wymaganych 46 bajtów. Maksymalna długość danych (1500 bajtów) została podyktowana wysoką ówcześnie ceną buforów pamięciowych wykorzystywanych przy odbiorze ramki.
- FCS – Frame Check Sequence – 4 bajty sumy kontrolnej CRC, pozwalającej wykryć błąd w transmisji. Odbiornik po odebraniu ramki oblicza CRC i porównuje z tym zawartym w ramce. Jeżeli obydwa ciągi są identyczne, to znaczy to, że ramka została przesłana bez zakłóceń. Należy zauważyć, że standard nie zapewnia żadnej korekcji błędów ani potwierdzeń transmisji.
Różnice między formatem DIX Ethernet a standardem IEEE 802.3.
SoF – Start of Frame – ostatni bajt preambuły ramki DIX zastąpiono w 802.3 bajtem 10101011 w celu zaznaczenia początku ramki i zapewnienia zgodności ze standardami IEEE 802.4 i IEEE 802.5.
Zastąpiono także pole Typ polem Długość, wskazującym całkowitą długość ramki.
W okresie powstawania standardu IEEE 802.3, implementacja DIX Ethernet była już bardzo popularna. Wprowadzenie 802.3 w roku 1980 nie wyparło starego formatu i w 1997 roku IEEE uznało obydwie wersje za dopuszczalne. Obecnie pole Typ/Długość jest interpretowane jako Typ, jeżeli ma wartość powyżej 1500 (ze względu na maksymalny rozmiar ramki), natomiast dla mniejszych wartości oznacza ono Długość. Takie rozumienie zawartości tego pola zapewnia wzajemną kompatybilność standardu DIX z IEEE 802.3.

</doc>
<doc id="744786" url="https://pl.wikipedia.org/wiki?curid=744786" title="Kok-Aral">
Kok-Aral



</doc>
<doc id="744787" url="https://pl.wikipedia.org/wiki?curid=744787" title="Thirteenth Step">
Thirteenth Step

Thirteenth Step – druga płyta amerykańskiej grupy muzycznej A Perfect Circle, wydana w roku 2003. Płyta uzyskała tytuł platyny.
Według informacji zawartej na okładce wydania CD albumu - płyta została zabezpieczona przed kopiowaniem (ang. "copy controlled").

</doc>
<doc id="744799" url="https://pl.wikipedia.org/wiki?curid=744799" title="Punta del Este Fútbol Club">
Punta del Este Fútbol Club



</doc>
<doc id="744808" url="https://pl.wikipedia.org/wiki?curid=744808" title="Nosowska">
Nosowska



</doc>
<doc id="744810" url="https://pl.wikipedia.org/wiki?curid=744810" title="Khan Tengri">
Khan Tengri



</doc>
<doc id="744811" url="https://pl.wikipedia.org/wiki?curid=744811" title="Ryszard Katus">
Ryszard Katus

Ryszard Katus (ur. 29 marca 1947 w Boskiej Woli) – polski lekkoatleta wieloboista, medalista olimpijski.
Osiągnięcia.
Startował w dziesięcioboju. Zajął w nim 14. miejsce na mistrzostwach Europy w 1971 w Helsinkach.
Na igrzyskach olimpijskich w 1972 w Monachium wywalczył w tej konkurencji brązowy medal, przegrywając jedynie z reprezentantami Związku Radzieckiego Mykolą Awiłowem i Łeonidem Łytwynenko. Zajął 5. miejsce na mistrzostwach Europy w 1974 w Rzymie i 12. miejsce na igrzyskach olimpijskich w 1976 w Montrealu.
Trzy razy zdobywał mistrzostwo Polski w dziesięcioboju: w 1974, 1975 i 1978, cztery razy był wicemistrzem (w 1969, 1973, 1976 i 1979) i również cztery razy brązowym medalistą (w 1968, 1970, 1971 i 1977). Był zawodnikiem Gwardii Warszawa.
W 1972 został odznaczony Złotym Krzyżem Zasługi.
Odznaczenia.
Został odznaczony m.in. Złotym Krzyżem Zasługi i Medalem za Wybitne Osiągnięcia Sportowe.
Emigracja.
Na początku lat osiemdziesiątych wyemigrował do USA (Los Angeles), gdzie był trenerem (Santa Monica College).

</doc>
<doc id="744812" url="https://pl.wikipedia.org/wiki?curid=744812" title="Układ siatkowaty">
Układ siatkowaty



</doc>
<doc id="744813" url="https://pl.wikipedia.org/wiki?curid=744813" title="Iwan Jaremczuk">
Iwan Jaremczuk

Iwan Iwanowycz Jaremczuk, ukr. Іван Іванович Яремчук, ros. Иван Иванович Яремчук, "Iwan Iwanowicz Jaremczuk" (ur. 19 marca 1962 w miasteczku Wełykyj Byczkiw w obwodzie zakarpackim) – ukraiński piłkarz, grający na pozycji pomocnika, reprezentant ZSRR.
Kariera piłkarska.
Kariera klubowa.
Wychowanek szkoły piłkarskiej w Byczkowie Wielkim i szkoły sportowej w Kijowie. Reprezentował barwy klubów Dniepr Czerkasy i SKA Kijów. Przełom w jego karierze nastąpił w 1985, kiedy został zawodnikiem Dynama Kijów. Jako podopieczny trenera Walerego Łobanowskiego zdobył wiele sukcesów.
W sierpniu 1986 na turnieju Trofeo Santiago Bernabéu w meczu z Realem Madryt doznał złamania nogi. Po kontuzji nie wrócił już do wysokiej formy sportowej. Po nieudanych dla reprezentacji ZSRR Mistrzostwach Świata w 1990 zdecydował się wyjechać za granicę. Do 1993 grał w Niemczech, następnie zaś w Rosji, Izraelu, Czechach i Kazachstanie. Na koniec kariery powrócił na Ukrainę. Ostatnim klubem, w którym występował była Prykarpattia Iwano-Frankowsk. Karierę zakończył w 1998 w wieku 36 lat. Od tego czasu nie jest zawodowo związany z futbolem. Zajmuje się prywatnym biznesem.
Kariera reprezentacyjna.
Niedługo po przejściu do Dynama trafił do reprezentacji ZSRR. 23 kwietnia 1986 zadebiutował w barwach "Sbornej" w spotkaniu towarzyskim z Rumunią przegranym 1:2. W latach 1986-1990 rozegrał w niej 18 meczów, strzelił 2 bramki. Dwukrotnie, w 1986 i 1990, brał udział w turniejach o Mistrzostwo Świata.

</doc>
<doc id="744817" url="https://pl.wikipedia.org/wiki?curid=744817" title="Zygmunt Beczkowicz">
Zygmunt Beczkowicz

Zygmunt Kazimierz Beczkowicz (ur. 21 stycznia 1887 w Łukowicy, pow. lubartowskim, zm. 2 maja 1985 w Gdyni) – polski prawnik i dyplomata, działacz społeczny i państwowy II Rzeczypospolitej, senator IV i V kadencji w latach 1935–1939. 
Życiorys.
Syn Henryka. Od 1921 był mężem Marii z Sawickich. Absolwent Wydziału Prawa Uniwersytetu Moskiewskiego. W latach 1918–1920 jeden z organizatorów sądownictwa polskiego w odrodzonej Rzeczypospolitej. Od 1920 zastępca komisarza rządu w Warszawie, następnie wicewojewoda warszawski. Po przewrocie majowym od 24 września 1926 do 20 czerwca 1931 wojewoda nowogródzki, od 20 czerwca 1931 do 27 stycznia 1933 wojewoda wileński. W latach 1933–1935 poseł Rzeczypospolitej w Rydze, w latach 1935–1939 senator Rzeczypospolitej (dwukrotnie z nominacji prezydenta RP). Wiceprezes Zarządu Głównego Towarzystwa Rozwoju Ziem Wschodnich w 1939.
W 1945 pełnił funkcję prezesa Polskiego Towarzystwa Krajoznawczego. Działacz Polskiego Towarzystwa Turystyczno-Krajoznawczego (PTTK) od 1950, w latach 1958–1960 przewodniczący Komisji Krajoznawczej Zarządu Głównego PTTK, a następnie jej członek. Wieloletni członek Głównego Sądu Koleżeńskiego PTTK oraz Komisji Historycznej Zarządu Głównego PTTK. Polskie Towarzystwo Turystyczno-Krajoznawcze nadało mu członkostwo honorowe w 1962.
Został pochowany na Cmentarzu Witomińskim w Gdyni (kwatera 26-19-2).

</doc>
<doc id="744818" url="https://pl.wikipedia.org/wiki?curid=744818" title="CHL">
CHL



</doc>
<doc id="744819" url="https://pl.wikipedia.org/wiki?curid=744819" title="Imperium Ghany">
Imperium Ghany

Imperium Ghany – średniowieczne państwo w zachodniej Afryce, które istniało w latach 750–1036 i było zlokalizowane w rejonie dzisiejszej południowo-wschodniej Mauretanii i części Mali.
Chociaż znane swoim własnym obywatelom Soninke jako "Wagadou", w Europie i Arabii oficjalną nazwą imperium było Imperium Ghany. Nazwa pochodziła od tytułu władcy – "Ghana", znaczącego „Żołnierz Króla”. Pierwszy człon w nazwie "waga" w przybliżeniu tłumaczy się jako „stado, tłum”, z kolei drugi człon "dou" jest terminem Mande tłumaczonym jako „ląd, kraina” i jest najbardziej rozpowszechnioną nazwą od Afryki Centralnej do Zachodniej. Tak więc Wagadou można przetłumaczyć jako „Kraj ludzi”.
Prawdopodobnie było to jedno z pierwszych imperiów, które powstały w tej części Afryki. Początki państwa sięgają ósmego stulecia, kiedy dramatyczna zmiana w gospodarce obszaru Sahel, na południe od Sahary pozwoliła na ukształtowanie się większej liczby scentralizowanych stanów. Wprowadzenie hodowli wielbłądów i innego żywego inwentarza przez Arabów spowodowały rewolucję w handlu i po raz pierwszy wielkie zasoby naturalne jak złoto, kość słoniowa i sól mogły być wysyłane na północ i na wschód do skupisk ludzkich w Afryce Północnej, na Bliskim Wschodzie i w Europie, otrzymując w zamian dobra wytworzone.
Imperium Ghany stało się bogate przez transsaharyjski handel złota i soli. Handel spowodował powiększającą się nadwyżkę przekazywaną większym centrom. To też spowodowało ekspansję terytorialną w celu zyskania kontroli nad intratnymi szlakami handlowymi.
Stosunkowo mało wiadomo o królestwie, większość informacji pochodzi od andaluzyjskich kupców, którzy często odwiedzali ten kraj oraz od Almorawidów, którzy najechali królestwo pod koniec XI wieku.
Pierwsza wzmianka pisana pochodzi od kupców Sanhadża, którzy dotarli do królestwa w VIII stuleciu. Więcej szczegółów o scentralizowanej monarchii, która zdominowała inne stany w regionie pochodzi z okresu na przełomie IX i X wieku. Hiszpański uczony z Kordoby Al-Bakri zebrał opowiadania od pewnej liczby podróżnych, którzy wrócili z tego regionu i szczegółowo opisał królestwo w roku 1067. W tamtym czasie Ghana mogłaby się bronić armią składającą się z około 200 tys. żołnierzy.
Po śmierci Ghany na tron wstąpił syn jego siostry, a on sam został pochowany w wielkim grobowcu pokrytym dachem w kształcie kopuły. Religia królestwa była mieszana, ludzie po części czcili imperatora Ghana oraz "Bida", mitycznego węża morskiego z Nigru.
Początki.
Prawdopodobnie Imperium Ghany powstało jako mała osada pastersko-rolnicza w regionie znanym jako "Awkar", założona w połowie IV stulecia. Następnie około roku 750 lub 800 lud Soninke zjednoczył się z Mande pod przywództwem Majan Dyabe Cisse albo Dinga Cisse w przejęciu Awkar.
Badania archeologiczne potwierdzają, że Mande byli wśród pierwszych ludzi na kontynencie, poza regionem Nilu i Etiopii, budujących osady z wykorzystaniem kamieni. Sytuowali je na skalistych cyplach Tiszit i Walata i urwiskach Takant w Mauretanii, gdzie znaleziono setki kamiennych budowli z prosto rozmieszczonymi ulicami. Datowane na około 1600 lat p.n.e. miasta miały unikalną czteroklasową strukturę hierarchiczną i system poboru daniny. Cywilizacja ta zaczęła upadać około roku 300 p.n.e. po wtargnięciu berberyjskich armii z Sahary, ale po późniejszej reorganizacji i nowej sposobności powstało królestwo Wagadou/Ghana. Wydaje się, że ta administracja jest odziedziczoną strukturą społeczną i ekonomiczną zespołu Tiszit-Walata.
Z czasem Wagadou stało się ośrodkiem silnego handlu w regionie. Dinga Cisse został pierwszym "Ghana" (władcą), a jego klan stał się dynastią nowego stanu. Do dziś imię Cisse jest sławne w polityce Mali i Mauretanii.
Ekspansja.
"Ghana" znacznie powiększyli swoje terytorium przez aneksję kilku sąsiednich miast oraz ich mieszkańców.
Kumbi Salih.
Stolica Imperium zbudowana była w Kumbi Salih na skraju Sahary. Faktycznie były to dwa oddalone o 10 km od siebie miasta, połączone drogą. Z powodu napływu ludzi przybywających handlować, osiedla między miastami tak się zagęściły, że miasta połączyły się w jedno. Większość domów była zbudowana z drewna i gliny ale bogaci i ważni rezydenci zamieszkiwali w domach z drewna i kamienia. Ta wielka metropolia z ponad 30 tys. mieszkańców po połączeniu została podzielona, tworząc dwa oddzielne obszary w granicach miasta.
Część El Ghaba.
Większa część miasta została nazwana "El-Ghaba", była ochroniona kamienną ścianą i funkcjonowała jako królewska i duchowa stolica Imperium. Obejmowała święty gaj drzew używanych podczas obrządków religijnych Soninke, pałac króla oraz największe budowle w mieście. Był tam też jeden meczet odwiedzany przez muzułmańskich oficjałów.
Część handlowa.
Nazwa drugiej części miasta nie została przekazana. Wiadomo, że była ośrodkiem handlu i działała jak rodzaj biznesowego rejonu stolicy. Prawie całkowicie zamieszkana przez Arabów i kupców berberyjskich. Ponieważ większość tych kupców była muzułmanami, ta część miasta zawierała więcej niż tuzin meczetów.
Początki islamu.
Kiedy islam rozpowszechniał się w regionie, "Ghana" pozwolili na tę religię, ale nie zamienili jej, w przeciwieństwie do mniejszego stanu Takrur w dzisiejszym Senegalu. Soninke zdobyli ważne miasto Audaghust w roku 1050, następnie odbite przez Takrur, którzy połączyli się z Almorawidami, radykalnymi muzułmanami z północy.
Schyłek i podbój.
Imperium zaczęło mieć kłopoty po osiągnięciu swojego szczytu na początku XI stulecia. Do roku 1059 gęstość zaludnienia wokół wiodących miast imperium poważnie przeciążała region podatkami. Sahara rozszerzała się na południe zagrażając rezerwom żywności. Kiedy dochody z handlu były wysokie, import żywności był wystarczający do utrzymania ludności, kiedy handel zaczął się chwiać, system też się załamał. Rosnąca potęga Almorawidów wkrótce doprowadziła do rozpoczęcia dżihadu przeciw Ghanie w roku 1062 pod przywództwem generała Abu Bakra ibn Umara. Almorawidzi walczyli z Imperium Ghany przez pięć lat, zanim po oblężeniu zdołali zdobyć stolicę w roku 1067. Imperium pod przywództwem "Ghana" Bassi i jego następcy "Ghana" Tunki Menina przez kolejne dziesięć lat stawiało opór. Ostatecznie w roku 1076 Abu Bakr ibn Umar zdobył Kumbi Salih i położył kres imperium podczas nawracania jego obywateli na islam.
Następstwa.
Generał Abu-Bakr zmarł w roku 1087; Almorawidzi panują nad resztkami Imperium Ghany, lecz nie trwa to długo. Podzielony region przechodzi ponownie pod rządy Soninke, jednak ze znacznie mniejszą władzą.
Okupacja Sosso.
Około roku 1140, zaciekle antymuzułmańscy ludzie Sosso królestwa Kaniaga zdobyli znaczną część dawnego imperium. Diara Kante przejął kontrolę nad Kumbi Salih w roku 1180 i założył dynastię Diarisso. Jego syn Soumaoro Kante odziedziczył po nim tron w roku 1203 i zmusił ludzi do zapłacenia daniny. Sosso poradzili też sobie z aneksją sąsiedniego stanu ludu Mandingo – Kangaba, na południu, gdzie zlokalizowane było ważne złotodajne pole Bure.
Rządy Mandingo.
W roku 1230 Kangaba poprowadzili powstanie pod przywództwem księcia Sundiata Keita przeciw rządom Sosso. "Ghana" Soumaba Cisse, wtedy wasal Sosso, zbuntował się z Kangaba i luźną federacją stanów mówiących językami mande. Po porażce Soumaoro w bitwie pod Kiriną w roku 1235, nowi władcy Kumbi Salih stali się trwałymi sprzymierzeńcami Imperium Mali. Kiedy Mali stało się potężniejsze, rola Kumbi Salih jako sojusznika malała do tego stopnia, że stał się stanem uległym. W roku 1240 przestał być niezależnym królestwem.
Wpływy.
Współczesna Ghana nazwana została po starożytnym imperium, chociaż nie ma żadnego terytorium łączącego te dwa państwa. Istnieją tradycyjne historie mówiące, że ci którzy przeżyli, przywędrowali w region współczesnej Ghany, ale nie ma żadnych dowodów na potwierdzenie tej tezy. Jednak Sosso żyją dzisiaj wzdłuż wybrzeża atlantyckiego zachodniej Afryki i utrzymują, że migrowali po upadku królestwa Sosso.

</doc>
<doc id="744830" url="https://pl.wikipedia.org/wiki?curid=744830" title="Kaplica Świętego Ducha w Trzebiatowie">
Kaplica Świętego Ducha w Trzebiatowie

Kaplica pod wezwaniem Świętego Ducha (niem. "Heiligegeistkapelle", łac. "Domus seu ecclesia Sancti Spiritus") – prawosławna kaplica parafialna w Trzebiatowie. Należy do dekanatu Szczecin diecezji wrocławsko-szczecińskiej Polskiego Autokefalicznego Kościoła Prawosławnego.
Jedna z trzech zachowanych w Trzebiatowie gotyckich kaplic szpitalnych, w 1534 miejsce obrad sejmu trzebiatowskiego, na którym zadecydowano o utworzeniu Pomorskiego Kościoła Ewangelickiego. Od 1956 świątynia prawosławna.
Zbudowana w XIII, przebudowana w XV wieku. Północno-zachodni szczyt kaplicy zdobiony blendami wzorowanymi na stargardzkiej kolegiacie mariackiej. Wchodziła w skład obiektów szpitalno-opiekuńczych ufundowanych przez radę miejską Trzebiatowa. W 1534 w kaplicy odbył się sejm stanów Pomorza, na którym książęta Gryfici narzucili swoim poddanym protestantyzm jako religię państwową. Od XVIII w. kaplica była magazynem, a później remizą strażacką. Na początku XX w. przeznaczona została na aulę szkoły żeńskiej, której zabudowania sąsiadowały ze świątynią. Po II wojnie światowej oddana na potrzeby wiernych prawosławnych (1956). Wewnątrz, na pseudosklepieniu, ścianach i balustradzie empory organowej zachowały się polichromie. Długość kaplicy wynosi 17 m, a wysokość 9 m.
Kaplica została wpisana do rejestru zabytków 1 lutego 1957 pod nr 200.

</doc>
<doc id="744834" url="https://pl.wikipedia.org/wiki?curid=744834" title="Zygmunt Jagodziński">
Zygmunt Jagodziński

Zygmunt Stefan Jagodziński (ur. 25 lutego 1891 w Radominie k. Rypina, zm. 22 czerwca 1968 w Warszawie) – porucznik rezerwy piechoty Wojska Polskiego, uczestnik walk o niepodległość, polityk, działacz państwowy II Rzeczypospolitej, społecznik.
Życiorys.
Urodził się 25 lutego 1891 w Radominie k. Rypina, w rodzinie Szymona, rządcy miejscowego majątku i Marianny z Łukowskich. Ukończył gimnazjum we Włocławku i wydział chemiczny Uniwersytetu w Liège. W 1905 uczestniczył w strajku szkolnym. Od 1909 członek Związku Walki Czynnej, następnie Związków Strzeleckich w Belgii, PPS-Frakcji Rewolucyjnej. W 1914 został powołany do wojska rosyjskiego, z którego zdezerterował. W latach 1915–1917 działał w POW (był pierwszym komendantem POW w powiecie rypińskim), następnie w Polskiej Sile Zbrojnej i do 1922 w Wojsku Polskim. Zweryfikowany w stopniu porucznika ze starszeństwem z dniem 1 czerwca 1919, w korpusie oficerów rezerwy piechoty. W 1923 był oficerem rezerwy 22 pułku piechoty w Siedlcach.
W latach 1923–1924 instruktor spółdzielczości w Centralnym Związku Kółek Rolniczych, w 1925 wicestarosta w Prużanie, po przewrocie majowym 1926–1930 starosta powiatu łuninieckiego, 1930–1936 wojewoda stanisławowski, od 1936 do wybuchu wojny główny inspektor administracji w Ministerstwie Rolnictwa i Reform Rolnych.
Od 8 września 1919 był mężem Aleksandry Marii Ejchler.
Pochowany na cmentarzu Powązkowskim w Warszawie (kwatera 297-6-1).

</doc>
<doc id="744836" url="https://pl.wikipedia.org/wiki?curid=744836" title="Senat uczelni">
Senat uczelni

Senat uczelni – kolegialny organ uczelni, działający w oparciu o przepisy prawa i statut danej uczelni. Uczelnie w ramach swojej autonomii określają samodzielnie skład senatu, tryb wyboru i procentowy udział w składzie senatu przedstawicieli nauczycieli akademickich, doktorantów, studentów oraz pracowników niebędących nauczycielami akademickimi, tryb zwoływania posiedzeń oraz tryb pracy tego organu. W przypadku uczelni publicznej kadencja senatu trwa cztery lata.
Kompetencje ustawowe.
W myśl art. 28 ust. 1 ustawy z dnia 20 lipca 2018 r. – Prawo o szkolnictwie wyższym i nauce do kompetencji senatu uczelni należy:
Skład senatu.
W skład senatu wchodzą:
1) w publicznej uczelni akademickiej:
a) profesorowie i profesorowie uczelni, którzy stanowią nie mniej niż 50% składu senatu,
b) studenci i doktoranci, którzy stanowią nie mniej niż 20% składu senatu,
c) nauczyciele akademiccy zatrudnieni na stanowiskach innych niż określone w lit., a i pracownicy niebędący nauczycielami akademickimi, którzy stanowią nie mniej niż 25% składu senatu;
2) w publicznej uczelni zawodowej:
a) nauczyciele akademiccy posiadający co najmniej stopień doktora, którzy stanowią nie mniej niż 50% składu senatu,
b) studenci, którzy stanowią nie mniej niż 20% składu senatu,
c) nauczyciele akademiccy nieposiadający stopnia doktora i pracownicy niebędący nauczycielami akademickimi, którzy stanowią nie mniej niż 25% składu senatu.

</doc>
<doc id="744837" url="https://pl.wikipedia.org/wiki?curid=744837" title="Acanthurus nigricans">
Acanthurus nigricans

Acanthurus nigricans – ryba morska z rodziny pokolcowatych. Bywa hodowana w akwarium morskim.
Opis.
Występuje na Pacyfiku (Hawaje) oraz na Oceanie Indyjskim.
Gatunek ten dorasta do 25 cm.
Jest rybą spokojną, pływającą na różnych głębokościach. Wymaga dużej przestrzeni do pływania, licznych kryjówek i dobrze napowietrzonej wody. Nie przejawia agresji w stosunku do innych pokolcowatych. Ryba nie polecana do trzymania jej w akwariach, ponieważ zazwyczaj nie przeżywa więcej niż kilka miesięcy (przyczyna nie jest znana).
Jego naturalnym pożywieniem są gąbki i algi. W hodowli można przyzwyczaić go do jedzenia suszonych morskich wodorostów nori oraz suszonej spiruliny. Pokarmem uzupełniającym może być sparzona sałata i drobne bezkręgowce takie jak solowiec czy dafnia.

</doc>
<doc id="744838" url="https://pl.wikipedia.org/wiki?curid=744838" title="TAT">
TAT



</doc>
<doc id="744841" url="https://pl.wikipedia.org/wiki?curid=744841" title="Anestezja">
Anestezja



</doc>
<doc id="744847" url="https://pl.wikipedia.org/wiki?curid=744847" title="Aleksander Morawski">
Aleksander Morawski

Aleksander Józef Morawski (ur. 27 lutego 1877 w Stasiowej Woli, zm. 13 grudnia 1930 w Zamościu) – podpułkownik Korpusu Sądowego Wojska Polskiego, prawnik, polityk, działacz państwowy II Rzeczypospolitej.
Życiorys.
Urodził się 27 lutego 1877 we wsi Stasiowa Wola, w ówczesnym powiecie rohatyńskim Królestwa Galicji i Lodomerii, w rodzinie ziemiańskiej. Ukończył Gimnazjum im. Stefana Batorego we Lwowie. W latach 1895–1900 student Wydziału Prawa Uniwersytetu Lwowskiego. W 1908 uzyskał doktorat na tym uniwersytecie. 
W latach 1918–1923 pełnił służbę w Wojsku Polskim. Był referentem sądowo-prawnym Frontu Południowo-Wschodniego, a 10 sierpnia 1920 został mianowany referentem sądowo-prawnym Frontu Środkowego. W latach 1921–1922 był radcą prawnym Polskiej Misji Wojskowej w Paryżu. 8 stycznia 1924 został zatwierdzony w stopniu podpułkownika ze starszeństwem z 1 czerwca 1919 i 6. lokatą w korpusie oficerów rezerwy sądowych. 
W latach 1924–1925 naczelnik wydziału w Urzędzie Wojewódzkim w Kielcach, po przewrocie majowym 1926–1927 wicewojewoda, od 28 października 1927 do 30 października 1928 wojewoda stanisławowski.
Wiceprezes powiatowej grupy BBWR w Zamościu. Od 1928 do śmierci prowadził kancelarię notarialną w Zamościu. Zmarł 13 grudnia 1930 w Zamościu.

</doc>
<doc id="744848" url="https://pl.wikipedia.org/wiki?curid=744848" title="Jan Brueghel (aksamitny)">
Jan Brueghel (aksamitny)



</doc>
<doc id="744849" url="https://pl.wikipedia.org/wiki?curid=744849" title="Mark Fish">
Mark Fish

Mark Fish (ur. 14 marca 1974 w Kapsztadzie) – połudiowoafrykański piłkarz grający na pozycji obrońcy.
Fish rozpoczął karierę piłkarską w rodzinnym kraju, w barwach amatorskiego klubu z Tshwane o nazwie Arcadia Shepherds. Wkrótce grającego wtedy jako napastnika Fisha wypatrzył Roy Matthews, ówczesny trener Jomo Cosmos. To właśnie on przekwalifikował Marka na środkowego obrońcę.
W roku 1994 Cosmos spadł do 2 ligi, więc Mark Fish przeniósł się do Orlando Pirates. W 1994 roku Pirates zdobyli mistrzostwo kraju i awansowali do czołowej ósemki pucharu. Następny sezon to wygrana w Afrykańskiej Ligi Mistrzów oraz triumf w Pucharze RPA.
W 1996 roku Fish wybrał ofertę rzymskiego Lazio, mimo że interesował się nim Manchester United. W Rzymie Fish spędził sezon, po którym obrał kierunek na Anglię i został zawodnikiem Boltonu Wanderers.
W 2000 roku ówczesny menedżer Charltonu, Alan Curbishley, zakupił Fisha. Transfer odbył się w listopadzie 2000 roku, a Fish przeszedł do Charltonu za sumę 700,000 funtów. W czasie kariery Fish rozegrał dla ‘The Addicks’ 111 spotkań. Grał jako środkowy obrońca, ale zdołał strzelić 3 gole.
W sezonie 2005/06 przeszedł na krótkie wypożyczenie do Ipswich Town, ale rozegrał tam 1 spotkanie, a zakończenie kariery wymogła na nim poważna kontuzja – zerwanie więzadeł krzyżowych. Powrócił więc do kraju rodzinnego, gdzie zajął się pracą w organizacji charytatywnej. Był jednym z ambasadorów Mistrzostw Świata 2010, które po raz pierwszy w historii odbyły się w Afryce, właśnie w RPA.
Mark Fish był członkiem reprezentacji RPA, która w roku 1996 zdobyła Puchar Narodów Afryki. Brał też udział na Mistrzostwach Świata 1998. W sumie dla ‘Bafana Bafana’ rozegrał 62 spotkania, dwukrotnie wpisując się na listę strzelców.
Życie prywatne.
Żoną Marka jest Loui Fish (z domu Visser), była modelka. Mają dwoje dzieci – Luke’a (ur. w Boltonie) i Zekego.

</doc>
<doc id="744852" url="https://pl.wikipedia.org/wiki?curid=744852" title="Zygmunt Walter-Janke">
Zygmunt Walter-Janke

Zygmunt Janke ps. „Walter” (ur. 21 lutego 1907 w Chojnach, obecnie Łódź, zm. 25 lutego 1990 w Pabianicach) – generał brygady Wojska Polskiego, żołnierz ZWZ i AK, ofiara represji stalinowskich, doktor nauk humanistycznych, historyk, działacz polityczny, kawaler Orderu Virtuti Militari.
Życiorys.
Urodzony we wsi Chojny (obecnie rejon miasta w dzielnicy Łódź-Górna). W 1927 zdał maturę w Pabianicach i w tym samym roku wstąpił do Wojska Polskiego. Absolwent Szkoły Podchorążych Piechoty w Ostrowi Mazowieckiej – Komorowie i Szkoły Podchorążych Artylerii w Toruniu.
15 sierpnia 1930 r. Prezydent RP Ignacy Mościcki mianował go podporucznikiem ze starszeństwem z dniem 15 sierpnia 1930 roku i 22. lokatą w korpusie oficerów artylerii, a Minister Spraw Wojskowych wcielił do 7 dywizjonu artylerii konnej wielkopolskiej w Poznaniu. Był dowódcą plutonu, a następnie baterii. W latach 1937–1939 był słuchaczem Wyższej Szkoły Wojennej w Warszawie. Na stopień kapitana został awansowany ze starszeństwem z dniem 19 marca 1939 i 59. lokatą w korpusie oficerów artylerii. W kampanii wrześniowej był oficerem operacyjnym Kresowej Brygady Kawalerii, a od walk pod Karczewem został szefem sztabu.
27 września 1939 r. pod Medyką dostał się do niewoli niemieckiej. Po ucieczce z niewoli w październiku 1939 r. w Służbie Zwycięstwu Polski, następnie, po zmianach nazw tej organizacji – w Związku Walki Zbrojnej i Armii Krajowej. W latach 1940–1943 szef sztabu Okręgu Łódź ZWZ (od 1942 AK), w latach 1943–1945 szef sztabu, a później komendant Okręgu Śląskiego Armii Krajowej pełniąc tę funkcję pod pseudonimem „Walter” do ujawnienia się we wrześniu 1945 r..
Po wojnie w 1946 nauczyciel w I Liceum Ogólnokształcącym w Pabianicach. Po niespełna roku stracił tę pracę i wyjechał na Ziemie Odzyskane. Od stycznia 1949 do 1955 więziony; początkowo skazany na karę śmierci, następnie zamienioną na dożywocie. Po zwolnieniu z więzienia w 1956 r. zrehabilitowany. Ukończył wówczas historię na Uniwersytecie Łódzkim, a w roku 1975 uzyskał doktorat na Uniwersytecie Warszawskim. W latach 80. działał w Zjednoczeniu Patriotycznym „Grunwald”. 11 października 1988 r. awansowany do stopnia generała brygady w stanie spoczynku. W latach 1988–1990 członek Rady Ochrony Pamięci Walk i Męczeństwa. W lutym 1989 wszedł w skład działającej przy tej Radzie Komisji do spraw Upamiętnienia Ofiar Represji Okresu Stalinowskiego. W 1989 był także członkiem Obywatelskiego Komitetu ds. Rewaloryzacji Grobu Nieznanego Żołnierza w Warszawie, któremu przewodniczył gen. bryg. pil. Stanisław Skalski.
W uznaniu zasług w wielu miastach nadano nazwę ulicom jego imieniem.
Pochowany na cmentarzu w Pabianicach.
Życie prywatne.
Był 1940 żonaty z Aurelią Kołodziejczyk, nauczycielką. Małżeństwo miało dwie córki.

</doc>
<doc id="744856" url="https://pl.wikipedia.org/wiki?curid=744856" title="Emotive">
Emotive

Emotive (zapis stylizowany: eMOTIVe) – trzeci album wydany przez rockowy zespół A Perfect Circle, wydany w 2004 roku. Płyta zawiera szereg coverów różnych wykonawców.

</doc>
<doc id="744857" url="https://pl.wikipedia.org/wiki?curid=744857" title="Neulußheim">
Neulußheim

Neulußheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis, wchodzi w skład wspólnoty administracyjnej Hockenheim. Leży ok. 18 km na południowy zachód od Heidelbergu, przy drodze krajowej B36 i linii kolejowej Mannheim-Bazylea.

</doc>
<doc id="744859" url="https://pl.wikipedia.org/wiki?curid=744859" title="Barwy Polski">
Barwy Polski

Barwami Polski – zgodnie z Konstytucją Rzeczypospolitej Polskiej, są kolory biały i czerwony.
Podstawy prawne.
Artykuł 28 Konstytucji w ust. 2 brzmi: "barwami Rzeczypospolitej Polskiej są kolory biały i czerwony", jednak nie precyzuje dokładnie jakie kolory należy rozumieć pod określeniem "kolor biały" i "kolor czerwony". Po precyzyjniejsze określenie tych barw odsyła natomiast do ustawy (art. 28 ust. 5: "Szczegóły dotyczące godła, barw i hymnu określa ustawa"). Ustawą, o której mowa w konstytucji jest ustawa z 31 stycznia 1980 r. o godle, barwach i hymnie Rzeczypospolitej Polskiej. Ustawa ta, kilkukrotnie nowelizowana, w art. 1 ust. 1 stwierdza: "Orzeł biały, biało-czerwone barwy i „Mazurek Dąbrowskiego” są symbolami Rzeczypospolitej Polskiej".
W art. 4 ust. 1 ustawy dokładniej określone są barwy RP: "Barwami Rzeczypospolitej Polskiej są kolory biały i czerwony, ułożone w dwóch poziomych, równoległych pasach tej samej szerokości, z których górny jest koloru białego, a dolny koloru czerwonego". Dodatkowo w ust. 2 tego artykułu podano, że: "przy umieszczaniu barw Rzeczypospolitej Polskiej w układzie pionowym kolor biały umieszcza się po lewej stronie płaszczyzny oglądanej z przodu". Jednocześnie w ustępie 3 tego artykułu ustawa stwierdza, że "wzór barw Rzeczypospolitej Polskiej zawiera załącznik nr 2" odsyłając po konkretne wytyczne dotyczące barw do tego załącznika.
Załącznik nr 2 do ustawy określa, że "współrzędne trójchromatyczne barw x, y, ich składowa Y oraz dopuszczalna różnica barwy ΔE w przestrzeni barw CIE 1976 (L* u* v*) ustalona według wzoru CIELUV przy iluminancie C i geometrii pomiarowej d/0" to:
Jednocześnie przy wzorze Godła Rzeczypospolitej Polskiej (będącego załącznikiem nr 1 do tej ustawy) oraz wzorze Flagi Państwowej Rzeczypospolitej Polskiej (będącego załącznikiem nr 3 do ustawy) stwierdzono, że przedstawiono na nich "biel i czerwień zgodnie z barwami RP", czyli z załącznikiem nr 2.
Historia.
Pierwotnie polską barwą narodową był karmazyn uważany w średniowieczu za najszlachetniejszy z kolorów. Wykorzystywany był on jako symbol dostojeństwa i bogactwa. Z uwagi na cenę barwnika potrzebnego do uzyskania tego koloru mało kto mógł sobie na niego pozwolić, dlatego też był on wykorzystywany jedynie przez najbogatszą szlachtę i dostojników państwowych. W średniowieczu rolę barw Królestwa polskiego pełnił sztandar królewski - biały orzeł na czerwonym polu.
Podczas obchodów pierwszej rocznicy uchwalenia "Ustawy Rządowej" damy wystąpiły wówczas w białych sukniach przepasanych czerwoną wstęgą, a panowie nałożyli na siebie szarfy biało-czerwone. Nawiązano tą manifestacją do heraldyki Królestwa Polskiego – białego orła na czerwonej tarczy herbowej.
Po raz pierwszy polskie barwy zostały skodyfikowane uchwałą Sejmu Królestwa Polskiego z 7 lutego 1831:
Po odzyskaniu niepodległości barwy narodowe uchwalił Sejm Ustawodawczy odrodzonej Polski 1 sierpnia 1919 r. W ustawie podano: "Za barwy Rzeczypospolitej Polskiej uznaje się kolor biały i czerwony, w podłużnych pasach, równoległych, z których górny – biały, dolny zaś – czerwony."
Z ustawy z 1919 nie wynikało, jaki ma być odcień czerwieni. Dopiero dwa lata później ukazała się wydana przez Ministerstwo Spraw Wojskowych, opracowana przez Stanisława Łozę broszura "Godło i barwy Rzeczypospolitej Polskiej" z barwnymi wizerunkami znaków państwowych. Czerwień miała tam odcień karmazynu. Jednakże w rozporządzeniu Prezydenta Rzeczypospolitej z 13 grudnia 1927 odcień czerwieni zmieniono na cynober. Nowe rozporządzenie weszło w życie 28 marca 1928; zezwolono w nim jednak na używanie dotychczasowych barw do 28 marca 1930.
W latach 1955-80 barwy Polski nie były dokładnie sprecyzowane, ograniczono się wyłącznie do ich słownego opisu. W "Dekrecie z dnia 7 grudnia 1955 r. o godle i barwach Polskiej Rzeczypospolitej Ludowej oraz o pieczęciach państwowych" w art. 2 zapisano, że "Barwami Polskiej Rzeczypospolitej Ludowej są kolory biały i czerwony w dwóch poziomych pasach równoległych równej szerokości i długości, z których górny jest biały, a dolny czerwony, odpowiadający barwie cynobru."

</doc>
<doc id="744862" url="https://pl.wikipedia.org/wiki?curid=744862" title="Warta (wojsko)">
Warta (wojsko)

Warta – uzbrojony pododdział, wyznaczony rozkazem dziennym, do 
pełnienia służby wartowniczej, polegającej na ochronie wyznaczonych obiektów, rejonów lub osób. Warta składa się z dowódcy, jego pomocnika, rozprowadzających i wartowników. Według uregulowań przyjętych w Wojsku Polskim służbę wartowniczą mogą pełnić żołnierze, którzy złożyli przysięgę wojskową, zdali egzamin z prawa użycia broni oraz przeszli badania lekarskie i instruktaż.

</doc>
<doc id="744863" url="https://pl.wikipedia.org/wiki?curid=744863" title="Philis de La Charce">
Philis de La Charce

Philis (właśc. Philippe) de La Tour du Pin - La Charce (ur. 5 stycznia 1645 w Montmorin, zm. 4 czerwca 1703 w Nyons) – szlachcianka z prowincji Baronnies, na poły legendarna przywódczyni powstania ludowego w Delfinacie przeciwko najazdowi wojsk sabaudzkich w 1692 r.
Wywodziła się ze starego i znakomitego rodu szlacheckiego, jednego z najbardziej zasłużonych dla Delfinatu i bezpośrednio spokrewnionego ze średniowieczną, wygasłą dynastią książąt Delfinatu. Jej ojcem był Pierre III de La Tour du Pin - Gouvernet, markiz de La Charce, namiestnik wojsk króla Francji, matką – Catherine Françoise de La Tour du Pin – Mirabel, pani de Montmorin. Pochodziła z rodziny protestanckiej o bogatych tradycjach wojskowych – wśród jej przodków był m.in. Hector de La Tour du Pin – Montauban – ostatni przywódca protestantów Delfinatu, marszałek polny wojsk francuskich i komendant twierdzy Montélimar, oraz jego syn René – uczestnik kampanii Ludwika XIV w Szwajcarii (St. Gothard), Holandii i Franche-Comté.
Wychowywała się w licznej rodzinie, spędzającej czas pomiędzy zamkami w Montmorin i w Nyons. Odebrała staranne wychowanie i była zapewne – jak na owe czasy – dobrze wykształcona. W latach 1672-1674 przebywała w Nyons, gdzie rodzina de La Charce spędzała zimy, ceniona później poetka Antoinette Des Houlières. To ona zmieniła pannie de La Charce imię z Philippe na Philis, jakie nosiła jedna z postaci popularnej wówczas powieści „L’Astrée” pióra Honoré d’Urfé.
Jej zalety osobiste zjednały jej uznanie zarówno wśród okolicznej szlachty, jak i wśród poddanych prowincji Baronnies, zwłaszcza w obliczu zaostrzenia kursu Ludwika XIV w stosunku do hugenotów. Gdy w 1685 edykt z Fontainebleau obalił zasady wolności kultu, ustalone w Nantes i Alais, cała rodzina została zmuszona do abjuracji, tj. porzucenia kalwinizmu.
W 1692, gdy książę Sabaudii Wiktor Amadeusz II najechał francuski Delfinat, Philis de La Charce zorganizowała sprawny ruch oporu i stanęła na czele oddziałów ludowej milicji. Według legendy, konno, ubrana w strój amazonki, z pistoletami u siodła i szpadą w ręku miała objeżdżać terytorium Diois i Baronnies, rozdając chłopom broń. Wystawiała posterunki ostrzegawcze, kazała wznosić barykady w strategicznych punktach górskich dróg, burzyć mosty i niszczyć promy na rzece Durance. Następnie na czele zbrojnych oddziałów miała rozbijać mniejsze oddziały wroga, wyprzeć go poza przełęcze Cabre i Montclus i – stale nękając partyzanckimi atakami – zmusić do cofnięcia się do Gap. Działania te uzyskały wysoką ocenę ze strony dowódców francuskiej armii.
Niestety, nie zachowały się w archiwach żadne materiały potwierdzające tę wersję wydarzeń. Historycy przypuszczają, że Philis de La Charce, na czele służby z zamku Montmorin i okolicznego chłopstwa, stawiła jedynie zbrojny opór grasującym w okolicy, źle opłacanym, zaciężnym oddziałkom hiszpańskim i niemieckim w służbie księcia Sabaudii. Samo zwycięstwo mogło być niewielkie, lecz efekt psychologiczny – ogromny. Dzięki dobrym stosunkom na dworze królewskim (m.in. pani de Sévigné, Antoinette Des Houlières) i na dworze księżnej de Nemours, Philis urosła do rangi bohaterki Delfinatu. Królowi bardzo przydał się taki szlachecki akcent w wojnie, prowadzonej z sabaudczykami siłami ludowej milicji i nielicznymi oddziałami armii, dowodzonej przez - również niskiego pochodzenia – marszałka Nicolasa de Catinat de La Fauconnerie.
Na zaproszenie króla Ludwika XIV, wraz ze swą matką i siostrą, panną d’Aleyrac, Philis de La Charce przybyła do Paryża, gdzie została obsypana pochwałami i zaszczytami. Przyznano jej roczną pensję w wysokości 2000 liwrów, a jej szpadę, pistolety, tarczę herbową i portret pędzla Pierre’a Mignarda umieszczono w skarbcu królewskim w St-Denis. Spoczęły tam w towarzystwie pamiątek po Joannie d’Arc i Bayardzie. Specjalną dedykację ofiarował jej Charles Perrault.
Po powrocie do swych stron rodzinnych Philis de La Charce wiodła dalej spokojne życie, otoczona szacunkiem poddanych i przyjaźnią możnych. Zmarła w Nyons, gdzie jej szczątki pochowano w kościele parafialnym, a w 1857 r. przeniesiono do specjalnie wybudowanego przez miasto mauzoleum.
Katolicy uczynili z Philis ludową bohaterkę, przyrównywaną w XIX w. do Joanny d’Arc. Protestanci – nie mogąc zapomnieć jej wcześniejszej konwersji wyznaniowej – odcinali się od legendy, minimalizując znaczenie jej dokonań. Pani Des Houlières zaadresowała do niej kilka wierszowanych listów. Obraz bohaterskiej patriotki, utrwalony przez Woltera, stał się aż do początków XX w. trwałym składnikiem tradycji historycznej Delfinatu. Kilkakrotnie portretowana, jest bohaterką 3 powieści. Jej imię noszą ulice w kilku miastach. W Grenoble jej postać przypomina brązowy pomnik w Ogrodzie Delfinów.

</doc>
<doc id="744866" url="https://pl.wikipedia.org/wiki?curid=744866" title="Rozumowanie">
Rozumowanie

Rozumowanie – proces myślowy polegający na uznaniu za prawdziwe danego przekonania lub zdania na mocy innego przekonania lub zdania uznanego za prawdziwe już uprzednio. 
W znaczeniu potocznym rozumowanie poprawne to rozumowanie wymagające zastosowania reguł logiki, oraz uznanych za prawdziwe aksjomatów - np.: praw nauki (zobacz też paranauka), systemów prawnych, dogmatów religijnych, regulaminów, zasad kulturowych, obyczaju, tradycji, czy autorytetu.
Prócz rozumowań w dziejach filozofii wyróżniano także inne sposoby, za pomocą których ludzie uznają za prawdziwe jakieś przekonania - np. spontaniczne powstawanie przekonań, wpajanie przekonań na drodze wychowania, intuicja, przekonania wrodzone i przekraczające doświadczenie. Jednak to właśnie rozumowania są drogą powstawania przekonań szczególnie istotną z punktu widzenia logiki, tj. taką, której poprawność można sprawdzać. Najczęściej dzieli się rozumowania na dedukcyjne (takie, w których wniosek wynika logicznie z przesłanek) i indukcyjne, czyli takie, gdzie wnioski są uogólnieniem przesłanek. Jan Łukasiewicz wskazał, że bardziej zasadne jest rozróżnianie rozumowań na dedukcyjne i redukcyjne. W rozumowaniu redukcyjnym dane jest następstwo, a poszukiwana jest jego racja. Indukcja jest traktowana jako specjalny przypadek redukcji. Rozumowania dedukcyjne są niezawodne, natomiast redukcyjne zawodne. Poza tymi głównymi typami rozumowań jest jeszcze jednak wiele innych, jak rozumowane przez analogię i wnioskowanie statystyczne. 
Tadeusz Kotarbiński zwraca uwagę na fakt, że można wyróżnić przynajmniej trzy znaczenia polskiego słowa "rozumowanie", z których istotne dla logiki jest tylko znaczenie ostatnie. W pierwszym znaczeniu rozumowanie to każda praca umysłowa, czynności umysłu w opozycji do pracy fizycznej. W drugim znaczeniu, ujawniającym się w sporze racjonalizmu epistemologicznego z empiryzmem, rozumowanie to wszystkie czynności umysłowe z wyłączeniem obserwacji i doświadczenia. Rozumowanie jako pojęcie istotne dla logiki Kotarbiński definiuje jako przechodzenie od jednych sądów (racji, przesłanek w szerokim rozumieniu tego słowa) do innych (następstw, wniosków w szerokim rozumieniu tego słowa); logika zainteresowana jest "formami" rozumowania, nie zaś jego treścią.
Wybrane klasyfikacje rozumowań.
Ogólna klasyfikacja rozumowań stanowi przedmiot zainteresowania przede wszystkim polskiego piśmiennictwa filozoficznego - w filozofii obcojęzycznej nie występują też dokładne odpowiedniki terminów używanych w klasyfikacjach polskich. Niniejszy artykuł przedstawia trzy najszerzej znane polskie klasyfikacje rozumowań - Jana Łukasiewicza, Tadeusza Czeżowskiego i Kazimierza Ajdukiewicza.
Jan Łukasiewicz definiował rozumowanie jako "taką czynność umysłu, która na podstawie zdań danych, będących punktem wyjścia rozumowania, szuka zdań innych, będących celem rozumowania, a połączonych z poprzednimi stosunkiem wynikania". Rozumowanie jest więc poszukiwaniem dla danego zdania następstwa lub racji - ze względu na to, czy szuka się racji czy następstwa, rozumowania można podzielić na:
Jedną z głównych wad klasyfikacji Łukasiewicza jest to, że wbrew ogólnie przyjętym rozumieniom terminów "dedukcja" i "redukcja" zalicza ona dowodzenie do rozumowań redukcyjnych, sprawdzanie zaś do dedukcyjnych.
Klasyfikacja rozumowań Tadeusza Czeżowskiego jest rozwinięciem klasyfikacji Łukasiewicza. Czeżowski bowiem tak samo jak Łukasiewicz pojmuje rozumowanie – jako poszukiwane racji dla następstw i następstw dla racji. Podobnie jak Łukasiewicz za główne typy rozumowań uznaje rozumowania redukcyjne i dedukcyjne
Czeżowski przedstawia jednak odmienny podział rozumowań redukcyjnych i dedukcyjnych na podtypy. Wszystkie rozumowania redukcyjne i dedukcyjne Czeżowski dzieli na progresywne lub regresywne i odkrywcze lub uzasadniające.
Stosownie do tych trzech podziałów (dedukcyjne-redukcyjne, progresywne-regresywne, odkrywcze-uzasadniające) można scharakteryzować główne typy rozumowań:
W pracy "Klasyfikacja rozumowań" Kazimierz Ajdukiewicz skrytykował klasyfikację rozumowań Łukasiewicza i Czeżowskiego uznając ją za zbyt wąską i przedstawił własną. Klasyfikacja Ajdukiewicza opiera się na dwóch podziałach. Pierwszym jest podział sposobów wyprowadzania konsekwencji (wnioskowań): Ajdukiewicz wyróżnia tu wnioskowania dedukcyjne, wnioskowania uprawdopodobniające i wnioskowania logicznie bezwartościowe. Drugi podział jest bardzo złożony i opiera się na zagadnieniach opisywanych przez logikę pytań Ajdukiewicza. Opierając się na tych dwóch podziałach w swojej klasyfikacji Ajdukiewicz prócz typów rozumowań wyróżnionych przez Łukasiewicza i Czeżowskiego wyróżnił także wiele innych, np. wnioskowania statystyczne czy rozwiązywanie równań. Ogólną motywacją klasyfikacji rozumowań Ajdukiewicza jest chęć objęcia wszystkich typów rozumowań występujących w praktyce naukowej.
W psychologii wyróżnia się natomiast rozumowanie intuicyjne, inaczej doświadczeniowe, oraz rozumowanie racjonalne, inaczej rozważne. Podział ten uzasadniony jest jednak nie jakąś koncepcją racjonalności, o jakim jest mowa poniżej, lecz samym sposobem - świadomym versus podświadomym - w jaki faktycznie myślą ludzie.
Ocena poprawności rozumowań.
Zazwyczaj uznaje się, że przekonania mogą być racjonalne lub nieracjonalne. Wyróżniono wiele kryteriów racjonalności przekonań - do ważniejszych należy odwołanie się do autorytetu, zgodność z relacjami zmysłów, wewnętrzna niesprzeczność przekonania, brak danych przeciwstawnych do uznanych w przekonaniu itp. Szczególnie istotną metodą oceny racjonalności przekonań jest jednak ocena sposobu, za pomocą którego dane przekonanie powstało - racjonalne są przekonania które powstały na drodze rozumowania, o ile było to rozumowanie poprawne. Kryteria poprawności rozumowań stanowią jeden z głównych przedmiotów badań logiki.
Logika ocenia wyłącznie racjonalność przekonań zwerbalizowanych - pierwszym i koniecznym kryterium oceny tego, czy rozumowanie jest racjonalne, jest więc jego werbalizacja. Zwerbalizowane ciągi rozumowań składają się na argumentacje, tj. złożone wypowiedzi mające na celu nakłonienie kogoś do przyjęcia jakiegoś przekonania. O sile argumentacji stanowi nie tylko poprawność rozumowania - innymi niż poprawność rozumowania czynnikami stanowiącymi o sile argumentacji zajmuje się nie logika, a retoryka (opisowa). Nie jest przy tym tak, że w praktyce retorycznej i argumentacji retorycznej nie wzbudza się przekonań za pomocą rozumowań - przeciwnie, rozumowania poprawne są podstawą argumentacji retorycznej, a erystyka, czyli wzbudzanie przekonań za pomocą rozumowań celowo błędnych nie jest częścią sztuki retorycznej.
By wyodrębnić w argumentacji czynniki stanowiące o poprawności rozumowania od czynników retorycznych i ekspresywnych należy przeprowadzić analizę argumentacji, w której wyodrębnia się składniki logiczne mające wartość uzasadniającą, przede wszystkim racje (przesłanki) i następstwa (konkluzje, wnioski) rozumowań. W analizie takiej powinna ujawnić się struktura logiczna wypowiedzi.
Po dokonaniu analizy logicznej argumentacji by ocenić poprawność rozumowania należy przede wszystkim ocenić poprawność przesłanek i to, czy można wyprowadzić z nich wniosek. Dla każdego typu rozumowania (niezależnie od tego, czy jest to rozumowanie pewne) należy starać się o to, by przesłanki były zdaniami prawdziwymi - przyjęcie nieprawdziwych przesłanek stanowi błąd zwany błędem materialnym i jeśli któraś z nich może być odrzucona, możemy odrzucić całe rozumowanie. W wielu rozumowaniach (nawet we wnioskowaniach matematycznych) pomija się wiele przesłanek uznanych za oczywiste - rozumowania takie noszą nazwę rozumowań entymematycznych (ich szczególnym typem są wnioskowania entymematyczne). By ocenić poprawność wnioskowania entymematycznego należy często uzupełnić je o brakujące przesłanki i ocenić ich prawdziwość, ze względu na zawodność poczucia oczywistości. Istnieją także rozumowania entymematyczne w których podane są wszystkie przesłanki, nie została jednak jasno podana konkluzja - w erystyce są one środkiem, dzięki któremu można łatwo doprowadzić słuchacza do konkluzji błędnej.
Prócz oceny przesłanek należy ocenić poprawność następstwa - by to uczynić, trzeba określić typ rozumowania, z którym mamy do czynienia, dla różnych typów rozumowań sposoby wyprowadzania następstw są bowiem odmienne. Rozumowania dedukcyjne mają charakter rozumowań niezawodnych - relacja wynikania ma w nim charakter czysto logiczny, zachodzi na mocy samej struktury zdania. By ustalić, że dane rozumowanie logiczne jest poprawne, trzeba udowodnić je za pomocą przyjętych aksjomatów lub zdań już udowodnionych i reguł wynikania. Istnieje przy tym wiele rozumowań poprawnych, które możemy ocenić intuicyjnie - przeważnie są one podstawieniami najważniejszych tautologii. By całe rozumowanie ocenić jako niededukcyjne i przez to zawodne, wystarczy też podanie dla rozumowania o pewnych przesłankach kontrprzykładu dla wniosku. Rozumowania, o których sądziliśmy, że są niezawodne, a w których nie zachodzi w rzeczywistości stosunek wynikania, obarczone są błędem formalnym. Istnieje wiele typowych błędów formalnych (błędne koło w rozumowaniu, błąd ekwiwokacji itp), które logika opisuje jako błędy logiczne. 
Ocena poprawności rozumowań niededukcyjnych jest zagadnieniem o wiele bardziej złożonym - nie powstała też dotychczas w logice spójna, wyczerpująca i szeroko akceptowana teoria tych rozumowań. W przypadku rozumowań nieredukcyjnych daje się zauważyć rozdźwięk między standardami przyjętymi w naukach przyrodniczych a rozumowaniami indukcyjnymi przeprowadzanymi na co dzień. Te przeprowadzane na co dzień są zazwyczaj bardzo fragmentaryczne i nieprecyzyjne - dlatego też szczególnie fragmentaryczne i nieprecyzyjne muszą być kryteria ich oceny. Jednak dla wszystkich rozumowań redukcyjnych, także naukowych, nie da się wskazać pełnego zestawu reguł poprawności - można wymienić tylko najbardziej podstawowe. Można je uznać za poprawne np. jeśli ich przesłanki trudno zakwestionować, jeśli nie są one subiektywnie pewne, jeśli nie zachodzi wyraźna dysproporcja między przyjmowaną pewnością wniosku a przyjmowaną pewnością przesłanek, jeśli ich wyniki nie są niezgodne z podstawowymi składnikami dotychczasowej wiedzy o świecie, jeśli nie przecenienia się prawdopodobieństwa prawdziwości wniosku w świetle przesłanek itp. Typowe sytuacje, w których przecenia się prawdopodobieństwo wniosku w świetle przesłanek to opieranie się na zbyt małej liczbie obserwacji, opieranie się na zbyt małej próbie danej zbiorowości, opieranie się na niereprezentatywnej próbie danej zbiorowości, ignorowanie obserwacji niezgodnych z konkluzją ze względu na stronniczość obserwatora, utożsamienie zwykłego następstwa czasowego dwóch stanów rzeczy ze związkiem przyczynowo-skutkowym, założenie że każde zjawisko ma tylko jedną przyczynę, niebranie pod uwagę alternatywnych hipotez. 
Tak rozumowania redukcyjne, jak i dedukcyjne mogą być obciążone błędem mętności. Rozumowania mętne to takie rozumowania, w których wniosek lub przesłanki zostały sformułowane niejasno - tak, że istnieje wiele sposobów ich interpretacji. Szczególnymi przypadkami rozumowań mętnych są rozumowania obciążone błędem kwantyfikacji lub kwalifikacji, rozumowania, dla których na skutek entymematyczności nie da się ustalić, czy mają one charakter dedukcyjny czy redukcyjny przez rozumowanie enigmatyczne (takie, w których nie da się odgadnąć części przemilczanych). W przypadku rozumowań mętnych można starać się o przeprowadzenie oceny poprawności argumentacji na drodze ustalania za pomocą kontekstu tego, jakie były intencje ich twórcy. Jeśli jednak interpretacja znaczenia przesłanek i wniosku rozumowania nie jest możliwa (szczególnie, gdy nie jest w stanie podać jej sam twórca rozumowania) nie jest możliwa także żadna analiza jego poprawności.

</doc>
<doc id="744870" url="https://pl.wikipedia.org/wiki?curid=744870" title="Reilingen">
Reilingen

Reilingen – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis, wchodzi w skład wspólnoty administracyjnej Hockenheim. Leży ok. 15 km na południowy zachód od Heidelbergu, przy autostradzie A6 i drodze krajowej B39.

</doc>
<doc id="744871" url="https://pl.wikipedia.org/wiki?curid=744871" title="Neulussheim">
Neulussheim



</doc>
<doc id="744878" url="https://pl.wikipedia.org/wiki?curid=744878" title="Fort główny artyleryjski 43 „Pasternik”">
Fort główny artyleryjski 43 „Pasternik”

Fort 43 Pasternik – główny fort artyleryjski, jednowałowy, powstał po 1881 roku na miejscu półstałych fortyfikacji powstałych w latach 1872–1878. Przylegają do niego dwie polowe baterie artyleryjskie, zachowane do dziś.
W 1939 roku fort wraz z otoczeniem został przejęty przez wojsko, obecnie również tam stacjonujące. Fort 43 Pasternik leży na szczycie wzgórza Wróżna Góra (269 m n.p.m.), w Modlniczce koło Krakowa, przy drodze krajowej nr 79, 100 m od północno-zachodnich granic Krakowa i 200 m od północno-wschodnich granic Rząski na terenie Tenczyńskiego Parku Krajobrazowego.

</doc>
<doc id="744882" url="https://pl.wikipedia.org/wiki?curid=744882" title="Malsch (powiat Rhein-Neckar)">
Malsch (powiat Rhein-Neckar)

Malsch – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis, wchodzi w skład związku gmin Rauenberg. Leży ok. 18 km na południe od Heidelbergu.

</doc>
<doc id="744887" url="https://pl.wikipedia.org/wiki?curid=744887" title="Wadym Jewtuszenko">
Wadym Jewtuszenko

Wadym Anatolijowycz Jewtuszenko, ukr. Вадим Анатолійович Євтушенко, ros. Вадим Анатольевич Евтушенко, "Wadim Anatoljewicz Jewtuszenko" (ur. 1 stycznia 1958 w Pjatychatkach, w obwodzie dniepropetrowskim) – ukraiński piłkarz, grający na pozycji pomocnika, reprezentant Związku Radzieckiego i trener piłkarski.
Kariera piłkarska.
Kariera klubowa.
Wychowanek szkoły piłkarskiej w rodzinnej miejscowości. Pierwszym klubem w jego karierze była Zirka Kirowograd, z której w 1980 trafił do Dynama Kijów. Z zespołem tym związany był niemal przez całe lata 80. W okresie pobytu w Kijowie osiągnął swe największe sukcesy.
W radzieckiej ekstraklasie bronił również przez pewien czas barw Dniepru Dniepropetrowsk, przyczyniając się do zdobycia przez ten klub Mistrzostwa ZSRR w 1988 i Pucharu ZSRR w 1989. Pod koniec lat 80. wyjechał do Szwecji. W 1992 jako zawodnik AIK Fotboll sięgnął po mistrzostwo kraju. W 1995 zakończył karierę, grając dla klubu IK Sirius FK.
Kariera reprezentacyjna.
Jako zawodnik Dynama zadebiutował w 1980 w radzieckiej reprezentacji. Do 1987 rozegrał w jej barwach 12 meczów, strzelił 1 bramkę. Brał udział w Mistrzostwach Świata w 1986.
Kariera trenerska.
Po zakończeniu występów zawodniczych pozostał w Szwecji, gdzie do dziś pracuje jako trener. Najpierw pomagał trenować kluby Reymersholm IK, Hammarby IF Sztokholm oraz FC Järfälla. W 2001 objął prowadzenie Valsta Syrianska IK. W latach 2008-2009 pomagał Mychajłyczenkowi trenować narodową reprezentację Ukrainy. Od grudnia 2011 pracował na stanowisku głównego trenera Zirki Kirowohrad. 7 czerwca 2012 stał na czele wyższoligowej Worskły Połtawa, ale już po 5 kolejkach 15 sierpnia 2012 za obopólną zgodą kontrakt został anulowany. Od 2014 do lata 2016 prowadził drugą drużynę Dynama Kijów. 26 lista 2016 objął prowadzenie klubem Czerkaśkyj Dnipro Czerkasy, którym kierował do 8 czerwca 2017.

</doc>
<doc id="744888" url="https://pl.wikipedia.org/wiki?curid=744888" title="Wadim Jewtuszenko">
Wadim Jewtuszenko



</doc>
<doc id="744891" url="https://pl.wikipedia.org/wiki?curid=744891" title="Malsch">
Malsch

Niemcy:
Osoby:

</doc>
<doc id="744894" url="https://pl.wikipedia.org/wiki?curid=744894" title="Antoinette Des Houlièrs">
Antoinette Des Houlièrs



</doc>
<doc id="744897" url="https://pl.wikipedia.org/wiki?curid=744897" title="Mühlhausen (powiat Rhein-Neckar)">
Mühlhausen (powiat Rhein-Neckar)

Mühlhausen – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis, wchodzi w skład związku gmin Rauenberg. Leży w Kraichgau, nad rzeką Waldngelbach, ok. 18 km na południe od Heidelbergu, przy drodze krajowej B39.

</doc>
<doc id="744901" url="https://pl.wikipedia.org/wiki?curid=744901" title="Heddesbach">
Heddesbach

Heddesbach – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar, wchodzi w skład związku gmin Schönau. Leży w Odenwaldzie, ok. 13 km na północny wschód od Heidelbergu.
Współpraca.
Miejscowość partnerska:

</doc>
<doc id="744905" url="https://pl.wikipedia.org/wiki?curid=744905" title="Heiligkreuzsteinach">
Heiligkreuzsteinach

Heiligkreuzsteinach – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar, wchodzi w skład związku gmin Schönau. Leży w Odenwaldzie, nad rzeką Steinach, ok. 12 km na północny wschód od Heidelbergu.

</doc>
<doc id="744907" url="https://pl.wikipedia.org/wiki?curid=744907" title="Tomasz Drzyzga">
Tomasz Drzyzga

Tomasz Drzyzga (ur. 9 października 1985 w Warszawie) – polski siatkarz, grający na pozycji przyjmującego lub libero w Farcie Kielce. Ma za sobą występy w juniorskich reprezentacjach Polski.
Życiorys.
Karierę rozpoczął w MOS Wola Warszawa. W MOS Wola był zawodnikiem w latach 1997–2004. Z klubem tym zdobył trzy tytuły mistrza Polski i wicemistrza Europy kadetów. Z MOS-u trafił do SMS Spała, a następnie występował w AZS-ie Politechnika Warszawska. W 2007 trafił do Gwardii Wrocław. Po epizodzie w tym klubie miał problemy ze znalezieniem nowego zespołu. Trenował towarzysko przez trzy miesiące razem z bratem Fabianem w Częstochowie dzięki uprzejmości prezesa i trenera AZS-u. Zadzwonił do niego Dariusz Daszkiewicz z zapytaniem, czy nie chciałby dołączyć do prowadzonego przez niego Farta Kielce. Drzyzga zgodził się i w listopadzie 2008 podpisał kontrakt z nowym klubem. W sezonie 2008/2009 z kielecką drużyną zmagania II ligi gr. 4 zakończył na 1. miejscu, kwalifikując się do rywalizacji barażowej o awans do I ligi. W pierwszym turnieju rozegranym w Hali Legionów Fartowi nie udało się zająć żadnego z dwóch pierwszych miejsc, jednakże awans wywalczył podczas turnieju w Jaworznie. Latem 2009 przedłużył swoją umowę o kolejny rok, a w debiutanckim sezonie Farta w rozgrywkach pierwszej ligi wywalczył z kielecką drużyną awans do PlusLigi. Od czerwca 2012 rozpoczął pracę jako menadżer w zespole ZAKSY Kędzierzyn-Koźle . Oskarżony o przywłaszczenie mienia w wysokości około miliona złotych. Przyznał się do winy.
Jest synem znanego byłego siatkarza, a obecnie trenera Wojciecha Drzyzgi. Jego brat Fabian również jest siatkarzem, gra na pozycji rozgrywającego.

</doc>
<doc id="744910" url="https://pl.wikipedia.org/wiki?curid=744910" title="Antoinette Des Houlières">
Antoinette Des Houlières

Antoinette Des Houlières (ur. 1 stycznia 1638 w Paryżu, zm. 17 lutego 1694, nazwisko panieńskie: du Ligier de la Garde) – pisarka francuska. Parała się wszystkimi gatunkami literackimi, od tekstów piosenek po dramat, jednak w almanachach literackich obroniły się głównie jej idylle i bukoliki.
Wybrana w 1684 r. na członka padewskiej Accademia dei Ricovrati, a w 1689 r. na członka Académie d'Arles, została pierwszą w dziejach Francji kobietą w tego rodzaju instytucjach.

</doc>
<doc id="744912" url="https://pl.wikipedia.org/wiki?curid=744912" title="Wilhelmsfeld">
Wilhelmsfeld

Wilhelmsfeld – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar, wchodzi w skład związku gmin Schönau. Leży w Odenwaldzie, ok. 10 km na północny wschód od Heidelbergu.

</doc>
<doc id="744922" url="https://pl.wikipedia.org/wiki?curid=744922" title="Loty kosmiczne 1961-1965">
Loty kosmiczne 1961-1965



</doc>
<doc id="744923" url="https://pl.wikipedia.org/wiki?curid=744923" title="Jan Chrystian brzeski">
Jan Chrystian brzeski

Jan Chrystian (ur. 28 sierpnia 1591 w Oławie, zm. 25 grudnia 1639 w Ostródzie) – książę brzeski z dynastii Piastów. Syn księcia legnicko-brzeskiego Joachima Fryderyka i Anny Marii z dynastii askańskiej. Mąż Doroty Sybilli, córki elektora Brandenburgii Jana Jerzego Hohenzollerna, a po jej śmierci Anny Jadwigi von Sitzsch. Ojciec m.in. księcia brzeskiego Jerzego III, księcia legnickiego Ludwika IV i księcia legnicko-brzeskiego Chrystiana.
Młodość.
Jan Chrystian – drugi syn Joachima Fryderyka i Anny Marii anhalckiej – urodził się na zamku w Oławie. Dwa tygodnie później, 14 września, w tamtejszym kościele śś. Piotra i Pawła miał miejsce jego chrzest, na którym otrzymał imiona po stryju Janie Jerzym i wuju Chrystianie von Anhalt-Dessau.
25 marca 1602 zmarł jego ojciec, Joachim Fryderyk. Jan Chrystian miał wówczas niepełne jedenaście lat, zaś jego brat, Jerzy Rudolf, był w wieku siedmiu lat, dlatego rządy regencyjne w ich imieniu w księstwie legnicko-brzeskim objęła ich matka, Anna Maria. Kiedy trzy lata później zmarła i ona, odtąd regencję w księstwie sprawował mąż ich ciotki, Elżbiety Magdaleny, książę oleśnicki Karol II Podiebradowicz.
Przez pewien czas Jan Chrystian przebywał w należącym do margrabiów brandenburskich Krośnie Odrzańskim, gdzie poznał swoją pierwszą żonę, Dorotę Sybillę Hohenzollern.
Dzielnica Jana Chrystiana.
W 1609, po osiągnięciu wieku predysponującego do samodzielnych rządów, objął władzę w księstwie legnicko-brzeskim. 7 października we Wrocławiu złożył hołd lenny cesarzowi Rudolfowi II. Samodzielne panowanie Jan Chrystian sprawował do 1612, kiedy to Jerzy Rudolf osiągnął wiek sprawny. 8 maja bracia podzielili między siebie ojcowiznę (wcześniejsze ustalenia w tej kwestii zostały uzgodnione w 1611). Jerzy Rudolf wszedł w posiadanie: Legnicy, Złotoryi, Grodźca, Lubina, Prochowic, Wołowa, Wińska, Wąsosza, Ryczenia i Rudnej. Zaś Jan Chrystian utrzymał rządy w: Brzegu, Oławie, Strzelinie, Niemczy, Kluczborku i Byczynie. W swej dzielnicy Jan Chrystian rządził do 1633, a więc ponad dwadzieścia lat. Jego panowanie zdominowały wydarzenia wojny trzydziestoletniej.
Przejście na kalwinizm.
W 1613 Jan Chrystian, dotąd luteranin, zaczął wyznawać kalwinizm. Razem z nim wyznanie zmienił jego brat, Jerzy Rudolf. Przechodząc na kalwinizm, Piastowie poszli za przykładem szwagra Jana Chrystiana, elektora Brandenburgii Jana Zygmunta, który już od dwóch lat wyznawał naukę Kalwina. Tym samym chcieli odnowić dawny sojusz między Piastami brzesko-legnickimi a Hohenzollernami.
Czasy wojny trzydziestoletniej.
W 1617 królem Czech został wybrany Ferdynand II. Nowy władca, wychowywany przez jezuitów na gorliwego katolika, już w czasie rządów w Styrii dał się poznać jako zdecydowany kontrreformator. Objęcie przez niego czeskiego tronu nie spotkało się zatem z przychylnością protestantów, tym bardziej gdy okazało się, że Ferdynand II nie zamierza darzyć ich tolerancją, zagwarantowaną im listem majestatycznym przez cesarza Rudolfa II. Konflikt między Czechami a Ferdynandem pogłębiły wykazywane przez niego aspiracje do wprowadzenia rządów absolutnych. W 1618 doszło w Czechach do przesilenia politycznego. W rozpoczętej wojnie domowej pomiędzy Czechami a Cesarstwem Habsburgów Jan Chrystian stanął po czeskiej stronie. Za namową książąt: karniowskiego Jana Jerzego Hohenzollerna, legnickiego Jerzego Rudolfa oraz oleśnickich Henryka Wacława Podiebrada i Karola Fryderyka Podiebrada jako starosta generalny (namiestnik) Śląska (funkcję tę sprawował od 1617) podjął decyzję o sformowaniu oddziałów, które pod wodzą Jana Jerzego Hohenzollerna wyruszyły z pomocą czeskim powstańcom. W 1619 stany czeskie ogłosiły detronizację Ferdynanda II, zaś 26 lipca obrały królem elektora Palatynatu, wyznającego kalwinizm, Fryderyka V. Decyzję stanów czeskich 6 października zaaprobowały stany śląskie na zjeździe w stolicy księstwa Jana Chrystiana, Brzegu.
Jan Chrystian był gorącym zwolennikiem nowego króla. Po wyborze Fryderyka V na króla Czech Jan Chrystian stanął na czele rządu krajowego Śląska. 27 lutego 1620 na zjeździe we Wrocławiu stany śląskie złożyły hołd lenny Fryderykowi V, podczas którego formułę przysięgi lennej wygłosił brzeski Piast. Jan Chrystian działał także w dyplomacji na rzecz Wittelsbacha. W Polsce zabiegał o nieformowanie wojsk mających w wojnie domowej poprzeć Habsburga. Nawiązał także kontakty z antyhabsburską opozycją na Węgrzech, gdzie królem został obwołany książę Siedmiogrodu Gábor Bethlen. Na Śląsku przekonywał do wytrwania w obozie antyhabsburskim, obiecując wsparcie militarne. Jednakże po przejściu przez Śląsk wyróżniających się okrucieństwem i grabieżą lisowczyków, nastroje antyhabsburskie zaczęły gasnąć, a zgasły całkowicie 8 listopada 1620, gdy w bitwie na Białej Górze wojska prohabsburskie zadały dotkliwą klęskę oddziałom czeskim. Dzień później Praga została zajęta przez Habsburgów. Stojący cały czas wiernie u boku Fryderyka V Jan Chrystian nakłonił stany śląskie do przyjęcia podatków na dalsze prowadzenie wojny. Jednakże następne sukcesy Ferdynanda II spowodowały, że kolejni książęta Rzeszy przestawali popierać Wittelsbacha, który 23 grudnia uznał się za pokonanego i schronił się na dworze swojego szwagra, elektora Brandenburgii Jerzego Wilhelma Hohenzollerna. Rząd krajowy Śląska otrzymał od niego zgodę na pertraktacje ze zwycięzcami. 28 lutego 1621 w Dreźnie przy mediacji elektora Saksonii Jana Jerzego I Wettyna została podpisana ugoda. Stany śląskie przysięgły cesarzowi wierność oraz zerwanie stosunków z jego wrogami. Ponadto za sumę 300 000 guldenów uzyskały amnestię dla uczestników powstania (z wyjątkiem wodza naczelnego sił zbrojnych Śląska księcia karniowskiego Jana Jerzego Hohenzollerna) oraz zapewnienie dawnych przywilejów.
W obawie o swe życie Jan Chrystian w kwietniu 1621 udał się do Frankfurtu nad Odrą (leżącego w granicach Brandenburgii rządzonej przez Jerzego Wilhelma, bratanka żony brzeskiego Piasta, Doroty Sybilli), gdzie już od końca lutego przebywała jego rodzina. Wówczas zrzekł się funkcji starosty generalnego Śląska, która decyzją cesarza Ferdynanda II przypadła jego bratu, Jerzemu Rudolfowi. Po kolejnych mediacjach elektora Saksonii 8 grudnia Jan Chrystian powrócił bezpiecznie do swojego księstwa.
W kolejnych latach wojny trzydziestoletniej brzeski Piast nie angażował się w rozgrywki polityczne. Mimo to musiał po raz kolejny udać się na wygnanie. W 1630 do wojny trzydziestoletniej dołączył król Szwecji Gustaw II Adolf Waza. Pod jego naciskiem dotychczas wiernie stojący po stronie cesarza elektor Saksonii Jan Jerzy I przeszedł na stronę antyhabsburską. W 1632 wojska saskie dowodzone przez generała najechały Śląsk, zajmując wiele księstw, m.in. księstwo brzeskie wraz ze stolicą, którą wydał im sam Jan Chrystian. W następnym roku na Śląsk przybyły wojska cesarskie pod dowództwem Jana Ulryka Schaffgotscha, męża siostry Jana Chrystiana, Barbary Agnieszki. Dowodzone przez niego oddziały rozbiły pod Oławą jazdę saską i zajęły Strzelin, jednakże wkrótce musiały się wycofać. Mimo to wojska cesarskie zaczęły uzyskiwać przewagę i już na jesieni 1633 Śląsk był wolny od wojsk antyhabsburskich. Tymczasem Jan Chrystian został oskarżony o wpuszczenie do Brzegu saskiego garnizonu i musiał wraz z rodziną i dworem uchodzić ze stolicy swojego księstwa. Najpierw udał się do Wołowa, stamtąd przeniósł się do Wąsosza, skąd, czując zagrożenie ze strony oddziałów Schaffgotscha, wraz z bratem, Jerzym Rudolfem, 12 października 1633 przedostał się do Polski, zatrzymując się w Lesznie.
W Polsce.
20 października 1633 przybył do Torunia, gdzie wynajął dom, uzyskując uprzednio zgodę króla Polski Władysława IV Wazy na osiedlenie się w Polsce. W tym czasie elektor Brandenburgii Jerzy Wilhelm w ramach niewypłaconego dotąd posagu po zmarłej w 1625 żonie brzeskiego Piasta, Dorocie Sybilli, przekazał mu w zastaw dobra ostródzkie w Prusach Książęcych, na co również otrzymał pozwolenie polskiego władcy, suwerena tych ziem.
W 1634 Jan Chrystian przybył na Śląsk, aby objąć przewodnictwo związku protestanckich księstw i miast. Wówczas, zapewne z jego inicjatywy, powstał nigdy niezrealizowany zamysł oddania się stanów śląskich pod zwierzchnictwo i opiekę króla Polski Władysława IV, który niejednokrotnie zwracał się do cesarza w obronie mieszkańców Śląska.
Jan Chrystian już nigdy nie powrócił do księstwa brzeskiego, aby nim rządzić. W 1635 cesarz Ferdynand II powierzył je najstarszemu synowi brzeskiego Piasta, Jerzemu III, który pełnił funkcję administratora dzielnicy. W styczniu 1635 Jan Chrystian wrócił do Torunia. 4 października 1636 po uzyskaniu zgody elektora Brandenburgii Jerzego Wilhelma na bezpośrednią administrację dobrami ostródzkimi przybył wraz z rodziną do Ostródy, gdzie pozostał aż do śmierci.
Śmierć.
Jan Chrystian zmarł na zapalenie płuc, pół roku po swojej drugiej żonie, Annie Jadwidze von Sitzsch. Cztery miesiące później, 19 kwietnia 1640, ciało księcia odwieziono do Brzegu, dokąd dotarło 1 maja. Jednakże pogrzeb Piasta odbył się dopiero w niecały rok po śmierci, 12 grudnia 1640. Jego ciało zostało złożone w kościele zamkowym pw. św. Jadwigi w Brzegu obok pierwszej żony, Doroty Sybilli.
Małżeństwa.
12 grudnia 1610 w Berlinie Jan Chrystian poślubił Dorotę Sybillę, córkę nieżyjącego elektora Brandenburgii Jana Jerzego z dynastii Hohenzollernów. Jako posag małżonka brzeskiego Piasta wniosła 30 000 talarów. 30 grudnia młodzi małżonkowie przybyli do Legnicy, gdzie mieszkali przez rok, skąd 6 grudnia 1611 przenieśli się do Brzegu. Dorota Sybilla zmarła tamże 9 marca 1624, po ponad czternastu latach małżeństwa, w czasie którego wydała na świat trzynaścioro dzieci. Jej ciało 14 maja 1625 zostało złożone w kościele zamkowym pw. św. Jadwigi w Brzegu.
W następnym roku Jan Chrystian ożenił się powtórnie. 13 września 1626 w Brzegu poślubił młodszą o dwadzieścia lat piętnastoletnią Annę Jadwigę von Sitsch, córkę marszałka dworu biskupiego Fryderyka von Sitscha. Panna młoda wywodziła się z tego samego rodu co Jan VI von Sitsch, pełniący w latach 1601–1608 godność biskupa wrocławskiego i funkcję cesarskiego namiestnika Śląska. Nie pochodziła ona jednak ze stanu książęcego, dlatego związek miał charakter morganatyczny. Układ sukcesyjny z 24 czerwca 1626 wyłączył potomstwo z tego związku z dziedziczenia w księstwie legnicko-brzeskim. Półtora roku później, 7 grudnia 1627, cesarz Ferdynand II wydał dyplom, w którym podniósł Annę Jadwigę do godności baronowej, zaś po dwóch miesiącach, 18 lutego 1628, podobny akt cesarz wystawił w Ratyzbonie dla najstarszego syna Jana Chrystiana i Anny Jadwigi, Augusta. Anna Jadwiga zmarła na pół roku przed Janem Chrystianem 16 lipca 1639 w Ostródzie, gdzie 5 października została pochowana.
Potomstwo.
Ze swoich dwóch związków Jan Chrystian doczekał się aż dwudziestu potomków.
Z małżeństwa z pierwszą żoną na świat przyszło ośmiu synów i pięć córek, jednak tylko pięcioro dzieci dożyło pełnoletniości:
Pozostałe dzieci Jana Chrystiana i Doroty Sybilli:
Z drugiego morganatycznego małżeństwa przyszło na świat czterech synów i trzy córki:
Genealogia.
gengen

</doc>
<doc id="744925" url="https://pl.wikipedia.org/wiki?curid=744925" title="Porostnica wielokształtna">
Porostnica wielokształtna

Porostnica wielokształtna ("Marchantia polymorpha") – gatunek wątrobowca z rodziny porostnicowatych.
Budowa: gametofit plechokształtny. Wykształciła tkankę spichrzową, asymilacyjną i przewietrzającą. Aparaty szparkowe zbudowane są z 16 komórek. Jest dwupienna. 
Gametofit męski osadzony jest na trzonku i ma postać ośmiopłatowej tarczki. Od góry znajdują się anteridia – plemnie.
Gametofit żeński – na trzonku, kształt parasola z palcowatymi wypustkami, na dolnej powierzchni posiada archegonia – rodnie.
Woda jest potrzebna do zapłodnienia. Z zygoty powstaje sporofit – sporogon, ma postać zarodni na krótkim trzonku. Po mejozie w zarodni powstają zarodniki. W zarodni jest warstwa komórek – sprężyce – które wykonują ruchy higroskopowe. Zarodniki kiełkują w gametofity.

</doc>
<doc id="744933" url="https://pl.wikipedia.org/wiki?curid=744933" title="Podział administracyjny Hiszpanii">
Podział administracyjny Hiszpanii

Hiszpania dzieli się na 50 prowincji ("provincias"), w skład których wchodzi z kolei ponad 8000 podstawowych jednostek administracyjnych – gmin ("municipios").
Prowincje mają prawo tworzyć dobrowolne związki w postaci wspólnot autonomicznych. Z prawa tego skorzystały wszystkie prowincje, przy czym niektóre z nich tworzą samodzielne wspólnoty. Obecnie liczba wspólnot autonomicznych wynosi 17.
W ramach prowincji wyspiarskich istnieje dodatkowy podział na poszczególne wyspy. Pozostałe prowincje mogą, ale nie muszą, dzielić się na jednostki niższego rzędu (pośredniego między gminą a prowincją). Określa się je mianem comarek lub mancomunidades de municipios. Sporadycznie obszar comarki może obejmować gminy wchodzące w skład różnych prowincji.
Posiadłości hiszpańskie w Afryce – Ceuta i Melilla – istnieją poza podziałem na prowincje. Są one administrowane bezpośrednio z Madrytu, przy czym ich samorząd posiada więcej kompetencji niż zwykła gmina. Status ten określa się mianem miast autonomicznych ("ciudades autónomas").
Obecna pięćdziesięcioprowincjowa struktura jest oparta (z niewielkimi zmianami) na stworzonej w 1833 roku przez Javiera de Burgos. Wspólnotami zaliczanymi do prowincji autonomicznych ze względów historycznych mimo ich pojedynczego składu są: Asturia, Kantabria, La Rioja, Baleary, Madryt, Murcja i Nawarra.

</doc>
<doc id="744934" url="https://pl.wikipedia.org/wiki?curid=744934" title="Wspólnota autonomiczna">
Wspólnota autonomiczna



</doc>
<doc id="744936" url="https://pl.wikipedia.org/wiki?curid=744936" title="Ptolemeusz (imię)">
Ptolemeusz (imię)

Ptolemeusz, Ptolomeusz – imię męskie pochodzenia greckiego (), później zlatynizowane. Pierwotnie pochodzi od („wojna”), a przymiotnik oznaczał „wojowniczy”.
Ptolemeusz, Ptolomeusz imieniny obchodzi 20 grudnia, jako wspomnienie św. Ptolomeusza, męczennika aleksandryjskiego.
Odnotowano pięciu świętych katolickich o tym imieniu.

</doc>
<doc id="744937" url="https://pl.wikipedia.org/wiki?curid=744937" title="Ptolomeusz">
Ptolomeusz



</doc>
<doc id="744939" url="https://pl.wikipedia.org/wiki?curid=744939" title="Soninke">
Soninke

Soninke (także: Sarakole, Seraculeh albo Serahuli) – lud w Afryce Zachodniej. Ich struktura społeczna i organizacja są typowe jak u plemion Mande. Byli założycielami średniowiecznego Imperium Ghany (750–1240).
Po kontakcie z muzułmańskimi kupcami z państwa Almorawidów przybyłymi z północy około roku 1066, szlachcice Soninke, sąsiedzi Takrur przyjęli islam, będąc jedną z najwcześniejszych subsaharyjskich grup etnicznych, które zastosowały się do nauki Mahometa. Imperium Ghany rozproszyło się w rezultacie diaspory i do dziś można znaleźć Soninke w Mali, Senegalu, Mauretanii, Gambii, Wybrzeżu Kości Słoniowej, Nigerii i Gwinei Bissau, od nich pochodzą sławni kupcy znani jako Wangara.
Dzisiaj liczba Soninke wraz z podgrupą Bozo wynosi ok. 3,3 miliona. Mówią językiem soninke z grupy mande.

</doc>
<doc id="744940" url="https://pl.wikipedia.org/wiki?curid=744940" title="Gremmeniella abietina">
Gremmeniella abietina

Gremmeniella abietina (Lagerb.) M. Morelet – gatunek grzybów. Jest jednym z głównych, obok "Cenangium ferruginosum" i "Sphaeropsis sapinea", grzybów powodujących zamieranie pędów sosny – chorobę drzew iglastych, głównie sosen. Powoduje uszkodzenia pączków, pędów jak również obumieranie siewek i całych drzew. Obecnie ma coraz większe znaczenie gospodarcze dla lasów Europy.
Systematyka.
"Godroniaceae, Helotiales, Leotiomycetidae, Leotiomycetes, Pezizomycotina, Ascomycota, Fungi".
Drzewa atakowane.
W Polsce dopiero w ostatnich dwóch dziesięcioleciach grzyb osiągnął duże znaczenie gospodarcze. W Europie został stwierdzony w latach 80. XX wieku, na sośnie czarnej ("Pinus nigra" v. "austriaca"). 
"Gremmeniella abietina" atakuje: sosnę pospolitą, sosnę czarną, sosnę limbę, sosnę wydmową, sosnę giętką, sosnę wejmutkę, sosnę hakowatą, sosnę himalajską, sosnę smołową (w USA sosnę Banksa i sosnę czerwoną), drzewostany świerkowe (głównie w Niemczech i w Szwecji): świerka pospolitego, świerka Engelmanna, świerka sitkajskiego, świerka białego, świerka czarnego, w Japonii jodłę sachalińską. Stwierdzono również sporadyczne przypadki zamierania pędów u modrzewia syberyjskiego, choiny kanadyjskiej i jodły pospolitej.
Występowanie i odmiany choroby.
W Europie są dwa wyraźne obszary występowania choroby z dominacją grzyba "Gremmeniella abietina" jako czynnika sprawczego: areał północny, przylegający do basenu Morza Północnego i Morza Bałtyckiego, i areał środkowoeuropejski z położeniami wyżynnymi i górskimi. Z północy nastąpiła jej inwazja na dużą skalę na północną Polskę. Z południa nasilenie jest znacznie mniejsze. 
Znane są trzy rasy patogenu: europejska, amerykańska i azjatycka. Rasa europejska jest najbardziej patogeniczna, atakuje raczej górne partie sosny, ma większy zakres gospodarzy i atakuje drzewa w szerszym zakresie warunków środowiskowych. Rasa amerykańska atakuje głównie dolną część korony sosen – do wysokości 2 m, prowadząc przy tym do powstawania raków drzewnych na pniu, u podstawy zniszczonych gałęzi.
Rozwój.
Infekcje następują głównie u nasady pączków szczytowych oraz u nasady krótkopędów. "Gremmeniella abietina" infekuje pędy w okresie ich rozwoju, rzadziej infekowane są pędy starsze. Zakażenie drzew odbywa się za pomocą konidiów, a także zarodników workowych, po wytworzeniu się nowych pędów, najdalej do lipca. Następuje ono przez nieuszkodzone miejsca na pączku (zwłaszcza u jego nasady) oraz pędy krótkie i inne miejsca na pędzie długim. Możliwe jest także zarażenie przez rany. Grzyb rozwija się najpierw saprofitycznie w martwych obwodowych komórkach kory. Opanowanie żywych komórek pączków i długopędów rozpoczyna się dopiero jesienią, po zakończeniu okresu wegetacyjnego. Pierwsze objawy choroby, w postaci świeżych wycieków żywicy z niektórych pączków i obumierania tkanek wewnątrz nich (szczególnie u ich nasady), występują pod koniec roku. 
Zakażone w okresie wiosennym tegoroczne pędy nie wytwarzają następnej wiosny nowych pędów albo też pędy te są krótsze niż zwykle. Przyczyną tego jest przeżywiczenie pączków szczytowych w jesieni lub na początku zimy. Pączki szczytowe słabną i wcześniej czy później zamierają. Znajdujące się w górnej części porażonych pędów igły brunatnieją (zaczynając od dołu) i przedwcześnie opadają. Na styku żywej części pędu z częścią martwą widoczny jest wyraźny, raptowny spadek grubości pędu zamarłego. W tej fazie porażenia można w górnej części korony i na gałęziach bocznych obserwować liczne martwe pędy, a w przypadku silniejszych ataków choroby drzewa mogą całkowicie obumrzeć. W rok później z pączków przybyszowych, powstałych u nasady zamarłych pędów, wytwarzają się często gęste skupienia jasnozielonych pędów, przypominających małe czarcie miotły. W tym samym czasie na zabitych pędach i na martwych, ale jeszcze nie opadłych igłach (zwykle u ich nasady) ukazują się pyknidia. Brunatno czarne miseczki w mniejszym lub większym natężeniu pojawiają się rok później. W warunkach dużej wilgotności miseczki szeroko się otwierają i uwidaczniają hymenium o szarosinawej barwie. Z czarnych, owalnych pyknidiów tworzących się głównie na bliznach po opadniętych igłach, ale i między łuskami i na nich, wydobywają się podczas wilgotnej pogody konidia w postaci różowych wstęg zlepionych ze sobą higroskopijnym śluzem. Konidia te są od dwu- do kilkukomórkowe, sierpowato zgięte i na końcach ostre, bezbarwne, o wymiarach 24–50 x 2,5–3 µm. Miseczki bywają większe niż pyknidia, o średnicy 0,5–2 mm, a zarodniki workowe są owalne 3–4-komórkowe, bezbarwne, o wymiarach 4–20 x 3,5–5 µm. 
Oprócz makrokonidiów grzyb wytwarza także (w pyknidiach i w grzybni powietrznej) o wiele mniejsze mikrokonidia, które jednak rzadko kiełkują. Najwięcej zarodników uwalnianych jest z pyknid i miseczek w okresie opadów deszczu, przy 90–100% wilgotności względnej powietrza i stosunkowo niskiej temperaturze (15–17 °C). Rozprzestrzeniane są one od kwietnia do października (z kulmi­nacją w czerwcu i lipcu), głównie przez wiatr, krople deszczu, a także prawdopodobnie przez owady. Charakterystyczne dla choroby są także wytwarzające się na porażonych pędach głównych i bocznych podłużne raki drzewne wywołane zmianami miękiszu korowego, początkowo mniej lub więcej otwarte, później (na przeżywających pędach) stopniowo zalewane przez tkankę kallusową.
Skutki choroby.
W wyniku porażenia, siewki i sadzonki mogą zamierać już w pierwszym roku po infekcji. Zamieranie starszych pojedynczych drzew lub całych drzewostanów trwa kilka lat, dość istotny udział mają tu szkodniki wtórne. W przypadku pojawienia się szczególnie zjadliwych ras patogenu, drzewa i drzewostany mogą zamierać bardzo szybko. Gdy po epifitozie choroby nastąpi układ warunków niesprzyjających patogenowi, nawet silnie porażone drzewa mogą wrócić do zdrowia. Jeżeli nie został uszkodzony pęd główny, drzewa mogą nie tracić na jakości, gdyż obumarłe lub zamierające gałęzie będą stanowiły w miarę wzrostu drzewa dolną część oczyszczającej się korony. Zamarcie pędu głównego lub wierzchołka prowadzi na ogół do zniekształcania strzały i krzaczastego rozwoju drzewa.

</doc>
<doc id="744943" url="https://pl.wikipedia.org/wiki?curid=744943" title="Batalion reprezentacyjny WP">
Batalion reprezentacyjny WP



</doc>
<doc id="744944" url="https://pl.wikipedia.org/wiki?curid=744944" title="Opactwo Benedyktynów w Tyńcu">
Opactwo Benedyktynów w Tyńcu

Opactwo benedyktynów w Tyńcu wraz z kościołem św. Piotra i św. Pawła (lat. "Monasterium Tinecensis", niem. "Benediktinerabtei Tinz") – opactwo benedyktynów w Tyńcu w południowo-zachodniej części Krakowa. Opactwo w Tyńcu jest najstarszym z istniejących klasztorów w Polsce.
Historia.
Opactwo, usytuowane na wapiennym Wzgórzu Klasztornym nad Wisłą, ufundował najprawdopodobniej Kazimierz I Odnowiciel w 1044 r. Działo się to po kryzysie młodego państwa, wywołanym pogańskim buntem i czeskim najazdem. Benedyktyni mieli wspierać odbudowę państwa i Kościoła. Pierwszym opatem został Aaron z Cluny. Część badaczy uważa natomiast, że opactwo tynieckie dla benedyktynów obecnych wcześniej w Krakowie ufundował dopiero syn Kazimierza Odnowiciela, Bolesław II Szczodry.
W II połowie XI w. powstał zespół romańskich budowli: trójnawowa bazylika oraz zabudowania klasztorne. W średniowieczu Tyniec znajdował się na terenie przygranicznym, a bliskość stołecznego Krakowa czyniła z opactwa przedmiot sporów jako miejsca o charakterze obronnym. Znajdująca się u stóp wzgórza przeprawa przez Wisłę miała duże znaczenie komunikacyjne, ale także ekonomiczno-skarbowe. W 1. połowie XIII stulecia założenie klasztorne zostało otoczone kamiennym murem. Taki system obrony okazał się jednak niewystarczający, bo w 1259 roku klasztor został zniszczony podczas najazdu tatarskiego. W II połowie XIII wieku na terenie opactwa wzniesiony został książęcy zamek na planie trójkąta z wieżą od strony skarpy wiślanej. W 1306 r. szwagier biskupa Jana Muskaty Gerlach de Culpen obległ, zdobył i spalił sprzyjające Władysławowi Łokietkowi opactwo. Na początku XIV w. we wschodnim skrzydle klasztornym powstał krzyżowo sklepiony kapitularz, a w XV w. otaczające wirydarz gotyckie krużganki. Nowy gotycki kościół zbudowano w XV wieku, a jego konsekracja miała miejsce w 1463 r. za rządów opata Macieja ze Skawiny. W XV wieku benedyktyni tynieccy zaliczali się do najbogatszych konwentów w Polsce – jak napisał Jan Długosz, benedyktyni tynieccy posiadali dobra, składające się „ze stu wsi i pięciu miasteczek”. Gdy w 1457 r. król Kazimierz Jagiellończyk wykupił księstwo oświęcimskie i księstwo zatorskie, Tyniec stracił znaczenie jako strażnica graniczna. Z tego powodu w XVI wieku budynek zamku przeszedł na własność klasztoru i został zaadaptowany na siedzibę opata. W latach 1618–1622 benedyktyni przebudowali gotycki kościół w stylu barokowym i w tej postaci zachował się zasadniczo bez zmian do naszych czasów. Nowy kościół konsekrowano 8 maja 1622. Barokowa przebudowa objęła również klasztor. Opactwo zostało zniszczone przez wojny w połowie XVII wieku, lecz wkrótce zostało odbudowane w stylu barokowym i powiększone (m.in. o bibliotekę). W XVIII wieku wzniesiono u podnóża wzgórza klasztornego mury obronne z basztami, później unowocześnione o bastiony. Kolejne zniszczenie dotknęło zabudowania klasztorne w latach 1771–1772 w związku z zamienieniem ich na punkt oporu konfederatów barskich, których oblegały w nim wojska rosyjskie, bombardując klasztor.
Mocą zawartego ze Stolicą Apostolską konkordatu wschowskiego w 1737 roku królowie Polski mieli prawo mianowania tynieckich opatów komendatoryjnych.
Odbudowy dokonał opat Florian Amand Janowski. W 1816 r. opactwo zostało zlikwidowane przez zaborców austriackich. W 1821 r. kościół został siedzibą biskupstwa tynieckiego z biskupem Grzegorzem Tomaszem Zieglerem na czele. Diecezję tę w 1826 roku przeniesiono do Tarnowa. Ostateczny cios zadał opactwu pożar, który wybuchł od pioruna uderzenia w 1831 r. i po którym odnowiono tylko kościół. Po okresie dziewiętnastowiecznego zaniedbania tyniecki kościół został odzyskany dla diecezji i odnowiony przez kardynała Jana Duklana Puzynę.
Mnisi, dzięki inicjatywie belgijskiego benedyktyna Karola van Oosta, powrócili do Tyńca po 123 latach 30 lipca 1939, a od 1947 r. odbudowywali podniszczony kompleks. W 1968 r. przywrócono opactwo.
8 maja 1991 o. Włodzimierz Zatorski założył przy opactwie Wydawnictwo Benedyktynów „Tyniec”. 14 stycznia 2006 dekret opata Bernarda Sawickiego powołał do życia "Benedicite" – Jednostkę Gospodarczą Opactwa Tynieckiego. Wtedy też rozpoczął się ostatni etap odbudowy. Jednostka zajmuje się m.in. prowadzeniem domu gości, kawiarni i restauracji oraz klasztornego sklepu na dziedzińcu (w przeszłości prowadziła sprzedaż produktów pod marką "Produkty Benedyktyńskie"). Jednostka gospodarcza działa w głównej mierze na terenie odbudowanej w lipcu 2008 roku tzw. "Wielkiej Ruiny", w której goście mogą zatrzymać się na nocleg. Także w 2008 r. powstał Benedyktyński Instytut Kultury "Aby chronić Dobro", z czasem przekształcony w Fundację Chronić Dobro.
19 sierpnia 2002 opactwo w Tyńcu odwiedził papież Jan Paweł II.
Oprócz domu gościnnego, restauracji, kawiarni i sklepu z produktami, na terenie klasztoru mieści się także muzeum opactwa oraz księgarnia Wydawnictwa Benedyktynów Tyniec.
Opactwo należy do benedyktyńskiej Kongregacji Zwiastowania.
Zabytki.
Ujęcie opactwa zostało wykorzystane w filmie "Ogniem i mieczem" (reż. Jerzy Hoffman) jako widok zdobytego Baru.
W pobliżu klasztoru, na brzegu Wisły, znajduje się przystanek tramwaju wodnego kursującego do centrum Krakowa.

</doc>
<doc id="744946" url="https://pl.wikipedia.org/wiki?curid=744946" title="Prawa Jima Crowa">
Prawa Jima Crowa

Prawa Jima Crowa (ang. "Jim Crow laws") – regulacje wprowadzane na stopniu lokalnym (hrabstw – "counties") lub stanowym, głównie w południowych stanach Ameryki po wojnie secesyjnej, jak również w stanach nienależących do Konfederacji. Miały za zadanie ograniczenie praw byłych czarnoskórych niewolników oraz pogłębianie separacji między białą a czarną ludnością w tych stanach. Nazwa pochodzi od tytułu piosenki i tańca „Jump Jim Crow” (pastisz Afroamerykanów wykonywany przez ówczesnego białego showmana Thomasa D. Rice’a).
Podstawą prawną dla prawa Jima Crowa było orzeczenie Sądu Najwyższego (1896), który — uznając, że XIII i XIV poprawki do Konstytucji, znoszące niewolnictwo i umacniające równość między rasami, nie zabroniły ich segregacji — wprowadził zasadę „równi, ale oddzieleni”.
Segregacja rasowa została zniesiona dzięki wysiłkom takich aktywistów na rzecz praw człowieka jak Martin Luther King, Rosa Parks czy Ernst Borinski działających od zakończenia II wojny światowej aż do chwili przyjęcia "Civil Rights Act" (ustawa o prawach obywatelskich) w 1964 i "Voting Rights Act" (ustawa o prawie do głosowania) w 1965, podpisanych przez prezydenta Lyndona B. Johnsona.

</doc>
<doc id="744947" url="https://pl.wikipedia.org/wiki?curid=744947" title="Samorząd Regionu Bustan al-Mardż">
Samorząd Regionu Bustan al-Mardż

Samorząd Regionu Bustan al-Mardż (hebr. מועצה אזורית בוסתאן אל מרג, "Mo'atza Azorit Bustan al-Marj"; arab. بستان المرج; ang. Bustan al-Marj Regional Council) – samorząd regionu położony w Dystrykcie Północnym, w Izraelu.
Położenie.
Samorząd regionu jest położony na zboczach góry Giwat ha-More (515 m n.p.m.), która ku północy i zachodowi opada do Doliny Jezreel w Dolnej Galilei, na północy Izraela.
Samorząd Regionu Bustan al-Mardż jest położony w Poddystrykcie Jezreel, w Dystrykcie Północnym Izraela.
Demografia.
Znajdują się tutaj cztery duże wioski, których mieszkańcy są Arabami i Beduinami. Według danych Centralnego Biura Statystyki w 2010 roku w samorządzie mieszkało 6904 osób. Jest to populacja typowo wiejska. Pod względem wyznaniowym wszyscy są muzułmanami. Według danych z 2009 roku, przyrost naturalny w porównaniu do poprzedniego roku wyniósł 1,4%. W roku tym urodziło się 147 dzieci, a zmarło 18 osób. Całkowity przyrost naturalny wyniósł 129 osób.
Polityka.
Władze administracyjne Samorządu Regionu znajdują się w wiosce Na’in. Rada liczy dziewięciu członków. Przewodniczącym Rady jest Achmad Zuabi
Osiedla.
Znajdują się tutaj cztery duże arabskie wioski:
Edukacja.
W wiosce Ad-Dahi znajduje się specjalna szkoła podstawowa, a w pozostałych trzech wioskach są szkoły podstawowe. W 2009 roku liczba klas wynosiła 43. Liczba wszystkich uczniów wynosiła 1224.
Gospodarka.
Gospodarka wiosek opiera się na rolnictwie. Wielu mieszkańców pracuje poza wioskami. Według danych z 2009 roku przeciętne miesięczne wynagrodzenie pracowników w samorządzie regionu Bustan al-Mardż wynosiło 4798 szekli (średnia krajowa: 7070 ILS).
Transport.
W 2009 roku w regionie znajdowało się 1659 zarejestrowanych pojazdów mechanicznych, w tym 1231 samochodów. W ciągu tego roku doszło do trzech wypadków drogowych.

</doc>
<doc id="744948" url="https://pl.wikipedia.org/wiki?curid=744948" title="Bardejov">
Bardejov



</doc>
<doc id="744951" url="https://pl.wikipedia.org/wiki?curid=744951" title="Jungermaniowe">
Jungermaniowe

Jungermaniowe ("Jungermanniopsida") – klasa wątrobowców obejmująca zarówno rośliny plechowate, jak i ulistnione. Gametofit tych drugich jest zróżnicowany na łodyżkę i trzy rzędy listków. Sporofity z wyraźnie wykształconą setą wyrastają pojedynczo ponad gametofit. Jungermaniowe to rośliny w większości tropikalne, rosną na siedliskach wilgotnych, ale również w górach. Do przedstawicieli występujących w Polsce należy rosnąca najczęściej w lasach przyziemka "Calypogeia". 
Systematyka.
Klasa jungermaniowych dzieli się na trzy podklasy i 8 rzędów.
Klasa "Jungermanniopsida" – jungermaniowe

</doc>
<doc id="744954" url="https://pl.wikipedia.org/wiki?curid=744954" title="Bafour">
Bafour

Bafour byli pierwotnymi mieszkańcami Mauretanii, przodkami Imraguen i Soninke w zachodniej Afryce, byli ludem stosunkowo stacjonarnym, zajmowali się głównie rolnictwem i hodowlą. Mieszkali w Mauretanii, która była znacznie bardziej urodzajna niż dzisiaj. Z czasem migrowali na południe w poszukiwaniu bardziej urodzajnych obszarów.

</doc>
<doc id="744955" url="https://pl.wikipedia.org/wiki?curid=744955" title="John Compton">
John Compton

John Compton (ur. 26 kwietnia 1925, zm. 7 września 2007) – polityk, trzykrotny premier Saint Lucia. 
Życiorys.
W przeszłości dwukrotnie sprawował już ten urząd, w latach 1964-1979 oraz 1982-1996. W lutym 1979 Compton doprowadził kraj do uzyskania niepodległości od Wielkiej Brytanii. W latach 1964-1996 był liderem konserwatywnej Zjednoczonej Partii Robotników (UWP, "United Workers Party"). W 2005 ponownie został wybrany jej przewodniczącym. W wyborach parlamentarnych 11 grudnia 2006 jego partia odniosła niespodziewany sukces. W następstwie tego, Compton objął 15 grudnia 2006 po raz trzeci stanowisko szefa rządu.
1 maja 2007 Compton został hospitalizowany w Nowym Jorku, po przejściu udaru mózgu. Powrócił do Saint Lucia 19 maja 2007. Objął ponownie obowiązki szefa rządu na początku czerwca. Dokonał wówczas istotnych zmian w swoim gabinecie, mianując ministrem finansów z bardzo szerokimi kompetencjami Stephensona Kinga. 26 sierpnia 2007 Compton został przewieziony do Tapion Hospitla w Castries z powodu problemów z oddychaniem. Podczas pobytu w szpitalu do opinii publicznej docierały informacje o jego powtórnym udarze mózgu. 
1 września 2007 Compton został przetransportowany do szpitala na Martynice. Na miejscu jego stan zdrowia znacznie się pogorszył, tak że konieczne było podłączenie pacjenta do respiratora. 4 września lekarze orzekli, że jego stan nie rokuje nadziei na poprawę. 5 września Compton został z powrotem przewieziony do szpitala na Saint Lucia, gdzie zmarł 7 września. Obowiązki szefa rządu przejął Stephenson King, który 8 września 2007 ogłosił w kraju dwutygodniową żałobę.

</doc>
<doc id="744956" url="https://pl.wikipedia.org/wiki?curid=744956" title="Chuligan">
Chuligan

Chuligan – młody człowiek, na ogół kilkunastolatek lub dwudziestoparolatek, który w sposób szczególnie agresywny i ostentacyjny łamie zasady współżycia społecznego, dokonując drobnych kradzieży i rozbojów, zaczepiając osoby postronne, niszcząc mienie i wdając się w bójki z innymi osobami. Chuligani („chuliganeria”) zazwyczaj działają w kilkuosobowych grupach, dających im przewagę fizyczną nad pojedynczymi przechodniami, a także poczucie siły i bezkarności.
Nazwa ta pochodzi od nazwiska drobnych złodziejaszków z irlandzkiej rodziny "Hooligan" (lub "Hoolihan"), mieszkających na przełomie XIX i XX wieku w londyńskiej dzielnicy Southwark, z irlandzkiego "Ó hUallacháin" (“potomek Uallachána”), od "uallach" („dumny, arogancki”).
Zdefiniowane w polskim Kodeksie karnym występki noszą miano „chuligańskich”, jeśli spełniają kryterium opisane w § 21 tego artykułu:
Zaliczenie występku do kategorii „chuligańskich” powoduje na ogół obligatoryjne zaostrzenie orzekanej kary lub uniemożliwia zastosowanie jej złagodzenia albo zawieszenia (art. 57a, art. 58, art. 59, art. 69).
Tak przed II wojną światową, jak i po jej zakończeniu określenie to chętnie stosowane bywało przez wszelkiego rodzaju propagandystów w celu zdeprecjonowania grup przeciwników politycznych bądź napiętnowania określonych grup społecznych. Miano chuligana nadawane było niekiedy także przez polityków – tak w pierwszej, jak i w drugiej połowie XX wieku, a nawet czasem i w XXI – politykom, których poglądy i działania budziły szczególny sprzeciw osób, które ich w ten sposób określały.
Od lat 80. XX wieku, podobnie jak w innych krajach, także znaczenie polskiego określenia "chuligan" nieco zmieniło się, choć nie zmieniła się pod tym względem definicja kodeksowa. Coraz częściej było używane w stosunku do osób, które podczas zawodów sportowych, w szczególności w czasie meczów piłkarskich, wykazują skłonność do agresji, lub wręcz ją w sposób fizyczny bądź werbalny stosują w stosunku do fanów drużyny przeciwnej. Czasami atakowani przez chuliganów bywają także zawodnicy drużyny przeciwnej, jednak z reguły chuligani pozostają przy obraźliwych tekstach i przyśpiewkach na jej temat. 

</doc>
<doc id="744966" url="https://pl.wikipedia.org/wiki?curid=744966" title="Imraguen">
Imraguen

Imraguen – grupa etniczna żyjąca w Mauretanii, większość z nich mieszka w wioskach rybackich w Parku Narodowym Banc d'Arguin na atlantyckim wybrzeżu Mauretanii. Nazwa "Imraguen" pochodzi z berberyjskiego słowa znaczącego „rybacy”.

</doc>
<doc id="744975" url="https://pl.wikipedia.org/wiki?curid=744975" title="Kodeks Aubin">
Kodeks Aubin

 
Kodeks Aubin, czasem zwany rękopisem Aubin lub Kodeksem Fonds Mexicanus 20 – aztecki lub mistecki dokument zawierający informacje na temat historii plemienia azteckiego. 
Opis.
Kodeks Aubin jest zbiorem historycznych tekstów napisanych w języku Nahuatl i hiszpańskim, wzbogacony ilustracjami dotyczącymi Indian Mexica z okresu przed ich wędrówką do Tenochtitlánu, migracji od Aztlan w roku 1168 poprzez Hiszpański podbój aż do okresu wczesnego hiszpańskiego kolonializmu w 1607 roku. Między innymi zawiera relację z masakry w świątyni w Tenochtitlán w 1520.
Kodeks wykonany jest ze skóry złożonej w cztery sekcje, pomalowany z jednej strony. Posiada 81 stron o wielkości 51 cm na 91 cm. Prawdopodobnie pierwsze zapiski powstały w 1576 na zlecenie lub pod nadzorem franciszkanina Diego Durána. Tworzony był przez szereg lat przez różnych autorów. 
Swoją nazwę zawdzięcza właścicielowi Josephowi Mariusowi Alexisowi Aubin, który w roku 1840 wywiózł go z Meksyku. Kodeks Aubin znany jest również jako "Pintura No. 20 de la Colección Goupil Aubin" lub "Manuskrypt 1576" ("Rękopis 1576").
Publikacje.
Oryginał Kodeksu Aubin znajduje się w Bibliotece Narodowej w Paryżu. Na jego podstawie wykonano wierną kopię Princeton z nieznacznie zmienionym rozkładem stron.
Pierwszą edycję dokonano w 1849-1851 przez Joseph Marius Alexis Aubin. Reprodukcję i wznowioną edycję opublikował w 1963 Charles E. Dibble w Madrycie.
W 1827 roku wydano publikacje autorstwa Włocha Rémi Siméon, która podzielona została na 79 części na 158 stronach. Wydanie to nazwano Chialiva i zostano sprzedane w 1936 w domu aukcyjnym ""Sotheby and Co" 
Nowym właścicielem został Robert Garrett lub firma londyńska Bernard Quaritch. Na banderoli sprzedaży znajduje się jednakże inskrypcja "R. G. Nov. 1936" oraz jego znak firmowy. Garrett złożył rękopis w Instytucie Nauk Postępowych w Princeton w roku 1942 i oznaczył manuskrypt jako Lista zbioru Garrett nr 3" W 1949 darował kodeks wraz z innymi rękopisami Bibliotece Uniwersyteckiej w Princeton. 
W 1893 w Paryżu wydano pracę opartą na oryginale autorem którego był E. Leroux. 
W 1902 wydano pracę o Kodeksie Aubin autorstwa Eduarda Seler, recenzji Fredericka Starr'a

</doc>
<doc id="744977" url="https://pl.wikipedia.org/wiki?curid=744977" title="Zofia Jamry">
Zofia Jamry

Zofia Jamry - Zofia Jamry Kosek z domu Szmurło, (ur. 27 lutego 1918 w Morszansku, zm. 29 grudnia 2006 w Warszawie) – polska aktorka filmowa i teatralna.
Życiorys.
Była córką Mieczysława Szmurło i Jadwigi Trzebińskiej, późniejszej żony prezydenta Łucka - Stanisława Czarkowskiego, siostra przyrodnia Jadwigi i Marii. Po zdaniu matury przeprowadziła się do Warszawy, gdzie w grudniu 1936 r. rozpoczęła karierę aktorską od występów w Teatrze Polskim, a rok później wstąpiła do Instytutu Reduty, gdzie uczyła się i występowała do 1939 r. W tym okresie wyszła za mąż za skrzypka Franciszka Jamrego.
Podczas niemieckiej okupacji początkowo pracowała jako kelnerka w kawiarni, ale w 1940 r. aktorka trafiła do zespołu Trio Miry, założonego przez kompozytorkę Mirę Wereszczyńską, które występowało w warszawskich restauracjach. Następnie w latach 1942-1944 grała w koncesjonowanych przez okupanta teatrach Bohema, Złoty Ul oraz Wodewil. W marcu 1945 r. Komisja Weryfikacyjna ZASP zabroniła jej występowania w Warszawie i Łodzi do 31 sierpnia 1946 r., ale Jamry odwołała się od tej decyzji i już 9 kwietnia komisja pozwoliła jej wracać na scenę "sporadycznie".
Pracowała na planie pierwszego powojennego filmu "Zakazane piosenki", w którym wcieliła się w folksdojczkę. W latach 1950. w Łodzi przez sześć lat występowała w Teatrze Muzycznym w operetkach.
Pod koniec życia Jamry wycofała się z aktorstwa — powodem był pogarszający się stan zdrowia. Zmarła 29 grudnia 2006 r., została pochowana na cmentarzu Bródnowskim (kwatera 56D-III-32).

</doc>
<doc id="744978" url="https://pl.wikipedia.org/wiki?curid=744978" title="Kodeks Fonds Mexicanus 20">
Kodeks Fonds Mexicanus 20



</doc>
<doc id="744981" url="https://pl.wikipedia.org/wiki?curid=744981" title="Solaris Vacanza 13">
Solaris Vacanza 13



</doc>
<doc id="744987" url="https://pl.wikipedia.org/wiki?curid=744987" title="Lemat Poincarégo">
Lemat Poincarégo

Lemat Poincarégo – jedno z najważniejszych twierdzeń teorii form różniczkowych, zwyczajowo zwane lematem. Twierdzenie zostało sformułowane przez Henri Poincarégo.
Twierdzenie.
Niech formula_1 oznacza formula_2-tą przestrzeń kohomologii de Rhama zbioru formula_3 Jeśli formula_4 jest obszarem ściągalnym do punktu, to formula_5 dla każdego formula_6
Inne sformułowanie.
Każda zamknięta forma różniczkowa na zbiorze otwartym i gwiaździstym jest dokładna.

</doc>
<doc id="744989" url="https://pl.wikipedia.org/wiki?curid=744989" title="Werble wolności">
Werble wolności

„Werble wolności” – zeszyty literackie konspiracyjnie drukowane podczas okupacji niemieckiej w 1942 w Warszawie nakładem Biura Informacji i Propagandy Armii Krajowej. Były wydawane od początków 1942 do wiosny 1944, każdorazowo w liczbie ok. 3 tysięcy. Pojawiło się najprawdopodobniej pięć zeszytów.
W piśmie drukowano najnowsze wiersze z kraju i zagranicy (część autorów była anonimowa). Niektórzy poeci, których wiersze zamieszczono w piśmie to: Kazimierz Wierzyński, Antoni Słonimski, Konstanty Ildefons Gałczyński, Władysław Broniewski, Stanisław Ryszard Dobrowolski, Jan Brzechwa, Jerzy Jurandot, Ryszard Kiersnowski.

</doc>
<doc id="744993" url="https://pl.wikipedia.org/wiki?curid=744993" title="Moment of clarity">
Moment of clarity



</doc>
<doc id="744994" url="https://pl.wikipedia.org/wiki?curid=744994" title="Šaľa">
Šaľa

Šaľa (wym słow.: [ˈʃaʎa], węg. "Vágsellye") − miasto powiatowe na południu Słowacji, w kraju nitrzańskim. Populacja: około 23,5 tysiąca (2011). Pierwsza pisemna wzmianka o miejscowości pochodzi z 1002 roku.
Miasta partnerskie.
źródło:

</doc>
<doc id="744997" url="https://pl.wikipedia.org/wiki?curid=744997" title="Szczyt Lenina">
Szczyt Lenina

Szczyt Lenina, także Szczyt Awicenny (7134 m n.p.m.; ros. пик Ленина, "pik Lenina"; kirg. Ленин чокусу, "Lenin czokusu"; tadż. қуллаи Абӯалӣ ибни Сино, "kullai Abuali ibni Sino"; do 1928 roku Szczyt Kaufmana) – szczyt w Górach Zaałajskich w Pamirze, w Azji, na granicy Tadżykistanu i Kirgistanu, drugi co do wysokości (po Szczycie Ismaila Samaniego) w górach Pamiru. Do czasu rozpadu Związku Radzieckiego był drugim co do wysokości szczytem radzieckiego Pamiru i trzecim w ogóle szczytem ZSRR.
Szczyt odkrył i opisał jako pierwszy w 1871 r. młody rosyjski geograf Aleksiej Fedczenko. W czasie swej trzeciej wyprawy badawczej do Azji Środkowej osiągnął on przełęcz Tengizbaj w Górach Ałajskich, skąd po drugiej stronie szerokiej Kotliny Ałajskiej ujrzał „"szczyt, który" (…) "dominował nad innymi" (…). "Kształt tego szczytu był bardzo charakterystyczny: piramida o podstawie niewspółmiernej w stosunku do wysokości, piramida nieregularna, jako że północny bok ma stromy, a południowy połogi" (…). "Później z dołu, z Ałaju, widziałem ten szczyt i stąd okazał się on najwyższy"”. Fedczenko nazwał go Szczytem Kaufmana.
W 1888 r. prawdopodobnie po raz pierwszy górę ujrzał Polak, Bronisław Grąbczewski, wówczas porucznik armii Imperium Rosyjskiego. W czasie swej drugiej ekspedycji w góry Azji Środkowej, zorganizowanej przez Rosyjskie Towarzystwo Geograficzne, opisał on „majestatyczny szczyt Kaufmana” widziany z Doliny Ałajskiej.
Pierwsze wejście na szczyt miało miejsce w 1928 r. Dokonali tego dwaj Niemcy - Karl Wien, Eugene Allwein i Austriak, wybitny kartograf Erwin Schneider w ramach wyprawy niemieckiej. Pierwszego wejścia radzieckiego dokonali 8 września 1934 r. Witalij Abałakow, N. Czernucha i I. Łukin (wiodło ono granią wschodnią).
Latem 1967 roku, dla uczczenia 50. rocznicy rewolucji październikowej, Federacja Alpinizmu ZSRR zorganizowała międzynarodową alpiniadę w Pamirze, której celem było wejście na ówczesny Pik Lenina. Podczas jej trwania szczyt zdobyło 321 alpinistów, w tym (14 sierpnia) grupa wspinaczy polskich: Stanisław Biel, Eugeniusz Chrobak, Piotr Młotecki, Andrzej Sobolewski, Zbigniew Staszyszyn, Ryszard Szafirski i Adam Zyzak.
W 1974 r. wszystkie członkinie radzieckiej wyprawy kobiecej (osiem osób) zmarły w obozie na wysokości 7000 m n.p.m. z powodu nagłego pogorszenia pogody (niż atmosferyczny). O tym wydarzeniu opowiada film fabularny "".
13 lipca 1990 r. 43 wspinaczy zginęło w lawinie spowodowanej trzęsieniem ziemi, która zeszła na obóz na tzw. Patelni na wysokości 5300 m n.p.m.
Zdobycie szczytu jest wymagane dla uzyskania, rosyjskiego (wcześniej radzieckiego) wyróżnienia alpinistycznego – Śnieżna Pantera.
W czerwcu 2006 r. rząd Tadżykistanu zmienił dotychczasową tadżycką nazwę szczytu қуллаи Ленин ("kullai Lenin") na nazwę қуллаи Абӯалӣ ибни Сино ("kullai Abuali ibni Sino") nadaną na cześć perskiego naukowca Awicenny. Nazwy rosyjska i kirgiska, tego leżącego na tadżycko-kirgiskiej granicy szczytu, obowiązujące w Kirgistanie nie zostały jednak zmienione.

</doc>
<doc id="744999" url="https://pl.wikipedia.org/wiki?curid=744999" title="Oddychanie komórek">
Oddychanie komórek

Oddychanie komórek (ang. cell breathing) — zjawisko zmniejszania się zasięgu radiowego wewnątrz komórki w systemach telefonii komórkowej opartych na metodzie dostępu do kanału WCDMA (UMTS, CDMA2000) wraz ze wzrostem natężenia ruchu telekomunikacyjnego przenoszonego przez daną komórkę. Wraz ze wzrostem ruchu wewnątrz komórki zmniejsza się stosunek sygnału do interferencji C/I a co za tym idzie efektywny promień komórki.
Zjawisko oddychania komórek znacznie komplikuje proces planowania sieci UMTS, niemożliwe staje się planowanie zasięgów komórek w oderwaniu od planowania pojemności sieci.

</doc>
<doc id="745003" url="https://pl.wikipedia.org/wiki?curid=745003" title="Tengiz Sulakwelidze">
Tengiz Sulakwelidze

Tengiz Sulakwelidze (gruz. თენგიზ სულაქველიძე, ros. Тенгиз Григорьевич Сулаквелидзе, "Tiengiz Grigorjewicz Sułakwielidze"; ur. 23 lipca 1956) – gruziński piłkarz, grający na pozycji obrońcy, reprezentant Związku Radzieckiego, Wicemistrz Europy w 1988, brązowy medalista Igrzysk Olimpijskich w 1980, trener piłkarski.
Przez nieomal całą karierę zawodniczą związany był z drużynami z rodzinnej Gruzji. Jego pierwszym klubem było Torpedo Kutaisi, z którym grał w radzieckiej pierwszej lidze - bezpośrednim zapleczu ekstraklasy. Do najwyższej klasy rozgrywkowej trafił w 1978 jako zawodnik najbardziej znanego zespołu z Gruzji - Dinama Tbilisi. Już w pierwszym sezonie występów w drużynie ze stolicy Gruzińskiej SRR świętował zdobycie Mistrzostwa ZSRR. Rok później sięgnął po Puchar ZSRR, zaś w 1981 zdobył Puchar Zdobywców Pucharów.
Przez kilka lat cieszył się zaufaniem kolejnych selekcjonerów radzieckiej reprezentacji. W "Sbornej" debiutował 26 marca 1980. W tym samym roku zdobył brązowy medal na Igrzyskach w Moskwie, a dwa lata później wystąpił na Mistrzostwach Świata w Hiszpanii. Kolejnym i zarazem ostatnim międzynarodowym turniejem w jego karierze były Mistrzostwa Europy w 1988, gdzie radziecka drużyna zajęła drugie miejsce. 15 lipca 1988 w rozgrywanym na tym turnieju meczu z Irlandią po raz ostatni reprezentował barwy Związku Radzieckiego. Ogółem zagrał 49 razy w "Sbornej", strzelając 2 bramki.
Karierę kończył w 1989 jako zawodnik szwedzkiej drużyny IFK Holmsund, a w 1991 powrócił do Gruzji, gdzie do dziś pracuje jako trener.

</doc>
<doc id="745004" url="https://pl.wikipedia.org/wiki?curid=745004" title="Moment of Clarity">
Moment of Clarity

Moment Of Clarity – pierwszy album studyjny fińskiego zespołu New Dawn Foundation. Powstał w 2006 roku.

</doc>
<doc id="745006" url="https://pl.wikipedia.org/wiki?curid=745006" title="Meteor (grupa literacka)">
Meteor (grupa literacka)

Meteor – polska grupa literacka powstała pod koniec lat 20. XX wieku w Łodzi. W 1928 w Warszawie opublikowano w jej ramach trzy numery czasopisma pod tą samą nazwą „Meteor”. Grupa istniała do około 1930 roku.
Założycielami Meteora byli: Grzegorz Timofiejew, Marian Piechal i Kazimierz Sowiński, którzy już w latach 1925–1926, będąc uczniami Miejskiego Gimnazjum Męskiego w Łodzi, myśleli nad powołaniem grupy. Ostatecznie grupa powstała w 1928 roku, a przyłączyli się do niej także Władysław Bieńkowski, Włodzimierz Słobodnik, Roman Kołoniecki, Światopełk Karpiński, Stefan Flukowski, Rafał Len, Tadeusz Horzelski i Jan Ostaszewski. Oprócz własnego czasopisma redagowali w latach 1929–1930 dodatek literacki pt. "Z twórczości poetów grupy Meteor" dołączany do gazety „Głos Polski” (potem „Głos Poranny”). Zainicjowali także serię wydawniczą o nazwie Biblioteka Meteora, w ramach której ukazały się trzy zbiory poetyckie: Piechala "Krzyk z miasta" (1929), Sowińskiego "Gwiazdy na strychu" (1930) i Timofiejewa "Nie ma mnie w domu" (1930). Organizowali w Łodzi i Warszawie spotkania autorskie i wieczory dyskusyjne.
W trzech artykułach opublikowanych na łamach „Meteora” zawarto program literacki grupy: w zbiorowym tekście "Od redakcji" (nr 1) oraz autorstwa Bieńkowskiego "Na barykady" i "Mitologia czynu" (nr 2). Były to nawiązania do "Legendy Młodej Polski" Stanisława Brzozowskiego oraz do twórczości Cypriana Kamila Norwida. Skamandryci zostali zaatakowani za ich postawę aspołeczną, inspirowano się natomiast poetyką twórczości Awangardy Krakowskiej. Jednakże utwory samych poetów Meteora nie były spójne – charakteryzowały się silnym indywidualizmem. Podejmowano zarówno tematy społeczne i proletariackie, jak i intymne oraz egzystencjalne refleksje.
W 1930 roku Piechal, Flukowski, Słobodnik, Bieńkowski i Karpiński przeszli do Kwadrygi, tym samym Meteor jako grupa przestała istnieć. Z kolei Timofiejew w latach 1931–1932 wydawał w Łodzi czasopismo „Prądy”, na łamach którego publikowali Paweł Hulka-Laskowski, Zofia Nałkowska, Józef Wittlin, Jan Nepomucen Miller, Julian Tuwim oraz Sowiński, Piechal i Len – byli członkowie Meteora.

</doc>
<doc id="745010" url="https://pl.wikipedia.org/wiki?curid=745010" title="Ustęp">
Ustęp



</doc>
<doc id="745011" url="https://pl.wikipedia.org/wiki?curid=745011" title="Podkolan">
Podkolan

Podkolan ("Platanthera" ) – rodzaj roślin z rodziny storczykowatych ("Orchidaceae"). Należą do niego 144 gatunki, w szerszych ujęciach ok. 200. Rośliny te występują od północno-zachodniej Afryki i Europy, poprzez umiarkowaną Azję po południowo-wschodnią jej część, gdzie rosnąc na obszarach górskich zasięg kilku gatunków sięga Archipelagu Malajskiego i Nowej Gwinei. 31 gatunki rosną także w Ameryce Północnej, nieliczne gatunki sięgają do Ameryki Centalnej. W Europie rośnie 5 gatunków, z czego w Polsce występują dwa – podkolan biały "P. bifolia" i podkolan zielonawy "P. chlorantha".
Podkolany są storczykami naziemnymi, rosnącymi w różnych siedliskach – w lasach (od tropikalnych po tajgę), na łąkach, torfowiskach i w tundrze.
Systematyka.
Jeden z rodzajów plemienia "Orchidinae" w obrębie podrodziny storczykowych ("Orchideae") z rodziny storczykowatych ("Orchidaceae").

</doc>
<doc id="745012" url="https://pl.wikipedia.org/wiki?curid=745012" title="Rzut monetą">
Rzut monetą

Rzut monetą – popularna metoda rozstrzygania sporów lub wyboru jednej z dwóch możliwości za pomocą monety. Polega na przypisaniu możliwości do dwóch stron monety (orła i reszki) i rzuceniu monety w powietrze. Gdy moneta spadnie, wybierana jest możliwość przypisana do strony która jest widoczna na górze.
Metoda ta zapewnia, że wybór jest całkowicie przypadkowy i nie zależy od żadnych wcześniejszych zdarzeń. Jednocześnie każda próba wpłynięcia na szanse poszczególnych wyników (jak np. używanie monety której obie strony są identyczne) jest traktowana jako oszukiwanie. Zwykle można zakładać, że przewidzenie wyniku jest całkowicie niemożliwe, i oba wyniki mają identyczne prawdopodobieństwa.
Historia.
Historycznie zdarzenia o całkowicie losowym charakterze były przedstawiane jako przejawy boskiej woli. Przykładowo w Księdze Jonasza w Biblii, prorok Jonasz został wskazany przez losowanie jako przyczyna burzy grożącej statkowi. W ten sposób Bóg skierował go do zadań które miał wypełnić.
Rzucanie monetą jako gra było znane w Starożytnym Rzymie jako „navia aut caput” („statek albo głowa”) – używane monety miały statek na jednej stronie i głowę cesarza po drugiej. W Starożytnej Grecji grano w grę o nazwie "Ostrakinda", polegającą na rzucaniu muszlą której jedna strona została zaczerniona (przeciwnik miał zgadnąć na którą stronę muszla upadnie). W Anglii przez stulecia grano w „cross and pile” („krzyż i spód”), posługując się ręcznie bitymi monetami mającymi krzyż na wierzchniej stronie.
Rzut monetą w sporcie.
Rzucanie monetą jest lub było oficjalną metodą rozstrzygania, która strona rozpoczyna mecz w piłce nożnej, futbolu amerykańskim i wielu podobnych dyscyplinach. W rozgrywkach NFL drużyna, która wygra rzut monetą wybiera albo rozpoczęcie meczu, albo wybór strony z której zaczyna, przegrywająca drużyna dostaje drugi z tych wyborów. Rzut monetą jest również ostatecznym rozstrzygnięciem, gdy wszystkie standardowe metody rozstrzygania remisu zawiodą.
Rzut monetą rozstrzygnął np. tytuł indywidualnego mistrza świata juniorów na żużlu w 2005 r. Zawody przerwano po 12 biegach z powodu mocnych opadów deszczu. Wtedy to, po trzech seriach, Polak Krzysztof Kasprzak i Czech Tomáš Suchánek mieli po 8 punktów (dwie „trójki” i po jednej „dwójce”), jednak do bezpośredniej rywalizacji pomiędzy tymi zawodnikami miało dojść w 16 biegu. Sędzia zaproponował bieg dodatkowy, jednak Suchánek – z uwagi na złe warunki na torze – odmówił. Sędzia zatem zarządził rzut monetą, który okazał się szczęśliwy dla Polaka.
Rzut monetą miał miejsce w końcowych etapach Mistrzostw Europy w Piłce Nożnej w 1968. Półfinał pomiędzy Włochami a ZSRR zakończył się po dogrywce remisem 0-0 i o awansie do finału zadecydował rzut monetą (wskazujący na Włochy, które ostatecznie wygrały również finał).
Zastąpienie losowego wyboru zwycięzcy w piłce nożnej przez serię rzutów karnych zostało zaakceptowane przez IFAB w roku 1970.
Sprawiedliwy wynik z oszukanej monety.
Jeśli nie mamy pewności, czy moneta, której używamy, jest sprawiedliwa (czy prawdopodobieństwo orła jest takie samo jak reszki), istnieje zaskakująco prosta metoda na uzyskanie sprawiedliwego wyniku. Wygląda ona następująco:
Łatwo obliczyć, że uzyskanie pary orzeł-reszka jest zawsze równie prawdopodobne jak uzyskanie pary reszka-orzeł, gdyż moneta nie zmienia swoich prawdopodobieństw pomiędzy rzutami. Należy jednak pamiętać, że ta metoda wymaga rzucania zawsze parami – użycie części jednej pary i części drugiej zniszczy uzyskaną sprawiedliwość.
Fizyka rzutu monetą.
Analizy teoretyczne i eksperymentalne pokazały, że wynik rzutu monetą jest możliwy do przewidzenia, jeśli wystarczająco dokładnie znane są warunki początkowe (położenie, prędkość i moment obrotowy). Monety rzucane przez robota z dużym prawdopodobieństwem lądują w wybrany wcześniej sposób – co oznacza że chaotyczność samego procesu jest niewielka.
Praktyczność rzutu monetą wynika z faktu że mięśnie człowieka nie potrafią powtarzać czynności dokładnie z tą samą siłą. Niektórzy zawodowi prestidigitatorzy i szulerzy potrafią jednak rzucać monetą tak aby wykonała ona z góry założoną przez nich liczbę obrotów – w sposób nieodróżnialny od zwykłego losowego rzutu. Również łapanie monety przed pokazaniem daje rzucającemu możliwość rozpoznania (np. opuszkiem palca) charakterystycznych wypukłości na monecie i ewentualne obrócenie jej przed pokazaniem.
Według analiz statystyków, np. Jaynesa i Gelmana, w metodach rzutu z chwytaniem w powietrzu w przypadkowej chwili, nawet monety o skrajnie przesuniętym środku ciężkości zachowują prawdopodobieństwo równe ½.
Rzut monetą przez telefon.
Rzutu monetą nie da się zastosować w sytuacji gdy spór toczy się pomiędzy osobami w dużej odległości. Ta strona, która faktycznie ma przy sobie monetę, może skłamać co do wyniku rzutu. Okazuje się jednak że istnieje kryptograficzny algorytm umożliwiający uzyskanie tego samego. Wygląda on następująco:

</doc>
<doc id="745013" url="https://pl.wikipedia.org/wiki?curid=745013" title="I liga urugwajska w piłce nożnej (1996)">
I liga urugwajska w piłce nożnej (1996)

Mistrzostwa Urugwaju w roku 1996 podzielone zostały na dwa turnieje - Apertura i Clausura. Następnie mistrz turnieju Apertura stoczył pojedynek z mistrzem turnieju Clausura. Zwycięzca tego pojedynku został mistrzem Urugwaju, a przegrany - wicemistrzem. Na koniec sezonu rozegrany został turniej Liguilla Pre-Libertadores, który wyłonił kluby mające reprezentować Urugwaj w Copa Libertadores 1997 i Copa CONMEBOL 1997.
Tabela całoroczna 1996.
Bezpośrednio do drugiej ligi spadły Sud América Montevideo i Central Español Montevideo. Na ich miejsce awansowały dwa najlepsze kluby drugoligowe Racing Montevideo i Rentistas Montevideo. CA Cerro rozegrał baraż z trzecim zespołem z drugiej ligi Progreso Montevideo.
Baraż o utrzymanie się w pierwszej lidze
CA Cerro pozostał w pierwszej lidze, a Progreso Montevideo w drugiej.
Campeonato Uruguay 1996.
O tytuł mistrza Urugwaju zmierzyli się mistrz turnieju Apertura CA Peñarol oraz mistrz turnieju Clausura Club Nacional de Football.
Mistrzem Urugwaju w roku 1996 został CA Peñarol, natomiast wicemistrzem - Club Nacional de Football.
Torneo Nacional.
Turniej miał na celu wyłonienie 6 klubów mających wziąć udział w 8- zespołowym turnieju Liguilla Pre-Libertadores. Pozostałe dwa miejsca zapewnili już sobie mistrzowie Apertura i Clausura CA Peñarol i Club Nacional de Football.
W turnieju wzięło udział 16 klubów - 7 zawodowych zespołów grających pod egidą urugwajskiej federacji piłkarskiej AUF i 9 półzawodowych klubów grających w rozgrywkach organizowanych przez federację klubów prowincjonalnych OFI.
Pierwsza runda.
Atlántida Juniors (Pando) - Defensor Sporting 0:0 i 1:4
San Eugenio (Artigas) - Danubio FC 0:2 i 1:2
Atenas San Carlos - River Plate Montevideo 1:1 i 1:1, awans River Plate po rzutach karnych
Ceibal (Salto) - Huracán Buceo Montevideo 0:3 i 5:5
Porongos Trinidad - Rampla Juniors 1:2 i 1:3
Liverpool Montevideo - CA Bella Vista 1:0 i 4:2
Central (Durazno) - Montevideo Wanderers 1:1 i 1:1, awans klubu Central po rzutach karnych
Plaza (Nueva Helvecia) - River Plate (Rocha) 3:2 i 1:2, awans klubu Riber Plate po rzutach karnych
Druga runda.
River Plate (Rocha) - Defensor Sporting 0:0 i 1:4
Rampla Juniors - River Plate Montevideo 0:0 i 0:3
Central (Durazno) - Danubio FC 0:0 i 1:2
Liverpool Montevideo - Huracán Buceo Montevideo 0:0 i 1:2
Zwycięzcy w drugiej rundzie zakwalifikowali się do Liguilla Pre-Libertadores - przegrani rozegrali dodatkowe mecze o dwa wolne miejsca.
Runda przegranych.
Rampla Juniors - River Plate (Rocha) 3:0 i 1:0
Liverpool Montevideo - Central (Durazno) 5:1 i 2:1
Liguilla Pre-Libertadores 1996.
Tabela końcowa Liguilla Pre-Libertadores 1996.
Zwycięzca turnieju Liguilla Pre-Libertadores Club Nacional de Football uzyskał prawo gry w Copa Libertadores 1997, natomiast drugi w tabeli Danubio FC musiał rozegrać baraż z aktualnym mistrzem Urugwaju CA Peñarol.
Drugim klubem urugwajskim, który zakwalifikował się do Copa Libertadores 1997 został CA Peñarol.

</doc>
<doc id="745014" url="https://pl.wikipedia.org/wiki?curid=745014" title="Joseph Marius Alexis Aubin">
Joseph Marius Alexis Aubin

Joseph Marius Alexis Aubin (ur. 18 lipca 1802, zm. 7 lipca 1891) – francuski historyk, filantrop, kolekcjoner starożytnych pism, manuskryptów. Jego imieniem został nazwany jeden z manuskryptów azteckich znany dziś jako Kodeks Aubin, który przywiózł do Francji i podarował Bibliotece Narodowej w Paryżu.

</doc>
<doc id="745015" url="https://pl.wikipedia.org/wiki?curid=745015" title="Śnieżna Pantera">
Śnieżna Pantera

Śnieżna Pantera (ros. Снежный барс, "Snieżnyj bars") – radzieckie, teraz rosyjskie, wyróżnienie alpinistyczne nadawane za zdobycie pięciu siedmiotysięczników, które w przeszłości znajdowały się w granicach Związku Socjalistycznych Republik Radzieckich. Wyróżnienie powstało w czasach istnienia ZSRR, jednak obecnie dalej jest uznawane przez kraje Wspólnoty Niepodległych Państw.
Wymagane szczyty.
Lista szczytów, których zdobycie było wymagane do przyznania tytułu, zmieniała się w zależności od czynników politycznych i wojskowych. Obecnie są to następujące szczyty, wymienione w kolejności od powszechnie uważanego za najtrudniejszy, do najłatwiejszego:
w paśmie Tienszan (Kirgistan/Kazachstan/Chiny):
w paśmie Pamiru (Tadżykistan/Kirgistan):
Przed rokiem 1984 lista wymaganych wierzchołków nie obejmowała Chan Tengri. W latach 1985–1989 zamknięcie Piku Pobiedy spowodowało wykluczenie go z listy, zamiast niego dodano Chan Tengri. Począwszy od roku 1990 na liście znajduje się wszystkie pięć szczytów.
Zdobywcy wyróżnienia.
Według stanu na koniec roku 2015, Śnieżną Panterę zdobyło 626 osób w wieku od 20 do 69 lat (w chwili skompletowania listy wymaganych szczytów, a więc część osób otrzymała wyróżnienie zdobywając tylko cztery szczyty), w tym 31 kobiet – jedyną kobietą, która zdobyła wyróżnienie trzykrotnie jest Elwira Nasonowa.
W najkrótszym czasie (29 dni 17 godzin 5 minut, licząc od wyjścia z ABC 15 lipca) wszystkie pięć szczytów Śnieżnej Pantery zdobył Polak Andrzej Bargiel latem 2016.
Najstarszym zdobywcą jest Rosjanin Boris Korszunow (ur. 31.08.1935), który w chwili zdobycia tytułu (po raz 9) miał 69 lat.

</doc>
<doc id="745016" url="https://pl.wikipedia.org/wiki?curid=745016" title="Prawo energetyczne w Polsce">
Prawo energetyczne w Polsce

Ustawa z dnia 10 kwietnia 1997 r. – Prawo energetyczne – polska ustawa regulująca całokształt spraw związanych z polityką energetyczną państwa.
Ustawa określa (zawiera):
Ustawa ta zastąpiła funkcjonującą wcześniej ustawę z 6 kwietnia 1984 r. "o gospodarce energetycznej", która regulowała stosunki gospodarcze na rynku paliw i energii w gospodarce nakazowo-rozdzielczej.
Nowelizacje.
Ustawę znowelizowano wielokrotnie. Ostatnia zmiana weszła w życie w 2022 roku. Jak dotąd zostało wydanych 8 tekstów jednolitych ustawy (w 2006, 2012, 2017, 2018, 2019 i w 2020, a także w 2021 i w 2022).
Większe nowelizacje:

</doc>
<doc id="745018" url="https://pl.wikipedia.org/wiki?curid=745018" title="Jona Senilagakali">
Jona Senilagakali

Jona Baravilala Senilagakali (ur. 8 listopada 1929, zm. 26 października 2011) – fidżyjski polityk, tymczasowy premier Fidżi po wojskowym zamachu stanu 5 grudnia 2006 - 5 stycznia 2007, były dyplomata, doktor medycyny.
Edukacja i praca zawodowa.
Senilagakali kształcił się w prowincjonalnej szkole w Lau. W latach 1945–1950 studiował medycynę. Po ukończeniu studiów, aż do 1963 pracował w służbie zdrowia. W 1964 podjął studia chirurgii ortopedycznej w Melbourne w Australii. Po powrocie na Fidżi w 1968 pracował jako chirurg w szpitalu w Labasie. W 1970 został wykładowcą akademickim. Od 1974 do 1978 był dyrektorem służb medycznych, a w latach 1978–1981 sekretarzem ds. opieki medycznej. W latach 1974–1979 i od 2005 do chwili obecnej zajmuje stanowisko przewodniczącego Stowarzyszenia Medycznego Fidżi.
Kariera dyplomatyczna.
W latach 1981–1983 Senilagakali sprawował funkcję konsula w Tokio, a następnie do roku 1985 funkcję konsula generalnego w Los Angeles. Przez krótki czas zajmował także stanowisko ambasadora przy międzyrządowej organizacji, Forum Wysp Pacyfiku. W 1987 został sekretarzem ds. zagranicznych na Fidżi.
Premier.
W wyniku wojskowego zamachu stanu na Fidżi, przeprowadzonego pod dowództwem Franka Bainimaramy 5 grudnia 2006, Senilagakali został wyznaczony na urząd premiera. Zastąpił na nim Laisenie Qarase, jednakże Wielka Rada nie uznała oficjalnie tego zdarzenia.

</doc>
<doc id="745019" url="https://pl.wikipedia.org/wiki?curid=745019" title="Jan Dismás Zelenka">
Jan Dismás Zelenka



</doc>
<doc id="745020" url="https://pl.wikipedia.org/wiki?curid=745020" title="Duch wolny w pieśni">
Duch wolny w pieśni

Duch wolny w pieśni. Poezja Polski dzisiejszej – antologia poezji wydana konspiracyjnie podczas okupacji niemieckiej w 1942 w Warszawie nakładem Departamentu Informacji Delegatury Rządu na Kraj. Opracowanie - S. Sawicka, wstęp - T. Makowiecki. 
Objętościowo stanowi najobszerniejsze wydawnictwo poetyckie tamtego czasu. Mieści 50 wierszy, m.in. Marii Pawlikowskiej-Jasnorzewskiej, Władysława Broniewskiego.

</doc>
<doc id="745021" url="https://pl.wikipedia.org/wiki?curid=745021" title="Listy odwołujące">
Listy odwołujące

Listy odwołujące (fr. "lettres de rappel", ang. "letters of recall") – pismo głowy państwa wysyłającego do głowy państwa przyjmującego powiadamiające o zakończeniu przez szefa misji dyplomatycznej pełnienie funkcji w państwie przyjmującym.
Listy odwołujące pod względem stylu i formy są analogiczne do listów uwierzytelniających. Wręczane są one zwykle przez następcę odwołanego ambasadora wraz z jego listami uwierzytelniającymi. W przypadku zgonu lub dezercji ambasadora z zasady nie wystawia się listów odwołujących.

</doc>
<doc id="745022" url="https://pl.wikipedia.org/wiki?curid=745022" title="Igor Bondarewski">
Igor Bondarewski

Igor Bondarewski, ros. Игорь Захарович Бондаревский (ur. 12 maja 1913 w Samsonowie niedaleko Rostowa nad Donem, zm. 14 czerwca 1979 w Piatigorsku) – rosyjski szachista, arcymistrz od 1950 roku.
Kariera szachowa.
W latach 1937–1963 dziewięciokrotnie uczestniczył w finałowych turniejach o mistrzostwo Związku Radzieckiego. Największy sukces odniósł w roku 1940 w Moskwie, dzieląc I-II miejsce wraz z Andorem Lilienthalem. Dwa lata później zwyciężył w mistrzostwach Moskwy. W roku 1948 wystąpił na turnieju międzystrefowym, rozegranym w Saltsjöbaden, gdzie zajął VI miejsce i wywalczył awans do grona pretendentów. W rozegranym w Budapeszcie w roku 1950 turnieju pretendentów jednak nie wystąpił z powodu choroby. Od tego roku w znacznym stopniu ograniczył starty w turniejach szachowych, zajmując się szachami korespondencyjnymi, w których osiągnął znaczące sukcesy (w roku 1961 otrzymał tytuł arcymistrza gry korespondencyjnej). Na przełomie lat 1960 i 1961 osiągnął jeden z ostatnich turniejowych sukcesów, zajmując II miejsce w turnieju w Hastings.
Według retrospektywnego systemu Chessmetrics, najwyżej sklasyfikowany był w marcu 1943 r., zajmował wówczas 13. miejsce na świecie.
Był uznanym teoretykiem szachowym oraz cenionym trenerem. Opublikował kilka prac poświęconych debiutom szachowym. Był także sekundantem Borysa Spasskiego w czasie jego obu meczów o mistrzostwo świata z Tigranem Petrosjanem w latach 1966 i 1969.

</doc>
<doc id="745023" url="https://pl.wikipedia.org/wiki?curid=745023" title="Antoni Jarosz">
Antoni Jarosz

Antoni Jarosz (ur. 1 września 1938 w Rozborzu, zm. 3 maja 2019) – polski ekonomista, nauczyciel akademicki, profesor doktor habilitowany nauk ekonomicznych.
Życiorys.
W 1964 ukończył studia na Akademii Rolniczej w Szczecinie. W 1972 obronił doktorat, a w 1978 habilitował się w Wyższej Szkole Nauk Społecznych przy Komitecie Centralnym PZPR. W 1992 otrzymał tytuł naukowy profesora.
W latach 1988–1994 zorganizował i kierował Katedrą Ekonomiki i Organizacji Turystyki Akademii Wychowania Fizycznego w Krakowie. Do 2005 był kierownikiem Katedry Ekonomii i Historii Myśli Ekonomicznej filii Katolickiego Uniwersytetu Lubelskiego w Tomaszowie Lubelskim. Pełnił także funkcje: kierownika Katedry Ekonomii na Wydziale Zarządzania i Marketingu Politechniki Rzeszowskiej oraz dyrektora Akademii Polonijnej. Wykładał również na Akademii Rolniczej w Lublinie, Wyższej Szkole Gospodarczej w Przemyślu oraz w Wyższej Szkole Humanistyczno-Przyrodniczej w Sandomierzu.
W 1998 był twórcą Państwowej Wyższej Szkoły Zawodowej w Jarosławiu, a następnie objął funkcję jej rektora. Jest doktorem honoris causa Uniwersytetu Lwowskiego.
W wyborach parlamentarnych w 2005 bez powodzenia kandydował do Senatu z ramienia Stronnictwa Ludowego „Ojcowizna” w okręgu krośnieńskim. W tym samym roku został odwołany z funkcji rektora PWSZ w związku z aresztowaniem pod zarzutem korupcji. Spędził w areszcie śledczym 333 dni. W 2008 roku skazany za spowodowanie dwóch wypadków samochodowych, finansowanie z pieniędzy uczelni kampanii do Senatu, nakłanianie do fałszywych zeznań, wykorzystanie seksualne. W 2012 roku oskarżony o groźby pod adresem sędzi.
Jest autorem ponad dwudziestu książek i około 400 prac naukowych. W 2002 otrzymał złotą odznakę „Za zasługi dla miasta Jarosławia”.

</doc>
<doc id="745026" url="https://pl.wikipedia.org/wiki?curid=745026" title="Noah Huntley">
Noah Huntley

Noah Cornelius Marmaduke Huntley (ur. 7 września 1974 w Wiston) – brytyjski aktor i model.
Życiorys.
Urodził się w Wiston w hrabstwie West Sussex jako jedno z ośmiorga dzieci Karen i Graham Huntleyów. W rodzinie było sześć dziewczynek i dwóch chłopców, w tym trzy komplety bliźniaków, jego bliźniacza siostra ma na imię Echo. Uczęszczał do Windlesham House School w Pulborough. Naukę kontynuował w Leighton Park School w Berkshire i Our Lady of Sion School w Worthing.
W wieku 13. lat debiutował na srebrnym ekranie rolą Johna Burdena, syna detektywa inspektora Mike'a Burdena w telewizyjnym filmie kryminalnym TVS "Wilk do bicia" ("Wolf to the Slaughter", 1987). Swoją karierę na małym ekranie kontynuował w brytyjskiej operze mydlanej "Emmerdale" (1993-95) jako Luke McAllister i w roli doktora Willa Curtisa w medycznym serialu BBC "Szpital Holby City" ("Holby City", 2004-2005). 
W 2002 roku wystąpił na scenie Library Theatre w Manchesterze jako Nick w przedstawieniu Edwarda Albee "Kto się boi Virginii Woolf?". Grał także rolę księcia Charminga w inscenizacji "Kopciuszek", "The Seduction of Anne Boleyn" jako George Boleyn i "When Did You Last See My Mother" Christophera Hamptona jako Jimmy.
Na dużym ekranie wystąpił w postapokaliptycznym filmie sci-fi "28 dni później" ("28 Days Later...", 2002), a następnie jako dorosły Piotr Pevensie w filmie przygodowym w konwencji fantasy, który powstał na podstawie powieści C.S. Lewisa pod tytułem "" ("The Chronicles of Narnia: The Lion, the Witch and the Wardrobe", 2005). Był narratorem filmu dokumentalnego Channel 4 "Spotkanie mojej gwiazdy porno" ("Date My Porn Star", 2013) z udziałem Manuela Ferrary, Jessiki Jaymes i Natalii Starr. 
Jako model występował w kampaniach Bloomingdales, Paula Smitha, Jigsaw, Cacharel i Nautica. Wziął udział w sesjach zdjęciowych z Annie Leibovitz dla Stella Artois i Peterem Lindberghem dla L’Oréal. Wystąpił także jako model w międzynarodowych wydaniach „Vogue Hommes”, „Esquire” i „GQ”.
Życie prywatne.
Jest związany z aktorką Cassie Raine. Gra na harmonijce. Jest wegetarianinem.

</doc>
<doc id="745029" url="https://pl.wikipedia.org/wiki?curid=745029" title="Sieroctwo">
Sieroctwo

Sieroctwo – fakt nieposiadania przez kogoś obojga rodziców (sierota zupełna) lub jednego rodzica ("półsierota"), braku innych opiekunów (odpowiedzialnych za wychowanie) bądź w ogóle jakichkolwiek krewnych. Sierota to osoba niemająca wymienionych członków rodziny. Brak tych osób może być dosłowny (śmierć, porzucenie, trwały pobyt z dala od siebie) bądź dorozumiany (brak zainteresowania, odebranie praw do opieki, wychowywanie przez inne osoby).
Sierota może być wychowywana przez pozostałych przy życiu członków rodziny, a w ich braku w domu dziecka lub w rodzinie zastępczej.
Sierotą potocznie nazywa się także osobę, która nie ma oparcia i pomocy u rodziny i znajomych, jest opuszczona przez innych, osamotniona. Potocznie to także osoba, która nie radzi sobie z problemami w życiu.

</doc>
<doc id="745030" url="https://pl.wikipedia.org/wiki?curid=745030" title="Święte góry chińskie">
Święte góry chińskie

Święte góry chińskie – określenie odnoszące się do dwóch grup gór, jednej związanej z taoizmem i drugiej z buddyzmem. W obu przypadkach świętość gór wynikała z faktu, że były ważnymi centrami religijnymi odwiedzanymi przez licznych pielgrzymów.
Pięć wielkich gór taoizmu.
Taoistyczne pięć wielkich gór (五岳, "Wǔyuè") ulokowane jest zgodnie z chińskimi zasadami stron świata, gdzie centrum również wyznacza kierunek:
Zgodnie z mitologią chińską, święte góry pochodzą z głowy oraz kończyn Pangu, stworzyciela świata, pierwszej istoty narodzonej z kosmicznego jaja. Z jego ciała powstały niebo, ziemia i wszystkie ziemskie stworzenia.
Cztery święte góry buddyzmu.
Buddyjskie cztery święte góry (四大佛教名山, "Sìdà Fójiào Míngshān") to:

</doc>
<doc id="745033" url="https://pl.wikipedia.org/wiki?curid=745033" title="Wywiad ustrukturyzowany">
Wywiad ustrukturyzowany

Wywiad ustrukturyzowany, wywiad standaryzowany – technika badawcza stosowana w badaniach jakościowych. Typ wywiadu, w którym pytania są opracowane wcześniej, i są zadawane respondentowi w z góry ustalonej kolejności. 
Przebieg.
Zwykle zadaje się najpierw pytania rozluźniające, które służą nawiązaniu kontaktu, następnie przechodzi do właściwej treści (na przykład jeśli wywiad dotyczy przyjmowania do pracy, to pytania odnoszące się do wykształcenia, poprzednich doświadczeń w pracy, itp.). Kolejną fazą jest wyjaśnienie wszelkich wątpliwości kandydata i wysłuchanie jego pytań, uwag oraz odpowiedzenie na nie. Wywiad kończy się ustaleniem jakie będą następne zdarzenia po wywiadzie (np. "zadzwonimy do pana").
Istotą wywiadu ustrukturalizowanego jest to, że osoba przeprowadzająca wywiad wie z góry o jakie kwestie chce zapytać, czego się chce dowiedzieć, jakie pytanie zada i jakie tematy poruszy. Wywiad ten posiada swoją z góry ustaloną strukturę, stąd nazwa.
Zalety.
Zaletą tego typu przeprowadzania wywiadu jest to, że osoba prowadząca wywiad dowie się tego czego rzeczywiście chce się dowiedzieć. Ponadto wywiad ten dostarcza informacji w miarę obiektywnych w tym sensie, że inna osoba przeprowadzająca ten wywiad prawdopodobnie uzyska podobne wypowiedzi kandydata (wywiad nie jest intersubiektywnie zmienny).
Wady.
Jego wadą jest to, że może pominąć istotne kwestie, które powinien ujawnić kandydat, lecz nie zostaną one poruszone ze względu na z góry ustalony przebieg wywiadu.
Zastosowanie.
Ten rodzaj wywiadu stosuje się wtedy, gdy nie zależy nam na poznaniu indywidualności kandydata lecz na uzyskaniu obiektywnych informacji o nim. Wywiad taki powinien być stosowany podczas przyjmowania do pracy, przesłuchań itp. Nie jest wskazany w psychoterapii.

</doc>
<doc id="745036" url="https://pl.wikipedia.org/wiki?curid=745036" title="Alexander Hore-Ruthven">
Alexander Hore-Ruthven

Alexander Gore Arkwright Hore-Ruthven (ur. 6 lipca 1872 w Windsorze, zm. 2 maja 1955 w Shipton Moyne) – brytyjski arystokrata i polityk, gubernator generalny Australii, młodszy syn Waltera Hore-Ruthvena, 9. lorda Ruthven of Freeland i lady Caroline Gore, córki 4. hrabiego Arran.
Życiorys.
Młodość i kariera wojskowa.
Wykształcenie odbierał w Eton College, ale nie ukończył nauki, gdyż został wydalony ze szkoły z powodu słabego wzroku. W 1898 wstąpił do brytyjskiej armii. Brał udział w walkach w Sudanie jako kapitan 3 regimentu lekkiej piechoty górskiej ("3rd Regiment, The Highland Light Infantry"). 22 września, podczas walk pod Gedarif, zauważył egipskiego oficera leżącego rannego tuż przed atakującymi derwiszami. Narażając własne życie, Hore-Ruthven pobiegł oficerowi na pomoc i przeniósł go za linie 16 batalionu egipskiego. Za swoją postawę został odznaczony Krzyżem Wiktorii. W 1905 został adiutantem lorda Dudleya, lorda namiestnika Irlandii. Kiedy w 1908 Dudley został mianowany gubernatorem generalnym Australii, powołał Hore-Ruthvena na stanowisko sekretarza wojskowego.
Po dwuletnim pobycie w Australii, w 1910 Hore-Ruthven udał się do Indii, gdzie kontynuował służbę wojskową. Brał udział w I wojnie światowej, na froncie francuskim i pod Gallipoli, gdzie został kilkakrotnie ranny. Wojnę zakończył ze stopniem brygadiera-generała. W latach 1919–1920 dowodził brytyjskimi wojskami w Niemczech. Przez następne lata sprawował różne funkcje w Sztabie Generalnym.
Gubernator w Australii.
W 1928 został mianowany gubernatorem Australii Południowej. Był w Londynie, kiedy mecz krykietowy w Adelaide, w 1933, wywołał napięcie w anglo-australijskich stosunkach. Hore-Ruthven odegrał znaczącą rolę w uspokojeniu sytuacji.
Jego kadencja jako gubernatora Australii Południowej dobiegła końca w 1934, ale już rok później został gubernatorem Nowej Południowej Walii oraz baronem Gowrie. W 1936 dokonania wojskowe oraz doświadczenie Gowriego sprawiły, że baron został mianowany 10. gubernatorem generalnym Australii. Na tym stanowisku Gowrie zyskał sobie sympatię Australijczyków, ale nie rzucał się za bardzo w oczy. Inna sprawa, że czasy w których gubernator był faktycznym władcą Australii już minęły, jednak Gowrie ustanowił pewien precedens, będąc pierwszym gubernatorem generalnym, który reprezentował państwo australijskie na zewnątrz (było to podczas wizyty w Holenderskich Indiach Wschodnich w 1938). W kwietniu 1939 zmarł premier Joseph Lyons i Gowrie mianował tymczasowym premierem Earle’a Page’a. Była to jedyna okoliczność, kiedy gubernator decydował o obsadzie urzędów w Australii.
Gowrie starał się również zachować stabilność rządów australijskich, np. w 1940, kiedy to doszło do rozłamu w partii rządzącej UAP, Gowrie wezwał secesjonistów na audiencję i zażądał gwarancji, że poprą oni nowy rząd, co rzeczywiście nastąpiło. Podczas II wojny światowej wspierał brytyjską politykę, również udziałem w konflikcie wojska australijskiego. W 1943 przeprowadził inspekcję alianckich oddziałów w Australii i na Nowej Gwinei. Kadencja Gowriego dobiegła końca we wrześniu 1944, ale sprawował on swoje funkcje do przybycia kolejnego gubernatora, którym został Henryk Windsor, książę Gloucester.
Późniejsze życie.
W 1945 wrócił do Wielkiej Brytanii i został mianowany hrabią Gowrie. Otrzymał również tytuły zastępcy konstabla i gubernatora porucznika zamku Windsor. W 1948 został wybrany na prezesa Marylebone Cricket Club. Zmarł w swojej rezydencji w hrabstwie Gloucestershire.
Rodzina.
1 czerwca 1908 poślubił Zarę Pollok (20 stycznia 1879 – 19 lipca 1965), córkę Johna Polloka. Alexander i Zara mieli dwóch synów:
Odznaczenia.
Lord Gowrie był kawalerem Krzyża Wielkiego Orderu św. Michała i św. Jerzego, Krzyża Towarzyskiego Orderu Łaźni oraz Distinguished Service Order. Był członkiem Tajnej Rady. Był również związany z masonerią i wolnomularstwem.

</doc>
<doc id="745037" url="https://pl.wikipedia.org/wiki?curid=745037" title="Wywiad ustrukturalizowany">
Wywiad ustrukturalizowany



</doc>
<doc id="745038" url="https://pl.wikipedia.org/wiki?curid=745038" title="Tysiącznik pospolity">
Tysiącznik pospolity



</doc>
<doc id="745041" url="https://pl.wikipedia.org/wiki?curid=745041" title="Hrabia Gowrie">
Hrabia Gowrie

Informacje ogólne.
Hrabiowie Gowrie 1. kreacji (parostwo Szkocji)
Hrabiowie Gowrie 2. kreacji (parostwo Zjednoczonego Królestwa)
Następca 2. hrabiego Gowrie: Patrick Leo Brer Hore-Ruthven, wicehrabia Ruthven of Canberra

</doc>
<doc id="745042" url="https://pl.wikipedia.org/wiki?curid=745042" title="Alfabet tatarski (łaciński)">
Alfabet tatarski (łaciński)

Alfabet tatarski – zmodyfikowany alfabet łaciński służący do zapisywania języka tatarskiego. Składa się on z następujących znaków:
A, Ä, B, C, Ç, D, E, F, G, Ğ, H, X, I, İ, Í, J, K, L, M, N, Ñ, O, Ö, P, Q, R, S, Ş, T, U, Ü, V, W, Y, Z.

</doc>
<doc id="745046" url="https://pl.wikipedia.org/wiki?curid=745046" title="Narciarski bieg na orientację">
Narciarski bieg na orientację

Narciarski bieg na orientację (NBnO, ang. "ski orienteering, SkiO") – olimpijski sport zimowy (choć nie wpisany do programu zimowych igrzysk olimpijskich), który powstał z połączenia biegów narciarskich i biegu na orientację. Podobnie jak w biegu na orientację zawodnik posługując się mapą i kompasem ma za zadanie w jak najkrótszym czasie, poruszając się na nartach biegowych zaliczyć określoną trasę wyznaczoną w terenie przez punkty kontrolne. Mapa, którą posługuje się zawodnik w narciarskim biegu na orientację odróżnia się od tradycyjnej mapy do biegu na orientację naniesionymi zielonymi liniami, które oznaczają trasy przystosowane do biegu na nartach. Ponadto mapa jest przyczepiona do specjalnego mapnika przymocowanego do klatki piersiowej zawodnika, tak aby nie zajmowała mu rąk, którymi trzyma kije narciarskie.
Poziom trudności narciarskiego biegu na orientację w porównaniu z biegiem na orientację jest wyższy ze względu na konieczność posiadania umiejętności w poruszaniu się na nartach biegowych w terenie leśnym oraz doskonały zmysł orientacji w terenie, gdzie w czasie szybkiego poruszania się na nartach zawodnik musi podejmować szybko trafne decyzje o wyborze wariantu.
Historia.
Narciarski bieg na orientację swoimi początkami sięga podobnie jak bieg na orientację końca XIX wieku. Pierwszy zawody odbyły się 6 lutego 1899 roku w Trondheim, Norwegia, gdzie wystartowało 12 zawodników na trasie liczącej około 20 km, zwycięzca przebiegł trasę w czasie 2 godzin 30 minut i 20 sekund. Z kolei w 1900 roku zorganizowano pierwsze sztafety w Szwecji, a w 1906 pierwsze sztafety w Finlandii.
W kolejnych dekadach sport ten przede wszystkim rozwinął się w Skandynawii. Pierwszymi międzynarodowymi zawodami w narciarskim biegu na orientację ocenia się, że były zawody "International Pokal der Ski-OL", które odbyły się w Bułgarii w 1972 roku. 
W dniach 26-28 lutego 1975 roku odbyły się w Hyvinkää, w Finlandii pierwsze Mistrzostwa Świata w Narciarskim Biegu na Orientację (ang. "World Ski Orienteering Championships"). Pierwszymi Mistrzami Świata zostali: wśród kobiet Sinikka Kukkonen (Finlandia), która pokonała trasę o długości 13,8 km z dwoma punktami kontrolnymi w czasie 83 minut i 6 sekund, a wśród mężczyzn Olavi Svanberg (Finlandia), który pokonał trasę o długości 23,4 km z czterema punktami kontrolnymi w czasie 109 minut i 19 sekund. Z kolei w 1994 roku, także w Finlandii odbyły się pierwsze Mistrzostwa Świata Juniorów w Narciarskim Biegu na Orientację.
Obecnie.
W chwili obecnej narciarski bieg na orientację staje się coraz bardziej popularny ze względu na działania prowadzone głównie przez państwa skandynawskie o umieszczenie tej dyscypliny w programie zimowych igrzysk olimpijskich. Działaniami związanymi z tą dyscypliną zajmuje się działająca w Międzynarodowej Federacji Sportów na Orientację ("International Orienteering Federation - IOF") komisja do spraw konkurencji sportowej jaką jest narciarski bieg na orientację. Podobnie w jest w Polsce, w Polskim Związku Biegu na Orientację działa komisja zajmująca się narciarskim biegiem na orientację.
Do rozgrywanych obecnie regularnie zawodów rangi mistrzowskiej na świecie należą:
Do innych istotnych zawodów zalicza się cykl zawodów, które tworzą Puchar Świata (ang. "World Cup in Ski Orienteering").
W Polsce od 1999 roku corocznie rozgrywane są Mistrzostwa Polski w Narciarskim Biegu na Orientację (pierwsze odbyły się w Jakuszycach). 
Narciarski bieg na orientację a olimpiada.
Obecnie narciarski bieg na orientację wskazuje się jako dyscyplinę wśród sportów orientacji, która ma największe szanse stać się dyscypliną olimpijską, co wynika z prowadzonego wspólnie przez państwa skandynawskie i IOF lobby. 
Pierwszym krokiem w kierunku pokazania narciarskiego biegu na orientację na arenie międzynarodowej było włączenie tej dyscypliny do programu Międzynarodowego Festiwalu Kultury w Sugadaira w Japonia, który towarzyszył XVIII Zimowym Igrzyskom Olimpijskim w Nagano w 1998 roku. Kolejnym krokiem były w 2002 roku starania IOF-u o włączenie narciarskiej orientacji do programu XX Zimowych Igrzysk Olimpijskich, jednak decyzja nie została pozytywnie rozpatrzona m.in. z powodu małej popularności tego sportu poza krajami skandynawskimi. Także aplikacja o włączenie do programu XXII Zimowych Igrzysk Olimpijskich w 2014 roku została rozpatrzona negatywnie, gdy członkowie MKOl podjęli decyzję 28 listopada 2006 na spotkaniu w Kuwejcie.
31 sierpnia 2010 International Orienteering Federation poinformowało o złożeniu wniosku o umieszczenie narciarskiego biegu na orientację w programie XXIII Zimowych Igrzysk Olimpijskich w 2018 roku, jednak także ten wniosek został odrzucony. Obecnie trwają starania o umieszczenie narciarskiego biegu na orientację w programie XXIV Zimowych Igrzysk Olimpijskich w 2022 roku.
Mapa.
Mapy wykorzystywane w narciarskim biegu na orientację są wykonane w podobnym standardzie co mapa do biegu na orientację. Jedynym elementem wyróżniającym mapy dla narciarskiej orientacji to zielona linia, która oznacza trasę przystosowaną do biegu na nartach. W zależności od grubości i ciągłości linii wyrażona jest wielkość i warunki panujące na danej trasie. Drugim charakterystycznym symbolem dla tego typu mapy jest czarna, ciągła linia o szerokości 0,7 mm, która oznacza drogę pokrytą śniegiem.
Wyposażenie zawodnika.
Osoba uczestnicząca w zawodach w narciarskim biegu na orientację wyposażona jest w:

</doc>
<doc id="745051" url="https://pl.wikipedia.org/wiki?curid=745051" title="Ewa Milewicz">
Ewa Milewicz

Ewa Milewicz (ur. 4 grudnia 1947 w Warszawie) – polska prawniczka i dziennikarka, działaczka opozycji w czasach PRL, od 1989 publicystka „Gazety Wyborczej”.
Życiorys.
Ewa Milewicz ukończyła w 1970 studia prawnicze na Wydziale Prawa Uniwersytetu Warszawskiego. W 1968 w okresie wydarzeń marcowych brała udział w studenckich wiecach. Do 1980 pracowała w Wydawnictwie Prawniczym. Z pracy tam zrezygnowała ze względu na zaangażowanie się w działalność związkową w Gdańsku. W drugiej połowie lat 70. działała w KOR i KSS „KOR”, współpracowała z wydawnictwem NOWa. Zajmowała się kolportażem pism drugiego obiegu. Od 16 sierpnia 1980 przebywała w Stoczni Gdańskiej, pisywała w strajkowym biuletynie. Pracowała następnie w Agencji Filmowej przy NSZZ „Solidarność”.
Po wprowadzeniu stanu wojennego w jej mieszkaniu zorganizowano punkt kontaktowy dla osób ukrywających się. Współpracowała z „Tygodnikiem Mazowsze”, w drugiej połowie lat 80. redagowała opozycyjne pismo „Dokumenty i Informacje”. W 1989 została członkinią redakcji i publicystką „Gazety Wyborczej”, od tego czasu pozostaje związana z tym pismem. Jest autorką terminu „falandyzacja prawa”.
W 2006 została odznaczona przez prezydenta Lecha Kaczyńskiego Krzyżem Komandorskim Orderu Odrodzenia Polski. W 2009 zwróciła order w proteście przeciwko odznaczeniu Janusza Kurtyki. Jest pierwszą laureatką Nagrody im. Profesora Zbigniewa Hołdy (2012). Jako jedna z przedstawicielek opozycji demokratycznej została przedstawiona na Gdańskim muralu „Kobiety Wolności”.
W dzieciństwie przeszła polio, którego skutkowały problemami z poruszaniem się i koniecznością korzystania z kul lub wózka inwalidzkiego. Jej córka Joanna Sokolińska również podjęła pracę w „Gazecie Wyborczej”.

</doc>
<doc id="745052" url="https://pl.wikipedia.org/wiki?curid=745052" title="Hrabstwo niemetropolitalne">
Hrabstwo niemetropolitalne

Hrabstwo niemetropolitalne (ang. "non-metropolitan county" lub "shire county") – jedna z dwóch odmian hrabstwa administracyjnego, jednostki podziału administracyjnego funkcjonującej na terenie Anglii. Podstawę prawną ich istnienia stanowi ustawa o samorządzie lokalnym ("Local Government Act") z 1972 (z późniejszymi zmianami).
Charakterystyka.
W porównaniu do hrabstw metropolitalnych, hrabstwa niemetropolitalne obejmują tereny o relatywnie niższym stopniu urbanizacji. Większość hrabstw dzieli się na dystrykty niemetropolitalne. Zazwyczaj największe miasta nie podlegają jurysdykcji władz hrabstw, gdyż posiadają status unitary authority. Istnieją również hrabstwa niemetropolitalne, których 100% obszaru zajmują "unitary authorities". W takiej sytuacji hrabstwo staje się "de facto" tylko hrabstwem ceremonialnym.
Kompetencje.
Do najważniejszych dziedzin leżących w gestii samorządu na szczeblu hrabstwa niemetropolitalnego należą:
Władze.
Najważniejszym organem władz hrabstwa jest wyłaniana w wyborach bezpośrednich rada. Egzekutywą kieruje lider rady wraz z powołanym przez niego gabinetem.

</doc>
<doc id="745053" url="https://pl.wikipedia.org/wiki?curid=745053" title="NBnO">
NBnO



</doc>
<doc id="745054" url="https://pl.wikipedia.org/wiki?curid=745054" title="Ski-o">
Ski-o



</doc>
<doc id="745056" url="https://pl.wikipedia.org/wiki?curid=745056" title="Ski orienteering">
Ski orienteering



</doc>
<doc id="745060" url="https://pl.wikipedia.org/wiki?curid=745060" title="Brzezinka (powiat oświęcimski)">
Brzezinka (powiat oświęcimski)

Brzezinka ( albo "Birkenau bei Neuberun, Oberschlesien") – wieś położona w województwie małopolskim, w powiecie oświęcimskim, w gminie Oświęcim.
Wieś królewska starostwa oświęcimskiego w powiecie śląskim województwa krakowskiego w końcu XVI wieku.
W związku z reformą administracyjną kraju jesienią 1954, wschodnią część Brzezinki włączono do Oświęcimia. 
Nazwa.
Nazwa wsi pochodzi od staropolskiego określenia zagajników brzozowych, czyli brzezinek. Nazwę miejscowości w zlatynizowanej staropolskiej formie "Brzezynka" wymienia w latach 1470–1480 Jan Długosz w księdze "Liber beneficiorum dioecesis Cracoviensis".
Informacje ogólne.
Brzezinka położona jest w rozległych widłach Wisły i Soły, w samym centrum Doliny Wisły, 240 m n.p.m. Teren jest tu płaski, podmokły, na dużej przestrzeni pokryty łąkami, nieużytkami i lasami łęgowymi (w zachodniej części wsi). W chwili zakładania stacji kolejowej (1856) stacja ta znajdowała się na terenie Brzezinki, dopiero później, wraz z przyległym terenem, została włączona do Oświęcimia. Jest to wieś duża, wielodrożnicowa. Składa się z domów przeważnie o charakterze willowym. Znajdują się tu dwie większe fabryki: Fabryka Maszyn i Urządzeń „Omag” przy ul. Górniczej 8 (która w latach trzydziestych, pod nazwą Spółka Akcyjna Zjednoczenia Fabryk Maszyn i Samochodów „Oświęcim”, produkowała samochód „Oświęcim-Praga” biorący udział w Rajdzie Monte Carlo) i Przedsiębiorstwo Produkcyjno-Wdrożeniowe „Polinova” (popularnie zwane „Papownią”) przy ul. Czarnej 6.
Historia.
Po raz pierwszy w historii wystąpiła w 1385 i związana była z łąką, którą niejaki Czak z Presinki darował klasztorowi dominikanów w Oświęcimiu. W ciągu XV wieku wieś była własnością śląskiego rodu Bojszowskich, których przedstawiciele mieszkający w Brzezince, przybrali nazwisko Brzezińskich. Od 1440 do 1483 właścicielem Brzezinki był Jan Brzeziński, który pod koniec życia został kasztelanem oświęcimskim. Współwłaścicielem części wsi około 1456 był Niczek z Brzezinki. W dokumencie sprzedaży księstwa oświęcimskiego Koronie Polskiej przez Jana IV oświęcimskiego wystawionym 21 lutego 1457 miejscowość wymieniona została jako "Brzesinka". W 1494 król Jan Olbracht zakupił wieś wraz z folwarkiem od Zygmunta z Brzezinek, syna Jana i odtąd wchodziła ona w skład dóbr królewskich. Pod koniec XVIII wieku dobra w Brzezince posiadał baron Karol Wacław Larisch, później były własnością Potockich z Zatora, a od drugiej połowy XIX wieku – Zwillingów.
W czasie II wojny światowej na terenie Brzezinki mieścił się największy oddział niemieckiego nazistowskiego obozu zagłady Auschwitz-Birkenau, a wieś została całkowicie wysiedlona.
W latach 1975–1998 miejscowość administracyjnie należała do województwa bielskiego.
W 1983 erygowano miejscową parafię Matki Bożej Królowej Polski.
Sport i wypoczynek.
We wsi działa założony w 1947 Ludowy Klub Sportowy Iskra Brzezinka, z którego wywodzi się Maciej Iwański, były piłkarz Legii Warszawa, późniejszy zawodnik Manisasporu i reprezentacji Polski. Klub występuje w piłkarskiej wadowickiej VI lidze.

</doc>
<doc id="745063" url="https://pl.wikipedia.org/wiki?curid=745063" title="Nagroda Grammy w kategorii Best Dance Recording">
Nagroda Grammy w kategorii Best Dance Recording

Nagroda Grammy w kategorii Best Dance Recording – jedna z kategorii przyznawana od 1998 roku. W roku 2003 przeniesiono ją z zespołu kategorii "Pop" do nowo stworzonego oddzielnego – "Dance".

</doc>
<doc id="745065" url="https://pl.wikipedia.org/wiki?curid=745065" title="Raport taterników">
Raport taterników

Raport taterników – dokument przygotowany latem 1982 r. przez trójkę taterników: Jacka Jaworskiego, Ryszarda Szafirskiego i Janusza Hierzyka, zawierający szczegółowe informacje na temat pacyfikacji kopalni Wujek, uzyskane drogą podstępu od funkcjonariuszy ZOMO podczas zorganizowanego specjalnie dla nich obozu szkoleniowego w Tatrach wiosną 1982.
Charakterystyka raportu.
Na przełomie lutego i marca 1982 r. w schronisku w Dolinie Pięciu Stawów Polskich w Tatrach pojawił się katowicki pluton ZOMO. Pod kontrolą czwórki taterników zomowcy mieli przejść szkolenie przysposabiające ich m.in. do akcji antyterrorystycznych. Szkolenie prowadzili Jacek Jaworski, Ryszard Szafirski, Janusz Hierzyk i Józef Olszewski. Ten ostatni nie wiedział, że trójka jego kolegów celowo podjęła skrajnie ryzykowną decyzję o pracy z funkcjonariuszami ZOMO. Ów spisek miał na celu wydobycie prawdy o największej zbrodni grudnia 1981 r.
Już po kilku dniach ponadmiesięcznego szkolenia – specjalnie przeprowadzonego w skrajnie ekstremalnych warunkach terenowych – zomowcy zaczęli zwierzać się szkolącym ich taternikom (mówili o tym głównie podczas wspinaczek oraz alkoholowych biesiad, lecz informacje te były następnie uwiarygodniane i potwierdzane „na trzeźwo”). Na podstawie ich słów taternicy dokładnie opisali, kto wydał rozkaz ataku i pierwszy otworzył ogień. W raporcie znalazły się także informacje o tym, że pluton strzelał precyzyjnie do konkretnych górników. Raport taterników przeczył oficjalnym komunikatom komunistycznych władz, które twierdziły, że funkcjonariusze bronili się przed agresywnym tłumem.
Spisywanie pierwszego raportu zostało zakończone pod koniec maja 1982 r. Była to zapisana maczkiem wstęga papieru złożona jak szkolna ściągawka i sporządzona w 3 jednobrzmiących egzemplarzach. Raport miał dotrzeć do liderów podziemnej „Solidarności” (m.in. Zbigniewa Bujaka), a do Warszawy zawiózł go Janusz Hierzyk. Na skutek niewyjaśnionych do dzisiaj okoliczności wszystkie trzy egzemplarze zaginęły lub zostały zniszczone. Później ich wiedzą nie zainteresował się nikt, nawet po 1989 r., gdy dawni opozycjoniści przejęli stery władzy.
Jaworski, Szafirski i Hierzyk przez lata musieli utrzymywać swój spisek w tajemnicy. O tym, czemu naprawdę służyło szkolenie zomowców, którzy strzelali na Wujku, wiedziała tylko garstka ludzi z opozycyjnego podziemia. Zdecydowana większość osób z bliższego lub dalszego otoczenia taterników – która siłą rzeczy nie mogła być wtajemniczona – ich postępowanie uważała za zwyczajną zdradę i hańbę dla Podhala (w czasie Polski Ludowej uważanego za jedno z kilku najprężniej działających skupisk opozycji). Z tego powodu cała czwórka została odrzucona przez środowisko, będąc notorycznie piętnowaną. Sytuacja ta zmusiła Szafirskiego do emigracji do Kanady, ale i tam dosięgła go etykietka zdrajcy. Inicjator spisku – Jaworski, również musiał wyjechać (osiedlił się w Niemczech).
Nie mogąc się pogodzić z wyrokiem uniewinniającym zomowców w pierwszym procesie (ogłoszonym 21 listopada 1997 r.), taternicy postanowili ponownie zacząć działać w celu ujawnienia prawdy. W 1999 – po powrocie do kraju – raport odtworzył Jacek Jaworski, wskazując w nim, że polecenie strzelania do strajkujących górników wydał Romuald Cieślak – ówczesny dowódca plutonu specjalnego ZOMO – który w dodatku strzelał jako pierwszy. Później zeznania zaczęli składać pozostali taternicy. Podczas trwania procesu sędziowie powołali biegłego psychologa, który oceniał ich zeznania, uznając je za wiarygodne. Pozwoliło to na skazanie wszystkich żyjących funkcjonariuszy pacyfikujących kopalnię Wujek.
Istnienie raportu było wielokrotnie podważane. Jednym ze świadków jego istnienia był Yoshiho Umeda, który potwierdzał istnienie raportu przed sądem. Kulisy powstania raportu i jego zaginięcia opisane zostały w książce biograficznej pt. "Wolny agent Umeda i druga Japonia".

</doc>
<doc id="745072" url="https://pl.wikipedia.org/wiki?curid=745072" title="Julian Baggini">
Julian Baggini

Julian Baggini (ur. 1968) – brytyjski filozof i pisarz, współzałożyciel 'The Philosophers' Magazine'.
Jego artykuły ukazały się także m.in. w The Guardian, The Independent, The Observer, BBC. Jest on także regularnym gościem programu radia BBC 4: 'In Our Time'.
Uzyskał doktorat z filozofii w 1996 na University College, Londyn za pracę o tożsamości osobowej (ang. philosophy of personal identity).

</doc>
<doc id="745073" url="https://pl.wikipedia.org/wiki?curid=745073" title="Osram">
Osram

Osram, Osram Licht AG – niemieckie przedsiębiorstwo produkujące sprzęt oraz akcesoria oświetleniowe. Siedziba przedsiębiorstwa znajduje się w Monachium, w Bawarii.
Niemiecki koncern.
Nazwa „Osram” została zarejestrowana w Urzędzie Patentowym w Berlinie 17 kwietnia 1906 roku jako marka handlowa firmy "Deutsche Gasglühlicht-Anstalt" (znanej także jako "Auer-Gesellschaft"). Nazwę utworzono z połączenia nazw dwóch metali: osm i wolfram. W lipcu 1919 roku powołana została spółka "Osram Werke GmbH Kommanditgesellschaft" jako przedsięwzięcie firm Auer-Gesellschaft, AEG oraz Siemens &amp; Halske AG. Firmy te postanowiły zjednoczyć swoje biznesy żarówkowe. Od roku 1978 do wejścia na giełdę w roku 2013, głównym udziałowcem w Osram GmbH był koncern Siemens.
Obecnie Osram jest obok GE Lighting i Philipsa jednym z trzech największych producentów sprzętu oświetleniowego na świecie. Według materiałów reklamowych przedsiębiorstwa, jej wyroby w asortymencie ponad 5000 artykułów produkuje się w 49 zakładach w 19 krajach i są dostępne w 150 krajach świata. Przedsiębiorstwo zatrudnia około 40 000 pracowników (35% w Europie, 33% w rejonie Azji i Pacyfiku, 28% w strefie Ameryk). 65% wartości sprzedaży firmy Osram stanowią żarówki. Pozostała część to oprzyrządowanie oświetleniowe i materiały optoelektroniczne. Sprzedaż realizowana jest przede wszystkim w strefie Ameryk (43%) oraz w Europie (37%).
Historia dawnej polskiej fabryki.
We wrześniu 1921 roku grupa sześciu inżynierów zawiązała w Pabianicach spółkę, której celem miała być produkcja polskich żarówek. Powołano nowe przedsiębiorstwo z polskim kapitałem „Polska Żarówka Osram – Spółka Akcyjna”, które zawarło umowę ze znaną już wówczas na rynkach światowych spółką Osram GmbH na prawo używania nazwy oraz na wyłączność korzystania z patentów, wynalazków i doświadczeń tej spółki. Produkcję uruchomiono we wrześniu 1923 w fabryce przy ul. Grobelnej 4 w Pabianicach. Pracę znalazło w niej 200 osób, głównie kobiet. Produkowano stosunkowo niewielką liczbę żarówek na potrzeby przemysłu i transportu. Po kilku latach produkcję rozwinięto dzięki sprowadzeniu z Berlina maszyn do wyrobu miniaturowych żarówek do latarek kieszonkowych oraz półfabrykatów. W latach 30. podjęto produkcję nowego typu żarówek z tzw. dwuskrętką.
Po rozpoczęciu okupacji niemieckiej, polska spółka została rozwiązana, a niemieckie władze utworzyły w jej miejsce „Glühlampenwerk Osram – GmbH” ("Fabryka Żarówek Osram spółka z o.o.") pod całkowicie niemieckim zarządem. Utrzymano przedwojenny poziom produkcji. W roku 1944 sprowadzono z Niemiec kolejne zespoły maszyn, dzięki czemu rozszerzono asortyment i podwojono produkcję. Wobec nadciągającego frontu wojennego całą fabrykę ewakuowano jednak wkrótce do Niemiec.
W styczniu 1945 roku po wyzwoleniu miasta w budynku fabrycznym zastano jedynie resztki maszyn. Mimo to polskim fachowcom po dwóch miesiącach udało się dokonać rozruchu zmontowanych zespołów i rozpocząć produkcję. Po prawie roku działalności zakład został upaństwowiony i otrzymał nazwę „Polska Żarówka Osram – SA”. Podpisano też dziesięcioletnią umowę licencyjną z firmą Philips. Rozwijająca się fabryka przetrwała pod tą nazwą do listopada 1960, w którym to roku przemianowano ją na „Pabianicka Fabryka Żarówek – Polam”.
Osram Lighting sp. z o.o. w Polsce.
Spółka jest obecna w Polsce od roku 1991. Początkowo, do 1995 działała jako spółka jawna, później zmieniła formę prawną na spółkę z ograniczoną odpowiedzialnością. Przedmiotem działalności firmy jest wyłącznie sprzedaż gotowych wyrobów – głównie poprzez sieć autoryzowanych dystrybutorów, w specjalistycznych sklepach i hurtowniach.
Przy użyciu sprzętu Osram zrealizowane zostały iluminacje budynków:

</doc>
<doc id="745074" url="https://pl.wikipedia.org/wiki?curid=745074" title="Puerto Comercial Bahía Blanca">
Puerto Comercial Bahía Blanca

Club Atlético Puerto Comercial – argentyński klub piłkarski z siedzibą w portowej dzielnicy miasta Bahía Blanca Ingeniero White, w prowincji Buenos Aires.
Historia.
Klub założony został 1 sierpnia 1915 roku i gra obecnie w lidze prowincjonalnej Liga del Sur.

</doc>
<doc id="745075" url="https://pl.wikipedia.org/wiki?curid=745075" title="Club Atlético Puerto Comercial">
Club Atlético Puerto Comercial



</doc>
<doc id="745076" url="https://pl.wikipedia.org/wiki?curid=745076" title="Interpretacja">
Interpretacja



</doc>
<doc id="745078" url="https://pl.wikipedia.org/wiki?curid=745078" title="Znakowy typ danych">
Znakowy typ danych

Znakowy typ danych () – typ danych stosowany w wielu językach programowania, reprezentujący jeden znak tekstu.
Realizacja i właściwości.
Typ znakowy jest realizowany poprzez określony kod znaku, w zależności od implementacji może to być ASCII, EBCDIC, Unicode lub inny. Zapis konkretnej wartości typu znakowego w kodzie źródłowym dokonuje się za pomocą literału znakowego. W takich językach jak C czy C++, typ znakowy to po prostu 1-bajtowa liczba całkowita ze znakiem, w przypadku typu signed char, lub bez znaku, dla typu unsigned char. Natomiast w Pascalu, typ znakowy nie jest typem liczbowym i do konwersji typu używa się funkcji Asc lub Chr.
Przykłady zastosowań.
Przykład w C.
Przykładowe działania na zmiennej typu char:
char abs(char c_char)
 if (c_char &gt;= 0)
 return c_char;
 return -c_char;
int main()
 char c_znak;
 c_znak = 'a';
 /* widzimy, że znak jest zapisany jako liczba. */
 printf("Znak %c = %d.\n", c_znak, c_znak);
 /* prosta operacja: */
 c_znak+= 4; // zwiększenie znaku o 4
 printf("Po zwiększeniu o 4, znak %c = %d.\n", c_znak, c_znak);
 /* różnica dwóch znaków: */
 char c_znak2 = 'o';
 printf("między znakami %c (%d) a %c (%d) jest %d różnicy.\n",
 c_znak, c_znak, c_znak2, c_znak2, abs(c_znak - c_znak2));
 /* inne zastosowanie typu char (proste obliczenia arytmetyczne): */
 for (unsigned char i = 0; i &lt; 16; ++i)
 printf("%d * %d + 2 = %d\n", i, i, i * i + 2);
Wynik działania:
Przykład w Fortranie.
Przykład (zmienna buffer o długości 128 B):
 character*(128) buffer
 buffer = 'abc'
 l = len(buffer) 
 buffer = buffer(:l) + 'cdef '
 l = len(buffer)
 buffer = buffer(:3) // ' xyx ' // buffer(4:) // ' pqr '
 print *, '#' // buffer(:len(buffer))// '#'
Wynik działania - na wyjściu zobaczymy:
Powyżej wykorzystano: 

</doc>
<doc id="745081" url="https://pl.wikipedia.org/wiki?curid=745081" title="Indeks (informatyka)">
Indeks (informatyka)

Indeks – w informatyce, w podstawowym ujęciu jest to przesunięcie wskaźnika tablicy w celu pokazania na konkretny jej element (mniej formalnie: numer elementu tablicy, w którym znajduje się indeksowany element będący jej treścią).
Na przykład dla tablicy zdefiniowanej w języku C:
 int anLiczby[] = {15, 30, 45};
Indeksem liczby 30 jest 1 (indeksowanie w języku C zaczyna się od 0). Pokazać na ten element można za pomocą odpowiedniego przesunięcia wskaźnika:
 printf("%d", *(anLiczby+1));

</doc>
<doc id="745083" url="https://pl.wikipedia.org/wiki?curid=745083" title="Nagroda Grammy w kategorii Best Electronic/Dance Album">
Nagroda Grammy w kategorii Best Electronic/Dance Album

Nagroda Grammy w kategorii Best Electronic/Dance Album - jedna z kategorii przyznawana od 2005 roku. Dołączyła ona do kategorii Best Dance Recording w utworzonym dwa lata wcześniej zespole kategorii "Dance".

</doc>
<doc id="745090" url="https://pl.wikipedia.org/wiki?curid=745090" title="CIE1976">
CIE1976



</doc>
<doc id="745093" url="https://pl.wikipedia.org/wiki?curid=745093" title="Czerwienica">
Czerwienica



</doc>
<doc id="745094" url="https://pl.wikipedia.org/wiki?curid=745094" title="Michał Zieliński">
Michał Zieliński



</doc>
<doc id="745099" url="https://pl.wikipedia.org/wiki?curid=745099" title="Wąwóz Termopile">
Wąwóz Termopile



</doc>
<doc id="745101" url="https://pl.wikipedia.org/wiki?curid=745101" title="Pedal San Rafael">
Pedal San Rafael

Sportivo Pedal Club − argentyński klub piłkarski z siedzibą w mieście San Rafael, leżącym w prowincji Mendoza.
Historia.
Klub założony został 14 kwietnia 1924 roku i gra obecnie w lidze prowincjonalnej Liga Sanrafaelina de Fútbol. Klub jest rekordzistą, jeśli chodzi o liczbę tytułów mistrza ligi Sanrafaelina.

</doc>
<doc id="745102" url="https://pl.wikipedia.org/wiki?curid=745102" title="Sportivo Pedal Club">
Sportivo Pedal Club



</doc>
<doc id="745104" url="https://pl.wikipedia.org/wiki?curid=745104" title="3 Batalion Strzelców Sanockich">
3 Batalion Strzelców Sanockich

3 Batalion Strzelców Sanockich – pododdział piechoty Wojska Polskiego II RP (poczta polowa nr 20).
Historia.
U schyłku I wojny światowej w listopadzie 1918 rozkazem Naczelnego Dowództwa Wojsk Polskich komendantem 3 Batalionu Strzelców Sanockich został mianowany por. Bronisław Praszałowicz.
W pierwszej dekadzie listopada 1918 w Sanoku miejscowy profesor gimnazjalny Michał Urbanek zorganizował tzw. „Pogotowie”, którego dowódcą został były oficer c. i k. armii, ppor. Władysław Zaleski. Członkowie „Pogotowia” rekrutowali się z harcerzy miejscowego hufca oraz uczniów klas starszych. Harcerze i uczniowie uzbrojeni zostali w karabiny. Każdy z nich otrzymał dziesięć naboi. W grudniu 1918 członkowie „Pogotowia” wstąpili do formującego się 3 Batalionu Strzelców Sanockich, złożonego z czterech kompanii piechoty. Początkowo dowódcą formowanego batalionu został kpt. Franciszek Stok, dowódcami kompanii dr Juliusz Zaleski (wyćwiczonej), zaś rekruckiej ppor. Jaśkiewicz, ponadto adiutanturę objął ppor. Niedenthal - Antoni lub Marian. W pierwszych dniach listopada pomocy przy formowaniu 1 kompanii udzielił czeski oficer stacjonującego do tego czasu w Sanoku 54 pułk piechoty, nadpor. Viktor Nopp-Rudolf. Formowanie prowadził ppłk Józef Swoboda. Batalion liczył ok. 500 żołnierzy, podoficerów i oficerów. Na ogólną liczbę batalionu składały się: kompania borysławska jako pierwszy człon formowanego wojska polskiego (dowódca por. Bolesław Czajkowska), grupa ppłk Swobody (22 oficerów, ok. 180 podoficerów szeregowych) rekrutowanych z okolica Krosna, w tym kompania krośnieńska, którą dowodził por. Stanisław Maczek, kompania sanocka (dowódca Leszek Pragłowski).
Pierwotnie jednostka nosiła nazwę „Ochotniczy Batalion Strzelców Sanockich”
Dowództwo nad batalionem w liczbie 500 żołnierzy objął ppłk Swoboda. Żołnierze batalionu walczyli z Ukraińską Armią Halicką, w tym z oddziałami 1 Brygady Ukraińskich Strzelców Siczowych, oraz z ochotnikami ukraińskimi, broniącymi Republiki Komańczańskiej do stycznia 1919. 27 marca 1919 druga kompania walczyła o utrzymanie korytarza kolejowego w Chyrowie oraz brała udział w walkach o odblokowanie Lwowa.
W 1919 batalion był ulokowany w koszarach przy ul. Adama Mickiewicza.
III Batalion Strzelców Sanockich wraz ze zorganizowanym w Dębicy batalionem Pułku Piechoty Ziemi Ropczyckiej (dowodzonym przez rotmistrza Łubieńskiego) zapoczątkowały późniejszy II batalion 18 Pułku Piechoty.
Powstał „Marsz 3 Batalionu strzelców”, ułożony na melodię pieśni „My, Pierwsza Brygada”, liczący pięć zwrotek oraz refren ze słowami: "My batalion trzeci / To sanockie dzieci / Idziem na bój, na krwawy bój / Z wrogiem na bój, na bój, na bój".
Oficer batalionu por. dr Juliusz Zaleski był autorem wspomnień jednostki publikowanych w 1919 i 1920 na łamach sanockiego tygodnika „Ziemia Sanocka”.

</doc>
<doc id="745110" url="https://pl.wikipedia.org/wiki?curid=745110" title="I wojna polsko-rosyjska">
I wojna polsko-rosyjska



</doc>
<doc id="745112" url="https://pl.wikipedia.org/wiki?curid=745112" title="Kodeks Boturini">
Kodeks Boturini

Kodeks Boturini – średniowieczny dokument opisujący historię Azteków-Chichimeków sprzed przybycia konkwistadorów hiszpańskich.
Pochodzenie.
Pochodzenie i datowanie manuskryptu nie jest do końca pewne. Prawdopodobnie powstał w pobliżu Tenochtitlán. Niektórzy badacze skłaniają się do okresu pomiędzy datami 1521-1540. Dowodem na to ma być drzewo namalowane na stronie trzeciej, posiadające wyraźne cechy europejskie. W całym dokumencie nie ma jednak żadnych innych tego typu naleciałości.
Pierwotnym właścicielem był Włoch Lorenzo Boturini Benaduci (1702–1751), od którego kodeks wziął swoją nazwę.
Opis.
Kodeks Boturini mówi o historii ludu Mexico na wyspie Aztlán, od ich wędrówki przez centralny Meksyk, przez walki i klęski poniesione z ręki króla Coxoxtli i niewolę u Colhuan, aż po przybycie do Chapultepec (1168-1355). Manuskrypt został zapisany na arkuszu papieru z pasków kory drzewa figowego (amatl) o wymiarach 19 cm na 549 cm. Arkusz złożony jest na kształt akordeonu, na 24 strony - każda z nich ma szerokość ok. 24 cm.
Liczby w kodeksie są namalowane czarnym atramentem, a daty kolorem czerwonym. W całym kodeksie nie występują żadne inne barwy. Styl przedstawienia dat jest podobny jak w innych kodeksach Azteckich tj. regularny i schludny, a przedstawione postacie, znaki miejsc i inne symbole charakteryzują się uproszczoną stenografią. Cechą odróżniającą Kodeks Boturini od innych znanych manuskryptów jest pozostawienie dużej przestrzeni na stronach. W innych kodeksach strony są gęsto zapełnione rozmaitymi symbolami, postaciami i znakami. Taki układ Kodeksu Boturini skłania dzisiejszych badaczy (Karl Young, Donald Robertson) do wniosku, iż miał on przeznaczenie podręcznika dla początkujących uczni nie władających dobrze symboliką i sztuką pisania. Każda osoba, data, imiona są z sobą powiązane i nawzajem oddziałują na siebie. Większość stron zawiera kolumny dat posegregowane w czterech lub pięciu grupach w zależności od tego czy dotyczą religii, czy kosmologii.
Ciekawym zabiegiem autora jest przedstawienie odcisków stóp na poszczególnych kartach mających ukazywać kierunek wędrówki Azteków, co pozwala na związanie całej księgi w jedną jednolitą treść. W wielu pismach prekolumbijskich odciski stóp symbolizują boga Huitzilopochtli, który kierował lud Mexica w ich wędrówce.
Kodeks Boturini jest niekiedy nazywany ""Tira de la Perigrinacion" (hiszp. Wstęga Wędrówki) lub "del Tira Museo""
Publikacje.
Na temat Kodeksu Boturini napisano wiele opracowań, w wielu także się o nim wspomina. Do najważniejszych należą:

</doc>
<doc id="745113" url="https://pl.wikipedia.org/wiki?curid=745113" title="Wojna litewsko-moskiewska (1512–1522)">
Wojna litewsko-moskiewska (1512–1522)

Wojna litewsko-moskiewska 1512–1522 – wojna stoczona pomiędzy Polską, wspieraną przez Wielkie Księstwo Litewskie a Wielkim Księstwem Moskiewskim w latach 1512–1522.
Geneza.
Po zawarciu pokoju wieczystego z Wielkim Księstwem Moskiewskim w 1508, kończącego wojnę moskiewską 1507–1508, Zygmunt I Stary podpisał sojusz zaczepno-odporny z chanem krymskim Mengli I Girejem.
W 1512 Tatarzy krymscy, działając w porozumieniu z królem Polski
przeprowadzili serię najazdów łupieżczych na południowe tereny Wielkiego Księstwa Moskiewskiego. Wysunięte czambuły dotarły nawet pod Riazań. W drodze powrotnej na Krym, Tatarzy wypełniając postanowienia sojuszu, oddali w Kijowie Polakom i Litwinom 1/3 swoich łupów.
Wszystko to, w połączeniu z oskarżeniami wysuwanymi przeciwko Polakom i Litwinom, o rzekome prześladowanie przebywającej na dworze wileńskim Heleny Moskiewskiej, wdowy po Aleksandrze Jagiellończyku, stało się "casus belli" dla wielkiego księcia moskiewskiego Wasyla III.
Pierwsza faza wojny.
Rosjanie zawczasu wzmocnili swoją armię ciężkim uzbrojeniem sprowadzonym z Niemiec. Armia moskiewska wzbogaciła się o dużą liczbę ciężkich dział oblężniczych, moździerzy i śmigownic.
W listopadzie 1512 wojska moskiewskie pod wodzą Iwana Repnina-Oboleńskiego, Daniela Szczenii i Iwana Czeladnina uderzyły na Wielkie Księstwo Litewskie. Rosjanie podeszli pod Smoleńsk, Połock, Witebsk, Borysław, Orszę, Brasław, Mińsk i Druck.
W lecie 1513 kniaź Michał Gliński rozpoczął oblężenie Smoleńska. Już wkrótce jednak uderzenie litewskich wojsk zaciężnych pod wodzą wojewody kijowskiego Jerzego Radziwiłła zmusiło Rosjan do wycofania się za linię Dźwiny. Zgrupowanie wojsk moskiewskich pod wodzą Wasilija Szemiaczycza przeprowadziło niespodziewany rajd na Kijów. Jednak wyprowadzone wówczas kontruderzenie wojsk litewskich dotarło nawet na Siewierszczyznę. 
We wrześniu 1513 drugą próbę zdobycia Smoleńska podjął sam wielki książę moskiewski Wasyl III. Jednak po sześciu tygodniach i to oblężenie zakończyło się niepowodzeniem. W dodatku hetman wielki litewski Konstanty Ostrogski wyparł Rosjan spod Orszy i zagroził odcięciem wojsk moskiewskich.
Sojusz moskiewsko-niemiecki 1514.
W tym samym czasie Polska została zagrożona ze strony zakonu krzyżackiego. Wielki mistrz Albrecht Hohenzollern, który od kilku lat odmawiał złożenia królowi polskiemu hołdu lennego, uznał, że nadarza się wyjątkowa okazja uderzenia na zaangażowane w konflikt z Wielkim Księstwem Moskiewskim państwo polsko-litewskie. Na dodatek nowy papież Leon X zdawał się sprzyjać Niemcom w sporze polsko-krzyżackim. Wszystko to odbiło się niekorzystnie na pozycji międzynarodowej Polski. Jak pisał Zygmunt I do biskupa warmińskiego Fabiana Luzjańskiego 8 listopada 1513: "Sądzili, że nas Moskal zje".
W lutym 1514 w Moskwie zawarto oficjalnie sojusz zaczepno-odporny pomiędzy cesarzem Maksymilianem I Habsburgiem a wielkim księciem Wasylem III, mocą którego obaj władcy zobowiązali się do wspólnego wystąpienia przeciwko Polsce i Litwie. Maksymilian zobowiązał się do pomocy Moskwie w zdobyciu Kijowa, Smoleńska i Połocka. 
Druga faza wojny.
Na początku 1514 na Siewierszczyznę przeszedł zagonem kolejny czambuł Tatarów krymskich.
W lutym Sejm litewski w Wilnie uchwalił nowe podatki na zaciąg polskich wojsk najemnych. Litwini zwerbowali 8 000 rycerzy zaciężnych pod dowództwem starosty trembowelskiego Janusza Świerczowskiego.
W kwietniu 1514 wojska moskiewskie pod wodzą Michała Glińskiego rozpoczęły kolejne oblężenie Smoleńska. W czerwcu pod miasto przybył sam Wasyl III. Wobec braku spodziewanej odsieczy wojewoda smoleński Jerzy Sołłohub poddał twierdzę Rosjanom 31 lipca. Wkrótce Rosjanom poddały się Mścisław, Krzyczew i Dubrowna.
Rosjanie od razu przeprowadzili deportację ludności Smoleńszczyzny w głąb Rusi Moskiewskiej, na jej miejsce sprowadzając osadników moskiewskich. Według Macieja Stryjkowskiego Wasyl III "też wszystkich wywiódł do Moskwy i tam im imiona porozdawał w moskiewskich włościach, a Moskwie podawał imiona smoleńskie".
Bitwa pod Orszą 1514.
W sierpniu wojska polsko-litewskie przeprowadziły koncentrację w okolicach Mińska i wyruszyły w kierunku Borysowa. Tam z częścią armii pozostał król Zygmunt I, reszta natomiast 27 sierpnia sforsowała Berezynę.
8 września 1514 wojska Rzeczypospolitej pod dowództwem hetmana wielkiego litewskiego Konstantego Ostrogskiego, w sile 20 000 jazdy i 10 000 piechoty pobiły 50. tysięczne zgrupowanie jazdy moskiewskiej Iwana Czeladnina w bitwie pod Orszą.
Zwycięstwo to otworzyło wojskom jagiellońskim drogę na Smoleńsk. Jednak kolejna próba zdobycia twierdzy smoleńskiej się nie powiodła. W mieście powstał antymoskiewski spisek, na którego czele stanął biskup smoleński Warsonofiej. Dowódca moskiewski kazał powywieszać na murach miasta stronników Polski i Litwy czym osłabił morale i tak już wyczerpanego trudami kampanii wojska polsko-litewskiego.
Główne siły rosyjskie wycofały się jednak ze Smoleńszczyzny, oddając Mścisław, Krzyczew i Dubrownę. Wycofujący się Rosjanie sami spalili Dorohobuż.
Bezpośrednim skutkiem zwycięstwa orszańskiego, było rozbicie sojuszu niemiecko-moskiewskiego. Cesarz Maksymilian I jednostronnie wypowiedział traktat zaprzysiężony jeszcze 4 sierpnia 1514. W wyniku tego nastąpiło zbliżenie cesarstwa do państw Jagiellońskich, potwierdzone zawarciem porozumienia w czasie zjazdu wiedeńskiego w 1515.
Trzecia faza wojny.
W 1515 polskie wojska zaciężne pod dowództwem Janusza Świerczowskiego przypuściły atak w głąb państwa moskiewskiego, podchodząc zagonami pod Wielkie Łuki i Toropiec. Jednocześnie na Siewierszczyznę uderzyli Tatarzy krymscy wspierani przez wojska litewskie pod dowództwem starosty czerkaskiego Eustachego Daszkiewicza i wojewody kijowskiego Andrzeja Jakubowicza Niemirowicza.
Rosjanie przeprowadzili w tym samym roku operacje dywersyjne, pustosząc ziemie witebską, połocką i mścisławską. W nocy z 30 na 31 maja 1515, spłonęła część Starej Warszawy z kolegiatą św. Jana, kościołem św. Marcina oraz przedmieście z klasztorem i kościołem bernardynów. Wpis w księdze grodzkiej podaje, że zrobiła to banda rabusiów nasłanych przez księcia moskiewskiego.
W 1516 wojska moskiewskie bezskutecznie oblegały Witebsk, a litewskie Homel. 
W 1517 Konstanty Ostrogski przeprowadził operację zaczepną na terytorium państwa moskiewskiego, próbując zdobyć Opoczkę.
Sojusz moskiewsko-krzyżacki.
10 marca 1517 zawarto w Moskwie sojusz zaczepno-odporny pomiędzy Wielkim Księstwem Moskiewskim i zakonem krzyżackim, wymierzony przeciwko państwu polsko-litewskiemu. Wasyl III zobowiązał się dostarczyć wielkiemu mistrzowi Albrechtowi Hohenzollernowi środki pieniężne na zwerbowanie 10 000 piechoty i 2 000 jazdy zaciężnej, które to wojska miały być użyte we wspólnych działaniach przeciwko Zygmuntowi I Staremu.
Wielki książę moskiewski zobowiązywał się jednocześnie wziąć pod swoją protekcję zakon krzyżacki.
Czwarta faza wojny.
W 1518 wojska moskiewskie uderzyły na ziemię połocką, rozpoczynając oblężenie Połocka. 29 lipca Rosjanie zostali pobici przez odsiecz wojsk polsko-litewskich pod dowództwem Olbrachta Gasztołda, Jerzego Radziwiłła i Jana Boratyńskiego. Według współczesnych przekazów, w krytycznym momencie bitwy, na chmurze pojawił się święty Kazimierz, który miał wskazać wojskom polsko-litewskim dogodne brody na Dźwinie.
W tym roku wojska moskiewskie przeprowadziły jeszcze serię rajdów dywersyjnych, podchodząc pod Słuck, Mińsk i Nowogródek.
W 1519 na państwo polsko-litewskie spadł kolejny najazd wojsk moskiewskich i współdziałających z nimi Tatarów krymskich chana Mehmeda I Gireja. Rosjanie podeszli na odległość kilkudziesięciu kilometrów od Wilna, pustosząc okoliczne wsie i miasteczka. Tatarom udało się rozbić siły polsko-litewskie w bitwie pod Sokalem. Jednak wojska moskiewskie nie doczekały się spodziewanej pomocy zakonu krzyżackiego, który zwlekał z rozpoczęciem wojny z Polską i zmuszone zostały do wycofania się.
W lutym 1520 wojska moskiewskie ponowiły atak na Połock i Witebsk.
W lipcu 1521 oddział kozaków starosty czerkaskiego Eustachego Daszkiewicza wyprawił się wraz z Tatarami krymskimi chana Mehmeda I Gireja na Moskwę. Po rozbiciu wojsk moskiewskich nad Oką oddziałom tym udało się podejść pod mury stolicy państwa moskiewskiego. Wielki książę Wasyl III zmuszony został do zapłacenia haraczu.
Rozejm.
14 września 1522 w Moskwie strony konfliktu podpisały pięcioletni rozejm na zasadzie "uti possidetis". Dla Litwy oznaczało to utratę Smoleńska i ziemi smoleńskiej (ok. 23 tys. km ²), zamieszkanych przez 100 000 ludności. Stronie litewskiej udało się jednak uniemożliwić używanie przez wielkich książąt moskiewskich tytułu książąt smoleńskich. Rozejm ten w 1526 przedłużono na 6 lat i w 1532 na rok.

</doc>
<doc id="745115" url="https://pl.wikipedia.org/wiki?curid=745115" title="Fractus">
Fractus

fractus (fra) (łac. frangěre – łamać, złamać, przełamać, skruszyć, stłuc, rozbić, postrzępić) – gatunek chmur z rodzajów: "Stratus" i "Cumulus", o nieregularnych kształtach i wyraźnie postrzępionym wyglądzie.

</doc>
<doc id="745123" url="https://pl.wikipedia.org/wiki?curid=745123" title="Rewaz Dzodzuaszwili">
Rewaz Dzodzuaszwili

Rewaz Dzodzuaszwili (gruz. რევაზ ძოძუაშვილი, ros. Реваз Михайлович Дзодзуашвили, "Riewaz Michajłowicz Dzodzuaszwili"; ur. 15 kwietnia 1945 w Kutaisi) - gruziński piłkarz, grający na pozycji obrońcy, reprezentant Związku Radzieckiego, Wicemistrz Europy oraz brązowy medalista Igrzysk Olimpijskich w 1972, trener piłkarski.
Kariera piłkarska.
Wychowanek szkoły piłkarskiej Torpeda Kutaisi. W 1962 był zawodnikiem klubu Imereti, a w następnym sezonie reprezentował barwy grającego w radzieckiej ekstraklasie Dinama Tbilisi. Po dwa sezony spędził w Dinamie Suchumi oraz w Torpedzie Kutaisi, by w 1968 na dobre trafić do Dinama Tbilisi, z którym związany był do końca kariery w 1976.
Jako gracz Dinama zadebiutował w 1969 w reprezentacji ZSRR. Rok później wystąpił na Mundialu w Meksyku. W 1972 odniósł swój największy sukces międzynarodowy zdobywając srebrny medal Mistrzostw Europy oraz brązowy medal Igrzysk Olimpijskich w Monachium. Występy w "Sbornej" zakończył w 1974 z bilansem 49 meczów.
Kariera trenerska.
Przez wiele lat pracował w Gruzji, prowadząc tamtejsze drużyny klubowe: Dinamo Tbilisi, SKA Tbilisi, Lokomotiwi Samtredia, Torpedo Kutaisi, Metallurg Rustawi, Lokomotiwi Tbilisi i Olimpi Tbilisi. Szkolił także zawodników ukraińskiego Tempu Szepietowka, łotewskiego Skonto Ryga (w którym pełnił później funkcję wiceprezydenta), rosyjskich Urałanu Elista, Spartaka-Ałanii Władykaukaz i Dinama Machaczkała oraz litewskiego FBK Kowno. Pracował z drużynami narodowymi Łotwy i Gruzji.

</doc>
<doc id="745128" url="https://pl.wikipedia.org/wiki?curid=745128" title="Uromitexan">
Uromitexan



</doc>
<doc id="745129" url="https://pl.wikipedia.org/wiki?curid=745129" title="Mesnex">
Mesnex



</doc>
<doc id="745130" url="https://pl.wikipedia.org/wiki?curid=745130" title="Anti-uron">
Anti-uron



</doc>
<doc id="745131" url="https://pl.wikipedia.org/wiki?curid=745131" title="Mistabron">
Mistabron



</doc>
<doc id="745132" url="https://pl.wikipedia.org/wiki?curid=745132" title="Mucofluid">
Mucofluid



</doc>
<doc id="745133" url="https://pl.wikipedia.org/wiki?curid=745133" title="Włodzimierz Kleszcz">
Włodzimierz Kleszcz

Włodzimierz Kleszcz (ur. 27 lipca 1949 w Lublinie) – polski dziennikarz muzyczny, producent, propagator muzyki folk i world music.
Życiorys.
Od 1972 roku dziennikarz Rozgłośni Harcerskiej, od 1979 r. pracuje w Polskim Radiu. W latach 80. współorganizator i dyrektor artystyczny wielu festiwali reggae w Polsce. 13 grudnia 1989 roku zorganizował w Hali Stoczni Gdańskiej festiwal „Solidarność Anti-Apartheid”.
Jako właściciel wydawnictwa Kamahuk jest współtwórcą kilku cenionych projektów muzycznych np. połączenia polskiej muzyki góralskiej z jamajskim reggae (wspólne nagrania Trebuniów-Tutków z Twinkle Brothers). Jest również wydawcą debiutanckiej płyty Kapeli ze Wsi Warszawa.
W 1992 roku został członkiem klubu World Music Charts Europe zrzeszającego pod egidą Europejskiej Unii Radiowej europejskich prezenterów world music. Od 1994 roku jest jurorem Decouverte Radia France Internationale.
W Polskim Radiu pracował jako dziennikarz Radiowego Centrum Kultury Ludowej. Prowadzi „Nocne Spotkania z Muzyką Świata” w PR1 oraz „Kleszczowisko” w PR2. Do 2006 roku był także jednym z prowadzących audycję „Mocne Nocne” w PR BIS.

</doc>
<doc id="745134" url="https://pl.wikipedia.org/wiki?curid=745134" title="Góra podmorska">
Góra podmorska



</doc>
<doc id="745137" url="https://pl.wikipedia.org/wiki?curid=745137" title="Taxus baccata">
Taxus baccata



</doc>
<doc id="745138" url="https://pl.wikipedia.org/wiki?curid=745138" title="Abies alba">
Abies alba



</doc>
<doc id="745142" url="https://pl.wikipedia.org/wiki?curid=745142" title="Podkolan zielonawy">
Podkolan zielonawy

Podkolan zielonawy ("Platanthera chlorantha" (Custer) Rchb.) – gatunek byliny należący do rodziny storczykowatych ("Orchidaceae"). Występuje w Europie Środkowej. W Polsce na całym obszarze, zarówno na niżu, jak i w niższych położeniach górskich, ale jest rośliną rzadką i podlega ochronie.
Biologia i ekologia.
Rośnie w świetlistych lasach liściastych i zaroślach, na polanach, porębach i wilgotnych łąkach. Geofit ryzomowy, preferuje gleby wapienne.
Roślina kwitnie od maja do lipca. Kwiaty zapylane są przez motyle nocne – ćmy, które wabione są za pomocą intensywnego zapachu (przyjemnego także dla ludzi). Ćmy przylatujące po nektar dotykają dzióbka, a wówczas pyłkowiny za pomocą uczepek przyklejają się do ich ciała. Nasiona rozsiewane są przez wiatr.
Zagrożenia i ochrona.
Roślina objęta częściową ochroną gatunkową. Gatunek w latach 1946–2014 objęty był w Polsce ochroną ścisłą. Od roku 2014 wpisany na listę gatunków roślin objętych ochroną częściową na podstawie Rozporządzenia Ministra Środowiska.
Umieszczony na polskiej czerwonej liście w kategorii NT (bliski zagrożenia).
Zagrożeniem dla gatunku jest gospodarcze użytkowanie lasów liściastych oraz bezpośredni zbiór roślin. Niektóre siedliska znajdują się na obszarach chronionych, m.in. w Wolińskim, Białowieskim, Kampinoskim, Roztoczańskim i Pienińskim Parku Narodowym oraz w rezerwatach leśnych, np. Świnia Góra, Białowodzka Góra czy Borki.
Zmienność.
Tworzy mieszańce z podkolanem białym.

</doc>
<doc id="745143" url="https://pl.wikipedia.org/wiki?curid=745143" title="Platanthera chlorantha">
Platanthera chlorantha



</doc>
<doc id="745144" url="https://pl.wikipedia.org/wiki?curid=745144" title="Płaszcz">
Płaszcz



</doc>
<doc id="745146" url="https://pl.wikipedia.org/wiki?curid=745146" title="Płaszcz (technika)">
Płaszcz (technika)

Płaszcz (w technice) to element konstrukcyjny urządzenia technicznego pełniący funkcję osłony dla innych elementów. 
W przypadku, gdy elementem osłaniającym jest ciecz lub gaz, stosowane jest również określenie koszulka. W podstawowych zastosowaniach to płaszcz chłodzący i płaszcz grzewczy.
W stosunku do osłon przed uszkodzeniami mechanicznymi używa się określenia pancerz.

</doc>
<doc id="745149" url="https://pl.wikipedia.org/wiki?curid=745149" title="Hellenowie">
Hellenowie



</doc>
<doc id="745151" url="https://pl.wikipedia.org/wiki?curid=745151" title="John Rhys-Davies">
John Rhys-Davies

John Rhys–Davies (ur. 5 maja 1944 w Ammanford) – brytyjski aktor i producent filmowy. Odtwórca roli krasnoluda Gimlego i głosu Drzewca w ekranizacji powieści J.R.R. Tolkiena "Władcy Pierścieni", a także jako Sallah w filmach "Poszukiwacze zaginionej Arki" (1981) oraz "Indiana Jones i ostatnia krucjata" (1989).
Życiorys.
Wczesne lata.
Urodził się w Ammanford w Walii jako syn Mary Margaretty Phyllis Jones, pielęgniarki, i Rhysa Daviesa, inżyniera mechanika. Wkrótce jego rodzina przeprowadziła się do Afryki. Wychowywał się w Tanganice i Salisbury w Wiltshire. Na początku lat pięćdziesiątych jego rodzina mieszkała przez kilka lat w Kongwa, Dar es Salaam, Moshi i Mwanza w Tanzanii, podczas gdy jego ojciec służył tam jako oficer policji kolonialnej.
John Rhys-Davies kształcił się w Truro. Ukończył język angielski na Uniwersytecie Wschodniej Anglii, był jednym z pierwszych 105 przyjętych studentów i założył tam Towarzystwo Dramatyczne. Uczył się aktorstwa w County Secondary School w Watton. Został przyjęty do Royal Academy of Dramatic Art i stał się członkiem stowarzyszonym akademii.
Kariera.
Debiutował w The Maddermarket Theatre w Norwich. W 1964 przyjął rolę Garetha w operze mydlanej "Crossroads", emitowanej przez kanał ITV. Potem występował gościnnie w serialach: "Kapitän Harmsen" (1970) z Judy Winter, "The Guardians" (1971) i "Budgie" (1971–1972) jako Laughing Spam Fritter u boku piosenkarza Adama Faitha. W 1970 trafił na londyńską scenę Mermaid Theatre w roli Sebastiana w "Burzy" Williama Szekspira. Powrócił na szklany ekran serialu "Czarny Królewicz" (1974) jako Alfred Kidney i po raz pierwszy dostał się do obsady filmów fabularnych jako zawodnik rugby union w dramacie Jacka Cardiffa "Penny Gold" (1974) z Francescą Annis, Jossem Acklandem i Nickym Hensonem, a także w dreszczowcu Dona Siegela "Wiatraki śmierci" ("The Black Windmill", 1974) u boku Michaela Caine’a i Donalda Pleasence’a.
W 1974 wystąpił z Dolphin Theatre Company w sztuce Dylana Thomasa "Under Milk Wood" w Shaw Theatre. W latach 1977–1978 grał z Royal Shakespeare Company w przedstawieniach: "Jak wam się podoba" jako Duke Frederick "Lorenzaccio" Alfreda de Musseta jako kapitan Vitelli czy "Henryk IV, część 1" i "Henryk IV, część 2" jako kardynał Beaufort.
Znalazł się w obsadzie w telewizyjnym komediodramacie biograficznym ITV "Nagi urzędnik" ("The Naked Civil Servant", 1975) jako Barndoor z Johnem Hurtem, serialu BBC "Ja, Klaudiusz" (1976) jako Makron, adaptacji telewizyjnej ITV "Kupiec wenecki" (1980) jako Salerio z Johnem Nettlesem i Kennethem Cranhamem, heist filmie "Napad" ("A Nightngale Sang in Berkeley Square", 1979) jako Solicitor z Richardem Jordanem, Elke Sommer, Oliverem Tobiasem i Davidem Nivenem oraz telewizyjnym filmie biblijnym CBS "Piotr i Paweł" ("Peter and Paul", 1981) w roli Sylwana z Robertem Foxworthem i Anthonym Hopkinsem. Za kreację w antagonisty Vasca Rodriguesa, rubasznego i obscenicznego bojownika, pełniącego w tym wypadku funkcję towarzysza głównego bohatera (Richard Chamberlain) w miniserialu NBC "Szogun" (1980) był nominowany do nagrody Emmy. W produkcji Stevena Spielberga "Poszukiwacze zaginionej Arki" (1981) i "Indiana Jones i ostatnia krucjata" (1989) u boku Harrisona Forda zagrał postać Sallaha.
Zagrał w ekranizacji powieści Waltera Scotta "Ivanhoe" (1982) z Jamesem Masonem, Anthonym Andrewsem i Samem Neillem jako Reginald Front-de-Boeuf, komedii muzycznej Blake’a Edwardsa "Victor/Victoria" (1982) jako Andre Cassell z Julie Andrews, dramacie przygodowym Andrew V. McLaglena "Sahara" (1983) jako Rasoul, wujek dobrego przywódcy walczących plemion z Brooke Shields i Lambertem Wilsonem, filmie fantasy "Miecz bohaterów" (1984) jako Baron Fortinbras z Seanem Connery oraz adaptacji telewizyjnej powieści Rudyarda Kiplinga "Kim" (1984) jako Babu z Peterem O’Toole, filmie przygodowym J. Lee Thompsona "Kopalnie króla Salomona" (1985) jako Dogati z Richardem Chamberlainem i Sharon Stone, filmie z cyklu przygód Jamesa Bonda "W obliczu śmierci" (1987) jako generał Leonid Puszkin z Timothym Daltonem, telewizyjnym melodramacie wojennym "Britannic" (2000) w roli kapitana Barletta oraz ekranizacji Księgi Estery – "Jedna noc z królem" ("One Night with the King", 2006) jako Mardocheusz.
Występował w serialach: BBC "Ja, Klaudiusz" (1976) jako Makron, ITV "Robin z Sherwood" (1983–1986) jako Ryszard I Lwie Serce, miniserialu ABC "Wojna i pamięć" (1988) jako Sammy Mutterperl, "Nietykalni" (1993−1994) jako agent Michael Malone oraz "Sliders" (1995–1997) jako profesor Maximillian Arturo.
Użyczył głosu Kassimowi w filmie animowanym Disneya "Aladyn i król złodziei" (1996), Makbetowi w "Gargoyles" (1995–1996), Man Rayowi w "SpongeBob Kanciastoporty" (2000−2002), Hadesowi w "Lidze Sprawiedliwych" (2002) oraz Tobiasowi w grze komputerowej "Freelancer" (2003).
Życie prywatne.
W grudniu 1966 poślubił Suzanne Wilkinson. Mieli dwóch synów: Bena i Toma. Chociaż rozstali się w 1985, nadal byli małżeństwem. Gdy Suzanne przechodziła chorobę Alzheimera, pozostał blisko niej i opiekował się nią, dopóki nie zmarła.
W 2004 związał się z Lisą Manning. Mają córkę Maię.

</doc>
<doc id="745158" url="https://pl.wikipedia.org/wiki?curid=745158" title="Olimpiada szachowa 1957">
Olimpiada szachowa 1957

Olimpiada szachowa 1957 rozegrana została w Emmen w dniach 2 – 21 września 1957 roku.
1. olimpiada szachowa kobiet.
Wyniki końcowe finałów A i B (21 drużyn, eliminacje w trzech grupach + trzy finały, system kołowy).

</doc>
<doc id="745162" url="https://pl.wikipedia.org/wiki?curid=745162" title="Lockheed XP-49">
Lockheed XP-49

Lockheed XP-49 – prototypowy samolot myśliwski zaprojektowany w zakładach Lockheeda jako następca P-38 Lightning.
Historia.
11 marca 1939 dowództwo USAAC wystosowało memorandum "Circular Proposal 39-775" skierowane do zakładów lotniczych dotyczącego nowego, dwusilnikowego myśliwca przechwytującego. Jednym z głównych warunków miało być to, że nowy samolot powinien wykorzystywać jak najwięcej części z istniejących już samolotów.
Projekt Lockheeda, który otrzymał wewnętrzne oznaczenie "Model 222", był ewolucyjną wersją P-38. Prototyp samolotu miał zostać wyposażony w 24-cylindrowe silniki Pratt &amp; Whitney X-1800-SA2-G, a wersja produkcyjna miała używać silników Wright R-2160 "Tornado". Uzbrojenie samolotu miały stanowić dwa działka 20 mm i cztery karabiny maszynowe 12,7 mm. W odróżnieniu od "Lightninga" nowy samolot miał mieć zamknięta, ciśnieniową kabinę pilota. Łączna pojemność zbiorników z paliwem miała wynosić ok. 1135 litrów (pojemność zbiorników P-38 wynosiła ok. 870 litrów). Maksymalna prędkość samolotu z silnikami Pratt &amp; Whitney została wyliczona (zbyt optymistyczne) na 761 kilometrów na godzinę na wysokości 6100 m, a wersja produkcyjna z silnikami Wright miała osiągać do 805 km/h na tej samej wysokości.
Konkurs został rozstrzygnięty 3 sierpnia 1939, projekt Lockheeda został wybrany przez USAAC jako najbardziej obiecujący i otrzymał oficjalne oznaczenie XP-49 (wewnętrzna nazwa projektu zmieniła się wówczas na "Model 522"), na drugim miejscu znalazł się samolot Grummana XP-50, który był rozwinięciem prototypowego XF5F-1 Skyrocket.
8 stycznia 1940 podpisano kontrakt na konstrukcję jednego prototypu nowego samolotu.
Konstrukcja prototypu.
Początkowo prace projektowe posuwały się bardzo wolno, jako że zakłady Lockheeda były zajęte pracami nad "Lightningiem", szczegółowe plany zaczęły powstawać dopiero 23 grudnia 1940 pod kierownictwem Carla Haddona. Około 2/3 konstrukcji samolotu było identycznej z P-38, główne różnice polegały na innym mocowaniu silników, bardziej wytrzymałym podwoziu i kabinie ciśnieniowej (wzorowanej na kokpicie XP-38A). Już wkrótce zorientowano się, że proponowane silniki Pratt &amp; Whitney X-1800 czy Wright R-2160 Tornado są zbyt mocne i zdecydowano się na zastąpienie ich eksperymentalnymi, 12-cylindrowymi silnikami Continental XIV-1430-9/11 o mocy 1540 KM.
Ponieważ samolot bazował ze znacznej części na istniejącej już konstrukcji, prace nad budową prototypu trwały stosunkowo krótko, ale z powodu problemów z eksperymentalnymi silnikami Continental pierwszy lot prototypu XP-49 (numer seryjny 40-3055) odbył się dopiero 14 listopada 1942, za sterami samolotu zasiadł doświadczony oblatywacz Joe Towle.
Loty przerwano już tydzień później aby wymienić silniki Continental na model XIV-1430-13/15 o mocy 1350KM przy starcie (1600 KM na wysokości 7620 m). Zastąpiono także wówczas standardowe zbiorniki paliwa zbiornikami samozasklepiającymi się i dodano opancerzenie kabiny pilota.
Po ponownym rozpoczęciu lotów okazało się, że po ostatnich modyfikacjach, które zwiększyły masę własną samolotu, jego maksymalna prędkość wynosiła około 650 kilometrów na godzinę na wysokości 4572 metrów zamiast oczekiwanej 724 km/h na wysokości 7620 m.
XP-49 został poważnie uszkodzony przy lądowaniu 1 stycznia 1943 po poważnej awarii w czasie lotu, kiedy zawiodły systemy elektryczne i hydrauliczne samolotu. W czasie kiedy go naprawiano dokonano w nim następnych modyfikacji; najważniejszą z nich było wydłużenie sterów pionowych o 19,7 centymetra. Następny lot prototypu odbył się dopiero 16 lutego 1943, a sam samolot został przekazany do wojska 26 czerwca 1943 – prawie 27 miesięcy później, niż pierwotnie planowano.
W tym czasie USAAF nie był już zainteresowany samolotem, jako że jego osiągi były gorsze od będącego już w użyciu P-38J oraz z powodu wielu kłopotów i problematycznej przyszłości silników Continental. Przy braku zainteresowanie USAAF samolot został przejęty przez Armię, która kontynuowała testowanie XP-49 na lotnisku Wright Field. Jednak z powodu wielu problemów z silnikami i układem paliwowym loty odbywały się stosunkowo rzadko. Ostatnim testem, w jakim wziął udział ten prototyp, była symulacja "twardego lądowania" – został on po prostu spuszczony z dźwigu na betonową powierzchnię lotniska. Ostatecznie został złomowany w 1946.
Opis konstrukcji.
XP-49 był dwusilnikowym, jednomiejscowy, dwukadłubowym średniopłatem o konstrukcji metalowej. Aby przeciwdziałać momentowi obrotowemu generowanemu przez śmigła, były one napędzane przez silniki w przeciwnych kierunkach, patrząc od ogona samolotu prawe śmigło obracało się w kierunku ruchu wskazówek zegara, a lewe śmigło odwrotnie. Chowane podwozie z kołem przednim.

</doc>
<doc id="745163" url="https://pl.wikipedia.org/wiki?curid=745163" title="XP-49">
XP-49



</doc>
<doc id="745170" url="https://pl.wikipedia.org/wiki?curid=745170" title="Zarazowate">
Zarazowate

Zarazowate ("Orobanchaceae" ) – rodzina roślin należących do rzędu jasnotowców ("Lamiales"). Do rodziny zarazowatych należy blisko 100 rodzajów roślin (we florze Polski jest 9) liczących ok. 2 tysiące gatunków. W dawniejszych systemach klasyfikacyjnych wiele z nich zaliczano do rodziny trędownikowatych "Scrophulariaceae sensu lato". Wyodrębnione zostały jako rodzina zarazowatych w wyniku badań filogenetycznych – okazało się, że tworzą odrębny klad, w dodatku bliżej spokrewniony m.in. z jasnotowatymi ("Lamiaceae") niż z trędownikowatymi. Zarazowate są rodziną kosmopolityczną – występują na całym świecie. Centra największego ich zróżnicowania to obszar śródziemnomorski, Himalaje, południowa Afryka i zachodnia część Ameryki Północnej. Rośliny tu należące są w większości pasożytami lub półpasożytami korzeniowymi innych roślin. 
Wiele gatunków z tej rodziny traktowanych jest w uprawach jako chwasty, w tym szczególnie negatywny wpływ na plonowanie upraw słonecznika, psiankowatych, bobowatych i traw mają pasożyty z rodzajów: "Striga", "Alectra", "Aeginetia" i zarazy "Orobanche". Niektóre gatunki z tej rodziny używane są także jako rośliny jadalne, lecznicze i ozdobne. 
Systematyka.
W tradycyjnych systemach do końca XX wieku zarazowate były rodziną obejmującą wyłącznie bezzieleniowe pasożyty z rodzajów "Orobanche", "Cistanche", "Conopholis", "Epifagus" i "Hyobanche". Liczne rodzaje pasożytów fotosyntezujących włączane były do szeroko ujmowanej rodziny trędownikowatych "Scrophulariaceae". O połączeniu tych roślin w obrębie rodziny zarazowatych zdecydowało wspólne pochodzenie dowiedzione badaniami molekularnymi.
Jedna z rodzin jasnotowców reprezentujących grupę astrowych w obrębie dwuliściennych właściwych. Rodzina jest blisko spokrewniona z paulowniowatymi "Paulowniaceae", "Mazaceae" i "Phrymaceae": 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Lamianae" Takht., rząd jasnotowce ("Lamiales" Bromhead), rodzina zarazowate ("Orobanchaceae" Vent.).

</doc>
<doc id="745172" url="https://pl.wikipedia.org/wiki?curid=745172" title="Wright R-2160">
Wright R-2160

Wright R-2160 Tornado – 42-cylindrowy, chłodzony cieczą silnik gwiazdowy o mocy 2500 KM zaprojektowany w zakładach Curtiss-Wright Corporation. Nigdy nie wszedł do produkcji seryjnej, miał stanowić jednostkę napędową szeregu prototypowych samolotów z okresu II wojny światowej, które także nie wyszły poza fazę eksperymentalną.

</doc>
<doc id="745173" url="https://pl.wikipedia.org/wiki?curid=745173" title="Margitta Gummel">
Margitta Gummel

Margitta Gummel, z domu Helmbold (ur. 29 czerwca 1941 w Magdeburgu, zm. 26 stycznia 2021 w Wietmarschen) – wschodnioniemiecka lekkoatletka, specjalistka pchnięcia kulą, mistrzyni i wicemistrzyni olimpijska, rekordzistka świata.
Kariera sportowa.
Zajęła 5. miejsce w pchnięciu kulą na igrzyskach olimpijskich w 1964 w Tokio. Startowała tam we wspólnej reprezentacji Niemiec. Już jako reprezentantka NRD zwyciężyła w pierwszych europejskich igrzyskach halowych w 1966 w Dortmundzie, wyprzedzając zawodniczki ze Związku Radzieckiego Tamarę Press i Nadieżdę Cziżową. Na mistrzostwach Europy w 1966 w Budapeszcie zdobyła srebrny medal, przegrywając jedynie z Cziżową, w wyprzedzając swą koleżankę z reprezentacji NRD Maritą Lange. Zdobyła srebrny medal na europejskich igrzyskach halowych w 1968 w Madrycie, również za Cziżową, a przed Lange.
Zdobyła złoty medal na igrzyskach olimpijskich w 1968 w Meksyku, wyprzedzając Lange i Cziżową. Dwukrotnie poprawiała wówczas rekord świata osiągając odległości 19,07 m (pierwsze w historii pchnięcie kulą przez kobietę powyżej 19 metrów) i 19,67 m. Została wybrana w tym roku najlepszą sportsmenką NRD. Na mistrzostwach Europy w 1969 w Atenach zdobyła srebrny medal, za Cziżową, a przed Lange. Srebrny medal zdobyła również na mistrzostwach Europy w 1971 w Sofii (za Cziżową, a przed inną reprezentantką ZSRR Antonina Iwanową), a na mistrzostwach Europy w 1971 w Helsinkach wywalczyła medal brązowy (za Cziżową i Lange).
Zdobyła srebrny medal na igrzyskach olimpijskich w 1972 w Monachium, ulegając Cziżowej, a wyprzedzając Iwankę Christową z Bułgarii. Ustanowiła wówczas swój rekord życiowy – 20,22 m.
Gummel czterokrotnie ustanawiała rekordy świata w pchnięciu kulą, poczynając od wyniku 18,87 m uzyskanego 22 września 1968 na Stadion der Freundschaft we Frankfurcie nad Odrą, poprzez dwa rekordy podczas igrzyska olimpijskich w Meksyku, do rezultatu 20,10 m osiągniętego 11 września 1969 w Berlinie. Pięciokrotnie poprawiała halowy rekord świata (pomiędzy 14 a 28 lutego 1971, zawsze w Berlinie) do wyniku 19,54 m.
Pięć razy zdobywała mistrzostwo NRD na otwartym stadionie w 1966, 1968, 1969, 1971 i 1972. W 1964 i 1967 była wicemistrzynią, a w 1963 brązową medalistką. W hali była mistrzynią NRD w 1966, 1968 i 1971 oraz wicemistrzynią w 1964 i 1965.

</doc>
<doc id="745176" url="https://pl.wikipedia.org/wiki?curid=745176" title="Continental XIV-1430">
Continental XIV-1430

Continental XIV-1430 – 12-cylindrowy silnik widlasty o układzie podwójnego, odwrócone "V", chłodzony cieczą zaprojektowany z zakładach Continental Motors w okresie II wojny światowej, w zależności od wersji miał mieć od 1250 do 1600 KM. Miał stanowić jednostkę napędową szeregu prototypowych samolotów amerykańskich ale nigdy nie wszedł do produkcji seryjnej.

</doc>
<doc id="745179" url="https://pl.wikipedia.org/wiki?curid=745179" title="Leksykon masoński">
Leksykon masoński



</doc>
<doc id="745180" url="https://pl.wikipedia.org/wiki?curid=745180" title="Jacques Attali">
Jacques Attali

Jacques Attali (ur. 1 listopada 1943 w Algierze) – francuski ekonomista i wykładowca akademicki, doradca Prezydenta Francji François Mitterranda.
Pochodzenie i wykształcenie.
Urodził się w rodzinie sefardyjskich Żydów wraz z bratem bliźniakiem Bernardem. Jego ojciec, Simon Attali, jest samoukiem i odnosi sukcesy w branży perfumeryjnej i biżuteryjnej w Algierze. W 1956 roku, dwa lata po wybuchu wojny algierskiej (1954–1962), ojciec postanawia zamieszkać z rodziną na ulicy "Rue de la Pompe" w Paryżu (Jacques ma 13 lat).
Bliźniacy Jacques i Bernard uczęszczają do liceum Janson-de-Sailly, w 16. dzielnicy Paryża, gdzie spotykają Jean-Louisa Bianco oraz Laurenta Fabiusa. W 1966 roku Jacques kończy "École polytechnique" jako prymus. Jest członkiem korpusu inżynierów górnictwa, uzyskuje tytuł doktora habilitowanego nauk ekonomicznych, kończy Institut d’études politiques (pol. Instytut Nauk Politycznych) w Paryżu, a w 1970 roku także "École nationale d’administration" (ENA) z trzecim wynikiem na roku (rocznik Robespierre’a z Philippe’em Séguinem oraz Louisem Schweitzerem).
W 1968 roku, odbywa staż w ramach studiów w ENA w departamencie Nièvre, pod dyrekcją przyszłego prefekta policji w Paryżu – Pierre’a Verbrugghe’a. Przy tej okazji po raz pierwszy spotyka François Mitterranda.
Jego pasją jest muzyka. Gra na pianinie. Pisał teksty piosenek dla Barbary.
Kariera polityczna.
W 1970 roku zostaje audytorem w Radzie Stanu. W 1972 roku wydaje swoje dwie pierwsze książki: "Analyse économique de la vie politique" oraz "Modèles politiques" (pol. Modele polityczne), za którą otrzymuje nagrodę Akademii Nauk.
Zostaje wykładowcą ekonomii na "Université Paris-Dauphine", w "École Polytechnique oraz w École des ponts et chaussées". 
W 1979 roku, uczestniczy w założeniu międzynarodowej organizacji pozarządowej Action Internationale Contre la Faim, znanej dziś pod nazwą Action Internationale Contre la Faim.
Jego bliska współpraca z François Mitterrand rozpoczyna się w grudniu 1973 roku. W 1981 roku ten ostatni po tym, jak został wybrany na prezydenta Republiki Francuskiej, mianuje go specjalnym doradcą w Pałacu Elizejskim. Od tej pory Jacques Attali każdego wieczoru sporządza dla prezydenta notatki na temat ekonomii, kultury, polityki lub ostatniej książki, którą przeczytał lub przejrzał. Prezydent powierza mu również rolę „szerpy” (osobistego przedstawiciela szefa państwa) na szczytach G7. 
W 1984 roku tworzy europejski program „rozwoju nowych technologii” Eurêka. W 1989 roku jest twórcą międzynarodowego programu walki z katastrofalnymi powodziami w Bangladeszu.
Kariera finansowa.
W kwietniu 1991 r. został pierwszym prezesem Europejskiego Banku Odbudowy i Rozwoju. W 1993 r. ustąpił wskutek skandalu po ujawnieniu informacji, że EBOiR wydał więcej pieniędzy na własne potrzeby (m.in. ponad 100 mln dolarów na wyposażenie londyńskiej siedziby banku) niż na pomoc dla krajów Europy Środkowej i Wschodniej oraz byłego ZSRR, która jest głównym zadaniem Banku.
Inne.
Prezes organizacji non profit PlanetFinance.
Autor ponad trzydziestu książek. W Polsce ukazały się m.in.:
Publikacje w języku angielskim:

</doc>
<doc id="745183" url="https://pl.wikipedia.org/wiki?curid=745183" title="5 Dywizja Pancerna">
5 Dywizja Pancerna

Polska dywizja pancerna:
Niemieckie dywizje pancerne:
Kanadyjska dywizja pancerna:

</doc>
<doc id="745189" url="https://pl.wikipedia.org/wiki?curid=745189" title="Edwin John Pratt">
Edwin John Pratt

Edwin John Pratt (ur. 4 lutego 1882 w Bay Western w Nowej Fundlandii (Kanada, zm. 26 kwietnia 1964) – kanadyjski poeta pochodzący z Nowej Fundlandii. 
Pratt żył w małej społeczności nowofundlandzkiej. Pochodził z rodziny metodystów (odłam Kościoła anglikańskiego). Jednakże Pratt nie poszedł w ślady ojca i podjął naukę na University of Toronto studiując psychologię, następnie sam nauczał na nim także psychologii oraz angielskiego do 1953. Pratt wykładał też na Victoria College. 
Swoją poezję zaczął publikować w 1914, ale jego pierwszy zbiór Newfoundland Verse ukazał się dopiero w 1923. Pratt stał się pierwszym znanym kanadyjskim poetą początków dwudziestego wieku. Poezja Pratta zdobyła nagrody General Governor w 1937, 1940 i 1952. W 1930 został wybrany do Royal Society Canada, a w 1940 został mu przyznany Lorne Pierce Medal w dziedzinie poezji. 
Pratt był również wydawcą Canadian Magazine Poetry w okresie 1936-1943. Chociaż Pratt nieczęsto odnosi się bezpośrednio do Nowej Fundlandii w swej poezji, morze i życie tej wyspy są centralnymi tematami w jego pracy. Późniejsze jego wiersze mają także odniesienia społeczne, ekonomiczne i narodowe. Pratt w swoich wierszach był przeciwnikiem militaryzmu i okrucieństw wojny, bronił wartości humanitarnych. Umarł 26 kwietnia 1964 w Toronto.

</doc>
<doc id="745193" url="https://pl.wikipedia.org/wiki?curid=745193" title="Uniao International de Capoeira Regional">
Uniao International de Capoeira Regional



</doc>
<doc id="745203" url="https://pl.wikipedia.org/wiki?curid=745203" title="Wiaczesław Dobrynin">
Wiaczesław Dobrynin

Wiaczesław Dobrynin (; ur. 25 stycznia 1946 w Moskwie) – rosyjski piosenkarz i kompozytor pochodzenia ormiańskiego.
Jego prawdziwe nazwisko to Wiaczesław Gałustowicz Petrosian (Вячеслав Галустович Петросян). Używał także pseudnonimu Antonow (Антонов), jednak gdy jego osoba stała się szerzej znana, przyjął on pseudonim artystyczny Dobrynin, by nie być mylonym z innym znanym piosenkarzem rosyjskim Jurijem Antonowem.
W 1970 ukończył studia na wydziale historycznym Uniwersytetu Moskiewskiego ze specjalnością „teoria i historia sztuki”. Zadebiutował jeszcze jako student w 1968 w zespole „Wiesiołyje Riebiata” (Веселые ребята). Od 1970 był gitarzystą w orkiestrze Olega Lundstrema. W latach 70. występował w wielu zespołach, w tym w „Samocwietach” (ВИА „Самоцветы”).
Pod koniec lat 70. poświęcił się komponowaniu. Współpracował z wieloma autorami tekstów. Największą liczbę piosenek (ponad 100) skomponował do słów Leonida Derbieniewa. W szczególności były to takie przeboje jak „Ziemia rodzinna” (Родная земля), „Wszystko co mam w życiu” (Все, что в жизни есть у меня), „Kto ci powiedział” (Кто тебе сказал), „Ani minuty spokoju” (Ни минуты покоя), „Gdzie byłaś” (Где же ты была) i „Żegnaj” (Прощай) z 1977.
Od 1986 wykonuje swoje piosenki samodzielnie. Zadebiutował jako solista wykonaniem własnego utworu „Ratownik” (Спасатель).
Łącznie Dobrynin skomponował ponad 1000 piosenek. W 1996 uzyskał tytuł Ludowego Artysty Rosji. Jego piosenki nagradzano m.in. na festiwalach w Jurmale, Jałcie i na Festiwalu Piosenki Radzieckiej w Zielonej Górze.
Piosenki Dobrynina wykonywali i wykonują m.in. tacy znani artyści rosyjscy jak Ałła Pugaczowa, Lew Leszczenko i Josif Kabzon.

</doc>
<doc id="745204" url="https://pl.wikipedia.org/wiki?curid=745204" title="Beata Jarmołowska">
Beata Jarmołowska

Beata Jarmołowska – polska projektantka mody.
Absolwentka Instytutu Wychowania Artystycznego w Częstochowie. Członkini International Feltmakers Association.
Ma w swoim dorobku kilkadziesiąt autorskich kolekcji. Pokazuje je w kraju i zagranicą. Twórczość artystki była prezentowana w europejskich metropoliach m.in. w Madrycie, Berlinie i Wiedniu, ale również w Irkucku.
Stosuje stare i nowe techniki rękodzielnicze.
Jarmołowska jest laureatką wielu prestiżowych nagród m.in. nagrody za całokształt twórczości, którą odebrała podczas festiwalu „Sztuka i Moda” we Wrocławiu.
Prace artystki prezentowane były na łamach pism: "Twój styl", "Elle", "Cosmopolitan", "Wysokie Obcasy". Jedna z kolekcji Jarmołowskiej zatytułowana: "A to życie jak sen", została zaprezentowana w ramach Alei Projektantów w trakcie Poland Fashion Week, w pierwszej edycji. Dziennikarze zachodnich magazynów mody określili tę kolekcję jako "intelektualny romantyzm". W czasie drugiej edycji P.F.W. w Alei Projektantów Beata Jarmołowska pokazała kolekcję pt.: "Gdy blondynka szła do wojska", wykonaną z unikatowych, ręcznie wykonanych i dekorowanych tkanin z użyciem jedwabiu naturalnego, filcu i druku eksperymentalnego.

</doc>
<doc id="745211" url="https://pl.wikipedia.org/wiki?curid=745211" title="Grumman XP-50">
Grumman XP-50

Grumman XP-50 Skyrocket (Grumman Design 46) - prototypowy samolot myśliwski, wersja rozwojowa Grumman XF5F-1, zaprojektowany w zakładach Grumman Aircraft w początkowym okresie II wojny światowej w odpowiedzi na memorandum USAAC na dwusilnikowy myśliwiec pościgowy. Konkurs został wygrany przez samolot XP-49, ale konstrukcja Grummana na tyle zainteresowała USAAC, że zamówiono jeden prototyp tego samolotu.
Historia.
Geneza.
W miarę rozwoju i testowania powstającego wówczas XF5F, a także w obliczu wielu problemów z tym samolotem, kierownictwo Grummana zdało sobie sprawę, że Bureau of Aeronautics zaczęło tracić zainteresowanie projektem. Starając się uratować nieudany program rozwojowy, w grudniu 1938 w odpowiedzi na konkurs USAAC XC621, zgłoszono Design 45 który różnił się od XF5F praktycznie tylko użytymi silnikami. Projekt został odrzucony i w zakładach Grummana powstały następne, także odrzucone projekty, którymi starano się zainteresować Armię - Design 45A (podwozie z kołem przednim, chłodzone cieczą silniki rzędowe, także wersja eksportowa), Design 45B (myśliwiec ze skrzydłem typu mewa, dwubelkowy ogon) oraz Design 45C (kadłub dwubelkowy, pojedynczy silnik w układzie pchającym).
W marcu 1939 Grumman zgłosił Design 46 do konkursu USAAC, "Circular Proposal 39-775", na wysokościowy myśliwiec przychwytujący z silnikami wyposażonymi w turbosprężarki. Według założeń konkursu, nowy samolot miał bazować na istniejącej już konstrukcji aby maksymalnie skrócić czas wymagany na wprowadzenie nowego myśliwca do produkcji. Konkurs został wygrany przez wersję rozwojową Lockheed P-38 Lightning - Lockheed XP-49, ale propozycja Grummana, została wybrana jako zabezpieczenie programu w przypadku niepowodzenia XP-49. Pojedynczy prototyp samolotu, numer seryjny 40-3057, został zamówiony 25 listopada 1939.
Projekt.
W projektowaniu XP-50 użyto skrzydeł i ogona z XF5F, przedłużono kadłub samolotu o ponad dwie stopy (60 cm) aby zrobić dodatkowe miejsce na uzbrojenie i chowane do kadłuba przednie koło podwozia. Poważną zmianą była zmiana silników na gwiazdowe jednostki Wright R-1820-67/69 z turbosprężarkami. W odróżnieniu od eksperymentalnych i będących jeszcze w stadium rozwojowym silników Lockheeda (Pratt &amp; Whitney X-1800 lub Continental XI-1430) silniki wybrane przez projektantów Grummana były już w produkcji i były mniej ryzykownym wyborem.
Próby.
Prototyp odbył pierwszy lot 18 lutego 1941. W porównaniu z jego problemowym poprzednikiem, XF5F, XP-50 miał lepsze właściwości pilotażowe i znacznie lepsze osiągi na średnim i dużym pułapie. 14 maja w trakcie lotu wybuchła turbosprężarka w prawym silniku poważnie uszkadzając system hydrauliczny samolotu. Pilotujący samolot Robert Hall był zmuszony do opuszczenia samolotu w locie ratując się skokiem na spadochronie, a płonący samolot rozbił się w Smithtown Bay w pobliżu Long Island. W momencie straty samolotu przebywał on łącznie w powietrzu zaledwie 20 godzin.
Po utracie jedynego prototypu USAAC stracił dalsze zainteresowanie projektem i program został anulowany. Całkowity koszt programu rozwojowego XP-50 wyniósł 353,828 dolarów.
XP-65 i F7F.
Po utracie XP-50 w zakładach Grummana zaprojektowano jeszcze jeden dwusilnikowy myśliwiec lądowy - Grumman XP-65 (Grumman Model 51) i czerwcu 1941 USAAC zamówił dwa prototypy tego samolotu. 16 stycznia 1942 zdecydowano o anulowaniu tego kontraktu, ale na podstawie tego projektu opracowano ostatecznie znakomity F7F Tigercat.
Opis konstrukcji.
Grumman XP-50 Skyrocket (Grumman Design 46) był dwusilnikowym, jednomiejscowym dolnopłatem. Napęd samolotu stanowiły dwa silniki gwiazdowe typu Wright R-1820-67/69 z turbosprężarkami o mocy 1200 KM każdy z trzypłatowymi śmigłami. Samolot miał podwozie z kołem przednim, wciągana w locie.
Planowane uzbrojenie samolotu miały stanowić dwa działka 20 mm i dwa karabiny maszynowe 12,7 mm umieszczone w nosie oraz do 200 funtów (91 kg) bomb.

</doc>
<doc id="745213" url="https://pl.wikipedia.org/wiki?curid=745213" title="XP-50">
XP-50



</doc>
<doc id="745214" url="https://pl.wikipedia.org/wiki?curid=745214" title="Olimpiada szachowa 1963">
Olimpiada szachowa 1963

Olimpiada szachowa 1963 rozegrana została w Splicie w dniach 21 września - 10 października 1963 r.
2. olimpiada szachowa kobiet.
Wyniki końcowe (system kołowy, 14 rund).

</doc>
<doc id="745215" url="https://pl.wikipedia.org/wiki?curid=745215" title="Grumman XF5F">
Grumman XF5F



</doc>
<doc id="745218" url="https://pl.wikipedia.org/wiki?curid=745218" title="Kaplica św. Gertrudy w Trzebiatowie">
Kaplica św. Gertrudy w Trzebiatowie

Kaplica św. Gertrudy w Trzebiatowie (, ) – jedna z trzech zachowanych w Trzebiatowie gotyckich kaplic szpitalnych, od 1957 roku świątynia greckokatolicka pod wezwaniem Świętych Apostołów Piotra i Pawła.
Historia.
Kaplica św. Gertrudy została ufundowana w XIV wieku wraz z zabudowaniami szpitalnymi przez radę miejską Trzebiatowa. W XVII wieku przylegające do niej obiekty rozebrano, a sam budynek świątyni przeznaczono na magazyn i warsztat rzemieślniczy. Pod koniec XIX wieku ponownie adaptowano ją na cele sakralne. Od 1898 roku służyła jako kaplica pogrzebowa cmentarza komunalnego, a od 1925 roku była kaplicą Kościoła rzymskokatolickiego. 
W 1957 roku została przekazana parafii greckokatolickiej.
W lipcu 2013 r. doszło do nieudanej próby ataku na cerkiew. Parafia twierdziła, że podczas niedzielnej mszy św., w której uczestniczyło około 100 osób, młody mężczyzna wrzucił petardę do przedsionka świątyni. Wg świadków – wybuch nastąpił przed wejściem do niej. Policji nie udało się schwytać sprawcy tego czynu, sam atak zaś mógł mieć podłoże religijno-narodowościowe.

</doc>
<doc id="745219" url="https://pl.wikipedia.org/wiki?curid=745219" title="Roger Garaudy">
Roger Garaudy

Roger Garaudy lub Ragaa (ur. 17 lipca 1913 w Marsylii, zm. 13 czerwca 2012) – pierwotnie francuski filozof marksistowski, później nawrócony na islam pisarz znany z poglądów rewizjonistycznych wobec Holokaustu.
Życiorys.
Podczas II wojny światowej Garaudy był więziony w Dżilfi, w Algierii, jako więzień wojenny francuskiego rządu Vichy. Sygnatariusz apelu sztokholmskiego w 1950 roku. Do 1956 r. Garaudy pozostawał naczelnym ideologiem stalinizmu w ramach Francuskiej Partii Komunistycznej. Do 1970 r. był członkiem Francuskiej Partii Komunistycznej, w której został usunięty za filozoficzno-polityczny rewizjonizm (na to oskarżenie złożyło się m.in. krytyka przez Garaudy'ego systemu ZSRR a także inwazji wojsk Układu Warszawskiego na Czechosłowację w 1968 r.). W okresie "destalinizacji" (do końca lat 70. XX wieku) zaczął łączyć z marksizmem myśl egzystencjalistyczną, a także filozofię społeczną rzymskiego katolicyzmu (personalizm).
Porzucił te doktryny w 1982 na rzecz sunnickiego islamu, gdy zostając muzułmaninem przybrał imię "Ragaa". Mieszkał w Hiszpanii.
W 1998 r. francuski sąd skazał Garaudy'ego na karę 120 000 franków francuskich (40 000 dolarów) za szerzenie poglądów rewizjonistycznych w kwestii Holocaustu i zniesławienie na tle rasistowskim, których dopuścił się w swej książce z 1995 pt. "Mythes fondateurs de la politique israélienne". Popierając poglądy francuskiego rewizjonisty Holocaustu Roberta Faurissona, Garaudy utrzymywał w książce, że podczas Holocaustu Żydzi nie byli uśmiercani w komorach gazowych. Książka została szybko przetłumaczona na języki arabski i perski, a saudyjski prawnik, Faruk M. Abu Eissa, zmontował zespół pięciu prawników, którzy reprezentowali Garaudy'ego w procesie sądowym. Rząd irański opłacił część wymierzonej Garaudy'emu kary.

</doc>
<doc id="745220" url="https://pl.wikipedia.org/wiki?curid=745220" title="Wright R-1820">
Wright R-1820

Wright R-1820 Cyclone 9 – amerykański 9-cylindrowy, chłodzony powietrzem silnik gwiazdowy zaprojektowany w zakładach Curtiss-Wright Corporation i używany w wielu samolotach począwszy od lat 30. XX wieku do lat 50. Budowany na licencji w wielu fabrykach, między innymi: Lycoming, Pratt &amp; Whitney i Studebaker Corporation, a także w Związku Radzieckim jako M-25. Używany był między innymi przez takie konstrukcje lotnicze jak:
Niektóre silniki wersji Wright RD-1820 były przystosowane do zasilania olejem napędowym przez firmę Caterpillar Inc. i służyły do napędu pojazdów mechanicznych między innymi czołgu M4A6 Sherman.
Niektóre wersje (zwłaszcza do bombowców B17 miały cechy wysokościowe (pozwalające na lot na wysokim pułapie). Osiągnięto to poprzez zastosowanie podwójnego układu doładowania – w pierwszym stopniu była to turbosprężarka zasilana gazami spalinowymi, drugim stopniem była mechaniczna sprężarka promieniowa napędzana mechanicznie od silnika. Pomiędzy nie, była zabudowana chłodnica międzystopniowa. Dzięki tym zabiegom samolot mógł lecieć na pułapie ponad 8000 m n.p.m.
Wersje produkcyjne.
Na bazie silnika Wright R-1820 skonstruowano w ZSRR silnik ASz-62IR produkowany między innymi w Polsce przez Wytwórnię Sprzętu Komunikacyjnego „PZL-Kalisz” w Kaliszu.

</doc>
<doc id="745221" url="https://pl.wikipedia.org/wiki?curid=745221" title="R-1820">
R-1820



</doc>
<doc id="745223" url="https://pl.wikipedia.org/wiki?curid=745223" title="M-25">
M-25



</doc>
<doc id="745224" url="https://pl.wikipedia.org/wiki?curid=745224" title="Antoni Fijarczyk">
Antoni Fijarczyk

Antoni Fijarczyk (ur. 4 listopada 1960 w Ornecie) – polski piłkarz, po zakończeniu kariery zawodniczej sędzia piłkarski.
Kariera piłkarska.
W trakcie kariery piłkarskiej występował na pozycji pomocnika. Był wychowankiem Błękitnych Orneta, następnie reprezentował barwy Olimpii Elbląg (odszedł w 1979 roku), Polonii Gdańsk, Zawiszy Bydgoszcz i Siarki Tarnobrzeg. W 1987 roku wraz ze Stalą Stalowa Wola wywalczył awans do I ligi. W sezonie 1987/1988 rozegrał w niej 21 meczów, strzelił również jednego gola – zdobył bramkę w wygranym 2:0 spotkaniu przeciwko Lechii Gdańsk. Wiosną 1990 roku rozegrał trzy mecze jako zawodnik Stali Gorzyce. Występował również w Koronie Kielce, którą zasilił w trakcie sezonu 1990/1991.
Kariera sędziowska.
Po zakończeniu kariery piłkarskiej rozpoczął sędziowanie. Jeszcze przed tym jak trafił do I ligi, wiceprezes wydziału sędziowskiego Okręgowego ZPN w Tarnobrzegu, Zygmunt Magoń informował władze Polskiego Związku Piłki Nożnej oraz ówczesnego ministra sportu Jacka Dębskiego o tym, że Fijarczyk postępuje nieuczciwie, biorąc łapówki. PZPN stwierdził jednak, że jest on dobrym arbitrem, a Magonia za donosy zawiesił w prawach sędziego na trzy lata.
Debiut w I lidze Fijarczyk zaliczył 22 lipca 2000 roku, sędziując mecz Orlenu Płock z Dyskobolią Grodzisk Wlkp., w którym pokazał trzy żółte kartki. Od tamtego czasu regularnie prowadził spotkania najwyższego szczebla rozgrywkowego. 22 czerwca 2003 roku sędziował drugi pojedynek barażowy pomiędzy Szczakowianką Jaworzno a Świtem Nowy Dwór Mazowiecki, zakończony zwycięstwem gospodarzy, później zweryfikowany na korzyść Świtu (tzw. afera barażowa).
1 czerwca 2004 roku Fijarczyk sędziował drugi mecz finału pucharu Polski pomiędzy Legią Warszawa a Lechem Poznań, zakończony zwycięstwem stołecznej drużyny 1:0 po golu z rzutu karnego (w ostatecznym rozrachunku to jednak poznański zespół sięgnął po trofeum). Sezon 2004/2005, w którym poprowadził dziewięć meczów I ligi, jeden II i osiem pucharu Polski, był jego ostatnim jako arbitra.
20 maja 2005 roku Fijarczyk, w wyniku prowokacji policji, przyjął na terenie jednej z podkieleckich miejscowości 100 tys. zł łapówki od Piotra Dziurowicza (ówczesnego prezesa GKS-u Katowice, który zgodził się współpracować z organami ścigania w sprawie afery korupcyjnej w polskiej piłce nożnej), następnie schował pieniądze w kole zapasowym swojego samochodu, a gdy chciał odjechać został zatrzymany przez funkcjonariuszy. Aresztowanie to było pierwszym z serii zatrzymań osób związanych z aferą korupcyjną w polskiej piłce nożnej. W tym samym czasie zatrzymano również jego wspólnika, Mariana Duszę.
W sierpniu 2005 roku Fijarczyk wpłacił 80 tys. zł kaucji, po czym został zwolniony z aresztu. Następnie pracował jako taksówkarz w Stalowej Woli, a później nieoficjalnie przez pół sezonu prowadził grającą w klasie A Ceramikę Hadykówka.

</doc>
<doc id="745226" url="https://pl.wikipedia.org/wiki?curid=745226" title="Olimpiada szachowa 1969">
Olimpiada szachowa 1969

Olimpiada szachowa 1969 rozegrana została w Lublinie w dniach 8–23 września 1969 r.
4. olimpiada szachowa kobiet.
Wyniki końcowe (system kołowy, 14 rund).

</doc>
<doc id="745227" url="https://pl.wikipedia.org/wiki?curid=745227" title="Kaplica św. Jerzego w Trzebiatowie">
Kaplica św. Jerzego w Trzebiatowie

Kaplica św. Jerzego w Trzebiatowie (łac. "Domus leprosorum") – jedna z trzech zachowanych w Trzebiatowie gotyckich kaplic szpitalnych, znajdująca się przy ul. Kołobrzeskiej 6, od XIX wieku po przebudowie pełni funkcję domu mieszkalnego.
Kaplica św. Jerzego została ufundowana przez radę miejską w XIV wieku na potrzeby szpitala dla trędowatych. W związku z funkcją jaką pełniła nie znalazła się w obrębie murów miejskich tak jak dwa pozostałe przytułki, ale postawiono ją na przedmieściu przy drodze z Trzebiatowa do Kołobrzegu.
W okresie reformacji została zamieniona na dom dla ubogich, w XIX wieku przebudowano ją na kamienicę czynszową.

</doc>
<doc id="745229" url="https://pl.wikipedia.org/wiki?curid=745229" title="Fototelegrafia">
Fototelegrafia

Fototelegrafia – rodzaj symilografii, w której stosuje się metody fotograficzne w procesie odbioru i utrwalania wiadomości. Przesyłanie obrazów na odległość za pośrednictwem prądu elektrycznego. Pierwsze doświadczenia z tej dziedziny przeprowadzał na początku XIX wieku H. Davy, któremu udało się odtwarzać proste znaki na płytce pokrytej jodkiem srebra, ulegającym rozkładowi pod wpływem prądu.
Urządzenie kopiujące na odległość rysunki konturowe, tzw. pantelegraf, zbudował w połowie XIX wieku G. Caselli.
Dalszym postępem w rozwoju fototelegrafii było zastosowanie komórki fotoelektrycznej do analizy obrazu (telewizja), co umożliwiało przekazywanie za pomocą impulsów elektrycznych półtonów, a zatem przekazywanie fotografii.
W 1907 roku weszły do użytku urządzenia do przesyłania fotografii na odległość konstrukcji E. Belina, tzw. belinografy. Belinograf był pierwszym urządzeniem, które w 1921 roku posłużyło do przesłania fotografii drogą radiową przez Ocean Atlantycki, a także pierwszym urządzeniem fototelegraficznym wprowadzonym do użytku prasowego. W 1928 roku aparat tego typu został zainstalowany na stałe w redakcji dziennika „The Scotsman”. Umożliwiło to publikowanie aktualnych zdjęć.
W późniejszych latach powstała w Europie międzynarodowa sieć obsługi fototelegraficznej, która łączyła ważniejsze ośrodki prasowe.
W 1930 roku oddano do eksploatacji pierwszą stałą transatlantycką linię radiofototelegraficzną między Stanami Zjednoczonymi i Niemcami. Obecnie linie takie łączą wszystkie kraje świata.
We współczesnych aparatach stosowanych w sieci łączności fototelegraficznej obraz przeznaczony do nadania, umieszczony na obracającym się, a równocześnie przesuwanym
w kierunku osiowym walcu, jest analizowany punkt po punkcie wzdłuż linii śrubowej przez promień świetlny, który po odbiciu się od obrazu pada na fotokomórkę. Rejestrowane w ten sposób zmiany jasności obrazu fotokomórka przekształca na wahania prądu elektrycznego.
Fototelegrafia znalazła zastosowanie w astronautyce.

</doc>
<doc id="745231" url="https://pl.wikipedia.org/wiki?curid=745231" title="Gubernatorzy Australii Południowej">
Gubernatorzy Australii Południowej

Gubernator Australii Południowej (ang. "Governor of South Australia") – formalnie najwyższe stanowisko polityczne w stanie Australia Południowa.
Urząd gubernatora narodził się wraz z powstaniem Australii Południowej jako kolonii brytyjskiej w 1836 roku. Początkowo gubernator dzierżył całą władzę polityczną w kolonii i był jej faktycznym dyktatorem. Począwszy od 1856, kiedy Australia Południowa uzyskała autonomię, jego rola ustrojowa zaczęła systematycznie słabnąć na rzecz parlamentu i odpowiedzialnego przed nim rządu z premierem na czele. Po powstaniu Związku Australijskiego w 1901 urząd ten został zachowany, jednak jego rola stawała się coraz bardziej ceremonialna.
Gubernator posiada obecnie kompetencje analogiczne do tych, jakimi dysponuje na szczeblu federalnym gubernator generalny Australii. Dwie najważniejsze z nich to powoływanie i odwoływanie premiera (którym w praktyce automatycznie zostaje lider największej partii w parlamencie stanowym) oraz skracanie kadencji parlamentu, którego dokonuje wszakże wyłącznie na wniosek szefa rządu stanowego.
W Australii gubernatorzy stanów nie są w żaden sposób podlegli gubernatorowi generalnemu. Powołuje ich królowa Australii na wniosek rządu danego stanu i jedynie przed nią odpowiadają.

</doc>
<doc id="745232" url="https://pl.wikipedia.org/wiki?curid=745232" title="Renault Vel Satis">
Renault Vel Satis

Renault Vel Satis – samochód osobowy klasy średniej-wyższej produkowany przez francuską markę Renault w latach 2001 – 2009.
Historia i opis modelu.
Pierwowzorem modelu Vel Satis był zaprezentowany w 1995 roku w Genewie koncept Initiale, będący zapowiedzią następcy produkowanego od 1992 roku modelu Safrane. Trzy lata później zaprezentowano kolejny model koncepcyjny nazwany już Vel Satis. Nazwa pochodzi z języka francuskiego, a dokładniej od słów "Vélocité et Satisfaction", co oznacza w języku polskim szybkość i satysfakcję. Światowa premiera wersji produkcyjnej pojazdu miała miejsce w 2001 roku. 
Konstrukcję pojazdu oparto na płycie podłogowej modelu Espace IV. Przednie zawieszenie oparte zostało na kolumnach MacPhersona oraz amortyzatorach gazowych. Z tyłu zastosowano trygonalne zawieszenie wielodrążkowe oraz sprężyny śrubowe. Niebanalna stylistyka nadwozia tego modelu dała początek nowej linii stylistycznej koncernu Renault. W celu zapewnienia jak najniższego poziomu hałasu we wnętrzu, podłoga wyłożona została matami dźwiękochłonnymi. Początkowo do napędu Vel Satisa zastosowano dwie jednostki benzynowe 2,0 16V Turbo (163 KM) i 3,5 V6 (241 KM) oraz dwie wysokoprężne 2,2 dCi (150 KM) i 3,0 dCi (177 KM) produkcji japońskiej firmy Isuzu.
W 2005 roku przeprowadzono facelifting, w wyniku którego zmieniono atrapę wlotu powietrza, zderzak przedni oraz zderzak tylny. Wraz z tą modernizacją do oferty dołączyła wersja wyposażona w nowy silnik benzynowy 2,0 16V Turbo o mocy 170 KM, jednostka ta zastąpiła odmianę o mocy 163 KM.
Produkcja modelu Vel Satis zakończona została 12 listopada 2009 roku. Powodem było niewielkie zainteresowanie tym autem na rynku, w ciągu 8 lat produkcji wyprodukowano 62 201 egzemplarzy Renault Vel Satisa.
Poziom produkcji.
Wielkość produkcji modelu Vel Satis w poszczególnych latach. 
Wersje wyposażeniowe.
Pojazd w poszczególnych wersach wyposażony był m.in. w kartę Hands Free, czujnik ciśnienia w oponach, czujnik zmierzchu oraz elektryczny hamulec ręczny, podgrzewane i elektrycznie regulowane fotele, skórzana tapicerka, system ESP, ABS, ASR, ekonomizer, 6 lub 8 poduszek powietrznych, czujniki cofania, tempomat, pełną elektrykę szyb oraz automatyczną klimatyzację, system nawigacji, halogeny, czujnik deszczu.

</doc>
<doc id="745236" url="https://pl.wikipedia.org/wiki?curid=745236" title="Barwy narodowe">
Barwy narodowe

Barwy narodowe lub barwy państwowe (także l. poj. "barwa") – rodzaj wizualnego symbolu narodowego, będącego najczęściej połączeniem dwóch lub kilku kolorów w postaci poziomych bądź pionowych pasów, kół lub innych pól. Barwy stanowią element flagi państwowej, ale mogą występować samoistnie na innych znakach państwowych (godło, ordery) czy w urzędowych publikacjach (np. szata graficzna stron internetowych). Barwy mogą stanowić symbol całego państwa, a w państwach federacyjnych – także jego części.
Polskie barwy narodowe.
Barwami Rzeczypospolitej Polskiej są kolory biały i czerwony, ułożone w dwóch poziomych, równoległych pasach tej samej szerokości, z których górny jest koloru białego, a dolny koloru czerwonego.

</doc>
<doc id="745237" url="https://pl.wikipedia.org/wiki?curid=745237" title="Barwy państwowe">
Barwy państwowe



</doc>
<doc id="745240" url="https://pl.wikipedia.org/wiki?curid=745240" title="Łukasz Zakrzewski">
Łukasz Zakrzewski

Łukasz Zakrzewski (ur. 6 grudnia 1984 w Mrągowie) – polski żeglarz, żeglarz lodowy – mistrz świata i Europy.
Mieszka w Mikołajkach i należy do klubu MKŻ Mikołajki. Sześciokrotny medalista mistrzostw świata w bojerach w kl. DN oraz 5-krotny mistrzostw Europy. Wielokrotny medalista mistrzostw Polski i Świata w młodszych kategoriach: „Ice Opti”, „Junior Młodszy” oraz „Junior”.
Zaczynał w klasie Optimist w 1992, a zimą zaczął przygodę z „Ice optimist”. W 1999 przesiadł się na „DN”-a i startował w kategorii junior młodszy. Teraz ściga się w kategorii seniorów, a latem żegluje regatowo w klasie „Omega”.
Odznaczony Złotym Krzyżem Zasługi przez Prezydenta RP Bronisława Komorowskiego (2010). Laureat plebiscytu na Żeglarza Roku 2020 r. – wybrany głosami internautów w plebiscycie magazynu „Wiatr”

</doc>
<doc id="745241" url="https://pl.wikipedia.org/wiki?curid=745241" title="Narodowe Muzeum Techniki w Warszawie">
Narodowe Muzeum Techniki w Warszawie

Narodowe Muzeum Techniki w Warszawie, do 2017 Muzeum Techniki i Przemysłu NOT – muzeum historii techniki założone w 1950 w Warszawie. Od 1955 mieści się w południowo-zachodnim skrzydle Pałacu Kultury i Nauki.
Muzeum zastąpiło działające w tym samym miejscu Muzeum Techniki i Przemysłu NOT. Placówka była nieczynna od czerwca 2017 do stycznia 2022.
Muzeum jest największą placówką muzealnictwa technicznego w Polsce. Rozpoczęło działalność w 1955 roku kontynuując działalność przedwojennego Muzeum Przemysłu i Techniki. Decyzją ówczesnych władz, prowadzenie placówki zlecono Naczelnej Organizacji Technicznej. W ciągu 60 lat działalności zgromadziło cenne zbiory, przede wszystkim z zakresu historii polskiej techniki: kolekcję motocykli, odbiorników radiowych, głównie pochodzących z krajowej produkcji, instrumentów geodezyjnych, przyrządów techniki biurowej, komputerów oraz mechanizmów grających. Niektóre z tych kolekcji są największe w kraju.
Historia.
W roku 1875 powstało w Warszawie Muzeum Przemysłu i Rolnictwa. Założycielami byli książę Jan Tadeusz Lubomirski, hrabia Józef Zamoyski, Jakub Natanson i K. Dietrich. Pierwsza siedziba muzeum mieściła się w wynajętym lokalu przy placu Krasińskich. Muzeum to nie tylko gromadziło eksponaty, ale odegrało też dużą rolę w kulturze, nauce, technice i nawet życiu gospodarczym ówczesnej Polski.
W 1929 powstało Muzeum Techniki i Przemysłu, zlokalizowane w Warszawie częściowo przy ul. Krakowskie Przedmieście i ul. Tamka 1. Muzeum to zostało zorganizowane przez wybitnego polskiego inżyniera Kazimierza Jackowskiego, który był też jego dyrektorem do śmierci w Katyniu w kwietniu 1940 r. W wyniku II wojny światowej zbiory muzeum zostają rozproszone i muzeum przestało istnieć.
Reaktywacja Muzeum w okresie powojennym stała się możliwa dopiero w roku 1952 w wyniku Drugiego Kongresu Techników Polskich. Opiekę nad muzeum powierzono Naczelnej Organizacji Technicznej (NOT). Utworzona w 1955 placówka otrzymała siedzibę w południowo-zachodnim skrzydle Pałacu Kultury i Nauki.
Muzeum utrzymywało się z państwowych dotacji, które utraciło w 2016. Przestało płacić czynsz za wynajem pomieszczeń, składki ZUS i zalegała też z wypłatą wynagrodzeń dla zwalnianych pracowników. W tym samym roku Zarząd Pałacu Kultury i Nauki wypowiedział muzeum umowę najmu. Muzeum miało się wyprowadzić do 30 września 2017, jednak nie zrobiło tego i zajmowało pomieszczenia bezumownie. Na początku 2017 zarząd główny Federacji Stowarzyszeń Naukowo-Technicznych Naczelnej Organizacji Technicznej podjął uchwałę o postawieniu placówki w stan likwidacji. Zwolniono personel, a muzeum miało zostać oddane pod opiekę firmie komercyjnej. W obawie o los eksponatów stołeczny konserwator zabytków wydał decyzję o zajęciu zbiorów i wystąpił do Zarządu PKiN o zabezpieczenie sal. W listopadzie 2017 zadłużenie NOT z tytułu zajmowania przez muzeum powierzchni w PKiN wynosiło 2,8 mln zł.
2 czerwca 2017 muzeum zostało zamknięte, a zarząd PKIN wystąpił do sądu o eksmisję. W odpowiedzi NOT złożyła do sądu pozew o naruszenie stanu posiadania. 9 czerwca tego samego roku doszło do porozumienia FSNT NOT, Ministerstwa Nauki i Szkolnictwa Wyższego oraz m.st. Warszawy w sprawie utworzenia Narodowego Muzeum Techniki. W grudniu 2017 NOT przekazała nowo utworzonemu muzeum większość zbiorów Muzeum Techniki i Przemysłu NOT.
Muzeum miało zostać ponownie udostępnione zwiedzającym w 2019 po zakończeniu remontu i dostosowania siedziby głównej do przepisów ochrony przeciwpożarowej. Zostało otwarte w styczniu 2022, jednak bez wystawy głównej. Udostępniono dwie z siedmiu planowanych galerii, poświęcone historii transportu i historii komputerów. W grudniu 2022 roku udostępniono dla zwiedzających kolejne wystawy stałe: ekspozycję główną dotyczącą wkładu Polaków w światowe dziedzictwo techniczne i naukowe oraz dwuczęściową wystawę stałą o historii paliw kopalnych i Ignacym Łukasiewiczu
Działalność.
Muzeum Techniki i Przemysłu NOT w nawiązaniu do tradycji Muzeum Techniki i Przemysłu organizowało wystawy stałe i czasowe, gromadziło zbiory z zakresu historii techniki i jej rozwoju, a także zbiorów z wybranych dziedzin nauki. Prowadziło także działania z zakresu ochrony zabytków techniki i w kilku obiektach w kraju znajdują się jego oddziały. Muzeum zajmuje się popularyzacją nauki i techniki.
Oprócz ekspozycji stałych w kilkunastu salach Pałacu Kultury i Nauki organizowano wystawy czasowe: „Anatomia czasu” – poświęcona różnym aspektom czasu jako pojęcia fizykalnego, problemu technicznego i społecznego, wystawa „Sojuz-Apollo” – zorganizowana z okazji wspólnego lotu obu tych statków kosmicznych, wystawy poświęcone polskim wynalazkom wyróżnionym na światowych wystawach innowacji i wynalazczości, wystawy modelarskie i inne.
Oprócz powyższych muzeum prowadziło też działalność oświatową – odbywały się tam nie tylko specjalne programy dla dzieci w okresie ferii letnich i zimowych, ale także bierze udział w Nocy Muzeów. Posiada ono też bibliotekę i kino oświatowe.
Muzeum upowszechniało kulturę techniczną poprzez m.in.:
Zbiory.
W zbiorach muzeum znajdują się przede wszystkim eksponaty z dotyczące historii polskiej techniki: kolekcja motocykli z motocyklami „Sokół”, kolekcja odbiorników radiowych, instrumentów geodezyjnych, techniki biurowej, mechanizmów grających i inne. Muzeum prezentuje swoje zbiory na wystawach stałych. Organizowane są również wystawy czasowe dedykowane określonym zagadnieniom technicznym lub czasom.
Ekspozycje.
Muzeum Techniki zajmowało 2 piętra dostępne dla zwiedzających.

</doc>
<doc id="745249" url="https://pl.wikipedia.org/wiki?curid=745249" title="Kościół św. Anny w Katowicach">
Kościół św. Anny w Katowicach

Kościół świętej Anny – rzymskokatolicki kościół parafialny parafii św. Anny w Katowicach. Znajduje się on na terenie dzielnicy Janów-Nikiszowiec, w centralnej części zabytkowego osiedla Nikiszowiec, przy placu Wyzwolenia. Neobarokowy kościół został poświęcony 23 października 1927 roku, a architektami świątyni są Emil i Georg Zillmannowie.
Historia.
Mieszkańcy Janowa pierwotnie przynależeli do parafii Najświętszego Serca Pana Jezusa w Mysłowicach, lecz kościół parafialny był dosyć znacznie oddalony, dlatego w tym celu od czerwca 1901 roku kwestowano na rzecz budowy nowego kościoła. W 1902 roku związano w Janowie Towarzystwo Katolickich Obywateli. W latach 1905–1908 proboszcz mysłowicki – ksiądz Klaszka angażował spotkania ze spółką "Georg von Giesches Erben" celem przygotowania gruntu pod budowę kościoła i otrzymania subwencji. Spółka ta pierwotnie przekazała teren o powierzchni 0,77 ha, na której mógł stanąć jedynie lekki kościół. Opracowanie wstępnego projektu zlecono Ludwigowi Schneiderowi. Świątynia ta miała pomieścić 3600 osób i być zbudowana prawdopodobnie w stylu gotyku ceglanego.
Z uwagi na przyrost mieszkańców spowodowany powstaniem nowych osiedli – Giszowca i Nikiszowca, spółka "Georg von Giesches Erben" postanowiła, że wspomoże w budowie kościoła pod warunkiem, że zostanie on zlokalizowany na nowym osiedlu – w Nikiszowcu, a projektantami mieli zostać Zillmannowie, którzy zaprojektowali również całe osiedle. Te oraz inne postanowienia ustalono na posiedzeniu 2 lutego 1909 roku.
W dniu 1 sierpnia 1912 roku została erygowana parafia w Janowie. Budowa nowej świątyni rozpoczęła się w dniu 6 maja 1914 roku. Prace murarskie i ciesielskie zostały wykonane przez budowniczego Antoniego Krafczyka z Mysłowic. Kamień węgielny został położony 5 lipca 1914 roku. Poświęcił go ksiądz dziekan Wiktor Schmidt z Katowic. Przez miesiąc mury zostały doprowadzone do 3 metrów wysokości. Wybuch I wojny światowej przerwał budowę świątyni.
Po zakończeniu wojny, w 1918 roku natychmiast przystąpiono do dalszych prac budowlanych. Po kolejnych dwóch przerwach, w 1921 roku zostało dokończone wznoszenie murów, a także wykonano wieże. W 1925 roku ksiądz Paweł Dudek wyjechał do Monachium i Ratyzbony celem osobistego odbioru ołtarza i okien do budowanego kościoła. W tym samym okresie Sejm Śląski przydzielił pożyczkę parafii na cel budowy kościoła.
W 1925 roku Franciszek Rozkoszny − katowicki budowniczy, wykonał sklepienie kościoła. Konstrukcja żelazna kopuły i dachu została wykonana przez przedsiębiorstwo "Zjednoczone Huty Królewska i Laura". W dniu 23 października 1927 roku ksiądz biskup Arkadiusz Lisiecki poświęcił nową świątynię. Fundatorami budowy świątyni była kopalnia "Giesche" (obecnie "Wieczorek") oraz wierni z Janowa i Nikiszowca.
Architektura i wyposażenie.
Świątynia została zaprojektowana przez Emila i Georga Zillmannów z Berlina-Charlottenburga. Neobarokowa świątynia została poświęcona 23 października 1927 roku. Wymiary świątyni są następujące: długość 69,5 m, szerokość transeptu 40 m, wysokość 17 m (w kopule 25 m), wysokość wieży 55 m, natomiast powierzchnia kościoła wynosi około 2500 m².
Kościół posiada elewację z cegły licówki. Na fasadzie znajdują się dwie wieże. Centralna część fasady jest wygięta łukiem do przodu. Korpus kościoła jest bazylikowy, o bardzo niskich i wąskich nawach bocznych z transeptem. Prezbiterium świątyni jest absydalne. Na skrzyżowaniu naw zlokalizowana jest kopuła o obniżonej czaszy z wysoką latarnią-wieżą. Sufit kościoła wykonano częściowo ze sklepienia beczkowego, a częściowo krzyżowego.
Ołtarz główny w kościele został wykonany przez Georga Schreinera. Nad nawą wisi neobarokowy żyrandol z brązu, zaprojektowany przez Zillmannów. W oknach wstawione witraże są autorstwa Georga Schneidera z Ratyzbony, a stacje drogi krzyżowe namalowane na metalowych płytach wykonał Otto Kowalewski z Katowic.
W 1928 roku poświęcono pięć dzwonów dla kościoła, z czego cztery zostały w czasie II wojny światowej zarekwirowane przez Niemców. Pozostał ten najmniejszy, który nosi imię św. Anny. W 1977 roku powieszono dwa nowe dzwony o wadze 1400 i 2080 kg, wykonane w Odlewni dzwonów Eugeniusza Felczyńskiego.
Organy.
Organy w kościele pochodzą z 1927 roku. Zostały one wykonane przez firmę braci Rieger z Karniowa. Mają one 5350 piszczałek. W 1981 roku Zdzisław Zasada dokonał kapitalnego remontu organów. Na organach grało wielu wybitnych muzyków, w tym Joachim Grubich, Julian Gembalski czy Jerzy Erdmann. W roku 1987 została nagrana na tym instrumencie płyta winylowa, na której Jerzy Erdman wykonuje utwory Feliksa Nowowiejskiego, który sam w 1932 roku wizytował tenże instrument.
Dyspozycja instrumentu:

</doc>
<doc id="745251" url="https://pl.wikipedia.org/wiki?curid=745251" title="Maska przeciwgazowa">
Maska przeciwgazowa

Maska przeciwgazowa – indywidualne urządzenie, przylegające do twarzy i wykonane z gumy, silikonu lub innych materiałów, służące do ochrony dróg oddechowych, oczu i skóry twarzy przed działaniem bojowych środków trujących, pyłów radioaktywnych a także bakterii i wirusów chorobotwórczych. Maska przeciwgazowa ma zastosowanie militarne dla ochrony przed atakami z użyciem broni chemicznej, w przemyśle chemicznym, dla ochrony przed lotnymi zanieczyszczeniami przemysłowymi oraz górnictwie i pożarnictwie.
Maski przeciwgazowe występują zwykle w dwóch rodzajach:
Historia.
Jako przykład pierwszych prymitywnych urządzeń chroniących drogi oddechowe mogą posłużyć maski wprowadzone w kopalniach w 1799 r. przez Alexandra von Humboldta (pruskiego inżyniera górnictwa). Protoplastą współczesnych masek przeciwgazowych był natomiast wynalazek Amerykanina Lewisa Hasletta 1847 r., który opatentował w 1849 r. Urządzenie to wyposażone było w filtr i zawór wydechowy, umożliwiające oddychanie przez nos i usta. Inny typ maski znanej jako "Safety Hood and Smoke Protector" opracował w 1912 r. amerykański wynalazca Garrett Morgan. Jego urządzenie miało postać bawełnianego kaptura wyposażonego w dwa długie zwisające do ziemi węże umożliwiające oddychanie (w założeniach powietrze przy gruncie miało być mniej zanieczyszczone - w przypadku dymu). W celu lepszego filtrowania powietrza w ich końce wtykane były wilgotne gąbki.
Znaczący rozwój masek przeciwgazowych przypadł jednak dopiero na okres I wojny światowej i wiązał się z masowym wykorzystywaniem przez walczące strony gazów bojowych. W wyniku zastosowania przez Niemców chloru podczas II bitwy pod Ypres (1915), wojska ententy zareagowały doraźnym wyposażeniem żołnierzy w bawełniane chusty owinięte muślinem. Koncepcja ta została następnie rozwinięta przez szkockiego lekarza Johna Haldanea, który opracował tzw. "Black Veil Respirator" – wacik nasączony roztworem absorbującym chlor, przymocowany do ust za pomocą owijającej go materiałowej chusty. Pomysł Haldena z użyciem substancji absorbującej został wykorzystany przez kapitana Cluny MacPhersona który jeszcze w 1915 r. rozwinął go opracowując własną maskę przeciwgazową. Miała ona postać zakrywającego całą głowę kaptura z płótna nasączonego substancjami absorbującymi chlor i wyposażona była w przezroczysty wizjer z miki. Maska MacPhersona została przyjęta na wyposażenie jako "hełm Hypo (British smoke hood)", a następnie ulepszona jako "hełm PH" (nasączony substancjami pozwalającymi absorbować oprócz chloru także inne gazy bojowe jak np. fosgen, difosgen, chloropikryna.
Również w 1915 r. rosyjski chemik Nikołaj Zielinski opracował pierwszą udaną maskę przeciwgazową wyposażoną w pochłaniacz zawierający węgiel aktywny (który zapewniał wyjątkowo dobre właściwości pochłaniania gazów bojowych). Niedługo potem maski przeciwgazowe oparte na jego pomyśle stały się standardem wśród wszystkich walczących stron, zaś sam układ konstrukcyjny maski Zielińskiego (szczelna część twarzowa połączona z osobnym pochłaniaczem wypełnionym aktywnymi substancjami chemicznymi) wykorzystywany jest do dziś.
Budowa.
Maski filtracyjne.
Typowa filtracyjna maska przeciwgazowa składa się następujących elementów:
Maski izolacyjne z zamkniętym obiegiem gazów.
Typowa izolacyjna maska przeciwgazowa składa się z następujących elementów:
Działanie maski polega na przetwarzaniu wydychanego dwutlenku węgla i pary wodnej w tlen. W trakcie wydechu zużyte powietrze przechodzi przez pochłaniacz regeneracyjny, po czym gromadzi się w worku. Następnie, kiedy rozpoczyna się wdech powietrze wraca tą samą drogą do płuc użytkownika. Regeneracja zużytego powietrza wewnątrz pochłaniacza odbywa się według reakcji:
Bilans objętościowy powyższych reakcji jest dodatni, co wymaga stosowania zaworów nadciśnieniowych do usuwania nadmiaru gazów.
Ponieważ reakcje są egzotermiczne, powietrze z pochłaniacza wychodzi podgrzane, co w wielu przypadkach jest niekorzystne. Pochłaniacz działa jednorazowo, musi zostać zużyty bez żadnych przerw w pracy i nie można wykorzystać go powtórnie.
Ze względu na fakt całkowitej izolacji od otoczenia, maska może być używana nawet przy bardzo wysokich stężeniach szkodliwych substancji, a także w warunkach braku tlenu w otaczającej atmosferze. Ponadto niektóre typy masek izolacyjnych przystosowane są do pracy pod wodą na głębokości do kilku metrów.

</doc>
<doc id="745262" url="https://pl.wikipedia.org/wiki?curid=745262" title="Wojciech Grabowski (malarz)">
Wojciech Grabowski (malarz)

Wojciech Grabowski (ur. 1850 w Krakowie, zm. krótko przed 4 czerwca 1885 we Lwowie) – polski malarz, brat Andrzeja.
Życiorys.
Studia odbył w Krakowie, Monachium (w końcu października 1871 r. zgłosił się do Akademii Sztuk Pięknych – Naturklasse) i Wiedniu. Mieszkał we Lwowie, mając zamiłowanie do motywów ludowych wędrował po kraju. Pozostawił głównie rysunki kredkami, węglem i akwarele. Najlepsze z nich: "4 pory roku" (Paryż), "Polonus" (zbiory rapperswylskie), "Życie artysty", "Czarownice" i portret brata Andrzeja Grabowskiego, malarza. Wiele swoich rysunków z życia ludu umieścił w „Kłosach”, „Biesiadzie literackiej” i „Tygodniku Illustrowanym”.

</doc>
<doc id="745271" url="https://pl.wikipedia.org/wiki?curid=745271" title="Rubajjaty Omara Chajjama">
Rubajjaty Omara Chajjama

Rubajjaty Omara Chajjama - zbiór poetyckich czterowierszy (rubajjatów), perskiego astronoma, matematyka i filozofa Omara Chajjama. 
Formę rubajjatu przyswoił dla kultury europejskiej Edward FitzGerald tłumacząc właśnie "Rubajjaty Omara Chajjama". W języku polskim wybór rubajjatów ukazywał się kilkukrotnie, m.in. w tłumaczeniu prof. Andrzeja Gawrońskiego.

</doc>
<doc id="745277" url="https://pl.wikipedia.org/wiki?curid=745277" title="Szczotka do butów">
Szczotka do butów

Szczotka do butów — narzędzie służące do czyszczenia i pastowania butów skórzanych lub zamszowych, składające się z drewnianej lub plastikowej oprawki i przymocowanego do niej miękkiego włosia, które może być naturalne lub syntetyczne, przeważnie o długości od 5 do 15 mm. Szczotka do butów jest niezbędnym wyposażeniem użytkownika takiego obuwia.

</doc>
<doc id="745279" url="https://pl.wikipedia.org/wiki?curid=745279" title="Dmitrij Czeryszew">
Dmitrij Czeryszew

Dmitrij Nikołajewicz Czeryszew (ros. Дмитрий Николаевич Черышев, ur. 11 maja 1969 w Niżnym Nowogrodzie) - rosyjski piłkarz, grający na pozycji napastnika, reprezentant WNP i Rosji.
Wychowanek szkoły sportowej "Torpedo" w Niżnym Nowogrodzie. W 1989 był zawodnikiem klubu Chimik Dzierżynsk, z którego trafił następnie do Lokomotiwu Niżny Nowogród. Przez 4 sezony grał w moskiewskim Dynamie, z którym zdobył Puchar Rosji w 1995. Rok po tym sukcesie wyjechał do Hiszpanii, w której spędził 6 lat, grając dla Sportingu Gijón i Burgos CF. Tam też, w wieku 33 lat zakończył karierę.
Na początku 1992 zaliczył trzy mecze w reprezentacji Wspólnoty Niepodległych Państw. Dwa lata później zadebiutował w rosyjskiej drużynie narodowej. Nigdy nie został jednak jej podstawowym graczem. Do 1998 zagrał 10 razy w barwach Rosji, strzelając 1 bramkę.

</doc>
<doc id="745281" url="https://pl.wikipedia.org/wiki?curid=745281" title="Pastowanie">
Pastowanie



</doc>
<doc id="745283" url="https://pl.wikipedia.org/wiki?curid=745283" title="Alexander Ruthven (2. hrabia Gowrie)">
Alexander Ruthven (2. hrabia Gowrie)

Alexander Ruthven, właśc. Alexander Patrick Greysteil Ruthven, 2. hrabia Gowrie (ur. 26 listopada 1939, zm. 24 września 2021) – brytyjski arystokrata i polityk, minister sztuki w latach 1983–1985, kanclerz Księstwa Lancaster w latach 1984–1985.
Życiorys.
Urodził się 26 listopada 1939 jako najstarszy syn majora Patricka Hore-Ruthvena (syna 1. hrabiego Gowrie) i Pameli Fletcher, córki Arthura Fletchera. Popularnie nazywany „Grey Ruthven”.
Wykształcenie odebrał w Eton College i w Balliol College w Oksfordzie. W wieku 3 lat stracił ojca, który zginął podczas walk w Afryce Północnej. Po śmierci swojego dziadka w 1955 r. odziedziczył tytuł hrabiego Gowrie i zasiadł w Izbie Lordów. Rok później odziedziczył tytuł barona Ruthven of Gowrie, po śmierci brata swojego dziadka, Walter Hore-Ruthven, 10. lorda Ruthven of Freeland.
Należał do Partii Konserwatywnej. W 1972 r. został jej głównym whipem. W okresie rządów Margaret Thatcher był ministrem stanu ds. sztuki w ministerstwie kultury w latach 1983–1985 oraz członkiem gabinetu jako kanclerz Księstwa Lancaster w latach 1984–1985. Ze stanowisk politycznych zrezygnował w 1985 r., kiedy doszedł do wniosku, że nie stać go na kontynuowanie życia w Londynie za pensję w wysokości 33 000 funtów. Po odejściu z rządu został przewodniczącym domu aukcyjnego Sotheby’s oraz Rady Sztuki Wielkiej Brytanii w latach 1994–1998.
Życie prywatne.
1 listopada 1962 r. poślubił Alexandrę Bingley, córkę pułkownika Roberta Bingleya. Małżeństwo to zakończyło się rozwodem w 1974 r. Mieli razem jednego syna:
2 listopada 1974 r. poślubił Adelheid von der Schulenberg, córkę hrabiego Fritza Dietlorfa von der Schulenberga. Małżeństwo to nie posiadało potomstwa.

</doc>
<doc id="745289" url="https://pl.wikipedia.org/wiki?curid=745289" title="Baron Ruthven of Gowrie">
Baron Ruthven of Gowrie

Baronowie Ruthven of Gowrie 1. kreacji (parostwo Zjednoczonego Królestwa)

</doc>
<doc id="745290" url="https://pl.wikipedia.org/wiki?curid=745290" title="Henry Wriothesley">
Henry Wriothesley



</doc>
<doc id="745291" url="https://pl.wikipedia.org/wiki?curid=745291" title="Ryszard III (książę Normandii)">
Ryszard III (książę Normandii)

Ryszard III (ur. 997, zm. 1027/1028) – najstarszy syn Ryszarda II, zmarłego w 1027 i bezpośredni spadkobierca tytułu księcia Normandii. Jednakże Ryszard zmarł wkrótce po swoim ojcu w tajemniczych okolicznościach, zostawiając księstwo młodszemu bratu Robertowi I, szóstemu diukowi Normandii i bezpośredniemu przodkowi dzisiejszej brytyjskiej rodziny królewskiej. Ryszard sprawował władzę bardzo krótko, bo tylko przez kilka miesięcy, z tego powodu jego rządy nie wywarły prawie żadnego wpływu na księstwo Normandii. Jego nagła śmierć wywołała podejrzenia o otrucie, jako podejrzanego najczęściej wskazywano młodszego brata zmarłego, Roberta, jego następcę na tronie Normandii. Robert wkrótce po objęciu tronu przez Ryszarda zbuntował się przeciw niemu, odrywając prowincję Hyemes i oblegając Falaise. Ryszard pojmał go, ale niedługo potem wypuścił z niewoli.
Żony i potomstwo.
Miał dzieci z dwiema nieznanymi metresami (kochankami). Jego żoną była Adelajda, hrabina Contenance (1009 – 5 czerwca 1079), druga córka króla Francji Roberta II i Konstancji z Arles, córki Wilhelma I, hrabiego Prowansji. Ryszard i Adelajda mieli razem dwie córki:

</doc>
<doc id="745294" url="https://pl.wikipedia.org/wiki?curid=745294" title="John R. Searle">
John R. Searle



</doc>
<doc id="745305" url="https://pl.wikipedia.org/wiki?curid=745305" title="Wincenty de Lesseur">
Wincenty de Lesseur

Wincenty de Lesseur (Wincenty Lesserowicz; ur. 1745 w Warszawie, zm. 31 maja 1813 tamże) – polski malarz miniaturzysta, twórca portretów pastelowych, rysownik; wolnomularz.
Życie.
Pochodził ze spolonizowanej i nobilitowanej rodziny francuskiej (nie używał jednak spolszczonej formy nazwiska). Kształcił się w Malarni Zamkowej u Marcella i Fryderyki Bacciarelli. Jego mecenasem i głównym odbiorcą prac był król Stanisław August Poniatowski. Cieszył się szczególnym uznaniem monarchy, czego wyrazem był jego stały udział w „obiadach czwartkowych”; w 1787 otrzymał tytuł szambelana.
Pracował również dla rodzin magnackich – Czartoryskich, Mniszchów, a także Tarnowskich, przebywając od 1800 w ich Dzikowie. Od 1803 osiadł w zakupionym majątku Kozerki, gromadząc tam kolekcję osobliwych rysunków i rycin.
Twórczość.
Jego najwcześniejsze prace z drugiej połowy lat 80. już wyróżnia niezwykle wysoki poziom wykonania oraz subtelność w stosowaniu barw przy całkowitym wykorzystaniu możliwości gwaszu, niekiedy łączonego z akwarelą. . Misterne podobizny najchętniej umieszczał na tle szarosrebrzystym. Z biegiem czasu nasycona gama barwna zyskiwała jeszcze na ożywieniu, co uwidacznia się w przypadku późniejszych miniatur. Poza gwaszami tworzył również portrety pastelowe.
Malował portrety króla Stanisława Augusta, innych monarchów europejskich, bohaterów narodowych, artystów, uczonych, a także członków rodzin magnackich i ich przyjaciół. Oprócz podobizn z natury tworzył miniatury (głównie wizerunki wielkich Polaków) na podstawie obrazów Marcella Bacciarellego, Józefa Grassiego oraz Jana Chrzciciela Lampiego. Kształcili się u niego Maciej Topolski i Waleria Tarnowska.
Poza jego pracami zachowanymi w zbiorach Muzeum Narodowego w Warszawie i Krakowie, pokaźna kolekcja miniatur de Lesseura i Tarnowskiej (pochodząca ze zbiorów rodzinnych Tarnowskich z Dzikowa) znajduje się w Muzeum Polskim w Rapperswilu.

</doc>
<doc id="745308" url="https://pl.wikipedia.org/wiki?curid=745308" title="Zmysł kinestetyczny">
Zmysł kinestetyczny



</doc>
<doc id="745309" url="https://pl.wikipedia.org/wiki?curid=745309" title="Numeracja L">
Numeracja L

Numeracja L – pseudonaukowy system klasyfikacji ryb z rodziny zbrojnikowatych (Loricariidae), w którym każdy domniemany nowy gatunek jest wskazywany przez unikalną kombinację cyfr po literze "L".
Został wprowadzony latem 1988 roku z powodu dużej liczby importowanych i jeszcze naukowo nieopisanych ryb. Numerację tę ustanowili wspólnie: Reiner Stawikowski – redaktor naczelny niemieckich czasopism Datz i Aquarien-Praxis, Arthur Werner – kierownik firmy Transfish i Uli Schliewen (kurator w dziedzinie ichtiologii w Monachium).
Litera "L" pochodzi od naukowej nazwy rodziny. Następująca po niej liczba oznacza numerację według kolejności publikacji w czasopiśmie Datz, tzn. warunkiem nadania numeru L jest publikacja nt. danego gatunku, podgatunku lub jego odmiany w tymże czasopiśmie. Oficjalnie między literą "L" a liczbą powinna stać spacja. W praktyce jest to jednak rzadko przestrzegane. Numeracja L ułatwiła w znacznym stopniu komunikację wśród hodowców i handlarzy ryb z rodziny zbrojnikowatych na całym świecie i spotkała się z szybką międzynarodową akceptacją.
19 lipca 2008 roku numeracja L obejmowała 409 pozycji (numerów L). Numery te nie oznaczają jednak 409 różnych gatunków. W niektórych przypadkach kilka różnych numerów opisuje ten sam gatunek, ale odmienne miejsca jego występowania, odmiany lub mutacje (zobacz opisy zdjęć)
Podobny system został wprowadzony przez niemieckie czasopismo "Das Aquarium" (numeracja LDA). Na skutek rywalizacji wśród autorów i wydawnictw doszło do tego, że gatunki i ich odmiany lub mutacje często określane są zarówno numerem L jak i numerem LDA.
Po identyfikacji albo po utworzeniu naukowego opisu danego gatunku, L-numer staje się niepotrzebny. Tak jak na przykładzie L 46, który to gatunek opisany został w 1991 roku przez Isbrückera &amp; Nijssena jako "Hypancistrus zebra". W ten sposób jego L-numer stracił swoje znaczenie. Gatunek ten jest jednak nadal znany jako L 46. Numeracja L nie jest więc rzeczą ostateczną, a służy jedynie jako tymczasowa pomoc w identyfikacji i nazewnictwie gatunków ryb z rodziny zbrojnikowatych. Numeracja L jest jednak nadal bardzo popularna wśród hodowców i handlarzy i z tego powodu pozostanie prawdopodobnie jeszcze na długi czas w użyciu.
Do dokładnej identyfikacji gatunków na podstawie numeracji L mogą służyć następujące dzieła:
Aqualog ("All L-Numbers") zawiera jednak wiele błędnych identyfikacji i nie jest polecany bez zastrzeżeń. Dodatkowo zawiera on w opisach niektórych gatunków jedynie ręcznie wykonane ilustracje, ponieważ autorzy nie dysponowali żywym egzemplarzem ryby danego gatunku.

</doc>
<doc id="745311" url="https://pl.wikipedia.org/wiki?curid=745311" title="Zakład Doskonalenia Zawodowego">
Zakład Doskonalenia Zawodowego

Zakład Doskonalenia Zawodowego – stowarzyszenie bądź inna osoba prawna prowadząca działalność edukacyjną w zakresie szkolnictwa zawodowego, organizująca kursy i szkolenia zawodowe, prowadząca szkoły zawodowe, zrzeszona w Związku Zakładów Doskonalenia Zawodowego. 
Historia.
Zakłady Doskonalenia Zawodowego swoimi korzeniami sięgają często XIX wieku. Wywodzą się z instytucji dokształcających powstałych w tym okresie dla potrzeb rzemiosła, odczuwającego niedobór wykwalifikowanych pracowników. Za początek Zakładów Doskonalenia Zawodowego uznano rok 1861, kiedy to w Warszawie rozpoczęto organizowanie odczytów dla rzemieślników. Głównym obszarem działania ówczesnych instytucji szkolenia zawodowego były ziemie zaboru rosyjskiego.
W okresie międzywojennym szkoleniami zawodowymi zajmowały się Instytuty Rzemieślniczo-Przemysłowe. Wiele z nich kontynuowało w podziemiu swoją działalność w okresie okupacji.
Po wyzwoleniu zreorganizowano szkolenie zawodowe, tworząc Instytuty Naukowe Rzemiosła. W 1946 roku utworzono ich zrzeszenie - Centralę Naukowych Instytutów Rzemieślniczych Rzeczypospolitej Polskiej, od tego momentu zaczyna się właściwa historia ZDZ.
Nazwę Zakład Doskonalenia Zawodowego przyjęto w 1962 roku, w okresie 1949-1962 instytucje pozaszkolnego kształcenia zawodowego nosiły nazwę Zakładów Doskonalenia Rzemiosła.
Obecna działalność.
Prowadzone jest wiele kursów, m.in.:
Wiele ZDZ, posiadając duże nieruchomości, wynajmuje część pomieszczeń na cele oświatowe, usługowe lub handlowe.
Po wejściu Polski do Unii Europejskiej działalność ZDZ została rozszerzona o szeroką paletę kursów finansowanych z Funduszy Europejskich.
ZDZ w Polsce prowadzą szereg szkół zawodowych, średnich i wyższych. 
Stan prawny.
Zakłady Doskonalenia Zawodowego działają jako samodzielne stowarzyszenia oświatowe nie posiadające celów zarobkowych i dobrowolnie zrzeszone w Związku Zakładów Doskonalenia Zawodowego. Obecnie (październik 2015) istnieją w Polsce 24 takie zakłady. Związek reprezentuje interesy zrzeszonych w nim ZDZ-ów wobec władz państwowych, m.in. poprzez przygotowywanie i opiniowanie projektów aktów prawnych. Władze ZZDZ to: Krajowa Rada, Zarząd Główny oraz Komisja Rewizyjna, wszystkie o czteroletniej kadencji i wybieralne w sposób demokratyczny. ZZDZ jest członkiem Krajowej Izby Gospodarczej.

</doc>
<doc id="745313" url="https://pl.wikipedia.org/wiki?curid=745313" title="Psychofizjologia">
Psychofizjologia

Psychofizjologia — dział nauki z pogranicza psychologii i fizjologii, zajmujący się wzajemnym związkiem procesów psychicznych i fizjologicznych. Opisuje on wzajemną zależność emocji, zmian świadomości, sposobów zachowania z funkcjonowaniem mózgu, układu krążenia, oddychania, motoryki i układu hormonalnego.
Dziedziny psychofizjologii wydziela się pod względem tematów badania, głównych psychologicznych systemów funkcjonowania oraz obszarów zastosowania. Do głównych tematów należą emocje oraz reakcje na stres, zmiany świadomości, napięcie, odprężenie i sen. Psychologia kognitywna bada, w jaki sposób przerabiane są informacje w przypadku bodźców zmysłowych lub w przypadku zadań kognitywnych. Psychofizjologia ma także wkład w badania dziedzin takich jak psychiatria i psychologia.
Historia.
Pojęcie Psychofizjologii wykształciło się pod wpływem niemieckiego psychiatry Christiana Friedricha Nasse (1778-1851) i pod względem historycznym ma związek z używanym w ówczesnych czasach pojęciem psychofizyki. Neurolog i psychiatra Hans Berger (1873-1941), który uważany jest za pioniera elektroencefalografii podkreślał, iż w psychofizjologii chodzi o zrównanie metod z zakresu psychologii i psychiatrii. Historia rozwoju psychofizjologii, neurologii i biopsychologii z pogranicza różnych dziedzin odzwierciedla polemikę, która miała miejsce w XIX w. między psychiatrami, somatykami w zakresie psychologii i psychiatrii i która trwa do dziś. Istnieje wiele filozoficznych teorii na temat tego, czy świadomość i funkcjonowanie mózgu mogą na siebie wzajemne oddziaływać, czy chodzi o dwie strony tych samych psychofizycznych procesów, czy to są dwa różne, ale wzajemnie się uzupełniające, komplementarne opisy funkcji mózgu.
Od połowy XIX wieku można już obrazować podczas emocji i zadań myślowych puls, oddech, wcześniej także ciśnienie, aktywność serca (przy pomocy elektrokardiogramu) oraz aktywność mózgu (przy pomocy elektroencefalogramu). Jednoczesna rejestracja różnych psychologicznych zmian jest typowa dla tej dyscypliny badań. Psychofizjologię można postrzegać jako część nauk o funkcjonowaniu systemu nerwowego oraz jedną z podstawowych dyscyplin medycyny behawioralnej, terapii behawioralnych, psychologii pracy i ich obszarów zastosowania. 
Pobudzenie fizjologiczne i reaktywność.
Pobudzenie i indywidualna reaktywność należą do głównych pojęć psychofizjologii. Pojęcie nadrzędne pobudzenie obejmuje m.in. emocje, podniecenie, napięcie, rozluźnienie. Podczas reakcji na bodziec lub podczas stanu strachu objawia się najczęściej wyraźna reakcja cielesna w porównaniu do fazy spokoju. W badaniach psychofizjologicznych opisano typowe schematy reakcji. Należą do nich wzrost obiektywnego napięcia, wzrost częstotliwości bicia serca, ciśnienia krwi, przyśpieszony oddech, reakcja pocenia się elektryczna zdolność przewodzenia ciała (aktywność elektrodermalna), napięcie mięśni, jak także wzrost wydzielania pewnych hormonów takich, jak adrenalina, noradrenalina, kortyzol, hormon wzrostu. W przeciwieństwie do tych reakcji obniża się dopływ krwi i temperatura ciała. Poza tym zmieniają się wartości elektroencefalografu i wartości immunologiczne. Ta reakcja jest celowa z punktu widzenia biologicznego, ponieważ przygotowuje organizm do ataku lub ucieczki. Pod względem reakcji istnieje pewna różnorodność, ponieważ u niektórych silniej podnosi się ciśnienie krwi, u innych silniej napinają się mięśnie. Mianem reaktywności określa się trwającą jakiś czas reakcję danej osoby na bodziec lub obciążenie regularnie poprzez silniejsze lub słabsze pobudzenie. 
Emocje.
Dziedzina psychofizjologii emocji jest stosunkowo dobrze rozwinięta. Istnieje wiele danych na temat związku procesów emocjonalnych (np. sześciu podstawowych emocji wg Ekmana) ze wskaźnikami psychofizjologicznymi i można wyróżnić charakterystyczne wzorce aktywności fizjologicznej (akcja serca, aktywność mięśni mimicznych, reakcja elektrodermalna i inne) dla różnych emocji. Wiąże się to z tym, że w umyśle zaprogramowane są neurobiologiczne programy dla podstawowych emocji. Programy te uwidaczniają się na przykład w formie stałych i mierzalnych wzorców napięcia mięśni mimicznych twarzy podczas odczuwania różnych stanów emocjonalnych. 
Osobowość.
Poza indywidualną morfologiczną budową ciała istnieje także relatywnie przedłużony biochemiczny i wewnątrzwydzielniczy indywidualizm ludzki, który wraz z wrodzonymi niewydolnościami funkcjonalnymi i skłonnościami do chorób określają konstytucję człowieka. Już w antyku w ramach nauki o czterech sokach ciała poszukiwano biologicznej podstawy pewnych cech charakteru lub temperamentu. W późniejszym okresie doszukiwano się związku określonych grup krwi i hormonów z budową ciała, ale do dziś nie zostały one całkowicie udowodnione. Jednakże badania te są kontynuowane z uwagi na przekonanie, że konstytucja i temperament muszą mieć wspólną podstawę w mózgu lub związek z materiałem genetycznym. Duży wpływ na psychofizjologię odegrał brytyjski psycholog Hans Jürgen Eysenck. Twierdził on, że cechy osobowości, emocjonalność mają biologiczną postawę w reaktywności wegetatywno-wewnątrzwydzielniczej oraz introwersja i ekstrawersja w różnorodnej centralnej pobudliwości. Neurobiologiczne i immunologiczne badania z perspektywy teorii osobowości Eysencka ukazują skomplikowany obraz zarówno poprzez pozytywne, jak i negatywne rezultaty badań.
Obszary zastosowania.
W wielu obszarach koncepty i metody psychofizjologii okazały się owocne zarówno teoretycznie jak i praktycznie. W miejscu pracy należy ująć zarówno cielesne, mentalne jak i emocjonalne aspekty w celu poprawy przebiegów procesów pracy, regulowania przerw i formowania pracy. Chroniczne przeciążenie może także stać się jedną z przyczyn zaburzeń chorobowych m.in. wysokiego ciśnienia i może mieć negatywny wpływ na wiele innych chorób. W psychologii klinicznej i psychiatrii perspektywa psychofizjologiczna pomaga w opracowaniu dokładnych modeli objaśnień, przykładowo zaburzeń lekowych, zaburzeń somatoformicznych, pogranicznych zaburzeń osobowości (osobowość borderline) i innych chorób, którymi zajmuje się psychiatria.
W terapiach behawioralnych stosowane są metody psychofizjologii, aby uchwycić postępy w leczeniu. W praktyce dalece rozpowszechnione są także ośrodki snu, które wykorzystują psychofizjologiczne metody do diagnostyki zaburzeń snu. W dyscyplinach terapeutycznych zachowały się także psychofizjologiczne techniki relaksacji.
Duże praktyczne znaczenie w diagnostyce i regularnym nadzorowaniu funkcji ciała i symptomów ma monitoring ambulatoryjny w celu ujęcia krytycznych zmian w ryzykownych przypadkach. Dzięki niemu można dopasować odpowiednią dawkę leku i rozpoznać postępy w leczeniu. 24-godzinny monitoring EKG i ciśnienia krwi są nieodzownymi rutynowymi metodami, które w przekonujący sposób odbijają bezpośrednio reaktywność.
Coraz częściej psychofizjologia znajduje zastosowanie praktyczne w psychoterapii. Zauważono zwiększenie skutku terapeutycznego poprzez połączenie metody fizjologicznej z psychologiczną (metoda neurotranslacyjna). Stąd też EEG Biofeedback jest urządzeniem, które jest wykorzystywane do treningów psychoterapeutycznych, które mają na celu opanowanie niektórych reakcji wyuczonych – np. nadmierne emocjonowanie się. Wykorzystuje się ten mechanizm podczas pracy z klientami depresyjnymi, przy anoreksji, bulimii, fobii, natręctwach, uzależnieniach, ADHD, stresie, bezsenności, nerwicach, zaburzeniach osobowości. Biofeedback EEG jest również wykorzystywany do poprawy pamięci, koncentracji, jak również do nauczenia się łatwiejszego wchodzenia w stan odprężenia i relaksu. Efekt, który zauważono podczas stosowania metody neurotranslacyjnej, to zmiana zapisu w pamięci, ale i w zachowaniu człowieka. Stąd też osoba trenowana szybciej zauważa, że zaczyna mieć wpływ na swoje ciało i podświadomość, co przeciwdziała przedwczesnemu porzuceniu terapii i daje możliwość doprowadzenia jej do skutku.
Metody.
W przypadku najczęstszych badań psychosomatycznych stosuje się wyłącznie metody nieinwazyjne. Należą do nich: Elektroencefalogram, elektrokardiogram, pomiary ciśnienia krwi, oddechu, temperatury etc. Na podstawie próbek śliny można ustalić, czy zmieniła się wartość kortyzolu. Określenie innych wskaźników hormonalnych i immunologicznych wymaga pobrania próbek krwi. Dzięki niektórym nowym ocenom ambulatoryjnym i monitoringowi opracowano nowe założenia badawcze.

</doc>
<doc id="745316" url="https://pl.wikipedia.org/wiki?curid=745316" title="Hel (zespół muzyczny)">
Hel (zespół muzyczny)

Hel - szwedzki zespół wykonujący viking metal/viking rock założony w 1999 roku. Nazwa pochodzi od imienia nordyckiej bogini świata umarłych.

</doc>
<doc id="745323" url="https://pl.wikipedia.org/wiki?curid=745323" title="Zastrzyk z trucizny">
Zastrzyk z trucizny



</doc>
<doc id="745326" url="https://pl.wikipedia.org/wiki?curid=745326" title="Stare Powązki">
Stare Powązki



</doc>
<doc id="745330" url="https://pl.wikipedia.org/wiki?curid=745330" title="Numeracja LDA">
Numeracja LDA

Numeracja LDA, podobnie jak numeracja L służy do pomocy w identyfikacji i nazewnictwie naukowo nie opisanych gatunków ryb z rodziny zbrojnikowatych (Loricariidae). Ta numeracja została wprowadzona w roku 1992 przez niemieckie czasopismo Das Aquarium. Pomysłodawcą tej numeracji był autor Erwin Schraml.
LDA jest skrótem od Loricariidae Das Aquarium.

</doc>
<doc id="745331" url="https://pl.wikipedia.org/wiki?curid=745331" title="Kraniec świata">
Kraniec świata

Kraniec świata – opowiadanie Andrzeja Sapkowskiego zawarte w zbiorze "Ostatnie życzenie". Należy ono do cyklu poświęconego wiedźminowi.
Postacie.
W opowiadaniu występują:
Fabuła.
Geralt i jego nowo poznany kompan, bard Jaskier, wędrują po świecie w poszukiwaniu zajęcia. W przydrożnej karczmie starosta próbuje wynająć wiedźmina do zabicia całej czeredy potworów. Geralt jednak odmawia, gdyż jak się okazuje potwory te żyją jedynie w ludzkiej wyobraźni. Podczas dalszej podróży jeźdźców zatrzymuje chłop Pokrzywka. Chce on wynająć Geralta do poważnego zadania. Cała trójka jedzie do jego wsi, Dolnej Posady, mieszczącej się w Dol Blathanna, Dolinie Kwiatów, która jest „krańcem świata” zamieszkanego przez ludzi. Starosta wsi, Dhun, prosi go o pomoc w wypędzeniu z wioski „diaboła”, który włóczy się po tamtejszym polu, niszcząc uprawy, zanieczyszczając wodę i kradnąc owies ze spichlerzy, a także żąda haraczu w postaci jedzenia. Wiedźmin postanawia zająć się tą sprawą, mimo iż Jaskier uparcie twierdzi, że diabłów nie ma.
Geralt i Jaskier idą na pole zmierzyć się diabłem (a raczej silvanem). Wkrótce pojawia się on. Jaskier mimo ostrzeżeń Geralta drażni silvana, co powoduje, że ciska on w nich żelaznymi kulkami. Przyjaciele muszą się wycofać. We wsi wszystko się wyjaśnia. Pewna mądra dziewczyna imieniem Lille zabroniła zabijać diabła. Lille jest pomocnicą „mądrej” (znachorki) wioski, jednakże to ona właśnie gra pierwsze skrzypce. Mądra ma księgę potworów, w której stoi, iż silvana należy przepędzić żelaznymi kulkami włożonymi między jedzenie. Geralt obmyśla plan.
Następnego dnia wiedźmin i bard wracają na pole. Geralt chce grzecznie przekonać diabła, by wyniósł się z wioski, lecz on nie ma zamiaru go słuchać. Dochodzi między nimi do szarpaniny, którą przerywa pojawienie się dwóch elfów, Galarra i Toruviel. Nokautują oni Geralta i Jaskra, po czym przywiązują ich do drzewa. Wychodzi na jaw, że silvan (imieniem Torque) pomaga głodującym elfom, wygnanym przed laty z doliny przez ludzi. Elfka Toruviel zachowuje się agresywnie. Kopie Geralta i niszczy lutnię Jaskra. Torque chce jej przeszkodzić, lecz ona go nie słucha. Kłótnię przerywa pojawienie się Filavandriela, dowódcy elfów. Nakazuje on zabić Geralta i Jaskra, jako niepotrzebnych świadków. Nie pomaga wstawiennictwo diabła, który jest gotowy umrzeć wraz z nimi. Dopiero pojawienie się Lille, która okazała się być elfickim bóstwem w przebraniu, uspokaja ich. Na jej rozkaz elfy uwalniają Geralta i Jaskra, żegnając się z nimi w przyjaźni. Toruviel daje Jaskrowi swoją własną lutnię (która potrafi nawet sama grać, po jednym wprawieniu w ruch).
Geralt oprócz sowitej zapłaty wziął od chłopów księgę potworów. Diabeł obiecuje przenieść się do innej wioski.
Adaptacja.
Fabułę wykorzystał Michał Szczerbic do scenariusza 7. odcinka serialu "Wiedźmin" Marka Brodzkiego.
Wystąpili w nim:

</doc>
<doc id="745338" url="https://pl.wikipedia.org/wiki?curid=745338" title="Jurij Czesnokow (piłkarz)">
Jurij Czesnokow (piłkarz)

Jurij Iwanowicz Czesnokow (ros. Юрий Иванович Чесноков, ur. 25 stycznia 1952 w Kimry, zm. 21 listopada 1999 w Moskwie) – rosyjski piłkarz, grający na pozycji napastnika, reprezentant Związku Radzieckiego.
Dorosłą karierę futbolową zaczynał w 1971 w Wołdze Kalinin, skąd trafił następnie do Lokomotiwu Moskwa. Najlepszym w jego karierze był okres gry w zespole CSKA Moskwa. Jako zawodnik wojskowego klubu stał się jednym z najlepszych strzelców radzieckiej ekstraklasy, a także zadebiutował w reprezentacji ZSRR. W latach 1976-1979 wystąpił w niej 13 razy, strzelając 5 bramek.
Jednocześnie przez cały okres gry w CSKA nie godził się z porządkami panującymi w wojskowym klubie i uchodził za zawodnika niezdyscyplinowanego. Na początku lat 80. popadł w konflikt z kolejnymi trenerami CSKA – Olegiem Bazylewiczem i Jurijem Morozowem. Decyzją tego drugiego został odsunięty od składu drużyny. Następnie, jako oficer radzieckiej armii, został skierowany do służby w grupie wojsk radzieckich w NRD, a później w leningradzkim okręgu wojskowym. Dopiero w 1991 został przeniesiony do rezerwy. Pracował w spółdzielni sportowej i grał w drużynach oldboy'ów.
Pochowany na Cmentarzu Pokrowskim w Moskwie.

</doc>
<doc id="745342" url="https://pl.wikipedia.org/wiki?curid=745342" title="Przewyższenie">
Przewyższenie



</doc>
<doc id="745345" url="https://pl.wikipedia.org/wiki?curid=745345" title="Numeracja LG">
Numeracja LG

Numeracja LG – podobnie jak numeracja L służy do pomocy w identyfikacji i nazewnictwie nieopisanych naukowo gatunków ryb z rodziny zbrojnikowatych (Loricariidae). Numeracja ta została stworzona przez Hans-Georg Eversa i Ingo Seidela podczas pisania książki "Weltatlas 1" (Mergus Verlag, 2002). W pierwszym tomie książki "Weltatlas" zostało nadanych 8 numerów LG. 
LG jest skrótem od Loricariidae Gattung (niem. rodzaj).

</doc>
<doc id="745347" url="https://pl.wikipedia.org/wiki?curid=745347" title="Kościół św. Jana w Trzebiatowie">
Kościół św. Jana w Trzebiatowie

Kościół św. Jana w Trzebiatowie – neogotycki kościół luterański w Trzebiatowie z przełomu XIX i XX wieku. Forma architektoniczna kościoła przypomina zwykły, jednopiętrowy budynek mieszkalny ze stromym dachem. W partii centralnej zakomponowana została, wysoka na 35 m, smukła wieża z dwoma dzwonami odlanymi w 1931 przez Franca Schillinga z Apoldy koło Weimaru.
Historia.
Kościół został zbudowany w 1904 na miejscu poprzedniej świątyni istniejącej od 1850. Pierwotnie kościół należał do założonej w 1849 roku trzebiatowskiej parafii Kościoła Staroluterańskiego w Prusach. Świątynię poświęcono 17 września 1905 roku.
Po II wojnie światowej kościół był przez pewien okres użytkowany przez Kościół rzymskokatolicki. Poświęcenie w obrządku łacińskim miało miejsce 15 września 1945 roku. Nosił wówczas wezwanie Przemienienia Pańskiego. Przy świątyni pracowały zakonnice ze Zgromadzenia Służebniczek Najświętszej Maryi Panny.
Od 17.07.1950 kościół jest filią parafii ewangelicko-augsburskiej Świętej Trójcy w Szczecinie.

</doc>
<doc id="745349" url="https://pl.wikipedia.org/wiki?curid=745349" title="Śląsk Górny">
Śląsk Górny



</doc>
<doc id="745351" url="https://pl.wikipedia.org/wiki?curid=745351" title="Przewyższenie (różnica wysokości)">
Przewyższenie (różnica wysokości)

Przewyższenie – różnica wysokości między dwoma punktami.
Wielkości tej używa się np. w narciarstwie do określenia rozciągłości pionowej stoku narciarskiego, która w połączeniu z długością trasy, daje pojęcie o stromiźnie danej trasy. W podobnym znaczeniu używa się tego określenia w zlotach paralotniarskich.
W szybownictwie natomiast, przewyższenie oznacza różnicę pomiędzy wysokością, na której rozpoczęty został lot samodzielny szybowca, a największą wysokością uzyskaną w trakcie danego lotu.
Tego określenia używa się również w kolarstwie, zwłaszcza na etapach przebiegających w górach lub w wyścigach jednodniowych.
Przewyższenie w geografii ma znaczenie przy ocenie rzeźby terenu i pokazuje „ile razy zwiększona została wysokość, aby uwydatnić formy terenu”. Można to określić jako stosunek skali pionowej do skali poziomej.

</doc>
<doc id="745352" url="https://pl.wikipedia.org/wiki?curid=745352" title="Rośliny pasożytnicze">
Rośliny pasożytnicze

Rośliny pasożytnicze, parazytofity – rośliny korzystające z wody i soli mineralnych oraz substancji organicznych wytworzonych przez inne organizmy, które stają się ich żywicielami. Stanowią nieliczną procentowo grupę gatunków, ogromna bowiem większość roślin to gatunki autotroficzne.
Rodzaje pasożytów roślinnych.
Ocenia się, że na świecie istnieje ok. 3 tys. gatunków roślin pasożytniczych. Wyróżnia się wśród nich:
Rośliny pasożytnicze dzieli się także ze względu na zdolność do fotosyntezy:
Parazytofity mogą pasożytować na różnych częściach roślin. Wyróżnia się dwie grupy:
Zgodnie z tym podziałem pasożyty całkowite są zawsze obligatoryjne i można je rozróżniać ze względu na zasiedlane części roślin, np.:
Półpasożytów dotyczą obydwa pozostałe podziały, czyli np.:
Tryb życia.
Najważniejszą cechą budowy umożliwiającą parazytofitom pasożytniczy tryb życia jest posiadanie specjalnych ssawek (haustorium). Wchłaniają one wodne roztwory soli i substancji organicznych z organizmu żywiciela oraz wydzielają specjalne enzymy umożliwiające inwazję do jego organizmu. U pasożytniczych roślin nadrzewnych, jak np. u jemioły, ważnym przystosowaniem jest też wytwarzanie kleistych owoców, które mogą przykleić się do gałęzi drzew.
Parazytofity cechuje zwykle wybiórczość co do organizmu żywiciela. Przeważnie pasożytują na ściśle określonym gatunku, lub grupie spokrewnionych gatunków, np. zaraza błękitnawa pasożytuje tylko na bylicy polnej. Mniej wyspecjalizowany jest np. łuskiewnik różowy, który pasożytuje na korzeniach wielu gatunków drzew.
Nasiona wielu roślin pasożytniczych kiełkują tylko wtedy, gdy znajdą się w pobliżu rośliny żywicielskiej. Po wykiełkowaniu wytwarzają ssawki, którymi przytwierdzają się do żywiciela i wnikają do jego organizmu pobierając z niego potrzebne im składniki. Ponieważ nie muszą przeprowadzać fotosyntezy, nie posiadają chlorofilu, a liście zwykle mają zredukowane do łusek. 
Konsekwencją pasożytniczego trybu życia jest uproszczenie budowy ciała rośliny. Nie musząc wytwarzać skomplikowanych struktur niezbędnych do procesu fotosyntezy, niemal całą energię pobraną od żywiciela parazytofity mogą przeznaczyć na wytworzenie kwiatów i nasion. Tak jest np. u rosnącej w tropikach pasożytniczej raflezji, która wytwarza największe na świecie kwiaty (o średnicy do 1m i wadze do 7 kg). Ponieważ nie muszą przeprowadzać fotosyntezy, mogą rosnąć w miejscach silnie, lub nawet całkowicie zacienionych.
Znaczenie.
Na rośliny żywicielskie rośliny pasożytnicze wywierają niekorzystny wpływ. Pobierając z nich wodę z solami mineralnymi oraz składniki pokarmowe osłabiają je, a nawet mogą doprowadzić do ich śmierci, szczególnie pasożyty całkowite. Jeśli chodzi o półpasożyty, często nie obserwuje się ich szkodliwego wpływu na żywiciela, jednak jeśli występują w dużym zagęszczeniu (np. jemioła), wówczas również osłabiają żywiciela, a ponadto zacieniając go zmniejszają wydajność jego fotosyntezy.
W gospodarce człowieka rośliny pasożytnicze nie znalazły większego zastosowania. Jemioła używana jest jako roślina lecznicza i do celów dekoracyjnych. Niektóre, np. kilka gatunków kanianek, mogą zmniejszać plony roślin uprawnych, mogą także powodować zatrucia ludzi, a szczególnie zwierząt, które jedzą paszę z zakażonych tymi roślinami upraw, są bowiem roślinami trującymi.

</doc>
<doc id="745353" url="https://pl.wikipedia.org/wiki?curid=745353" title="Roślina pasożytnicza">
Roślina pasożytnicza



</doc>
<doc id="745355" url="https://pl.wikipedia.org/wiki?curid=745355" title="Parazytofit">
Parazytofit



</doc>
<doc id="745366" url="https://pl.wikipedia.org/wiki?curid=745366" title="Hrabiowie Maine">
Hrabiowie Maine



</doc>
<doc id="745369" url="https://pl.wikipedia.org/wiki?curid=745369" title="Władcy Normandii">
Władcy Normandii



</doc>
<doc id="745373" url="https://pl.wikipedia.org/wiki?curid=745373" title="Epfenbach">
Epfenbach

Epfenbach – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar, wchodzi w skład związku gmin Waibstadt. Leży ok. 18 km na południowy wschód od Heidelbergu.

</doc>
<doc id="745374" url="https://pl.wikipedia.org/wiki?curid=745374" title="Wierne płomienie">
Wierne płomienie

Wierne płomienie – antologia poezji wydana konspiracyjnie podczas okupacji niemieckiej w 1943 w Warszawie przez środowisko literatów zgromadzonych wokół Stronnictwa Narodowego. Redaktorką była Skwarczyńska. 
Antologia ta liczy 64 strony i gromadzi 36 wierszy m.in.: Marii Blachaczek-Mazurowej, Tadeusza Hollendera, Mirosława Żuławskiego, Jadwigi Gamskiej-Łempickiej, Jerzego Hordyńskiego. Ukazała się także poza Polską: we Włoszech i Wielkiej Brytanii.
Linki zewnętrzne.
Wierne płomienie - Poezje bezimiennych poetów lwowskich.

</doc>
<doc id="745378" url="https://pl.wikipedia.org/wiki?curid=745378" title="Helmstadt-Bargen">
Helmstadt-Bargen

Helmstadt-Bargen – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis, wchodzi w skład związku gmin Waibstadt. Leży w Kraichgau, nad rzeką Schwarzbach, ok. 25 km na południowy wschód od Heidelbergu, przy drodze krajowej B292.

</doc>
<doc id="745382" url="https://pl.wikipedia.org/wiki?curid=745382" title="Neidenstein">
Neidenstein

Neidenstein – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar, wchodzi w skład związku gmin Waibstadt. Leży ok. 18 km na południowy wschód od Heidelbergu.

</doc>
<doc id="745383" url="https://pl.wikipedia.org/wiki?curid=745383" title="Reichartshausen">
Reichartshausen

Reichartshausen – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar, wchodzi w skład związku gmin Waibstadt. Leży ok. 20 km na południowy wschód od Heidelbergu.
Współpraca.
Miejscowość partnerska:

</doc>
<doc id="745386" url="https://pl.wikipedia.org/wiki?curid=745386" title="Herb Świdnicy">
Herb Świdnicy

Herb Świdnicy – jeden z symboli miasta Świdnica w postaci herbu.
Wygląd i symbolika.
Herb miasta jest czteropolowy. Na tarczy czwórdzielnej w krzyż w polach 1. i 4. barwy czarnej złota korona, w polu 2. barwy srebrnej gryf czerwony, w polu 3. barwy srebrnej czarny dzik.
Gryf znajdujący się na tarczy herbowej w srebrnym polu symbolizuje dzielność rycerską. Dzik jest znakiem odwagi i męskości, natomiast korona jest symbolem władzy i zwycięstwa.
Historia.
Herb ten, który był najdłużej używany w historii miasta nawiązuje do starego herbu księstwa świdnickiego. Został on nadany miastu Świdnica w 1452 roku przez króla czeskiego Władysława Pogrobowca. Równocześnie w 1452 r. rada miejska nakazała wykonać pieczęć z nowym herbem, która miała być stosowana na wszystkich ważnych dokumentach miejskich. W roku 1501 pieczęć uległa modyfikacji. Pieczęć odtwarzała herb w strukturze heraldycznej tzn. tarcza w krzyż prosty dzielona na cztery pola z wyobrażeniami dawnych motywów: gryfa w polu II, dzika w polu III oraz królewskiej korony w dwóch pozostałych polach. Taki herb, obowiązywał do 1966 roku kiedy to Miejska Rada Narodowa w Świdnicy wprowadziła nowy herb miasta. Złamał on tradycję historyczną herbu, gdyż przedstawiał jedynie czerwonego gryfa umieszczonego na polu srebrnym lub białym. Herb w tej postaci używany był do 1999 r. W tym roku uchwałą Rady Miasta powrócono do pierwotnego, historycznego herbu miasta.

</doc>
<doc id="745389" url="https://pl.wikipedia.org/wiki?curid=745389" title="Brühl (Badenia-Wirtembergia)">
Brühl (Badenia-Wirtembergia)

Brühl – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis. Leży ok. 10 km na zachód od Heidelbergu, przy autostradzie A6, drodze krajowej B36 i linii kolejowej Mannheim–Bazylea.
Tutaj mieszkała Steffi Graf.
Współpraca.
Miejscowości partnerskie:

</doc>
<doc id="745394" url="https://pl.wikipedia.org/wiki?curid=745394" title="Jurij Morozow">
Jurij Morozow

Jurij Andriejewicz Morozow, ros. Юрий Андреевич Морозов (ur. 13 maja 1934 w Siniawinie w obwodzie leningradzkim; zm. 15 lutego 2005 w Petersburgu) – rosyjski piłkarz, grający na pozycji pomocnika, trener i działacz piłkarski, nauczyciel akademicki.
Kariera piłkarska.
Przez całą karierę zawodniczą związany był z drużynami leningradzkimi: Zenitem, FSzM, Admiraltiejcem oraz Dynamem. Występował w rozgrywkach radzieckiej ekstraklasy, grał w juniorskiej reprezentacji Leningradu.
Kariera naukowa.
W 1959 ukończył studia na Wydziale Fizyczno-Chemicznym Leningradzkiego Instytutu Technologicznego, a w 1964 studia w Leningradzkim Instytucie Kultury Fizycznej. W 1970 uzyskał stopień doktora nauk pedagogicznych. W latach 1967-1974 pracował jako starszy wykładowca i docent Katedry Piłki Nożnej i Hokeja w Leningradzkim Instytucie Kultury Fizycznej. Do pracy na uczelni powrócił w 1992 obejmując na trzy lata funkcję kierownika Katedry Piłki Nożnej i Hokeja.
Kariera trenera i działacza.
W latach 1974-1976 (z przerwami) wchodził w skład sztabu szkoleniowego reprezentacji ZSRR jako asystent Konstantina Bieskowa i Walerego Łobanowskiego. Z Łobanowskim jako selekcjonerem radzieckiej kadry współpracował również w latach 1983 i 1986-1990. W okresie jego pracy z drużyną ZSRR zdobyła ona brązowy medal Igrzysk Olimpijskich w Montrealu (1976) i Wicemistrzostwo Europy (1988). W 1983 Morozow zastępował Łobanowskiego na stanowisku pierwszego trenera kijowskiego Dynama. W ekstraklasie prowadził również CSKA Moskwa. Kilkakrotnie powracał do pracy z Zenitem. Po raz pierwszy w 1977, kiedy został p.o. pierwszego trenera. Rok później został pełnoprawnym szkoleniowcem leningradzkiego klubu, z którym w 1980 zdobył trzecie miejsce w Wyższej Lidze ZSRR. Po kilkuletniej przerwie poprowadził Zenit w sezonie 1991. W latach 1995-1997 pełnił w tym klubie funkcję dyrektora sportowego. Na początku 2000 był konsultantem trenera Anatolija Dawydowa, którego latem tego samego roku zastąpił na stanowisku głównego szkoleniowca Zenitu. W następnym sezonie doprowadził klub do trzeciego miejsca w lidze. W lipcu 2002 ustąpił z funkcji z powodu złego stanu zdrowia, obejmując jednocześnie rolę doradcy prezydenta klubu. W następnym roku prowadził petersburski zespół Pietrotriest.
W pierwszej połowie lat 90. pracował również za granicą, prowadząc kadry narodowe Iraku i Kuwejtu oraz klub FK Szardża w Zjednoczonych Emiratach Arabskich.
Zmarł 15 lutego 2005 w Petersburgu. Został pochowany na cmentarzu Siestrorieckim.

</doc>
<doc id="745396" url="https://pl.wikipedia.org/wiki?curid=745396" title="Dossenheim">
Dossenheim

Dossenheim – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis.
Leży w Odenwaldzie, ok. 5 km na północ od Heidelbergu, przy autostradzie A5 i drodze krajowej B3.

</doc>
<doc id="745399" url="https://pl.wikipedia.org/wiki?curid=745399" title="Fort artyleryjski">
Fort artyleryjski

Fort artyleryjski - przeznaczony dla artylerii obrony bliskiej i dalekiej oraz dla piechoty.
Przykładami fortów artyleryjskich są niektóre obiekty wchodzące w skład pierścienia twierdz w Krakowie, Poznaniu, Toruniu czy Moguncji, a także w Twierdzy Przemyśl.

</doc>
<doc id="745403" url="https://pl.wikipedia.org/wiki?curid=745403" title="Edingen-Neckarhausen">
Edingen-Neckarhausen

Edingen-Neckarhausen – gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis. Leży nad Neckarem, ok. 10 km na północny zachód od Heidelbergu, przy autostradzie A656.

</doc>
<doc id="745408" url="https://pl.wikipedia.org/wiki?curid=745408" title="God of War">
God of War

God of War – przygodowa gra akcji na platformę PlayStation 2, a od marca 2010 również na PlayStation 3.
Producentem i wydawcą jest firma Sony Computer Entertainment, a dystrybutorem w Polsce – Sony Polska. Gra miała premierę w Europie i w Polsce (PAL) 22 czerwca 2005, a w USA – 22 marca 2005. Gra opowiada historię Kratosa, dawniej spartańskiego wojownika, który jest teraz na usługach bogów. Bogowie chcą użyć Kratosa dla swoich potrzeb. Grecki bóg wojny, Ares, siał w Atenach spustoszenie i zamęt. Wypuścił na całą Grecję hordy wściekłych zombie i innych potworów. Kratos dostał zadanie zdobycia puszki Pandory – jej moc miała pozwolić na dokonanie rzeczy niemożliwej: zabicie boga.
Fabuła.
Na samym początku gry ma miejsce samobójczy skok Kratosa z wysokiego klifu na górze Olimp do Morza Egejskiego. Fabuła przenosi gracza trzy tygodnie wstecz, wyjaśniając okoliczności wyżej opisanych wypadków.
Po 10 latach służby bogom olimpijskim, Kratos zawarł z nimi układ: zabije dla nich siejącego zniszczenie Aresa (ten - chcąc pokazać ojcu - Zeusowi, jak potężnym jest bogiem, prowadził oblężenie Aten), z kolei Olimpijczycy mieli sprawić, że grzechy z przeszłości Spartiaty zostaną mu wybaczone (Kratos chciał pozbyć się wizji rodziny, która zginęła z jego ręki). Heros chciał również odegrać się na bogu wojny - za zesłane na niego szaleństwo, w którym zamordował swoją żonę i córkę. Kratos wyruszył do Aten - podczas podróży zabijając na zlecenie Posejdona potwora, który terroryzował morza - Hydrę. W Atenach spotkał Wyrocznię, która powiedziała mu, jak można powstrzymać Aresa - zdobyć i otworzyć puszkę Pandory. Wojownik wyruszył na pustynię, gdzie spotkał ostatniego żywego tytana: Kronosa. Tytan na swych plecach dźwigał kolosalną świątynię, w której znajdowała się owa puszka Pandory. Po trudnych zmaganiach w Świątyni i wyciągnięciu na powierzchnię reliktu Kratos został zabity, ciśniętą przez Aresa kolumną (podniesioną z gruzów oblężonego miasta - Aten). Kratos trafił do Hadesu, z którego udało mu się uciec. Spartiata ponownie trafił do Aten i rozpoczął walkę z bogiem, który niegdyś ocalił jego życie. Wtedy Kratos otworzył puszkę Pandory (tak, jak poinstruowała go Atena) i zyskał moc, dzięki której mógł zabić boga. Po krótkiej walce Ares wykorzystał największą słabość wojownika - jego umysł i przeszłość, z którą Kratos nie mógł sobie poradzić - zsyłając na niego wizję jego zmarłych bliskich. Bohater stoczył walkę z sobą samym, pokonując swoje mroczne alter ego. Po wyczerpującej bitwie, w której stracił niegdyś podarowane przez boga wojny ostrza, heros dokonał swojej zemsty i wykonał zadanie zlecone przez Olimpijczyków. Bogowie jednak nie dotrzymali słowa - Kratos dalej miewał koszmary. Załamany bohater - nie widząc innego wyjścia - targnął się na swoje życie: skoczył z najwyższego szczytu w całej Grecji - Olimpu, jednak Atena ocaliła go. Chcąc wynagrodzić jego trudy, bogowie pozwolili Spartiacie objąć tron Aresa i zostać nowym bogiem wojny.
O grze.
Jest to gra przygodowo-zręcznościowa. Obfituje zarówno w widowiskowe pojedynki, jak i zagadki natury logicznej, a często kombinację obydwu. Całą akcję można oglądać, podobnie jak w innych grach tego typu, z perspektywy trzeciej osoby.
Kratos w swym podstawowym arsenale posiada dwa śmiercionośne ostrza umieszczone na łańcuchach, rażące przeciwników z dużą skutecznością. Wojownik, dzięki ich ruchom w pionie i w poziomie, może wykonywać szereg efektownie wyglądających ciosów kombo, skutecznie eliminujących hordy przeciwników.
Oprócz broni siecznej wojownik wspierany jest przez zaklęcia Olimpu. Do wyboru ma np. pioruny Zeusa, które mają kilka stopni mocy. W miarę upływu gry zbierane są magiczne artefakty, pozwalające podnosić siłę czarów np. oczy Gorgony pozwalają zwiększyć dotychczasowe życie Kratosa i pióra Feniksa pozwalające zwiększyć dotychczasowy poziom czarów.
Rozgrywkę cechuje wartka akcja – czy znajdujemy się pośród greckich galeonów, czy w spustoszonych Atenach, czy w tajemniczej świątyni Pandory. Prawdziwym wyzwaniem są wielkie bestie Aresa – ich pokonanie wymaga sprytu i zdecydowanych reakcji. Nad głową potwora pojawia się ikona, w którą trzeba trafić, by przejść do następnej kombinacji uderzeń. Kilka takich akcji powoduje zadanie przez gracza śmiertelnego ciosu. Zwłoka może sprawić, że potwory nabiorą sił i cały schemat działania będzie trzeba powtarzać od początku. Zabite demony oddają wojownikowi część swoich mocy, np. głowa Meduzy pozwoli zamieniać przeciwników w kamień. Dzięki pokonaniu kolejnych potworów zbierane są potężne artefakty, które pozwolą Kratosowi stanąć bez lęku przed obliczem Aresa.

</doc>
<doc id="745409" url="https://pl.wikipedia.org/wiki?curid=745409" title="FireFly Studios">
FireFly Studios



</doc>
<doc id="745413" url="https://pl.wikipedia.org/wiki?curid=745413" title="Heddesheim (Badenia-Wirtembergia)">
Heddesheim (Badenia-Wirtembergia)

Heddesheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar. Leży ok. 15 km na północ od Heidelbergu, przy autostradzie A5 i linii kolejowej Mannheim–Frankfurt nad Menem.

</doc>
<doc id="745421" url="https://pl.wikipedia.org/wiki?curid=745421" title="Hirschberg an der Bergstraße">
Hirschberg an der Bergstraße

Hirschberg an der Bergstraße – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis. Leży ok. 10 km na północ od Heidelbergu i około 5 na południe od Weinheimu, przy autostradzie A5 i drodze krajowej B3. Miasto dzieli się na dwie dzielnice: Großsachsen (na północy) i Leutershausen (na południu). W mieście znajdują się trzy przystanki tramwajowe: dwa w Großsachsen (Großsachsen Süd oraz Großsachsen Bahnhof) i jeden w Leutershausen (Leutershausen Bahnhof). Przez miasto przejeżdża tramwaj numer 5, który jeździ po pętli: Weinheim – Mannheim – Heidelberg. W Leutershausen i pomiędzy Leutershausen a Großsachsen jeździ on dwutorowo, a przez Großsachsen poprowadzony jest jeden tor. W mieście znajdują się również dwa markety oraz dwie stacje benzynowe. Ratusz usytuowany jest w Leutershausen, a urząd burmistrza i poczta w Großsachsen. Hirschberg położony jest na skraju Odenwaldu.
Współpraca.
Miejscowości partnerskie:

</doc>
<doc id="745423" url="https://pl.wikipedia.org/wiki?curid=745423" title="Wkroujście">
Wkroujście



</doc>
<doc id="745426" url="https://pl.wikipedia.org/wiki?curid=745426" title="Ketsch">
Ketsch

Ketsch – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis. Leży nad Renem, ok. 12 km na zachód od Heidelbergu, przy autostradzie A6.
Współpraca.
Miejscowości partnerskie:

</doc>
<doc id="745427" url="https://pl.wikipedia.org/wiki?curid=745427" title="Szczotka do włosów">
Szczotka do włosów

Szczotka do włosów – przyrząd do pielęgnacji włosów (modelowania oraz czesania). Składa się z trzonu służącego jako uchwyt oraz z twardego włosia lub elementów czeszących z tworzyw sztucznych.
Szczotki do włosów mogą być okrągłe lub płaskie. Okrągłe są używane głównie do modelowania oraz optycznego zwiększania objętości włosów. Szczotki płaskie służą głównie do rozczesywania włosów oraz masażu skóry. Szczotki włosowe są popularnymi przyrządami do pielęgnacji włosów.
Produkowane są również specjalne małe szczotki do modelowania włosów na brwiach oraz kartacze do pielęgnowania zarostu (brody i wąsów).
Elektryczne szczotki służą do prostowania włosów i są połączeniem klasycznej szczotki i prostownicy.

</doc>
<doc id="745429" url="https://pl.wikipedia.org/wiki?curid=745429" title="Szczep 23 Warszawskich Drużyn Harcerskich i Zuchowych „Pomarańczarnia”">
Szczep 23 Warszawskich Drużyn Harcerskich i Zuchowych „Pomarańczarnia”

23 Warszawska Drużyna Harcerska „Pomarańczarnia” im. Bolesława Chrobrego (obecnie Szczep 23 Warszawskich Drużyn Harcerskich i Zuchowych „Pomarańczarnia” im. Krzysztofa Kamila Baczyńskiego) – warszawski szczep drużyn harcerskich związany z Gimnazjum i Liceum im. Stefana Batorego. Współcześnie działa w ramach dwóch organizacji harcerskich: Związku Harcerstwa Polskiego i Związku Harcerstwa Rzeczypospolitej.
Pomarańczarnia należy do Unii Najstarszych Drużyn Harcerskich Rzeczypospolitej.
Nazwa.
Pierwotnie nazwa odnosząca się do 23 Warszawskiej Drużyny Harcerzy działającej w przedwojennym warszawskim Gimnazjum im. Stefana Batorego, jednej z najstarszych drużyn harcerskich w Warszawie; od tej drużyny (przed wojną była to tylko drużyna męska) wywodzi się dziś całe środowisko harcerskie „Pomarańczarni”. Nazwa „Pomarańczarnia” datuje się od lipca 1929 roku, kiedy drużyna w czasie obozu nad Jez. Lusowskim koło Poznania przyjęła pomarańczowy kolor chust. Wcześniej drużyna używała czarnych chust. Kolor ten pozostał do dziś kolorem pomocniczym.
Historia.
Dwudziestolecie międzywojenne.
1920-1924.
Drużyna harcerska w Gimnazjum im. Stefana Batorego założona została w listopadzie 1920 przez Andrzeja Starzyńskiego, instruktora harcerskiego i nauczyciela gimnastyki. Funkcję przybocznego objął uczeń gimnazjum Lucjan Piętka, który był już wcześniej harcerzem w innej drużynie. Początkowo, w latach 1920-1923 drużyna nosiła numer 36. Patronem drużyny był Bolesław I Chrobry. Działalność w początkowych latach nie była intensywna. W 1922 odbył się pierwszy obóz drużyny w leśniczówce Kiełpiński Most w Borach Tucholskich. Po odejściu ze szkoły Andrzeja Starzyńskiego w 1923 funkcję drużynowego objął Leszek Dulęba. W 1924 drużyna na krótko zaprzestała działalności, co wywołane było przede wszystkim działaniami ówczesnego, niechętnego harcerstwu dyrektora Gimnazjum im. Stefana Batorego, Zdzisława Rudzkiego (bezpośrednim powodem był brak zgody dyrektora Rudzkiego na uczestnictwo harcerzy drużyny w Zlocie ZHP na Siekierkach i jamboree skautowym w Danii).
1925-1939.
W wyniku starań Jerzego Hryniewieckiego, wspieranego przez Leszka Dulębę i Stanisława Herbsta, drużyna została reaktywowana w maju 1925, otrzymując numer 23, przy zachowaniu dotychczasowego patrona. W działaniach drużyny nastąpił okres powolnego wzrostu. Głównymi akcjami drużyny w czasie wakacji były obozy wędrowne, praca śródroczna utrzymywała się na średnim poziomie. Do grona funkcyjnych należeli m.in. Stanisław Werner i Stanisław Lewicki. Harcerzami drużyny byli w owym okresie m.in. Mirosław Ostromęcki, Władysław Pożaryski, Edward Szpilrajn i Witold Lutosławski. Pod koniec lat dwudziestych nastąpił skokowy wzrost liczebności drużyny i poziomu pracy harcerskiej. Było to związane z ogólnym rozwojem działalności ZHP w owym okresie; okolicznościami sprzyjającymi było odejście z Gimnazjum Batorego dyr. Rudzkiego i jednoczesny wzrost poparcia dla harcerstwa ze strony rodziców harcerzy, wyrażający się m.in. w utworzeniu w 1930 KPH; nie bez znaczenia była też zmiana na funkcji drużynowego.
Od 1927 do 1932 funkcję drużynowego pełnił phm. Leszek Górski „Szupka”, tak jak i jego poprzednik Andrzej Starzyński będący nauczycielem gimnastyki w Gimnazjum Batorego. Przełomowym rokiem dla działalności drużyny był rok 1929. Odbyto pierwszy od 1923 obóz stały, zorganizowany nad jez. Lusowskim koło Poznania, w majątku gen. Dowbór-Muśnickiego (t.zw. obóz w Batorowie). Na obozie przyjęto pomarańczową barwę (przy utrzymaniu dotychczasowej barwy czarnej jako pomocniczej) i wprowadzono do umundurowania chusty w kolorze pomarańczowym. Bezpośrednio po obozie, w lipcu 1929 drużyna wzięła udział w II Zlocie Narodowym Harcerzy w Poznaniu (od udziału w tym Zlocie datuje się nazwa „Pomarańczarnia”), a następnie jeden zastęp drużyny kierowany przez Witolda Wernera udał się na III Światowe Jamboree Skautowe odbywające się w Birkenhead w Anglii. Do drużyny należało wówczas około 120 harcerzy. Działalność śródroczna była intensywna, co roku organizowano także obozy letnie i zimowiska. W maju 1931 odbyła się uroczystość poświęcenia sztandaru, ufundowanego staraniem harcerzy oraz KPH. Poświęcenia sztandaru dokonał kapelan i były przewodniczący ZHP ks. hm. Jan Mauersberger, który następnie wraz z komendantem chorągwi hm. Władysławem Ludwigiem dokonał jego wręczenia na ręce drużynowego. Po odejściu z funkcji drużynowego Leszka Górskiego „Pomarańczanią” kierował tymczasowo Antoni Zieliński.
Od 1932 do 1937 drużyną kierował hm. Władysław Olędzki „Papa”, także nauczyciel w gimnazjum Batorego, wspierany w późniejszym okresie przez instruktorów – wychowanków 23 WDH, phm. Władysława Zozulińskiego i phm. Lechosława Zielińskiego; w latach 1937 i 1938 kolejno kierowali oni drużyną po odejściu Władysława Olędzkiego. Do starszyzny drużyny należeli także Leszek Dąbrowski, Janusz Siedlecki, Tadeusz Szlenkier i Edward Loth. Rozwój liczebny drużyny w połowie lat trzydziestych spowodował konieczność utworzenia w październiku 1936 Gniazda 23 WDH, przekształconego następnie (1938), po konflikcie z komendą Hufca Warszawa-Śródmieście, w Szczep 23 WDH. Utworzono drużyny specjalistyczne oraz gromadę zuchową. Część instruktorów prowadziła także pracę w środowisku młodszoharcerskim, przede wszystkim w szkole powszechnej nr 29 przy ul. Zagórnej 9 (m.in. Andrzej Bogusławski, Jan Bytnar „Rudy”). Przy Szczepie intensywnie działało KPH; jego kolejnymi przewodniczącymi byli prof. Wacław Werner, prof. Andrzej Tretiak i dr Edward Świderski. Lata trzydzieste to okres rozwoju działalności o profilu wodnym, głównie kajakarskim, pod kierownictwem m.in. phm. Zbigniewa Makowieckiego. Intensywna była także działalność o profilu radiowo-krótkofalarskim, prowadzona m.in. przez phm. Andrzeja Próchnickiego „Boba”, jednego z najbardziej popularnych i lubianych wśród harcerzy drużynowych Pomarańczarni. Podstawowy profil „topograficzny” reprezentowała drużyna kierowana przez phm. Stanisława Prowansa, a następnie, jako drużyna „starsza”, przez phm. Jana Lukasa i Tadeusza Zawadzkiego. Drużynę „przygotowawczą” dla młodszych harcerzy prowadził phm. Jan Jacek Kuna, a następnie hm. Jerzy Kozłowski.
W drugiej połowie lat trzydziestych „Pomarańczarnia” regularnie wydawała czasopismo „Gniazdo” (redaktorzy: Ryszard Pomirowski i Juliusz Demel). Bogata była także pozostała działalność kulturalna, m.in. wystawiano własną operę „La Scautia”, muzykę do której skomponował Witold Lutosławski, w drugiej połowie lat dwudziestych harcerz Pomarańczarni i uczestnik obozów wędrownych. Nieoficjalnym hymnem drużyny była pieśń „Cała Warszawa Dwudziestą Trzecią zna” do słów Stanisława Grocholskiego.
Część instruktorów i starszych harcerzy Pomarańczarni działała w innych drużynach harcerskich (często równocześnie z przynależnością do 23 WDH). Pewna liczba instruktorów i harcerzy należała także do utworzonego w 1932 Kręgu Św. Jerzego, który grupował osoby i środowiska zbliżone do Narodowej Demokracji. Instruktorzy wywodzący się z 23 WDH byli hufcowymi Pragi (Zdzisław Domoradzki), Woli (Antoni Zieliński) i Powiśla (Drewnowski), a phm. Andrzej Próchnicki, kontynuując pracę instruktorską w „Pomarańczarni”, pełnił funkcję namiestnika skautowego hufca Warszawa-Śródmieście.
Obóz nad rzeką Horyń w Nowym Uroczysku koło Janowej Doliny, w którym wzięło udział ponad 150 harcerzy, to okres największego rozwoju liczebnego drużyny. „Pomarańczarnia” wygrała wtedy obozowe współzawodnictwo z 16 WDH. Istniało także już wtedy silne środowisko przyjaciół drużyny, wywodzących się z byłych, lub aktywnych w innych środowiskach i niedziałających już w drużynie harcerzy i instruktorów Pomarańczarni. Środowisko to pod kierownictwem hm. Antoniego Zielińskiego, który ówcześnie pełnił funkcję hufcowego hufca Warszawa-Wola, zorganizowało w trakcie obozu własny spływ kajakowy. Pod koniec 1938 r. nastąpiła kolejna reorganizacja „Pomarańczarni”, w ramach której utworzono dwie drużyny, a stanowisko Komendanta Szczepu objął hm. Lechosław Domański „Zeus”, zastępując na tej funkcji phm. Lechosława Zielińskiego.
II wojna światowa.
Kampania wrześniowa.
6 września 1939 część instruktorów i harcerzy 23 WDH wraz z licznymi instruktorami i harcerzami innych środowisk sformowała pod dowództwem hm. Lechosława Domańskiego tzw. harcerski batalion marszowy i opuściła Warszawę na apel płk. Umiastowskiego. 17 września batalion dotarł do Bugu i wobec inwazji sowieckiej został rozwiązany; jego członkowie w mniejszych grupach wracali do Warszawy. W czasie postoju w Chełmie Lechosław Domański zarządził podjęcie – po powrocie do Warszawy – działań konspiracyjnych w celu prowadzenia walki z okupantem.
W związku z wybuchem wojny niektórzy instruktorzy, byli instruktorzy i harcerze powołani zostali do wojska. Po walkach kampanii wrześniowej do niewoli niemieckiej dostali się m.in. Zbigniew Makowiecki i Jerzy Hryniewiecki, a także Andrzej Próchnicki (który zbiegł następnie z niewoli i w marcu 1940 przez Węgry dostał się do Francji). W czasie próby przedostania się na Zachód został schwytany i trafił następnie do łagru sowieckiego przyboczny 23 WDH Tadeusz Szlenkier. Pod Kaletami koło Sejn, w walkach z nacierającą w kierunku granicy litewskiej armią sowiecką, poległ były harcerz 23 WDH, Wacław Sieczkowski, oficer w 103 Pułku Szwoleżerów. 25 września 1939 w czasie bombardowania stolicy zginął także jeden z harcerzy drużyny młodszej, Jerzy Ambrożewicz.
Konspiracja.
Na spotkaniu odbytym w Warszawie w listopadzie 1939 grono instruktorów i starszych harcerzy 23 WDH podjęło decyzję o kontynuacji działalności w podziemiu oraz o uformowaniu podziemnej drużyny harcerskiej (pod kierownictwem Jerzego Kozłowskiego i Mirona Zachert-Okrzanowskiego) oraz kręgu starszoharcerskiego (pod kierownictwem Tadeusza Zawadzkiego, a później Andrzeja Długoszowskiego). Poszukiwano kontaktów z organizacjami podziemnymi, m.in. Tadeusz Zawadzki przystąpił wraz z gronem harcerzy i instruktorów do działania w ramach Polskiej Ludowej Akcji Niepodległościowej; po jej opuszczeniu na przełomie 1939/40 włączyli się w struktury ZWZ i Szarych Szeregów. Z kręgu starszoharcerskiego, od 1941 nazywanego I Wojenną Pomarańczarnią, wywodziło się wielu instruktorów Szarych Szeregów i żołnierzy Grup Szturmowych, m.in. Batalionu „Zośka”. Harcerzami „Pomarańczarni” byli najsłynniejsi później w powszechnej opinii bohaterowie Szarych Szeregów Tadeusz Zawadzki, Jan Bytnar i Aleksy Dawidowski (por. Akcja pod Arsenałem). Szeroka popularność historii wojennej Pomarańczarni, jej czołowych postaci i ich losów, wynikała z faktu, że akcje bojowe jej harcerzy opisane zostały w połowie 1943 przez Aleksandra Kamińskiego w "Kamieniach na szaniec".
Część funkcyjnych 23 WDH, m.in. Jędrzej Augustyński, Tomasz Tretiak i Bohdan Świderski, zbliżeni przed wojną do środowisk narodowych, w tym starszoharcerskiego Kręgu Św. Jerzego, kontynuowali pracę harcerską i konspiracyjną poza Szarymi Szeregami, w ramach Hufców Polskich. Spośród drużynowych, wyższych funkcyjnych i instruktorów 23 WDH w czasie okupacji niemieckiej zginęli m.in. phm. Lechosław Zieliński (na jesieni 1940 w niemieckim obozie koncentracyjnym Auschwitz), phm. Jacek Tabęcki (w 1942, także w niemieckim obozie koncentracyjnym Auschwitz), phm. Jan Bytnar (zmarł 30 marca 1943 w wyniku obrażeń odniesionych w czasie przesłuchania przez Gestapo), phm. Aleksy Dawidowski (zmarł 30 marca 1943 w wyniku ran odniesionych w czasie Akcja pod Arsenałem), hm. Tadeusz Zawadzki (poległ w czasie akcji pod Sieczychami 20 sierpnia 1943), phm. Miron Zachert-Okrzanowski (rozstrzelany przez Niemców w więzieniu w Mińsku w nocy z 5 na 6 lutego 1943; działał na Białorusi w ramach akcji „Wachlarz”). W 1943 we Lwowie zginął rozstrzelany phm. Wojciech Michalski, który udał się tam z zadaniem wspomożenia lokalnej organizacji Szarych Szeregów. W 1944 rozstrzelany przez Niemców w Warszawie został także zasłużony dla drużyny przewodniczący KPH, prof. Andrzej Tretiak. Z rąk sowieckich na wschodzie zginęli hm. Lechosław Domański (zamordowany przez NKWD w 1940 w Lidzie), phm. Jan Lukas, drużynowy zuchowy phm. Marian Łobzowski, a także hm. Leszek Górski. Tadeusz Szlenkier przeżył pobyt w obozie pracy w Ust-Uchcie na Syberii i wraz z Armią Andersa przedostał się do Wielkiej Brytanii, gdzie następnie wstąpił do polskiego lotnictwa.
Powstanie warszawskie.
W powstaniu warszawskim poległo ponad 50 harcerzy i instruktorów Pomarańczarni, m.in. Andrzej Długoszowski, Jan Lenart, Jan Jacek Kuna, Jędrzej Augustyński, Bohdan Świderski, Jan Wuttke, Tadeusz Wuttke, Ryszard Załęski, Jerzy Nowowiejski, Andrzej Zawadowski, Tomasz Tretiak, Jerzy Wierusz-Kowalski, Leszek Feliński, Karol Gerstman i Jerzy Golnik.
4 sierpnia 1944 na Placu Teatralnym poległ także Krzysztof Kamil Baczyński, późniejszy patron 23 WDH, harcerz przedwojennej (w latach 1934-1935) i wojennej Pomarańczarni, żołnierz Batalionu Parasol, jeden z czołowych poetów swojego pokolenia. Po upadku powstania, w Skierniewicach, został przez Niemców aresztowany i rozstrzelany hm. Władysław Olędzki, w czasie powstania warszawskiego szef powstańczej Poczty Harcerskiej w Śródmieściu. W powstaniu warszawskim Pomarańczarnia straciła także swój sztandar, który w czasie okupacji przechowywany był przy ulicy Lwowskiej 9, w piwnicy domu, w którym mieszkał hm. Jerzy Kozłowski. Powstanie warszawskie przeżyli m.in. phm. Michał Glinka, porucznik w 3 kompanii Batalionu Zośka i późniejszy drużynowy Pomarańczarni, Jan Rodowicz ps. Anoda, także w batalionie Zośka, jeden z najmłodszych powstańców, powojenny przyboczny 23 WDH Jerzy Świderski, walczący w Powstaniu późniejszy drużynowy 23 WDH phm. Leszek Kołacz (przed 1945 będący harcerzem w innej drużynie), a także phm. Władysław Zozuliński, były komendant Gniazda, walczący na Czerniakowie, poza oddziałami harcerskimi.
Harcerze Pomarańczarni na frontach II wojny światowej.
Pewna liczba harcerzy Pomarańczarni włączyła się w wysiłek Polskich Sił Zbrojnych na Zachodzie. Należeli do nich m.in. phm. Andrzej Próchnicki, pilot w 315 Dywizjonie RAF (poległ w walce powietrznej z myśliwcami niemieckimi w rejonie Amiens 19 sierpnia 1943), pilot w 308 Dywizjonie Tadeusz Szlenkier (po wojnie konstruktor lotniczy w biurze konstrukcyjnym Airbusa), nawigator w 300 Dywizjonie Ryszard Bychowski (poległ w trakcie wyprawy bombowej na Niemcy 23 maja 1944), służący w Polskiej Marynarce Wojennej oficer sygnałowy na niszczycielu ORP „Orkan” ppor. mar. Leopold Daab (poległ na północnym Atlantyku przy zatonięciu okrętu 8 października 1943), a także dwaj żołnierze 1 Dywizji Pancernej gen. Maczka, późniejszy emigracyjny dziennikarz i literat Konstanty „Kot” Jeleński oraz Andrzej Bogusławski, cichociemny zrzucony następnie do kraju w 1944. Z kolei w 1942 w czasie próby przedostania się na Zachód został w Rumunii schwytany i przebywał tam przez dwa lata w więzieniu przedwojenny redaktor „Gniazda” Juliusz Demel, późniejszy profesor historii. W szeregach 2 Dywizji Piechoty I Armii Wojska Polskiego znalazł się, i uczestniczył m.in. w walkach o zdobycie Wału Pomorskiego, Zbigniew Flisowski, późniejszy literat i dziennikarz, autor książek o wojnach morskich i o drugiej wojnie światowej.
Okres powojenny – pierwsze lata.
1945-1949.
Drużyna rozpoczęła na nowo swą działalność w kwietniu 1945, krótko po wznowieniu w Gimnazjum Batorego zajęć lekcyjnych. Pierwszym drużynowym był phm. Leszek Kołacz, przed wojną harcerz w innej drużynie, żołnierz AK i uczestnik powstania warszawskiego. We wrześniu 1945 drużynę objął phm. Michał Glinka, harcerz 23 WDH z lat przedwojennych oraz wojennej Pomarańczarni, oficer Batalionu Zośka. Pod kierownictwem Michała Glinki nastąpił rozkwit działalności drużyny, co związane było nie tylko z ówczesną falą popularności harcerstwa i legendą wojennej Pomarańczarni, ale także z ogromnym autorytetem drużynowego. W kwietniu 1946 w Szczecinie drużyna wzięła udział w ogólnopolskim zlocie młodzieży pod hasłem „Trzymamy straż nad Odrą”; w czasie zlotu doszło do demonstracji niezadowolenia młodzieży z polityki władz komunistycznych (harcerze m.in. wygwizdali prezydenta Bolesława Bieruta, który z tego powodu zrezygnował z wygłoszenia przemówienia).
Począwszy od lata 1945 co roku odbywały się obozy letnie i zimowiska narciarskie. Do kadry instruktorskiej owego okresu należeli m.in. Władysław Traczyk, Michał Gutt, Stanisław Brzeziński, Andrzej Brenneisen, Jacek Biłowicki, Jerzy Świderski i Andrzej Rudnicki, a także przedwojenny instruktor 23 WDH phm. Kazimierz Sułowski. Harcerzem 23 WDH był wtedy m.in. Andrzej Glass, późniejszy harcmistrz i członek Naczelnictwa ZHR (w latach 2006-2008).
W 1947 roku funkcję drużynowego objął phm. Lech Dzikiewicz, poprzednio drużynowy 27 KDH im. Piotra Wysockiego. Podjęto wydawanie „Gniazda” i przeprowadzono akcję odtworzenia przedwojennego sztandaru drużyny, zaginionego w czasie powstania warszawskiego. Od drugiej połowy 1947 postępował jednak stopniowy odwrót od dotychczasowej linii programowej, osadzonej w duchu przedwojennego harcerstwa, ideach skautingu i legendzie Szarych Szeregów, w kierunku tzw. „demokratyzacji” harcerstwa, to jest dostosowania go do narzuconej przez komunistyczne władze ideologii i nowego ustroju państwa. Władze zabraniały organizacji niektórych uroczystości, narzucano też odgórnie program tzw. Harcerskiej Służby Polsce (m.in. w czasie akcji letniej 1948). Zmiany w programie drużyny spowodowały odejście niektórych harcerzy, część z nich kontynuowała działalność w harcerskim chórze hm. Władysława Skoraczewskiego.
W 1949 doszło do aresztowań przez UB aktywnych członków środowiska Pomarańczarni, m.in. Michała Glinki i Jana Rodowicza „Anody”; „Anoda” zginął 9 stycznia 1949 w budynku MBP przy ul. Koszykowej, zamordowany przez funkcjonariuszy UB w nieustalonych okolicznościach. W czerwcu 1949 władze skonfiskowały świeżo odtworzony sztandar drużyny. Sztandar ten został następnie, prawdopodobnie ok. 1951, spalony wraz ze sztandarami wielu innych jednostek ZHP, przy czym palacz centralnego ogrzewania obecny przy niszczeniu sztandarów wyciął i zachował środek sztandaru z krzyżem harcerskim. Ten fragment sztandaru został zwrócony 23 WDH przez owego palacza w 1982 roku. W atmosferze coraz większych represji spotykających zarówno harcerstwo, jak i samo środowisko 23 WDH, drużyna zakończyła swą działalność w drugiej połowie 1949 roku, na krótko przed likwidacją ZHP. Przed końcem działalności formalnie utworzono szczep 23 WDH grupujący drużynę męską oraz, po raz pierwszy w historii drużyny, drużynę żeńską. Spośród harcerzy 23 WDH nielegalną działalność harcerską w ramach tzw. drugiej konspiracji harcerskiej kontynuowali m.in. Ryszard Jakubowski i Andrzej Rudnicki. W 1952 zostali za to skazani przez sąd wojskowy w Warszawie na kary odpowiednio 9 i 5 lat więzienia.
Po październiku 1956.
W listopadzie 1956 z inicjatywy nauczyciela w Liceum Batorego Ryszarda Pietrzaka i pod jego kierownictwem reaktywowano drużynę w ramach OHPL. Na fali październikowych przemian w Polsce, po odbyciu w Łodzi przełomowego Krajowego Zjazdu Działaczy Harcerskich, w czasie którego t.zw. grupa warszawska instruktorów harcerskich z Aleksandrem Kamińskim na czele (w ich liczbie także instruktorzy 23 WDH) doprowadziła do podjęcia uchwał zmierzających do reaktywacji harcerstwa, a w szczególności przywracających nazwę i symbolikę Związku Harcerstwa Polskiego, stało się możliwe reaktywowanie drużyny na zasadach zbliżonych do obowiązujących w latach 1945-1948, z poparciem instruktorów wywodzących się z nurtu „szaroszeregowego”, częściowo także za sprawą starań uczniów, m.in. Andrzeja Trojańskiego. Jednocześnie z końcem 1956 roku zakończyła swój byt drużyna reaktywowana w ramach OHPL. W styczniu 1957 powołano Szczep 23 WDH składający się z dwóch drużyn: męskiej, którą prowadzili kolejno Andrzej Miłkowski, Antoni Lech Zawiślański oraz Tadeusz Fornal, oraz żeńskiej, prowadzonej przez Wandę Kobyłecką. Do instruktorów owego okresu należeli także Sław Milewski i Tadeusz Dmowski. W 1957 roku Szczep wziął udział w harcerskiej akcji pomocy repatriantom. Szczep zakończył działalność w 1960 roku, wobec utraty możliwości działania opartego o dotychczasowe wzorce.
Reaktywacja drużyny w latach 1969-1971.
Staraniem m.in. Czesława Bieleckiego i Jana Jabłkowskiego drużynę reaktywowano na jesieni 1969 roku. Wobec niezależnej, częściowo stricte opozycyjnej w stosunku do systemu komunistycznego postawy i programu znacznie odbiegającego od oficjalnych podstaw programowych ZHP, władze Liceum im. Stefana Batorego oraz Hufca ZHP Warszawa-Śródmieście represjami w stosunku instruktorów i niektórych harcerzy doprowadziły do usunięcia drużyny ze szkoły, co doprowadziło do zaprzestania działania drużyny w 1971 roku. W okresie poprzedzającym zaprzestanie działalności drużyna znalazła pomoc w hufcu Warszawa-Mokotów, m.in. od kierowanej ówcześnie przez Piotra Naimskiego 1 WDH – Czarnej Jedynki.
Lata siedemdziesiąte i osiemdziesiąte.
Lata siedemdziesiąte.
27 września 1972 roku z inicjatywy grupy uczniów ówczesnej III klasy Liceum Batorego pod kościołem Św. Anny w Warszawie odbyła się pierwsza zbiórka harcerska. Drużyna, kierowana przez Krzysztofa Popińskiego w krótkim czasie istotnie rozwinęła swoją działalność. W 1974 roku powołano Szczep 23 WDH składający się z 3 drużyn („Płomień”, „Knieja” „Źródło”) i w miejsce dotychczasowego (do 1971) patrona, Bolesława Chrobrego, przyjęto imię Krzysztofa Kamila Baczyńskiego.
W latach 70 Szczep grupował przeciętnie 3-5 drużyn starszoharcerskich składających w 90% z uczniów Liceum Batorego. W pewnych okresach funkcjonowały także drużyny młodszoharcerskie oraz gromada zuchowa. W 1976 doszło do przejęcia przez 23 WDH młodszoharcerskiej 93 WDH. W Szczepie funkcjonowały także dwie drużyny specjalistyczne: górska „Turnia” i żeglarski „Korab”.
W 1977 roku uchwalono Konstytucję Pomarańczarni, na mocy której władza w szczepie podzielona była pomiędzy cztery podstawowe organy: Sejmik Szczepu, Krąg Instruktorów Pomarańczarni (KIP), Komendanta Szczepu oraz Radę Szczepu. W praktyce największa władza spoczywała w rękach KIP, który posiadał uprawnienia do przyznawania stopni instruktorskich, mianowania drużynowych i komendantów szczepu. Taki ustrój organizacyjny Szczepu, gwarantujący bezpośredni wpływ na działalność szczepu silnej grupy instruktorów, przetrwał do początku lat 90 XX wieku.
W szczepie powołano także Krąg Zasłużonych, do którego co roku przyjmowano wyróżniających się instruktorów i harcerzy. Pomarańczarnia, jako grupująca harcerzy starszych została przez władze ZHP formalnie włączona w skład tzw. HSPS, nigdy nie przyjęła jednak stroju i zasad tego ruchu programowego i organizacyjnego. Obozy 23 WDH organizowane były w nurcie skautowo-puszczańskim, co do zasady nie brano także udziału w ogólnych akcjach ZHP, zgrupowaniach hufca czy chorągwi. W wychowaniu młodzieży podkreślano konieczność nie narzucania światopoglądu (jak to zgodnie z założeniami programowymi miał czynić ówczesny ZHP), a umożliwienia kształtowania przez młodzież własnych poglądów, w oparciu o przekazywane wzorce.
Lata 80., udział w KIHAM.
U schyłku lat 70, a szczególnie po przełomie roku 1980, kierowany w owym okresie przez komendanta szczepu hm. Marka Podwysockiego Szczep coraz silniej włączał się w inicjatywy środowisk niezależnych, takich jak KIHAM (reprezentantami Pomarańczarni w KIHAM byli hm Stanisław Bańkowski i hm Marek Podwysocki), środowiska kombatanckie, niezależne porozumienia i struktury harcerskie, m.in. UNDHR. Począwszy od 1983, pomimo zakazów, na obozach organizowano polowe msze święte. Skutkiem ubocznym aktywności w środowiskach niezależnych było w pierwszym okresie stanu wojennego pogorszenie stosunków Pomarańczarni z dyrekcją Liceum Batorego, która w owym okresie zachowywała kurs jednoznacznie zbieżny z polityką rządzącej partii komunistycznej. Paradoksalnie, w okresie stanu wojennego szkoła, posiadająca nieformalne wpływy we władzach partyjnych i organach bezpieczeństwa, utrzymywała swego rodzaju parasol ochronny nad Szczepem, i instruktorów Pomarańczarni za działania niezależne w zasadzie nie spotykały represje. Wobec siły i znaczenia Szczepu w owym okresie, częściowo wynikających z liczebności i jakości pracy, a częściowo z historii i tradycji „Pomarańczarni” wojennej, konflikty z dyrekcją Liceum Batorego nie miały jednak wielkich konsekwencji praktycznych. Na względną, ale bezsporną niezależność i samorządność Szczepu patrzyły przez palce także władze ZHP. Dla niezależności Szczepu w latach 70 i 80 nie bez znaczenia były również koneksje w aparacie władzy, wojsku i organach bezpieczeństwa ze strony rodziców części harcerzy.
W 1981 roku Szczep wziął udział w Jubileuszowym Zlocie 70 lecia ZHP.
Po wprowadzeniu stanu wojennego w grudniu 1981 harcerze 23 WDH uczestniczyli w Harcerskim Pogotowiu Zimowym, które, jakkolwiek pośrednio koncesjonowane przez władze wojskowe, grupowało drużyny związane z KIHAM i wywodzące się z nurtu niezależnego harcerstwa.
W latach 1983 i 1987 Pomarańczarnia wzięła udział w organizacji „Białej Służby” w czasie pielgrzymek do Polski Jana Pawła II, zaznaczając w ten sposób swoje uczestnictwo w niezależnym Ruchu Harcerskim. Szczep, kierowany w owym czasie przez hm. Piotra Kostro, odegrał jedną z wiodących ról szczególnie w czasie trzeciej pielgrzymki papieża do Polski w 1987. Pomarańczarnia blisko współpracowała wtedy z innymi niezależnymi środowiskami, m.in. z 16 WDH, 6 WDH, 80 WDH, 13 WDH i 324 WDHiZ „Hawrań”. Lata 80 to okres szczytowego rozwoju powojennej „Pomarańczarni”, będącej wtedy najsilniejszym środowiskiem Hufca ZHP Warszawa-Śródmieście. Szczep liczący około 200-250 harcerzy w 4 drużynach („Płomień”, „Binduga”, „Źródło” i „Orkan”) posiadał także liczne szczepowe komórki organizacyjne takie jak Zespół Historyczny, Izba Pamięci, kancelaria Szczepu, a także własny tabor pływający i motorowy. W 1982 roku Szczep rozpoczął użytkowanie własnej bazy turystycznej, „chaty na Sokołówce”, położonej w Górach Bystrzyckich koło Polanicy-Zdroju. Lata 80 to okres rozkwitu organizowanego przez Szczep festiwalu piosenki „Morda”, który stał się wizytówką Pomarańczarni i Liceum Batorego. Od połowy lat 80 głównym organizatorem festiwalu i autorem jego ogólnopolskiego sukcesu był phm. Tomasz Kopeć. W drugiej połowie lat 80 staraniem pwd. Katarzyny Kwiatkowskiej podjęto wydawanie „Gniazda”. W 1987 utworzono piątą drużynę Szczepu, 23 WDH „Puszcza”, zrzeszającą pod kierownictwem drużynowej Joanny Herety dzieci „Nieprzetartego Szlaku”.
Do aktywnych instruktorów pierwszej połowy lat 80 należeli hm. Piotr Kostro, phm. Piotr Kabaj, pwd. Piotr Czołnik, pwd. Jarosław Czerniawski, phm. Tomasz Bieliński, pwd. Maciej Węgierek i pwd. Marek Świetlik, a w drugiej połowie lat 80 phm. Tomasz Kopeć, pwd. Marcin Czołnik, pwd. Monika Zapendowska, pwd. Grzegorz Mech, pwd. Sławomir Chmielewski i pwd. Robert Popadyniec.
Znaczna liczba harcerzy i instruktorów wzięła aktywny udział w akcji przed wyborami 4 czerwca 1989. W kwietniu 1989 samochodem 23 WDH tryumfalnie przewieziono do Huty Warszawa sztandar „Solidarności”, powracający do Huty po okresie ukrycia na plebanii żoliborskiego kościoła św. Stanisława Kostki.
Po 1989 roku.
Pomarańczarnia w ZHR.
W początkach 1989 grono instruktorskie podjęło decyzję o opuszczeniu ZHP i przystąpieniu do nowej organizacji harcerskiej, tworzonej przez instruktorów wywodzących się z Ruchu Harcerskiego. Troje instruktorów Pomarańczarni (pwd. Monika Zapendowska, pwd. Sławomir Chmielewski i pwd. Jerzy Sagan) weszło w skład członków założycieli Związku Harcerstwa Rzeczypospolitej. Cała Pomarańczarnia przeszła z ZHP do ZHR po zakończeniu akcji letniej 1989.
Organizacja Szczepu.
Szczep Pomarańczarnia, jako jeden z nielicznych w Polsce, skupia drużyny zarówno ze Związku Harcerstwa Polskiego i Związku Harcerstwa Rzeczypospolitej. Formalnie istnieją dwa środowiska, zarejestrowane w każdym ze związków.
Pomarańczarnia działa jako jeden Szczep na mocy uchwalonej w 2004 r. Konstytucji.
Konstytucja określa zadania Szczepu jako:
Konstytucja definiuje także rolę komendanta szczepu, jego I zastępcy, jak również Rady Szczepu. Wyboru komendanta dokonuje złożona z drużynowych Rada Szczepu, spośród zgłoszonych kandydatów. Kandydat na komendanta musi być instruktorem harcerskim. Wybór odbywa się poprzez głosowanie tajne zwykłą większością głosów. Pierwszy zastępca komendanta wywodzi się z drugiego związku harcerskiego – wybierany jest spośród zgłoszonych instruktorów w kolejnym głosowaniu. Nie ma obowiązku rotacji. Zarówno komendant, jak i jego I zastępca są wybierani na dwuletnią kadencję. Po roku Rada Szczepu udziela bądź nie udziela absolutorium Komendzie.
Komendant może również mianować większą liczbę zastępców, np. zastępcę ds. gromad zuchowych.
Piosenka obrzędowa Szczepu.
Pieśnią obrzędową Szczepu, śpiewaną na każdym ognisku jest „Piosenka” Krzysztofa Kamila Baczyńskiego
Utwór ten jest śpiewany do muzyki skomponowanej przez Grzegorza Kuraszkiewicza. Istnieje również wersja muzyki którą stworzył Grzegorz Turnau.
Harcerska Baza Turystyczna na Sokołówce.
Od 1982 r. Szczep posiada własną bazę turystyczną w Kotlinie Kłodzkiej. Chata, pozyskana od Nadleśnictwa Bystrzyca Kłodzka znajduje się w Polanicy-Zdroju, na skraju Gór Bystrzyckich. Za utrzymanie chaty odpowiada Chatar Sokołówki. 8 lutego 2016 chata uległa całkowitemu spaleniu.
Harcerska Fundacja Pomarańczarni.
W 1992 roku byli harcerze i instruktorzy Pomarańczarni utworzyli Harcerską Fundację „Pomarańczarni”, która zaczęła spełniać rolę koła przyjaciół harcerstwa, wspierając działalność Szczepu oraz podejmując liczne inicjatywy społeczne. Fundacja posiada status organizacji pożytku publicznego (OPP).
Komendanci szczepu od 1974.
Rok 1974 – „Pomarańczarnia” z drużyny przekształca się w szczep

</doc>
<doc id="745431" url="https://pl.wikipedia.org/wiki?curid=745431" title="Brukowiec">
Brukowiec



</doc>
<doc id="745433" url="https://pl.wikipedia.org/wiki?curid=745433" title="Nußloch">
Nußloch

Nußloch – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar. Leży ok. 10 km na południe od Heidelbergu, przy drodze krajowej B3.

</doc>
<doc id="745434" url="https://pl.wikipedia.org/wiki?curid=745434" title="Awans">
Awans

Awans – zmiana czyjejś sytuacji osobistej na lepszą:
Inne znaczenia:

</doc>
<doc id="745438" url="https://pl.wikipedia.org/wiki?curid=745438" title="Współczulne zapalenie oka">
Współczulne zapalenie oka

Współczulne zapalenie oka, współczulne zapalenie błony naczyniowej (łac. "ophthalmia sympathica") – zapalenie jagodówki ("uveitis"), przebiegające z ziarninowaniem, dotyczące obu gałek ocznych, będące następstwem urazu mechanicznego jednego oka. Jest to najpoważniejsze powikłanie jednostronnej rany oka, ponieważ w jego następstwie pacjent może całkowicie stracić wzrok. Objawy rozwijają się w ciągu dni, miesięcy, a nawet lat. W patogenezie tej choroby biorą udział autoprzeciwciała.
Epidemiologia.
Płeć i pochodzenie etniczne nie mają wpływu na częstość zachorowań. Obecnie ta jednostka chorobowa spotykana jest rzadko, najprawdopodobniej ze względu na mikrochirurgiczne zaopatrywanie ran i antybiotykoterapię.
Patofizjologia.
Uważa się, że współczulne zapalenie oka jest procesem autoimmunologicznym i wiąże się z kontaktem komórek układu odpornościowego człowieka z antygenami gałki ocznej, zwłaszcza antygenami bogatych w melaninę struktur komórkowych zewnętrznej warstwy siatkówki, komórek nerwowych i barwnikowych siatkówki. Normalnie, antygeny te nie mają styczności z limfocytami; gdy po urazie są eksponowane, organizm może je rozpoznać jako „obce” i wytworzyć humoralną odporność na te antygeny. Produkowane przeciwciała pojawiają się w krążeniu i w szybkim czasie uszkadzają zdrowe tkanki drugiego oka.
Objawy i przebieg.
Wczesnymi objawami są pojawiające się w zdrowym oku po urazie drugiego oka mroczki, zamazane widzenie, utrata akomodacji (odruchy na zbieżność i nastawność ujemne). Rozwój choroby może prowadzić do ciężkiego zapalenia tęczówki przebiegającego z bólem i fotofobią. Siatkówka zwykle pozostaje niezajęta przez proces zapalny. Może wystąpić siwienie rzęs.
Objawy pojawiają się zwykle 2-12 tygodni po pierwotnym urazie drugiego oka (80% przypadków). Odnotowano jednakże izolowane przypadki bardzo szybkiego (1 tydzień po urazie) jak i bardzo opóźnionego (66 lat) zachorowania.
Obraz histopatologiczny.
W badaniu mikroskopowym w obydwu oczach stwierdza się rozlane ziarniniakowe zapalenie błony naczyniowej. Widoczny jest naciek z limfocytów, pojedynczych plazmocytów i eozynofilów (charakterystycznych dla wczesnego okresu choroby) i ziarniniaki z komórek nabłonkowatych i pojedynczych komórek olbrzymich wielojądrowych. Ponadto naciek zapalny powoduje pogrubienie naczyniówki a w siatkówce można stwierdzić "perivasculitis". Między błoną Brucha a nabłonkiem barwnikowym siatkówki obecne są charakterystyczne twory (guzki Dalena-Fuchsa) zbudowane z komórek nabłonkowatych, makrofagów, które sfagocytowały pigment i pobudzonych komórek nabłonka barwnikowego.
Rozpoznanie.
Rozpoznanie opiera się na wywiadzie (historia jednostronnego urazu oka w okresie ostatnich miesięcy) i badaniu okulistycznym. Współczulne zapalenie oka różnicuje się z rzadkim zespołem Vogta-Koyanagiego-Harady, którego patomechanizm jest prawdopodobnie zbliżony, ale pacjent nie ma urazu oka w wywiadzie. W obydwu tych jednostkach chorobowych można stwierdzić krążące przeciwciała przeciw antygenom jagodówki; specyficzność tego testu jest jednak niewielka, ponieważ w przewlekłym zapaleniu jagodówki również jest on dodatni.
Zapobieganie i leczenie.
Zapobieganie współczulnemu zapaleniu oka wymaga usunięcia pierwotnie uszkodzonej gałki ocznej w okresie pierwszych 7-10 dni od urazu. Oczywiście, jeżeli funkcje pierwotnie uszkodzonego oka są choć częściowo zachowane, odstępuje się od tej procedury (ryzyko jest bardzo niskie). Podstawą zapobiegania i leczenia współczulnego zapalenia oka jest immunosupresja. Lekiem z wyboru są kortykosteroidy.
Historia.
Pierwszy opis choroby dał Hipokrates. Symptomatologię dokładnie opisał William MacKenzie w 1840 roku, a obraz mikroskopowy zbadał Ernst Fuchs w 1905 roku.
Współczulne zapalenie oka w kulturze.
Schorzenie to opisał Witkacy w swojej młodzieńczej powieści "622 upadki Bunga, czyli Demoniczna kobieta" (1911). W epilogu Bungo, idąc przez las, uszkadza sobie patykiem świerkowym jedno oko, a potem traci wzrok w obu. Sugerowano, że współczulne zapalenie oka przeszedł Louis Braille, który w dzieciństwie zranił się w lewe oko, a potem utracił wzrok również w prawym.

</doc>
<doc id="745439" url="https://pl.wikipedia.org/wiki?curid=745439" title="Oftersheim">
Oftersheim

Oftersheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar-Kreis. Leży ok. 10 km na południowy zachód od Heidelbergu, przy drogach krajowych B36 i B291.
Współpraca.
Miejscowość partnerska:

</doc>
<doc id="745443" url="https://pl.wikipedia.org/wiki?curid=745443" title="Powiat Üecker-Randow">
Powiat Üecker-Randow



</doc>
<doc id="745450" url="https://pl.wikipedia.org/wiki?curid=745450" title="Plankstadt">
Plankstadt

Plankstadt – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar. Leży ok. 5 km na zachód od Heidelbergu.

</doc>
<doc id="745452" url="https://pl.wikipedia.org/wiki?curid=745452" title="Pascal Brodnicki">
Pascal Brodnicki

Pascal Victor Raymond Brodnicki (ur. 5 września 1976 w Lille) – francusko-polski kucharz, prezenter telewizyjny i autor książek kucharskich.
Życiorys.
Uczył się gotować we francuskich szkołach gastronomicznych. Pracował w wielu restauracjach, m.in. Chelsea Hotel w Nowym Jorku i "Les Pyrénées" we Francji. W 1991 po raz pierwszy przyjechał do Polski.
Od wiosny 2004 do grudnia 2009 prowadził w TVN program kulinarny "Pascal: Po prostu gotuj!". Wiosną 2005 nadawany był również program "Pascal Express", w którym przedstawiano przepis na jedno danie. Od listopada 2005 do połowy 2006 Brodnicki występował w kampanii reklamowej Knorr pod tytułem "Kulinarny Świat według Knorr". Od kwietnia 2012 do wiosny 2014 prowadził program "Smakuj świat z Pascalem", najpierw emitowany na TVN Style, a w wakacje 2012 również w TVN. Od sierpnia 2012 do sierpnia 2015 występował w kampanii reklamowej sieci sklepów Lidl z Karolem Okrasą pod nazwą "Pascal kontra Okrasa".
Od maja 2016 prowadzi swój kulinarny kanał w serwisie YouTube, w którym prezentuje przepisy i triki kulinarne. W tym samym roku brał udział w pierwszej edycji programu rozrywkowego TVN "Azja Express". W kwietniu 2022 poinformowano, że będzie gospodarzem programu TVN "Tak smakuje »dziękuję«".
Życie prywatne.
Jest synem Francuzki i Polaka. Z Agnieszką Mielczarek ma syna Leo (ur. 14 maja 2008).

</doc>
<doc id="745457" url="https://pl.wikipedia.org/wiki?curid=745457" title="Sandhausen (Badenia-Wirtembergia)">
Sandhausen (Badenia-Wirtembergia)

Sandhausen – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Rhein-Neckar. Leży ok. 7 km na południe od Heidelbergu, przy autostradzie A5, drodze krajowej B3 i linii kolejowej Mannheim–Stuttgart.
Współpraca międzynarodowa.
Miejscowości partnerskie:

</doc>
<doc id="745459" url="https://pl.wikipedia.org/wiki?curid=745459" title="Hirschberg an der Bergstrasse">
Hirschberg an der Bergstrasse



</doc>
<doc id="745462" url="https://pl.wikipedia.org/wiki?curid=745462" title="Nussloch">
Nussloch



</doc>
<doc id="745466" url="https://pl.wikipedia.org/wiki?curid=745466" title="Neckarhausen">
Neckarhausen

Niemcy:
Zobacz też:

</doc>
<doc id="745468" url="https://pl.wikipedia.org/wiki?curid=745468" title="Bruhl">
Bruhl



</doc>
<doc id="745469" url="https://pl.wikipedia.org/wiki?curid=745469" title="Partia Humanistyczna (Portugalia)">
Partia Humanistyczna (Portugalia)

Partia Humanistyczna (port. "Partido Humanista", PH) - niewielka portugalska lewicowa partia polityczna. Nie posiada swej reprezentacji parlamentarnej. PH jest członkiem Międzynarodówki Humanistycznej.
Linki zewnętrzne.
&lt;br&gt;

</doc>
<doc id="745470" url="https://pl.wikipedia.org/wiki?curid=745470" title="Bruehl">
Bruehl



</doc>
<doc id="745471" url="https://pl.wikipedia.org/wiki?curid=745471" title="Sturmwind I">
Sturmwind I

Sturmwind I („Wicher I”) – niemiecka operacja przeciwpartyzancka przeprowadzona w dniach 11–15 czerwca 1944 roku w Lasach Lipskich i Lasach Janowskich (bitwa w Lasach Janowskich).
Geneza.
Obszar Lasów Lipskich i Janowskich oraz Puszczy Solskiej, rozciągający się w pasie prawie 100 km od Wisły do Tomaszowa Lubelskiego, był w dużej części opanowany przez spore siły polskiej partyzantki niepodległościowej i komunistycznej. Ponadto przez Bug przeprawiały się, kierowane przez Centralny Sztab Ruchu Partyzanckiego w Moskwie, dobrze wyposażone i uzbrojone oddziały partyzantki radzieckiej. Dla Niemców obszar ten w połowie 1944 r. stanowił zaplecze frontu o ważnym znaczeniu strategicznym. Przebiegały tędy rokadowe linie kolejowe i ważne drogi, tu znajdowały się węzły kolejowe i drogowe, magazyny z zaopatrzeniem dla wojska. Tymczasem od wiosny 1944 r. nasiliły się akcje dywersyjne i sabotażowe oraz starcia zbrojne. Partyzanci atakowali linie kolejowe, stacje, mosty i przepusty, posterunki policji. W przesyłanych do Berlina meldunkach niemieckie władze okupacyjne nie kryły obrazu pogarszającej się sytuacji, pisząc wręcz, że nie są w stanie sprawować władzy w dystrykcie. W maju dowództwo niemieckie wprowadziło do akcji samoloty i bombowce, które niszczyły gajówki, gospodarstwa, a także oddziały partyzanckie znajdujące się w Puszczy Solskiej.
W wyniku masowych napadów przez Niemców na ludność cywilną, dowództwo Armii Krajowej i Batalionów Chłopskich Obwodu Biłgorajskiego przystąpiło do niesienia pomocy zagrożonym wsiom. Chcąc odeprzeć ataki nieprzyjaciela partyzanci zawarli porozumienie z oddziałami sowieckimi znajdującymi się w puszczy. Rozgorzała krwawa wojna. Ataki Niemców zmusiły do rozdwojenia się zgrupowania partyzanckiego. 28 maja na tzw. Zatanwie przybył Korpus Kawalerii Kałmuckiej w służbie niemieckiej pod dowództwem dr. Dolla w sile ok. 4 tys. ludzi. Mimo obrony partyzantów, Kałmucy zajęli wsie: Borowiec, Olchowiec, Dorbozy, Łukowa, Chmielek, Podsośnina, Przymiarki, Rakówka, Obsza, Wola Obszańska, Zamch, Babice, Różaniec, Ruda Różaniecka, Lubliniec, Żuków i wiele innych. Chcieli także zająć wieś Osuchy i sforsować rzekę Tanew, ale odparły ich oddziały partyzanckie AK „Topoli”, BCh „Burzy” i plutony „Brychalskiego” i „Żuczka” z oddziału BCh „Rysia” oraz oddziały radzieckie Szangina i Kowalewa. Nieudany atak kawalerii kałmuckiej dał początek ciężkim walkom na linii Tanwi. Zadanie rozwiązania problemu na tym obszarze Sztab Generalny Wehrmachtu powierzył dowództwu Okręgu Wojskowego Generalnego Gubernatorstwa w porozumieniu z Grupą Armii „Północna Ukraina”. Niemcom udało się zgromadzić poważne siły. Dzięki rozpoznaniu lotniczemu, naziemnemu i agenturalnemu, generalnie prawidłowo ocenili siły partyzantów i trafnie rozpoznali rejony ich koncentracji.
Siły stron.
Na czele całości sił niemieckich stał dowódca Okręgu Wojskowego Generalnego Gubernatorstwa gen. Siegfried Haenicke. W ich skład wchodziły:
Łącznie liczyły one ok. 25-30 tys. żołnierzy wspartych artylerią, pojazdami pancernymi i samolotami 4 Floty Powietrznej.
Na siły partyzanckie, liczące ok. 3-3,5 tys. ludzi, składały się:
Dowódcy oddziałów partyzanckich postanowili działać wspólnie, rozpoznać zamiar Niemców i nie angażować w walkę większych sił.
Przebieg walk.
Około 3 czerwca 1944 r. oddziały niemieckie rozpoczęły działania okrążające Lasy Lipskie i Janowskie, które zakończyły 8-9 czerwca. Plan operacji przewidywał do 9 czerwca zamknięcie okrążenia, 11 czerwca rozpoczęcie natarcia i koncentryczne zacieśnianie pierścienia okrążenia,13 czerwca likwidację oddziałów partyzanckich. Partyzanci 9-10 czerwca zaminowali niektóre odcinki dróg i prowadzili rozpoznanie. 
11 czerwca rano zaatakowały pozycje partyzanckie przy wsparciu artylerii i czołgów, zaciskając pierścień okrążenia. Pod wsią Graby doszło do starcia z kałmucką kawalerią, gdzie poległ dowódca oddziału BCh por. J. Kaczmarczyk ps. „Lipa” wraz z 12 partyzantami, natomiast w rejonie Szwedów rozbito jeden z ekspedycyjnych pododdziałów. Doszło do potyczek na zachodnim odcinku por. E. Gronczewskiego. Jednak w obliczu potężnej przewagi nieprzyjaciela partyzanci w nocy z 11 na 12 czerwca stopniowo opuścili Lasy Lipskie, rozbijając jeszcze pod Szklarnią kolejne zgrupowanie Niemców. Groźna sytuacja i przybierające na sile działania wojsk niemieckich postawiły przed dowódcami oddziałów partyzanckich konieczność niezwłocznego podjęcia decyzji. 12 czerwca we wsi Szwedy (według innej wersji 7 czerwca w bazie ppłk. N. Prokopiuka) odbyła się narada, na której postanowiono ześrodkować wszystkie siły oraz wyłoniono wspólne dowództwo całości zgrupowania i postanowiono przyjąć walkę. Na jego czele stanął sowiecki ppłk N. Prokopiuk, zaś mjr Karasiow został jego zastępcą. Podjęto decyzję o przyjęciu bitwy z Niemcami, a następnie nocnym przebiciu się całością sił w inne rejony. Dzięki udanej zasadzce na sztab niemiecki udało się zdobyć tajne rozkazy niemieckie, dzięki czemu strona partyzancka mogła się odpowiednio przygotować do walki. Wieczorem 13 czerwca wojska niemieckie ostatecznie zamknęły pierścień okrążenia wokół polsko-sowieckiego zgrupowania. 14 czerwca rano na Porytowym Wzgórzu pomiędzy miejscowościami Momoty i Flisy, leżącymi nad Branwią, rozpoczęła się całodzienna, zacięta walka na odcinku 7–8 km. Linię obrony od południa osłaniały duże stawy, od północy - bagno, a od zachodu - szczyt wzgórza. Niemcy za wszelką cenę dążyli do rozerwania pierścienia obrony, nie licząc się z własnymi stratami w ludziach i sprzęcie. Główny ich wysiłek skierowany był na oddziały broniące się nad Branwią, ale ostre starcia, w tym wręcz, miały miejsce także na innych odcinkach. Po przygotowaniu artyleryjskim oraz silnym ostrzale z moździerzy i broni maszynowej udało im wedrzeć się dwoma klinami w pozycje bronione przez partyzantów. Wszystkie ataki wroga mimo dużych strat własnych zostały jednak odparte. Mając dużą przewagę w ludziach i uzbrojeniu, Niemcy przerwali w końcu pozycje obronne i zajęli dogodne stanowiska w rejonie gajówki. Ostrzeliwali stamtąd pozycje partyzanckie, przez co ci ponosili ogromne straty w ludziach. Zdając sobie sprawę z niebezpieczeństwa, ppłk N. Prokopiuk za wszelką cenę dążył do odzyskania utraconych pozycji. W wyniku kontrataku 5 i 9 kompanii 1 Brygady AL i odwodowej kompanii por. Ławrowa odzyskano utracone pozycje. W czasie jednego z kontrataków partyzanci zdobyli 2 działa z amunicją. Po południu Niemcy nasilili atak. Dzięki mądremu manewrowi mjr Karasiowa, który utworzył drugą linię obrony, partyzanci odpierali ataki wroga. Ciężkie walki trwały do godziny 22, kiedy to hitlerowcy przerwali ataki. Ogółem straty partyzanckie wyniosły ok. 250 ludzi, w tym ok. 125 zabitych i zaginionych. Niemcy ponieśli większe straty; Wehrmacht stracił 495 zabitych i rannych, nie są znane straty policji, żandarmerii i Kałmuków.
W tej sytuacji podjęto w nocy z 14 na 15 czerwca próbę wydostania się z okrążenia. Zgrupowanie partyzanckie wraz z rannymi i taborem przerwało okrążenie. 15 rano Niemcy zaatakowali opuszczone pozycje. Główny trzon zgrupowania, po ciężkich walkach nad Tanwią oraz w rejonie wsi Ciosmy i Szeligi (oddziały partyzanckie rozbiły całkowicie niemiecki szwadron kawalerii) i Zwierzyńca, pomimo znacznych strat, osiągnął swój cel, docierając forsownym 40-kilometrowym marszem do Puszczy Solskiej 16 czerwca i rozlokowały się nad rzeką Sopot.
Dowództwo partyzanckiego zgrupowania uważało, że Niemcy zakończyli akcję. Jednak w kilka dni później nie było już wątpliwości, że nieprzyjaciel przygotowuje podobną operację w Puszczy Solskiej o nazwie Sturmwind II.
Po wojnie utworzono cmentarz partyzancki na Porytowym Wzgórzu, odsłonięto także pomnik przedstawiający 5 biegnących partyzantów, pomiędzy którymi wybucha granat. Obok znajduje się krzyż i głaz ku pamięci poległych żołnierzy AK i BCh.
Walki w Lasach Janowskich i Puszczy Solskiej zostały upamiętnione na jednej z tablic na Grobie Nieznanego Żołnierza w Warszawie napisem po 1990 roku „LASY JANOWSKIE I PUSZCZA SOLSKA 9 - 25 VI 1944"

</doc>
<doc id="745479" url="https://pl.wikipedia.org/wiki?curid=745479" title="Marian Leopold Słonecki">
Marian Leopold Słonecki

Marian Leopold Słonecki herbu Korab (ur. 29 listopada 1886 we Lwowie, zm. 10 września 1969 w Krakowie) – polski malarz i konserwator dzieł sztuki.
Był synem Franciszka i Zofii Dziubińskiej. Przed II wojną światową był profesorem na Akademii Sztuk Pięknych w Wilnie.
Brał udział w powstaniu warszawskim.
To jemu pierwszemu udało się sprowadzić i odnowić zrabowany przez Niemców w czasie II wojny światowej Ołtarz Wita Stwosza w bazylice Mariackiej.
Od 1977 roku ma swoją ulicę w Krakowie – na Prądniku Czerwonym i jest patronem dzielnicy trzeciej.

</doc>
<doc id="745482" url="https://pl.wikipedia.org/wiki?curid=745482" title="Demokratyczna Partia Atlantyku">
Demokratyczna Partia Atlantyku

Demokratyczna Partia Atlantyku (port. "Partido Democrático do Atlântico", PDA) – portugalska pozaparlamentarna partia polityczna. Jej elektorat jest skoncentrowany głównie na wyspie São Miguel, będącej częścią Azorów. Wielu jej członków wywodzi się z organizacji powstałych jeszcze za czasów dyktatury, przed Rewolucją Goździków z 25 kwietnia 1974. PDA opowiada się za autonomią dla Azorów. Zazwyczaj partia ta uzyskuje ok. 1% głosów. Poparcie dla niej jest niewielkie, nawet na samych wyspach.
Choć postrzegana jako ugrupowanie prawicowe, w ostatnich czasach PDA skierowała się nieznacznie w kierunku lewicy, popierając w wyborach prezydenckich w 2006 i 2011 Manuela Alegre.
W ostatnich wyborach na Azorach, które odbyły się w 2004, PDA otrzymała 284 głosy.

</doc>
<doc id="745487" url="https://pl.wikipedia.org/wiki?curid=745487" title="Loty kosmiczne 1966-1970">
Loty kosmiczne 1966-1970



</doc>
<doc id="745488" url="https://pl.wikipedia.org/wiki?curid=745488" title="Ludowa Partia Monarchistyczna">
Ludowa Partia Monarchistyczna

Ludowa Partia Monarchistyczna (port. "Partido Popular Monárquico", PPM) – nieduża portugalska monarchistyczna partia polityczna, posiadająca niewielkie znaczenie polityczne. Pretendent do tronu portugalskiego, Dom Duarte Pio, nie popiera jednak tego ugrupowania.
Została założona w 1974 roku przez grupę działaczy opozycyjnych, sprzeciwiających się reżimowemu "Estado Novo". Partia posiada obecnie dwóch swoich przedstawicieli zasiadających w Zgromadzeniu Republiki (portugalskim parlamencie). Zostali oni wybrani z list Partii Socjaldemokratycznej, na mocy porozumienia z liderem tego ugrupowania, Pedro Santana Lopesem.
PPM nie była reprezentowana w parlamencie od czasu rozwiązania Sojuszu Demokratycznego, którego była częścią składową. W wyborach w 2009 roku osiągnęła 0,27% głosów. 
W 2008 roku monarchistom udało się wprowadzić jednego deputowanego do parlamentu autonomicznych Azorów.

</doc>
<doc id="745489" url="https://pl.wikipedia.org/wiki?curid=745489" title="Loty kosmiczne 1971-1975">
Loty kosmiczne 1971-1975



</doc>
<doc id="745490" url="https://pl.wikipedia.org/wiki?curid=745490" title="Loty kosmiczne 1976-1980">
Loty kosmiczne 1976-1980



</doc>
<doc id="745491" url="https://pl.wikipedia.org/wiki?curid=745491" title="Loty kosmiczne 1981-1985">
Loty kosmiczne 1981-1985



</doc>
<doc id="745492" url="https://pl.wikipedia.org/wiki?curid=745492" title="Loty kosmiczne 1986-1990">
Loty kosmiczne 1986-1990



</doc>
<doc id="745493" url="https://pl.wikipedia.org/wiki?curid=745493" title="Loty kosmiczne 1991-1995">
Loty kosmiczne 1991-1995



</doc>
<doc id="745495" url="https://pl.wikipedia.org/wiki?curid=745495" title="Loty kosmiczne 1996-2000">
Loty kosmiczne 1996-2000



</doc>
<doc id="745499" url="https://pl.wikipedia.org/wiki?curid=745499" title="Planowane loty kosmiczne">
Planowane loty kosmiczne



</doc>
<doc id="745510" url="https://pl.wikipedia.org/wiki?curid=745510" title="Lansjerzy">
Lansjerzy

Lansjerzy – w dawnych armiach lekka jazda uzbrojona w lance. W wojsku polskim odpowiednikiem lansjerów byli ułani.
Historia.
W XVII wieku jazda europejska z wyjątkiem polskiej i hiszpańskiej zarzuciła używanie lanc, jednak w XVIII wieku broń ta znów zdobyła popularność. W XIX wieku pułki uzbrojone w lance zwano zwykle ułanami – jedynie Francja i Wielka Brytania zachowały nazwę lansjerów. 
W armii napoleońskiej lance popularne stały się dzięki pułkowi jazdy legionowej, który od 1807 roku zwano pułkiem lansjerów Legii Polsko-Włoskiej utworzonym w Nysie oraz Korfantowie, od 1808 roku Legii Nadwiślańskiej, a od 18 lipca 1811 roku 7. pułkiem szwoleżerów-lansjerów Wielkiej Armii cesarza Napoleona (jednocześnie sformowano 8. pułk, również złożony z Polaków).

</doc>
<doc id="745511" url="https://pl.wikipedia.org/wiki?curid=745511" title="Obieg Braytona-Joule’a">
Obieg Braytona-Joule’a

Obieg Braytona-Joule’a jest obiegiem porównawczym turbin gazowych. Składa się on z następujących przemian:
Teoretyczna sprawność obiegu wynosi:
Maksymalna temperatura obiegu (T3) w przypadku rzeczywistym ograniczana jest od góry przez własności materiałów, z których wykonywane są pierwsze stopnie turbiny (żaroodporność, żarowytrzymałość).
Obieg rzeczywisty turbiny gazowej różni się od porównawczego występowaniem strat. Straty te to tarcie wewnętrzne w procesach sprężania i rozprężania, oraz straty ciśnienia w procesach ogrzewania i chłodzenia czynnika.
W celu podniesienia sprawności obiegu Braytona-Joule’a wprowadza się regenerację ciepła (podgrzewanie sprężonego powietrza przed komorą spalania przez gorące spaliny), międzystopniowe chłodzenie (chłodzenie powietrza między dwoma stopniami sprężarki) i/lub dwustopniowe rozprężanie z przegrzewem wtórnym. Możliwe jest również wykorzystanie ciepła spalin z punktu 4 do produkcji pary zasilającej turbinę parową (por. układ gazowo-parowy, który może osiągać sprawność rzędu 60%).
Większość (ok. 2/3) mocy produkowanej przez turbinę zużywane jest na napęd sprężarki, co jest przyczyną stosunkowo niskiej sprawności obiegu w konfiguracji prostej.

</doc>
<doc id="745512" url="https://pl.wikipedia.org/wiki?curid=745512" title="Robotnicza Partia Socjalistycznej Jedności">
Robotnicza Partia Socjalistycznej Jedności

Robotnicza Partia Socjalistycznej Jedności (port. "Partido Operário de Unidade Socialista", POUS) – niewielka portugalska trockistowska partia polityczna, powstała w 1976 roku, w wyniku rozłamu w Partii Socjalistycznej. Ugrupowanie to jest członkiem Czwartej Międzynarodówki (przewodzonej przez Pierre Lamberta).

</doc>
<doc id="745514" url="https://pl.wikipedia.org/wiki?curid=745514" title="Kępa Nadmorska">
Kępa Nadmorska



</doc>
<doc id="745516" url="https://pl.wikipedia.org/wiki?curid=745516" title="Czwarta Międzynarodówka">
Czwarta Międzynarodówka



</doc>
<doc id="745518" url="https://pl.wikipedia.org/wiki?curid=745518" title="Państwowa Inspekcja Farmaceutyczna">
Państwowa Inspekcja Farmaceutyczna

Państwowa Inspekcja Farmaceutyczna – państwowa instytucja kontroli i nadzoru nad produkcją i obrotem produktami leczniczymi. Podlega Ministrowi Zdrowia. Pracami Inspekcji kieruje Główny Inspektor Farmaceutyczny.
Historia.
Państwowa Inspekcja Farmaceutyczna powstała z przekształcenia Państwowego Nadzoru Farmaceutycznego w dniu 1 stycznia 1999 roku, na mocy art. 79 ustawy z dnia 24 lipca 1998 r. o zmianie niektórych ustaw określających kompetencje organów administracji publicznej.
Zadania.
Zadania Państwowej Inspekcji Farmaceutycznej są określone w ustawie z dnia 6 września 2001 r. Prawo farmaceutyczne. Państwowa Inspekcja Farmaceutyczna kontroluje wytwarzanie i import produktów leczniczych, a także warunki obrotu produktów leczniczych oraz wyrobów medycznych. Instytucja czuwa nad jakością produktów leczniczych będących w obrocie, kontroluje apteki, hurtownie i pozostałe jednostki prowadzące ten obrót. Nadzoruje jakość leków recepturowych i aptecznych. Kontroluje reklamę produktów leczniczych i oznakowanie ich opakowań. Inspekcja pełni też nadzór nad obrotem środkami odurzającymi i substancjami psychotropowymi.
Instytucja ta prowadzi rejestr aptek oraz punktów aptecznych, a także hurtowni farmaceutycznych, opiniuje przydatność lokali przeznaczonych na apteki, hurtownie leków lub inne jednostki obrotu produktami leczniczymi. Inspekcja wydaje też opinie na temat aptek, w których może być prowadzony staż zawodowy.
Państwowa Inspekcja Farmaceutyczna podczas wykonywania swoich zadań współpracuje z konsultantami do spraw farmacji, samorządem aptekarskim oraz innymi samorządami.
Struktura.
Na czele instytucji stoi Główny Inspektor Farmaceutyczny, będący centralnym organem administracji rządowej i wykonujący swe zadania przy pomocy Głównego Inspektoratu Farmaceutycznego. Na szczeblu województw funkcjonują Wojewódzkie Inspektoraty Farmaceutyczne.

</doc>
<doc id="745521" url="https://pl.wikipedia.org/wiki?curid=745521" title="United States Sixth Fleet">
United States Sixth Fleet

United States Sixth Fleet () – związek operacyjny Marynarki Wojennej Stanów Zjednoczonych, stacjonujący na Morzu Śródziemnym.
Jej okrętem flagowym jest okręt dowodzenia USS "Mount Whitney" (LCC-20), którego portem macierzystym jest baza NATO we włoskiej Gaetcie. Punktem oparcia VI Floty na Morzu Śródziemnym jest jednak wspólna hiszpańsko-amerykańska baza w Rocie w pobliżu Cieśniny Gibraltarskiej.
W skład VI. Floty wchodzi około 40 okrętów, 175 samolotów i 21 000 ludzi. 
Formalnie podlega dowództwu United States Naval Forces Europe. Jej dowódcą jest wiceadmirał John Dickson Stufflebeem.
Historia.
Już na początku XIX wieku marynarka wojenna Stanów Zjednoczonych utrzymywała swoją obecność na wodach Morza Śródziemnego, zwalczając piratów berberyjskich, którzy zagrażali bezpieczeństwu żeglugi handlowej na tym obszarze.
W 1946 prezydent USA Harry Truman wysłał pancernik USS "Missouri" (BB-63) w rejon wschodniego basenu Morza Śródziemnego w celu powstrzymana radzieckiego zagrożenia dla Turcji i Iranu. Zespół wsparcia tej operacji, składający się z niszczycieli i krążowników został nazwany "Naval Forces Mediterranean". Stacjonował w gotowości bojowej w Zatoce Neapolitańskiej. Od 1950 oficjalnie nazywany VI Flotą.
W czasie wojny sześciodniowej w 1967 operowała ona u wybrzeży Izraela.
Mario Scaramella ujawnił, że w 1970, w ramach największych w historii marynarki radzieckiej ćwiczeń o kryptonimie "Okiean", radziecki okręt podwodny K-8 w celu zablokowania VI Floty postawił w Zatoce Neapolitańskiej zaporę z 20 min nuklearnych.
VI Flota brała udział m.in. w operacji NATO w Kosowie w 1999.
Misja.
Operacyjnie podlega dowództwu amerykańskiej marynarki wojennej i jednocześnie natowskiemu dowództwu Joint Force Command Naples jako jego grupa uderzeniowa (COMSTRKFORNATO Commander Striking Forces NATO).
Struktura.
VI Flota składa się z zespołów operacyjnych ("task forces"). Każdy z nich jest powołany dla wypełnienia określonych zadań i podlega bezpośrednio dowódcy floty. Każdy zespół marynarki amerykańskiej wpływający na Morze Śródziemne automatycznie przechodzi pod dowództwo VI Floty.
Task Force 60 Battle Force.
Commander, Destroyer Squadron Six Zero (COMDESRON SIX ZERO) utworzony 19 lutego 2003 jako eskadra niszczycieli, stacjonująca w Gaetcie.
W jego skład wchodzą też oddziały piechoty morskiej Marines, formacje SEAL, okręty podwodne i samoloty.
Głównym jej zadaniem jest konwojowanie amerykańskich lotniskowców, wchodzących na Morze Śródziemne, tworząc w ten sposób zespół lotniskowców. Zabezpiecza też porty wojenne od strony lądu.
Task Force 61, Amphibious Assault Force.
Task Force 61 jest jednym z zespołów desantowych (Amphibious Ready Group (MARG)). Składa się z 3 okrętów desantowych.
Przeznaczona jest do dokonania i osłaniania desantu morskiego na wybrzeżu wroga.
Task Force 62, Landing Force (Marine Expeditionary Unit).
Task Force 62 to zespół desantowy, składający się z Morskiej Jednostki Ekspedycyjnej, w sile 1 800 żołnierzy MARINES. Wyposażony w artylerię i helikoptery transportowe, przeznaczony jest do wykonania pierwszego uderzenia na terytorium wroga.
Task Force 63 Logistics Force.
Task Force 63 to zespół wsparcia logistycznego. Składa się z tankowców, okrętów naprawczych i transportowych. Jego zadaniem jest utrzymanie łączności z resztą floty po dokonaniu desantu, w celu zaopatrzenia jednostek.
Task Force 64 Strategic Missile Deterrence.
Task Force 64 to zespół odstraszania strategicznego - 16 Eskadra Okrętów Podwodnych. W skład stacjonującej w amerykańsko-hiszpańskiej bazie Naval Station Rota eskadry, wchodziły okręty podwodne typów "Lafayette", "James Madison" oraz "Benjamin Franklin" - nosiciele strategicznych pocisków balistycznych SLBM Polaris i Poseidon. Na podstawie jednak umowy z Hiszpanią z 1976 roku, baza macierzysta 16 eskadry została w 1979 roku przeniesiona do Naval Submarine Base Kings Bay na wschodnim wybrzeżu Stanów Zjednoczonych.
Task Force 67 Land-Based Maritime Patrol Aircraft.
Task Force 67 składa się z samolotów zwiadu morskiego. Jego zadaniem jest śledzenie nieprzyjacielskich okrętów podwodnych, stawianie min, itp.
Task Force 68, Maritime Force Protection Force.
Utworzony w 2005, zespół ochrony antyterrorystycznej VI. Floty.
Task Force 66/69 Submarine Warfare.
Task Force 66/69 to zespół okrętów podwodnych odpowiedzialny za zwalczanie okrętów nieprzyjacielskich.

</doc>
<doc id="745522" url="https://pl.wikipedia.org/wiki?curid=745522" title="Komunistyczna Partia Portugalskich Robotników - Reorganizujący Ruch Partii Proletariatu">
Komunistyczna Partia Portugalskich Robotników - Reorganizujący Ruch Partii Proletariatu

Komunistyczna Partia Portugalskich Robotników – Reorganizujący Ruch Partii Proletariatu (port. "Partido Comunista dos Trabalhadores Portugueses – Movimento Reorganizativo do Partido do Proletariado", PCTP-MRPP) – maoistyczna i dawniej prochińska portugalska partia polityczna. Odegrała zauważalną rolę podczas tzw. Rewolucji Goździków w 1974 r., zwłaszcza ze względu na ostry język wypowiedzi jej działaczy i spore wpływy pośród niektórych grup studentów. Pomimo tego ugrupowanie to nigdy nie przekroczyło ok. 1% poparcia i nie uzyskało nawet jednego mandatu parlamentarnego. Największa portugalska partia nieposiadająca reprezentacji parlamentarnej.

</doc>
<doc id="745524" url="https://pl.wikipedia.org/wiki?curid=745524" title="Jarząb zwyczajny">
Jarząb zwyczajny



</doc>
<doc id="745528" url="https://pl.wikipedia.org/wiki?curid=745528" title="Robert I Wspaniały">
Robert I Wspaniały

Robert I (ur. ok. 1000, zm. w 1035) – książę Normandii w latach 1028-1035, zwany „Wspaniałym” (fr. le Magnifique) ze względu na jego upodobanie do wytwornych strojów, innym jego przydomkiem był „Diabeł”. Był synem księcia Ryszarda II i Judyty, córki Konana I, księcia Bretanii.
Kiedy zmarł jego ojciec, następcą tronu został jego starszy brat Ryszard, podczas gdy on otrzymał tytuł hrabiego Hiémois. Kiedy Ryszard zmarł w tajemniczych okolicznościach kilka miesięcy później, istniało uzasadnione podejrzenie że Robert dopuścił się bratobójstwa, stąd jego drugi przydomek – Robert Diabeł ("Robert le Diable"). Robert wspomógł króla Francji Henryka I w walce przeciwko jego zbuntowanemu bratu i matce, w zamian za udzielone wsparcie otrzymał terytorium Vexin. Interweniował również w sprawie Flandrii, wsparł tam angielskiego króla Edwarda Wyznawcę, który w tym czasie przebywał na wygnaniu na dworze Roberta. Sponsorował i wspierał reformę monastyczną w Normandii.
Kiedy zapewnił sukcesję swemu nieślubnemu synowi Wilhelmowi, w 1035 roku wyruszył na pielgrzymkę do Jerozolimy. Zgodnie z "Gesta Normannorum Ducum" podróżował drogą przez Konstantynopol, dotarł do Jerozolimy, i zmarł w drodze powrotnej 2 lipca 1035 roku w Nicei (współczesny İznik w zachodniej Turcji). Niektóre źródła upatrują przyczynę jego śmierci w otruciu i datują ją na 1 lipca lub 3 lipca. Jego syn Wilhelm, w wieku około ośmiu lat został jego następcą.
Według kronikarza Wilhelma z Malmesbury, ok. 1086 r. Wilhelm wysłał poselstwo do Konstantynopola i Nicei, które miało za zadanie przywieźć zwłoki jego ojca. Ciało księcia ekshumowano i ruszono w drogę powrotną. W Apulii doszła do orszaku wieść o śmierci Wilhelma podczas oblężenia Rouen. Wówczas posłowie zadecydowali o pochowaniu Roberta na ziemi włoskiej.
Żony i potomstwo.
Robert Wspaniały nie miał żony, miał natomiast liczne kochanki. Jedną z nich była Herleva, córka Fulberta, garbarza z Falaise. Podobno książę poznał ją, kiedy na brzegu rzeki prała ubrania i tam ją zgwałcił, a następnie zabrał do siebie. Herleva urodziła księciu córkę i syna:

</doc>
<doc id="745535" url="https://pl.wikipedia.org/wiki?curid=745535" title="Sojusz Demokratyczny (Portugalia)">
Sojusz Demokratyczny (Portugalia)

Sojusz Demokratyczny (port. "Aliança Democrática", AD) – nieistniejąca już koalicja pomiędzy portugalskimi partiami politycznymi: Partią Socjaldemokratyczną, Demokratycznym Centrum Socjalnym i Ludową Partią Monarchistyczną. Koalicja ta powstała w 1979 roku, w celu wystartowania w wyborach parlamentarnych, które odbyły się tego samego roku. Jej liderem zostali Francisco Sá Carneiro i Freitas do Amaral. AD zwyciężyła w wyborach parlamentarnych w 1979 i 1980 roku, ale jej kandydat w wyborach prezydenckich 1980 roku poniósł porażkę.
Po śmierci Sá Carneiro 9 grudnia 1980 roku, koalicja nie potrafiła znaleźć przywódcy o charyzmie swojego poprzednika. Nowy lider Partii Socjaldemokratycznej, Francisco Pinto Balsemão został premierem, ale nie był w stanie skonsolidować poparcia, jakim cieszył się Sá Carneiro. Po porażce w wyborach samorządowych w 1982 roku, AD został rozwiązany w 1983 roku.
W 1998 roku Marcelo Rebelo de Sousa próbował utworzyć nowy Sojusz Demokratyczny. Miał on łączyć Partię Ludową (dawne Demokratyczne Centrum Socjalne), przewodzoną przez Paulo Portasa, z Partią Socjaldemokratyczną. Koalicja pod nazwą "Força Portugal" wzięła udział w wyborach do Parlamentu Europejskiego w 2004 roku, po których została rozwiązana.

</doc>
<doc id="745536" url="https://pl.wikipedia.org/wiki?curid=745536" title="Jean-Dominique Bauby">
Jean-Dominique Bauby

Jean-Dominique Bauby (fr: ʒɑ̃ dɔminik bobi, ur. 23 kwietnia 1952, zm. 9 marca 1997) – francuski dziennikarz, redaktor Elle (1991–1995).
W 1995 roku doznał udaru mózgu, czego skutkiem był całkowity paraliż ciała. Znalazł się w tzw. "syndromie zamknięcia". Mógł jedynie niewiele poruszać głową, chrząkać i mrugać lewym okiem (prawe zostało mu zaszyte z powodu wysokiego prawdopodobieństwa zapalenia spojówki). Pozostając w tym stanie, napisał książkę "Skafander i motyl" (fr. "Le scaphandre et le papillon"). Pomagająca mu kobieta, wysłana z wydawnictwa, z którym podpisał kontrakt (jeszcze przed chorobą), recytowała specjalnie ułożony alfabet (litery są w nim w kolejności najczęściej używanych w słowach do tych najrzadziej używanych), a on mrugał okiem, kiedy wypowiedziała żądaną literę, po czym rozpoczynała alfabet od nowa. W ten sposób, litera po literze, stworzył całą książkę; zmarł 10 dni po jej publikacji. Według filmu zrealizowanego na podstawie książki do ostatniej chwili towarzyszyła mu „matka jego dzieci”, nie zważając na fakt, iż kochał on inną kobietę, co w rzeczywistości jest nieprawdą – towarzyszyła mu właśnie ta inna kobieta, a film przedstawia nieprawdziwą wersję ze względu na wpływ matki dzieci Bauby'ego na produkcję filmu.
Książkę sprzedano we Francji w nakładzie około 400 tysięcy egzemplarzy, została przełożona na ponad 23 języki. W Polsce wydało ją w 1997 roku wydawnictwo słowo/obraz terytoria. Na jej podstawie powstał film w reżyserii Juliana Schnabela pod tytułem "Motyl i skafander".

</doc>
<doc id="745538" url="https://pl.wikipedia.org/wiki?curid=745538" title="Aleksander de Beauharnais">
Aleksander de Beauharnais

Aleksander de Beauharnais (fr.: "Alexandre-François-Marie, vicomte de Beauharnais", ur. 28 maja 1760 w Fort Royal (ob. Fort-de-France) na Martynice, zgilotynowany 23 lipca 1794 w Paryżu) – wicehrabia, generał czasów rewolucji francuskiej, pierwszy mąż cesarzowej Józefiny.
Życiorys.
Aleksander urodził się we francuskiej kolonii Martynice jako syn Franciszka i Marii Anny Henrietty Pyvart de Chastulé. W wieku lat 14 wstąpił do królewskiego pułku Szarych Muszkieterów. Później służył w piechocie i postąpił w 1776 roku, a więc w 16 roku życia, na podporucznika, zaś trzy lata później na kapitana. 13 grudnia 1779 roku poślubił Józefinę Tascher de la Pagerie, późniejszą cesarzową Francuzów. Małżonkowie zamieszkali we Francji. W roku 1783 został wysłany z ekspedycją wojskową na Antyle. Po powrocie do Paryża zastał Józefinę w stanie odmiennym i po narodzeniu córki Hortensji wyparł się ojcostwa. Małżonkowie podjęli decyzję o separacji: Józefina z Hortensją pojechały na Martynikę, a Aleksander zajął się synem Eugeniuszem, który odtąd mieszkał u ojca w różnych kwaterach wojskowych.
Na krótko przed wybuchem rewolucji Aleksander dostał awans na majora (1788). W roku 1789 został wybrany deputowanym szlacheckim okręgu Blois do właśnie zwołanych Stanów Generalnych i jako jeden z pierwszych opuścił Izbę Szlachecką, przyłączając się do Stanu Trzeciego. 4 sierpnia 1789 roku zgłosił na wokandę zniesienie przywilejów, równość wszystkich wobec prawa i przy obsadzaniu urzędów. W roku 1791 był dwa razy przewodniczącym obrad parlamentu.
W roku 1793, już jako generał dywizji, został głównodowodzącym francuskiej Armii Renu. Zaproponowano mu nawet stanowisko ministra spraw wojskowych, ale nie przyjął go. Ministrem został jakobin Bernadotte. 8 sierpnia tegoż roku reżim Robespierre'a zabronił szlachcie piastować stanowiska generalskie. Beauharnais uzyskał abszyt i usunął się do swych majątków. Polityką się nie parał, ale mimo to został aresztowany i przewieziony do Paryża do więzienia Carmes. Prokurator zarzucił mu m.in. „piętnastodniowy brak aktywności jako dowódcy Armii Reńskiej i zaniedbanie obrony Moguncji”. Skazany na śmierć, Beauharnais został ścięty wraz ze swym bratem Augustynem na obecnym Place de la Concorde, pięć dni przed obaleniem i straceniem Robespierre'a. W ostatnich latach przed zgonem pogodził się z żoną.
Aleksander de Beauharnais stał się poprzez syna Eugeniusza bezpośrednim przodkiem obecnie rządzących dynastii królewskich Belgii, Danii, Norwegii i Szwecji.

</doc>
<doc id="745539" url="https://pl.wikipedia.org/wiki?curid=745539" title="Força Portugal">
Força Portugal

Força Portugal był centroprawicowym portugalskim sojuszem politycznym, zawiązanym pomiędzy Partią Socjaldemokratyczną i Partią Ludową. Sojusz ten wziął udział w wyborach do Parlamentu Europejskiego w 2004. Zdobył w nich 33% głosów i 9 miejsc. 7 z nich otrzymała Partia Socjaldemokratyczna, a 2 – Partia Ludowa. W porównaniu z wyborami do PE z 1999, w których to oba ugrupowania wystartowały oddzielnie, straciły one dwa mandaty.

</doc>
<doc id="745542" url="https://pl.wikipedia.org/wiki?curid=745542" title="I liga polska w piłce siatkowej mężczyzn 2003/2004">
I liga polska w piłce siatkowej mężczyzn 2003/2004



</doc>
<doc id="745543" url="https://pl.wikipedia.org/wiki?curid=745543" title="Sztambuch">
Sztambuch

Sztambuch (niem. "das Stammbuch", łac. "album amicorum", ang. "book of friendship") – niewielki, poręczny pamiętnik złożony z białych, związanych kartek. Był bardzo popularny od początku XVI w. do końca XVIII w. wśród studentów w Niemczech, Polsce, Holandii, Skandynawii i na Węgrzech.
Słowo "album" pochodzi od alb, na których w starożytnym Rzymie notowano sprawozdania z codziennych wydarzeń. Później "albusem" nazwano białą tablicę, na której czarnymi literami zapisywano publiczne obwieszczenia. Do sztambucha wpisywano się najczęściej przy okazji pożegnań, po ukończeniu studiów uniwersyteckich. Studenci, wpisując się sobie nawzajem, zapewniali się o przyjaźni i życzyli sobie powodzenia na przyszłość.
Przed epoką kolei żelaznych rozstania po ukończeniu nauki oznaczały często rozłąkę na bardzo długi czas, a nawet na zawsze. Prośba o wpis była, naturalnie, dowodem zaufania i przyjaźni, dlatego każdemu wpisującemu się zależało, aby jego tekst i ewentualna ilustracja były niebanalne i staranne. O napisanie kilku słów w swoich albumach studenci prosili też profesorów, księży i różne znane osobistości. Prośba o wpis osoby stojącej wysoko w hierarchii społecznej była dla studenta okazją do poznania przyszłego protektora, a jego autograf mógł być wykorzystany jako pismo polecające w dalszej nauce właściciela sztambucha.
Do sztambucha wpisywano się kaligrafowanym pismem na prawej stronie, lewa strona była przeznaczona na ilustracje. Do albumu wpisywano wierszyki, cytaty z dzieł, fragmenty piosenek, sentencje, powiedzenia, przysłowia i życzenia. Tematem wpisów było życie studenckie i wszelkie, wspólnie przeżyte przygody. Mile widziane było motto. Obowiązkowa była dedykacja. Do tekstu dołączano rysunki, grafiki, wycinanki z papieru i różne obrazki. Dopiero w XIX w., po wynalezieniu fotografii, w sztambuchach pojawiły się zdjęcia przyjaciół.
Właściciel sztambucha prosił o wpis słowami: "Memoriae causa", a wpisujący się prosił o pamięć o nim w formułce umieszczanej na końcu: "Memoriae causa scripsi".
Do najładniejszych ilustracji należały grafiki wykonane piórkiem. Ci, którym brakowało talentu malarskiego, mogli kupować gotowe kartki do sztambucha z pięknymi grafikami.
Za historyczną i geograficzną kolebkę tradycji pisania sztambuchów uznawana jest miejscowość Wittenberga w Niemczech. Najstarszym, znanym egzemplarzem jest sztambuch Clauda de Senarclensa, pochodzący z lat 1545-1559. Inny, najstarszy album to pamiętnik Duńczyka Stephanusa van Rhemen z Arnhem z lat 1556-1561. Pierwszy, znany w Polsce sztambuch pochodzi z końca XVI w.
Sztambuchy są niezwykle cennym źródłem historycznym, służącym do poznania dziejów studenckich organizacji, których działalność przed wybuchem Wiosny Ludów była niemal całkowicie zakazana. Członkowie bractw wymyślili, w celu zachowania ostrożności, specjalne kryptograficzne pismo, którego używali, wpisując się do sztambuchów.
Moda na sztambuchy przeminęła w XIX w.

</doc>
<doc id="745544" url="https://pl.wikipedia.org/wiki?curid=745544" title="Škoda Rapid Six">
Škoda Rapid Six



</doc>
<doc id="745545" url="https://pl.wikipedia.org/wiki?curid=745545" title="Unia Narodowa (Portugalia)">
Unia Narodowa (Portugalia)

Unia Narodowa (port. "União Nacional") – jedyna legalnie działająca partia polityczna portugalskiego reżimu "Estado Novo". Została założona w 1930 roku, w czasie tzw. Narodowej Dyktatury (port. "Ditatura Nacional"). Oficjalnie nie była to partia polityczna, lecz "organizacja jedności wszystkich Portugalczyków".
W 1970 roku, dwa lata po tym, jak António de Oliveira Salazar został zastąpiony przez Marcelo Caetano na stanowisku przywódcy Unii, jej nazwa została zmieniona na Ludową Akcję Narodową (port. "Acção Nacional Popular"). Ugrupowanie to zdobywało wszystkie miejsca w portugalskim Zgromadzeniu Narodowym od 1934 do 1973 roku. Akcja została rozwiązana w 1974 roku, zaraz po tzw. Rewolucji Goździków, która doprowadziła do przywrócenia demokracji w Portugalii.

</doc>
<doc id="745557" url="https://pl.wikipedia.org/wiki?curid=745557" title="Škoda 421">
Škoda 421



</doc>
<doc id="745559" url="https://pl.wikipedia.org/wiki?curid=745559" title="Dolnośląskie Centrum Rehabilitacji">
Dolnośląskie Centrum Rehabilitacji

Dolnośląskie Centrum Rehabilitacji (DCR) – szpital specjalistyczny w Kamiennej Górze, zajmujący się leczeniem schorzeń narządu ruchu. Obiekt wpisany do rejestru zabytków pod nr A/5633/886/J z 2.02.1987 i z 9.09.1997
Historia.
Pomysł wybudowania szpitala dla chorych na gruźlicę powstał w 1898 roku. Dzięki wsparciu Cecylii Molinarii niemieckiej arystokratki rozpoczęto budowę szpitala w 1901 roku. Najstarszy budynek został ukończony 1902 roku i nazwany "Kaiserin Auguste-Victoria Volksheilstatte (Cesarzowa Augusta Wiktoria)" na cześć żony cesarza Niemiec Wilhelma II (obecny pawilon I"A"), a najmłodszy to zbudowany w 1923 roku "Kaiser Wilhelm Kinderheilstätte" (obecnie Pawilon II "A" i "B"), który był przeznaczony na leczenie dzieci.
Na początku istnienia leczono tu chorych z gruźlicą płuc, a od roku 1952 roku po zmianie nazwy na Państwowe Sanatorium Gruźlicy kostno-stawowej im. dr Janusza Korczaka szpital specjalizował się w leczeniu gruźlicy kostno-stawowej.
Dopiero w 1977 roku przekształcono sanatorium w Wojewódzki Szpital Specjalistyczny Chorób Narządu Ruchu. W 2001 roku został on przemianowany na Dolnośląskie Centrum Rehabilitacji.
W szpitalu funkcjonują oddziały: chirurgii urazowo-ortopedycznej, anestezjologii, dwa rehabilitacyjne, rehabilitacji neurologicznej, reumatologiczny oraz opiekuńczo-leczniczy. Ich działalność wspomagają: blok operacyjny, komórki diagnostyki medycznej (pracownia diagnostyki laboratoryjnej, pracownia diagnostyki obrazkowej, pracownia USG). W ramach ambulatoryjnej opieki specjalistycznej działają też poradnie: chirurgii urazowo-ortopedycznej, preluksacyjna, leczenia bólu oraz reumatologiczna.

</doc>
<doc id="745561" url="https://pl.wikipedia.org/wiki?curid=745561" title="Ontario Hockey League">
Ontario Hockey League

Ontario Hockey League, OHL (fr. "Ligue de Hockey de l'Ontario, LHO" - pol. "Liga Hokeja Ontario") – jeden z trzech głównych młodzieżowych szczebli hokejowych należący do rozgrywek Canadian Hockey League (CHL). 
Liga została założona w 1980 roku. Występuje w niej 20 zespołów: 17 kanadyjskich z prowincji Ontario w Kanadzie oraz 3 amerykańskie - dwie ze stanu Michigan i jedna ze stanu Pensylwania. Zwycięska drużyna w OHL otrzymuje trofeum J. Ross Robertson Cup.
Po zakończeniu sezonu właściwego mistrz ligi rywalizuje ze zwycięzcami dwóch pozostałych szczebli CHL z lig Western Hockey League (WHL) i Québec Major Junior Hockey League (QMJHL) o trofeum Memorial Cup za triumf w całych rozgrywkach CHL (w turnieju uczestniczy także wybierany gospodarz imprezy).
Historia.
Juniorskie rozgrywki hokejowe w prowincji Ontario swoje początki ma w roku 1896. Organizatorem rozgrywek został Hokejowy Związek Ontario. Od tej pory zauważalny jest podział na cztery ery w organizacji młodzieżowego hokeja. W 1933 roku podzielono ligę. Powstał dwupoziomowy system rozgrywek, który przetrwał do 1972 roku. Wtedy to z wyższej ligi powstały dwie grupy (Tier I oraz Tier II). W 1974 roku Tier I odseparowała się od organizowanych przez Hokejowy Związek Ontario rozgrywek, tworząc własne, które nazwano "Ontario Major Junior Hockey League (OMJHL)". W 1980 roku liga ta zmieniła nazwę na Ontario Hockey League.
Terminarz.
Każda z 20 drużyn ligi OHL rozgrywa 68 meczów sezonu zasadniczego w ciągu 6 miesięcy od trzeciego tygodnia września do trzeciego tygodnia marca. 90% meczów zaplanowane są pomiędzy czwartkiem, a niedzielą. Spowodowane jest to tym, iż zawodnikami drużyn są chłopcy w wieku od 15 do 20 lat z których 95% chodzi do liceum, bądź college’u. Mecze rozgrywane pod koniec tygodnia mają nie przeszkadzać zawodnikom w nauce.
Po zakończenie sezonu zasadniczego rozpoczyna się walka o mistrzostwo ligi w fazie playoff, która rozgrywana jest w czterech rundach (ćwierćfinał konferencji, półfinał konferencji, finał konferencji oraz mistrzostwo OHL). Playoffy trwają od marca do pierwszej połowy maja. Zwycięzcy ostatniej czwartej rundy dostaje przechodni puchar J. Ross Robertson Cup oraz prawo do gry w finale Canadian Hockey League, czyli Memorial Cup w którym uczestniczą również pozostali zwycięzcy młodzieżowych lig kanadyjskich oraz drużyna gospodarza turnieju.
Rekordy ligi.
Rekordy indywidualne
Rekordy drużynowe

</doc>
<doc id="745564" url="https://pl.wikipedia.org/wiki?curid=745564" title="Río Negro San José">
Río Negro San José

Institución Atlética Río Negro jest urugwajskim klubem piłkarskim z siedzibą w mieście San José, stolicy departamentu San José.
Osiągnięcia.
Turnieje lokalne miasta San José.
Uwaga: w 1996 Liga Departamental de Fútbol de San José z miasta San José i Liga de Fútbol Regional del Sur z miasta Libertad połączyły się tworząc ligę Liga Mayor de Fútbol de San José.
Historia.
Klub założony został 19 kwietnia 1941 roku i gra obecnie w pierwszej lidze (Divisional "A") ligi prowincjonalnej Liga Mayor de Fútbol de San José. Największym w historii klubu osiągnięciem było wygranie turnieju Copa El País w roku 1990, co oznaczało mistrzostwo Urugwaju klubów prowincjonalnych.

</doc>
<doc id="745565" url="https://pl.wikipedia.org/wiki?curid=745565" title="Sonia Bohosiewicz">
Sonia Bohosiewicz

Sonia Anna Bohosiewicz (ur. 9 grudnia 1975 w Cieszynie) – polska aktorka, artystka kabaretowa i piosenkarka.
Wczesne lata.
Urodziła się w rodzinie polskich Ormian. Ma troje rodzeństwa: braci Łukasza (ur. 1973) i Mateusza (ur. 1988) oraz siostrę Maję (ur. 1990). Jest kuzynką aktora Jakuba Bohosiewicza. Dorastała w Żorach, gdzie uczęszczała do szkoły podstawowej i liceum ogólnokształcącego im. Karola Miarki. W ostatniej klasie liceum uczestniczyła w warsztatach aktorskich u Doroty Pomykały w studium "art–play". Ukończyła Państwową Wyższą Szkołę Teatralną im. Ludwika Solskiego w Krakowie.
Kariera.
Medialnie po raz pierwszy pojawiła się w teledysku do piosenki „Historia jednej miłości” (1998) Anity Lipnickiej. Jako aktorka zadebiutowała występem na deskach Teatru Starego w Krakowie, w którym po ukończeniu studiów otrzymała angaż i występowała przez kolejne osiem sezonów. W trakcie studiów została członkinią i menedżerką kabaretowej Grupy Rafała Kmity. W 1998 otrzymała pierwszą nagrodę aktorską za rolę w "Samobójcy" na XVI Festiwalu Szkół Teatralnych w Łodzi. W latach 2005–2007 była aktorką Teatru Słowackiego w Krakowie. W 2007 przyznano jej nagrodę prezesa TVP na 32. Festiwalu Polskich Filmów Fabularnych w Gdyni.
Popularność przyniosła jej wielokrotnie nagradzana rola Hanki B. w filmie "Rezerwat" (2007), za którą odebrała m.in. nagrodę za drugoplanową rolę kobiecą na 32. Festiwalu Polskich Filmów Fabularnych w Gdyni, nagrodę im. Zbyszka Cybulskiego oraz Orła w kategorii „odkrycie roku”. Następnie zagrała dresiarę Nataszę w filmie "Wojna polsko-ruska" (2009) i żonę górnika Zbyszka w filmie "Laura" (2010) oraz wystąpiła w serialach telewizyjnych: "39 i pół" (2008–2009), "Usta usta" (2010–2011) i "Aida" (2011).
Poza działalnością aktorską zajmowała się dubbingiem i użyczyła głosu m.in. postaciom w filmach Walta Disneya: "Piorun" (2008), "Iniemamocni 2" (2018) i "Zakochany kundel" (2019), oraz animacji "" (2011). W 2011 wystąpiła z utworem „Biez mienia” na Festiwalu Piosenki Rosyjskiej w Zielonej Górze oraz zaśpiewała piosenkę „Rebeka” na koncercie „Panna, Madonna, Legenda tych lat...”, poświęconym Ewie Demarczyk, podczas 48. Krajowego Festiwalu Piosenki Polskiej w Opolu. Również w 2011 wzięła udział w programie muzycznym "Tak to leciało!"; wygraną, czyli 25 tys. zł, przekazała na rzecz Hospicjum im. Jana Pawła II w Żorach. Zaśpiewała także w utworze „Wiosna, ach to ty” umieszczonym na płycie zespołu Plateau "Projekt Grechuta". W 2012 zasiadła w jury drugiej edycji programu TVP2 "Bitwa na głosy". Była opiekunką jednej z drużyn, a następnie jurorką w programie TVN"Mali giganci".
Życie prywatne.
W latach 2008–2022 była żoną Pawła Majewskiego, syna reżysera Janusza Majewskiego i fotografki Zofii Nasierowskiej. Mają dwóch synów: Teodora (ur. 9 stycznia 2009) i Leonarda (ur. 22 kwietnia 2012).
W 2022 znalazła się w gronie ambasadorów Wrocławskiego Roku Dobrych Relacji, akcji mającej na celu zwrócenie uwagi na problem samotności.

</doc>
<doc id="745567" url="https://pl.wikipedia.org/wiki?curid=745567" title="Distributed File System">
Distributed File System



</doc>
<doc id="745569" url="https://pl.wikipedia.org/wiki?curid=745569" title="Pięciornik kurze-ziele">
Pięciornik kurze-ziele



</doc>
<doc id="745571" url="https://pl.wikipedia.org/wiki?curid=745571" title="Piotr Gierczak">
Piotr Gierczak

Piotr Przemysław Gierczak (ur. 2 maja 1976 w Ostrowcu Świętokrzyskim) – polski piłkarz, występujący na pozycji napastnika lub pomocnika.
Kariera.
Wychowanek klubu KSZO Ostrowiec Świętokrzyski. W 1990 roku wypatrzyli go łowcy talentów Gwarka Zabrze, tam Gierczak szlifował swoje umiejętności aż do sezonu 1993/94, kiedy sięgnęła po niego bytomska Polonia. Po dwóch sezonach podpisał kontrakt z Górnikiem Zabrze. Gierczak w pierwszym sezonie zdobył 2 bramki w 18 meczach, nie rozgrywał jednak spotkań w pełnym wymiarze czasowym. Na stadionie przy ulicy Roosevelta grał on aż do jesieni 2003 przenosząc się do mającej wielkie aspiracje Szczakowianki Jaworzno. Tam jednak, Gierczak, nie prezentował już tak dobrej formy jak wcześniej. Wiosną 2005 przeniósł się do GKS Bełchatów. Jesienią znów zmienił klub przechodząc do Podbeskidzia Bielsko Biała, gdzie był rezerwowym. Rok 2006 spędził w Grecji w trzecioligowym klubie Diagoras Rodos. 15 grudnia 2006 podpisał 1,5 roczny kontrakt z Górnikiem Zabrze. W sezonie 2008/2009 reprezentował barwy Odry Wodzisław Śląski, a następnie przeszedł do Ruchu Radzionków. W roku 2010 powrócił do Górnika Zabrze, podpisując roczną umowę z możliwością przedłużenia jej o kolejny rok. W „trójkolorowych” barwach Gierczak zagrał w 204 meczach ligowych zdobywając 42 bramek.
Słynie z ostrej gry. W ciągu swej kariery dwukrotnie łamał nogi boiskowym rywalom. Pierwszy raz brutalnym faulem spowodował złamanie kości piszczelowej w nodze Marcina Molka z Ruchu Chorzów, natomiast za drugim razem złamał nogę Piotrowi Mosórowi, który wtedy również reprezentował chorzowski Ruch.

</doc>
<doc id="745572" url="https://pl.wikipedia.org/wiki?curid=745572" title="Institución Atlética Río Negro">
Institución Atlética Río Negro



</doc>
<doc id="745573" url="https://pl.wikipedia.org/wiki?curid=745573" title="Smardzowice (Lędziny)">
Smardzowice (Lędziny)

Smardzowice (niem. "Smarzowitz") – dzielnica Lędzin położona we wschodniej części miasta.
W latach 1945–1951 Smardzowice należały do gminy zbiorowej Lędziny, w latach 1951–1954 do gminy Hołdunów. W latach 1954–1956 Smardzowice wchodziły w skład gromady Hołdunów. Dnia 1 stycznia 1956 r. gromadę Hołdunów zniesiono w związku z nadaniem jej statusu osiedla. W 1961 r. Hołdunów i Lędziny połączono w jedno osiedle. W latach 1975–1991 Smardzowice wraz z Lędzinami wchodziły w skład miasta Tychy. Dnia 2 kwietnia 1991 r. Lędziny odzyskały prawa miejskie, wtedy Smardzowice zostały włączone w obręb miasta.

</doc>
<doc id="745576" url="https://pl.wikipedia.org/wiki?curid=745576" title="Marian Słonecki">
Marian Słonecki



</doc>
<doc id="745577" url="https://pl.wikipedia.org/wiki?curid=745577" title="Zenit-2 1">
Zenit-2 1

Zenit-2 1 – niedoszły radziecki satelita rozpoznawczy programu Zenit. Była to pierwsza radziecka próba wystrzelenia satelity tego rodzaju.
Ważący 4610 kg statek – zaadaptowany pojazd załogowy Wostok – wystartował na rakiecie Wostok 8K72K z kosmodromu Bajkonur w dniu 11 grudnia 1961, o godzinie 09:39:02 GMT. Start nie powiódł się. Silnik RO-7 członu ucieczkowego wyłączył się przedwcześnie. W reakcji na to, w 407 sekundzie lotu, automatycznie została wywołana procedura samodestrukcji rakiety. Odłamki opadły około 100 km na północ od Wilujska. Kapsuła powrotna, która miała dostarczyć na Ziemię zdjęcia, spadła prawdopodobnie między Nowosybirskiem a Jakuckiem, jednak nie została odnaleziona.
Start oznaczono w katalogu COSPAR, jako 1961-F14. Inne oznaczenia misji: 11F61 1, 2K 1.

</doc>
<doc id="745578" url="https://pl.wikipedia.org/wiki?curid=745578" title="OHL">
OHL



</doc>
<doc id="745581" url="https://pl.wikipedia.org/wiki?curid=745581" title="Janjanbureh">
Janjanbureh

Janjanbureh, także: Jangjangbureh, dawniej Georgetown lub MacCarthy Town – miasto w środkowej Gambii, położone na wyspie MacCarthy na rzece Gambia, ośrodek administracyjny dywizji Central River.
Miasto zostało założone w 1832 roku i było jednym z ważniejszych miast handlowych Brytyjskiej Afryki Zachodniej. Miasteczko jest atrakcyjne turystycznie ze względu na położone w pobliżu kamienne kręgi Senegambii, a także rezerwaty przyrody nad brzegami rzeki Gambia.

</doc>
<doc id="745583" url="https://pl.wikipedia.org/wiki?curid=745583" title="Goławiec">
Goławiec

Goławiec (niem. "Gollawietz") – dzielnica Lędzin położona w południowo-wschodniej części miasta.
W latach 1954–1961 siedziba gromady Goławiec. W latach 1961–1972 w gromadzie Chełm. W granice Lędzin Goławiec włączono w 1973 r. W latach 1975–1991 wraz z Lędzinami wchodził w skład miasta Tychy. Dnia 2 kwietnia 1991 r. Lędziny odzyskały prawa miejskie, wtedy Goławiec został włączony w obręb miasta.
W Goławcu siedzibę ma rzymskokatolicka parafia Wniebowzięcia NMP.

</doc>
<doc id="745584" url="https://pl.wikipedia.org/wiki?curid=745584" title="Jangjangbureh">
Jangjangbureh



</doc>
<doc id="745585" url="https://pl.wikipedia.org/wiki?curid=745585" title="Tundra krzewinkowa">
Tundra krzewinkowa

Tundra krzewinkowa – typ tundry związany z obszarami o stosunkowo łagodniejszym klimacie, znajdującym się pod wpływem oceanicznym, tworzący pas w południowej części tundry właściwej. Roślinność składa się w niej z trzech warstw, górną tworzą wyższe krzewinki, środkową – niższe wraz z roślinami zielnymi i dolną – mchy i porosty. W wyższej warstwie przekraczającej nad rzekami 1,5 m wysokości, poza tym jednak znacznie niższej, w zachodniej części tundry eurazjatyckiej dominuje brzoza karłowata "Betula nana", a na wschód od Jeniseju – jej podgatunek "B. nana" subsp. "exilis". Obficie zwykle rośnie tu: bagno zwyczajne "Rhododendron tomentosum", borówka bagienna "Vaccinium uliginosum" oraz karłowate wierzby – "Salix glauca" i "Salix pulchra". Przy rzekach rosną też bardziej okazałe gatunki jak wierzba lapońska "Salix lapponum" i "Salix lanata". Niższą warstwę budują takie gatunki jak: turzyca tęga "Carex bigelowii", bażyna czarna "Empetrum nigrum", borówka brusznica "Vaccinium vitis-idaea", kostrzewa niska "Festuca airoides", miejscami liczne są takie gatunki jak: "Phyllodoce caerulea", kasjopeja czworogroniasta "Cassiope tetragona" i "Diapensia lapponica". W miejscach suchych dominować mogą efektowne rośliny zielne takie jak: fiołek dwukwiatowy "Viola biflora", "Ranunculus borealis", niezapominajka alpejska "Myosotis alpestris", skalnica zwisła "Saxifraga cernua" i różne gatunki głodków "Draba". Warstwę najniższą tundry krzewinkowej tworzą mchy (głównie z rodzajów próchniczek "Aulacomnium", sierpowiec "Drepanocladus" i gajnik "Hylocomium") oraz porosty z rodzajów chrobotek "Cladonia" i płucnica "Cetraria".
Struktura roślinności tundry krzewinkowej wykształca się specyficznie w obrębie tzw. tundry drobnokępowej. Karłowe brzozy i wierzby porastają w niej wzniesienia z torfu osiągające ok. 20–75 cm wysokości, pomiędzy którymi rosną pozostałe krzewinki i rośliny zielne. Na równinnych, suchych obszarach z gliniastymi glebami poligonalnymi rośliny porastają niewielkie wały ziemne (tzw. waliki) tworzące się wokół płaskich, kolistych, czworo- lub pięciokątnych, gliniastych i łysych powierzchni, tzw. komórek. Często całą powierzchnię między walikami pokrywa warstwa mchów z rodzajów mokradłosz "Calliergon" i sierpowiec "Drepanocladus", czasem z luźno rosnącymi turzycami, wełniankami i trawą "Dupontia fisheri". Od komórek tych tundra taka zwana jest „komórkową” lub poligonalną. Rozległe płaty z kępami wełnianki pochwowatej "Eriophorum vaginatum", czasem z domieszką turzyc, zwane są tundrą kępkową.
W obszarze tundry kanadyjskiej warstwę wyższych krzewinek także buduje brzoza karłowata, a towarzyszą jej zwykle: "Betula glandulosa", "Salix alaxensis" i "Salix glauca" var. "cordifolia". Na Grenlandii analogiczną warstwę, choć osiągającą aż do 3 m wysokości tworzy odmiana brzozy omszonej – "Betula pubescens" var. "pumila". Warstwę średnią budują najczęściej bażyna czarna z mącznicą alpejską "Arctostaphylos alpina" lub borówka bagienna z kasjopeją czworogroniastą. W miejscach suchszych występują murawy z turzycami "Carex", "Kobresia", dębikami "Dryas", skalnicami "Saxifraga" i licznym udziałem porostów.

</doc>
<doc id="745586" url="https://pl.wikipedia.org/wiki?curid=745586" title="Jangjang-bureh">
Jangjang-bureh



</doc>
<doc id="745587" url="https://pl.wikipedia.org/wiki?curid=745587" title="Janjan-bureh">
Janjan-bureh



</doc>
<doc id="745592" url="https://pl.wikipedia.org/wiki?curid=745592" title="Fuks (film)">
Fuks (film)

Fuks – polska komedia sensacyjna z 1999 roku, w reżyserii Macieja Dutkiewicza. Film kręcony był w Warszawie od 5 września do 24 października 1998. Premiera filmu miała miejsce 20 sierpnia 1999 roku.
Opis fabuły.
Aleks (Maciej Stuhr) skończył właśnie osiemnaście lat. Dzień urodzin uczcił nietypowo: odpalił ładunek wybuchowy, ukradł samochód, przyczynił się do rozbicia dwóch radiowozów. Aleks nie jest jednak chuliganem. Realizuje przebiegłą intrygę, aby zemścić się na człowieku, którego nienawidzi. Zamierza okraść z grubej gotówki znanego biznesmena-gangstera Bagińskiego (Adam Ferency), o którym wiadomo, że prowadzi brudne interesy. W realizacji planu pomaga mu Sonia (Agnieszka Krukówna) – sekretarka Bagińskiego, która pracuje w firmie wroga. Okazuje się, że Bagiński jest ojcem Aleksa. Na trop Aleksa wpada policjant (Janusz Gajos), który obserwuje każdy krok chłopaka.

</doc>
<doc id="745597" url="https://pl.wikipedia.org/wiki?curid=745597" title="Villa Regina">
Villa Regina

Villa Regina – argentyńskie miasto leżące w Patagonii, w departamencie General Roca w prowincji Río Negro.
W roku 2001 miasto liczyło 27 516 mieszkańców (co oznacza, że w ciągu 10 lat od roku 1991 ludność miasta wzrosła o 12,4%).
Miasto założone zostało w 1924 roku.

</doc>
<doc id="745599" url="https://pl.wikipedia.org/wiki?curid=745599" title="Clitopilus">
Clitopilus

Clitopilus (Fr. ex Rabenh.) P. Kumm. (bruzdniczek) – rodzaj grzybów z rodziny dzwonkówkowatych ("Entolomataceae"). 
Systematyka i nazewnictwo.
Pozycja w klasyfikacji: "Entolomataceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Nazwę polską podał Władysław Wojewoda w 2003 r. W polskim piśmiennictwie mykologicznym należące do tego rodzaju gatunki opisywane były także jako też jako rumieniak i sadówka. Synonimy naukowe: "Agaricus" subgen. "Clitopilus" Fr. ex Rabenh., "Hexajuga" Fayod, 
"Orcella" Battarra ex Clem., "Paxillopsis" J.E. Lange:
Charakterystyka.
Grzyby kapeluszowe o mięsistym kapeluszu wyrastającym z centralnie osadzonego trzonu. Wysyp zarodników różowy. Zarodniki szeroko wrzecionowate i mające na powierzchni kilka podłużnych zmarszczek.

</doc>
<doc id="745601" url="https://pl.wikipedia.org/wiki?curid=745601" title="Marek Gałązka">
Marek Gałązka

Marek Gałązka (ur. 17 lutego 1954 w Szczecinie) – poeta, kompozytor, gitarzysta, popularyzator twórczości Stachury, interpretator i wykonawca piosenek do jego wierszy (już na studiach zaczął wykonywać przy akompaniamencie gitary akustycznej wiersze Stachury).
Życiorys.
Absolwent pedagogiki w zakresie pracy kulturalno-oświatowej Uniwersytetu Wrocławskiego (1978).
Instruktor teatralny w Oleckim Ośrodku Kultury (1979-1984), gdzie założył Teatr AGT (debiutujący w marcu 79 spektaklem "Wędrowanie" według poezji Stachury).
Założyciel grupy balladowej "Po Drodze" (październik 80), której nazwa nawiązywała do nieustającej wędrówki człowieka w poszukiwaniu siebie i swego miejsca. Miesiąc później zespół wystąpił na "Jesieni z Bluesem" w Białymstoku u boku Martyny Jakubowicz i Stanisława Sojki, a w 1981 zdobył nagrodę Ministra Kultury i Sztuki za "wartościowy debiut" podczas Ogólnopolskich Spotkań Zamkowych "Śpiewajmy poezję" w Olsztynie. "Po Drodze" zaczęło grać koncerty w całej Polsce, a po prezentacji w TVP pojawiły się propozycje nagrania płyty. Jednak stan wojenny pokrzyżował plany i zespół przestał istnieć w 1983.
Marek Gałązka reaktywował "Po Drodze" w 1993. W następnych latach grupa koncertowała nie tylko w całej Polsce (m.in. w Olsztynie podczas Spotkaniach "Śpiewajmy Poezję", 93), ale również poza granicami (m.in. w Londynie, Hamburgu, Kownie, Budapeszcie, Sofii, Grenoble). Zespół nagrał płytę "Marek Gałązka i grupa Po Drodze" (2000) i w 2001 rozwiązał się.
Występował w warszawskim Teatrze Adekwatnym w spektaklu "Za życie zuchwałe" według Stachury (1982-1985), a z okazji 20 rocznicy śmierci poety zorganizował projekt "20 lat później, czyli spotkania z Edwardem Stachurą w mieście O."
Prowadził Akademicki Ośrodek Teatralny na Uniwersytecie Gdańskim (1984-86). Od 1994 współtworzył (będąc jednocześnie dyrektorem artystyczno-programowym) Przystanku Olecko. Od 2004 jest Dyrektorem Regionalnego Ośrodka Kultury w Olecku. W 2006 r. otrzymał medal „Zasłużony dla Warmii i Mazur”.
Od 6 maja 2006 r. Marek Gałązka przedłużył dyrektorski kontrakt menadżerski w Regionalnym Ośrodku Kultury w Olecku z Burmistrzem Olecka Wacławem Olszewskim. W tym samym miesiącu ukazała się płyta przy współpracy Tymona Tymańskiego „Tu Stacja Sopot” oraz płyta „Piosenki Edwarda Stachury Śpiewa Marek Gałązka”.
W 2007 roku Marek Gałązka został odznaczony Brązowym Medalem „Zasłużony Kulturze Gloria Artis”.
1 lutego 2008 r. Marek Gałązka rozwiązał kontrakt z burmistrzem Olecka, dotyczący wykonywania funkcji dyrektora Regionalnego Ośrodka Kultury w Olecku. Założył Agencję Artystyczną pod nazwą „Północna Agencja Artystyczna Marek Gałązka” i rozpoczął własną działalność.
W 2010 r. bezskutecznie ubiegał się o mandat radnego sejmiku województwa warmińsko-mazurskiego z list Platformy Obywatelskiej.
Od listopada 2012 roku jest zastępcą dyrektora Suwalskiego Ośrodka Kultury w Suwałkach.
W lutym 2017 roku decyzją Literackiej Komisji Kwalifikacyjnej przyjęty w poczet członków Związku Polskich Autorów i Kompozytorów ZAKR.
Laureat nagród:
Ma na swoim koncie płyty i kasety:

</doc>
<doc id="745603" url="https://pl.wikipedia.org/wiki?curid=745603" title="Konstanty Ostrogski">
Konstanty Ostrogski



</doc>
<doc id="745612" url="https://pl.wikipedia.org/wiki?curid=745612" title="Reaktor katalityczny">
Reaktor katalityczny

Reaktor katalityczny (popularna nazwa – "katalizator samochodowy") – część układu wydechowego wszystkich współczesnych samochodów osobowych spełniająca funkcję pozasilnikowego systemu zmniejszania ilości szkodliwych składników spalin. Dawniej nie były stosowane ze względu na mało rygorystyczne normy dotyczące emisji spalin. Dziś stosowane są również w innych urządzeniach napędzanych silnikiem spalinowym, ciężarówkach, autobusach, lokomotywach, wózkach widłowych itp. Ma na celu zmniejszenie ilości szkodliwych związków chemicznych w gazach wydechowych.
Działanie reaktora opiera się na reakcji substancji zawartych w spalinach z katalizatorem. Substancjami katalitycznymi są najczęściej metale szlachetne, takie jak rod, pallad czy platyna.
Optymalne warunki pracy katalizatora dobierane są dzięki sterowaniu silnikiem na podstawie danych z sondy lambda.
Przy silnikach o zapłonie iskrowym najczęściej stosuje się reaktory trójfunkcyjne TWC (od ang. "Three Way Catalyst"), które redukują tlenki azotu (NOx) oraz jednocześnie utleniają węglowodory (CxHy) i tlenek węgla (CO). Aby reakcje te mogły zachodzić równocześnie konieczne jest utrzymywanie współczynnika nadmiaru powietrza na poziomie λ=1.
Przy silnikach o zapłonie samoczynnym stosowane są reaktory utleniające, które powodują utlenienie związków CxHy i CO. Jednoczesna redukcja NOx jest w tym przypadku niemożliwa ze względu na fakt pracy tych silników na mieszankach ubogich.
Ze względu na rosnące wymagania ze strony norm emisji spalin pojedyncze reaktory katalityczne są zastępowane układami kilku reaktorów.
Zużyte katalizatory poddaje się recyklingowi, odzyskując metale szlachetne. Z kilku ton urządzeń można pozyskać około 1 kg platyny.

</doc>
<doc id="745614" url="https://pl.wikipedia.org/wiki?curid=745614" title="Fort główny artyleryjski 50 „Prokocim”">
Fort główny artyleryjski 50 „Prokocim”

Fort 50 Prokocim – jeden z fortów Twierdzy Kraków. Powstał w latach 1882–1886. Zadaniem fortu była obrona Traktu Lwowskiego. Jest to typowy fort artyleryjski. Razem z sąsiednimi fortami brał udział w zakończonych zwycięstwem walkach z Rosjanami, w grudniu 1914. W okresie międzywojennym służył jako magazyn wojskowy, a później cywilny. W latach 70. XX wieku został przekazany ówczesnej Akademii Medycznej w Krakowie. Fort otaczają ul. K. Kostaneckiego i ul. Medyczna.
Obecnie fort jest popularnym miejscem rozgrywek airsoftowych.

</doc>
<doc id="745620" url="https://pl.wikipedia.org/wiki?curid=745620" title="Jigme Khesar Namgyel Wangchuck">
Jigme Khesar Namgyel Wangchuck

Jigme Khesar Namgyel Wangchuck (; ur. 21 lutego 1980) – król Bhutanu od 14 grudnia 2006, koronowany 6 listopada 2008, piąty monarcha z dynastii Wangchuck, od 13 października 2011 żonaty z Dziecyn Pemą.
Życiorys.
Rodzina i edukacja.
Król Jigme Khesar Namgyel Wangchuck jest najstarszym synem poprzedniego władcy Jigme Singye Wangchucka, który zrezygnował z tronu na rzecz syna. Nowo ukoronowany król jest synem trzeciej żony Jigme Singye, królowej Cering Jandon.
Król ma liczne rodzeństwo, młodszą siostrę i brata oraz cztery przyrodnie siostry i trzech przyrodnich braci z pozostałych trzech związków ojca (wszystkie cztery żony ojca są siostrami).
Po zakończeniu podstawowej edukacji w Bhutanie, Namgyal kontynuował naukę w USA. Najpierw kształcił się w szkole prywatnej "Cushing Academy" (ulokowanej w północnym Massachusetts na granicy z New Hampshire), a następnie w "Wheaton College" (także w Massachusetts, pomiędzy Bostonem a Providence). Po otrzymaniu licencjatu w "Wheaton College", studiował nauki polityczne w Anglii na Oxford University.
Jako książę, następca tronu odbywał liczne podróże zagraniczne, reprezentując oficjalnie Bhutan na międzynarodowych ceremoniach. Odgrywał również aktywną rolę w działalności wielu instytucji kulturalnych i ekonomicznych.
Król Bhutanu.
W grudniu 2005 król Jigme Singye Wangchuck ogłosił zamiar swej abdykacji na rzecz syna w 2008 oraz początek prac nad pierwszą w historii kraju konstytucją, na mocy której możliwe byłyby wybory do parlamentu w 2008. 
Jako następca tronu, Jigme Khesar Namgyel Wangchuck w czerwcu 2006 uczestniczył w obchodach 60. rocznicy rządów króla Tajlandii, Bhumibola Adulyadeja. Był najmłodszym z gości i zyskał niezwykłą popularność i uznanie. Prasa tajska określiła go nawet mianem "księcia z Bajki (Prince Charming)".
14 grudnia 2006 Jigme Singye Wangchuck ogłosił jednak natychmiastowe ustąpienie z tronu i przekazanie władzy najstarszemu synowi.
Nowy król wprowadził w kraju reformy demokratyczne i zatwierdził nową konstytucję. Zniósł zakaz działalności partii politycznych. W kwietniu 2007 w Bhutanie odbyły się próbne wybory, w których obywatele mogli po raz pierwszy w historii zagłosować, choć tym razem tylko na cztery fikcyjne partie polityczne. Była to dla nich swoista lekcja demokracji. W marcu 2008 odbyły się już prawdziwe wybory parlamentarne do Zgromadzenia Narodowego.
W lutym 2007 król odbył swoją pierwszą zagraniczną podróż do Indii, w czasie której spotkał się z premierem Manmohanem Singhem i 8 lutego 2007 podpisał nowy traktat o współpracy z Indiami, który dawał Bhutanowi większą niezależność w dziedzinie polityki zagranicznej i wojskowej.
Uroczysta koronacja króla odbyła się 6 listopada 2008 w pałacu królewskim w Thimphu. Data ta została wcześniej wybrana przez troje wybitnych astrologów jako najbardziej pomyślna dla wydarzenia tej rangi. Ceremonia składała się z wielowiekowych, ludowych i pełnych ekspresji rytuałów. Uczestniczyli w niej zagraniczni goście, jak prezydent Indii Pratibha Patil, minister spraw zagranicznych Pranab Mukherjee, przewodnicząca Indyjskiego Kongresu Narodowego Sonia Gandhi oraz gwiazdy Bollywoodu. Pałac otaczały również rzesze ludności, ubranej w narodowe kostiumy. 
Młody, przystojny król cieszy się w Bhutanie dużą popularnością. Z racji zagranicznych podróży i zagranicznej edukacji znany jest także poza Bhutanem. W maju 2011 król ogłosił zamiar zawarcia związku małżeńskiego z Dziecyn Pemą. Uroczysty ślub odbył się 13 października 2011. 
W czasie jego rządów powstała zbrojna opozycja skupiona wokół Bhutańskiej Partii Komunistycznej (Marksistowsko-Leninowsko-Maoistowskiej) i jej zbrojnego ramienia Tygrysów Bhutanu.
5 lutego 2016 parze królewskiej urodził się syn i następca tronu – Jigme Namgyel Wangchuck. 19 marca 2020 parze królewskiej urodził się drugi syn – Jigme Ugyen Wangchuck.

</doc>
<doc id="745624" url="https://pl.wikipedia.org/wiki?curid=745624" title="Kontrapas">
Kontrapas

Kontrapas – wydzielony pas jezdni ulicy jednokierunkowej, przeznaczony dla ruchu określonej kategorii pojazdów (np. rowerów lub autobusów) w kierunku przeciwnym do obowiązującego pozostałe pojazdy.
Kontrapas rowerowy w Polsce.
Kontrapas rowerowy jest jednym ze sposobów ustanawiania ulic jednokierunkowych dla ruchu ogólnego jako dwukierunkowych dla rowerzystów. Kontrapasy wyznacza się przy lewej krawędzi jezdni, przeciwnie do kierunku ruchu pojazdów, za pomocą oznakowania pionowego i poziomego. Można je stosować na ulicach o dozwolonej prędkości 50 km/h lub niższej.
Kontrapas rowerowy zawsze jest częścią jezdni, nie należy go mylić z drogą dla rowerów. Służy on do poruszania się tylko w jednym kierunku – nie mogą z niego korzystać rowerzyści poruszający się zgodnie z kierunkiem drogi jednokierunkowej.
W Polsce pierwszy kontrapas rowerowy był wytyczony w 1993 r. na ulicy Wronieckiej w Poznaniu.
Kontrapas jest niskonakładowym sposobem dogęszczenia sieci rowerowej. Jest to rozwiązanie dość bezpieczne, gdyż zapewnia kontakt wzrokowy pomiędzy kierowcą a mijającym go rowerzystą.
Kontrapasy rowerowe wiążą się również z pewnymi problemami. Wielu rowerzystów ma problemy z odróżnianiem dwukierunkowych dróg rowerowych od jednokierunkowych kontrapasów i porusza się nimi „pod prąd”. Podobny błąd popełnia również część kierowców, domagając się od rowerzystów, aby korzystali z kontrapasa poruszając się zgodnie z kierunkiem ruchu ulicy jednokierunkowej. Pewnym problemem jest również zatrzymywanie się kierowców na kontrapasie podczas wyjeżdżania z ulicy podporządkowanej (problem ten wynika w dużej mierze ze słabej widoczności i niewystarczającego oznakowania).
Kontrapas autobusowy w Polsce.
Pierwszy kontrapas autobusowy został wytyczony w Gdyni na ul. Chwarznieńskiej. Jego celem było przyspieszenie transportu publicznego w szczycie porannym na trasie Chwarzno - Śródmieście Gdyni. Kontrapas działa na zasadzie sterowania pasami ruchu (Sygnalizatory S-4 i S-7). Dzięki wspomnianej sygnalizacji nad pasami ruchu oraz dodatkowej infrastrukturze ITS (znaki zmiennej treści, pętle indukcyjne) w określonych (na podstawie rzeczywistego czasu przejazdu) okresach doby zamykany jest jeden z pasów ruchu na mniej obciążonej jezdni w kierunku Chwarzna. Całe rozwiązanie zostało zintegrowane z trójmiejskim systemem zarządzania ruchem TRISTAR. Autobus pokonuje dystans 1100m w kontraruchu oszczędzając do 10 minut na jednym przejeździe. Oficjalne uruchomienie kontrapasa oraz pierwszy przejazd autobusów transportu publicznego miało miejsce 16 grudnia 2019.

</doc>
<doc id="745625" url="https://pl.wikipedia.org/wiki?curid=745625" title="Aleksander Kraushar">
Aleksander Kraushar

Aleksander Kraushar, pseud. "Alkar" (ur. 17 stycznia 1843 w Warszawie, zm. 11 grudnia 1931 tamże) – polski adwokat, historyk, publicysta, poeta, działacz kulturalno-oświatowy, członek Towarzystwa Historycznego we Lwowie.
Życiorys.
Urodził się w zasymilowanej rodzinie żydowskiej, jako syn Hermana Kraushara (zm. 1902) i Idalii z domu Apt (zm. 1845). Studiował prawo w Szkole Głównej. Studia skończył w 1867. Po wybuchu powstania styczniowego działał w prasie tajnej. Redagował dział "Wiadomości z pola bitwy" w półurzędowym organie Rządu Narodowego "Niepodległość" oraz redagował tajne czasopismo "Prawda". Po ukończeniu studiów podjął praktykę adwokacką. Jednocześnie przeglądał zasoby archiwów krajowych i zagranicznych, publikując wiele prac źródłowych z historii Polski zawierających liczne cytaty, w tym historię Żydów w Polsce, o życiu i twórczości licznych postaci historycznych oraz o Warszawie. Łącznie opublikował kilkaset prac naukowych, w tym ponad sto poświęconych Warszawie. Był współzałożycielem Towarzystwa Miłośników Historii.
W 1881 był jednym z czterdziestu pięciu członków założycieli Kasy im. Józefa Mianowskiego – Fundacji Popierania Nauki w Warszawie.
W 1885 poślubił Jadwigę Bersohn (1853-1912), córkę Mathiasa Bersohna. Ich dom był ważnym ośrodkiem życia umysłowego Warszawy. Ich córką była Zuzanna Rabska, żona Władysława Rabskiego.
Opowiadał się za asymilacją ludności żydowskiej. Był członkiem komitetu budowy synagogi na Tłomackiem. W 1903 wraz z żoną przeszedł na katolicyzm.
5 sierpnia 1921 został odznaczony Krzyżem Oficerskim Orderu Odrodzenia Polski.
Pochowany na cmentarzu Powązkowskim w Warszawie (kwatera 51-1-28).
Twórczość.
W swych pierwszych wierszach pisał o niedoli żydowskiej. W 1862 wydał tomik "Listki", w którym umieścił wiersz "Handel! Handel!":
W swej twórczości historyczno-publicystycznej zajmował się przede wszystkim okresem 1800–1830, obejmując jednak również okresy wcześniejsze i czasy mu współczesne. Za najbardziej znaczące jego dzieło jest uznawana monografia "Towarzystwo Warszawskie Przyjaciół Nauk 1800–1832", wydana w 8 tomach ze skorowidzem w latach 1900–1911.

</doc>
<doc id="745627" url="https://pl.wikipedia.org/wiki?curid=745627" title="Leszek Deptuła">
Leszek Deptuła

Leszek Roman Deptuła (ur. 25 lutego 1953 w Żaganiu, zm. 10 kwietnia 2010 w Smoleńsku) – polski polityk, samorządowiec, lekarz weterynarii, poseł na Sejm VI kadencji.
Życiorys.
Ukończył I Liceum Ogólnokształcące im. Stanisława Konarskiego w Mielcu. W 1978 ukończył studia na Wydziale Weterynaryjnym Akademii Rolniczej w Lublinie (lekarz weterynarii). Od 1978 do 2002 pracował w Lecznicy dla Zwierząt w Wadowicach Dolnych. W latach 2002–2006 sprawował funkcję marszałka województwa podkarpackiego. Następnie do 2007 zasiadał w sejmiku województwa. W przeszłości był także wiceprzewodniczącym rady gminy Wadowice Górne.
W 2001 bezskutecznie kandydował do Sejmu, a w wyborach parlamentarnych w 2007 uzyskał mandat poselski z listy Polskiego Stronnictwa Ludowego, otrzymując w okręgu rzeszowskim 6688 głosów. W 2009 bez powodzenia kandydował do Parlamentu Europejskiego.
Przez szereg lat działał w samorządzie zawodowym, jako członek zarządu Małopolskiej, a następnie Podkarpackiej Izby Lekarsko-Weterynaryjnej. Zasiadał w Krajowym Sądzie Lekarsko-Weterynaryjnym w Warszawie.
10 kwietnia 2010 zginął w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. Dziesięć dni później został pochowany na cmentarzu komunalnym w Mielcu.
Życie prywatne.
Syn Rocha i Marii. Był żonaty z Joanną Krasowską-Deptułą (nauczycielką biologii), miał dwóch synów (Tomasza i Michała).
Upamiętnienie.
W 2011 odsłonięto poświęconą mu tablicę pamiątkową w gmachu Urzędu Marszałkowskiego Województwa Podkarpackiego w Rzeszowie, a w 2014 nadano jego imię Publicznemu Gimnazjum w Wadowicach Górnych.

</doc>
<doc id="745628" url="https://pl.wikipedia.org/wiki?curid=745628" title="Michaił Czyhir">
Michaił Czyhir

Michaił Mikałajewicz Czyhir (, , "Michaił Nikołajewicz Czigir"; ur. 24 maja 1948 w Usowie) – białoruski ekonomista i polityk, w latach 1994–1996 premier Republiki Białorusi, jeden z kandydatów na prezydenta Białorusi w wyborach w 1999 roku.
Życiorys.
Urodził się 24 maja 1948 roku we wsi Usowo, w rejonie kopylskim obwodu bobrujskiego Białoruskiej SRR, ZSRR. W 1970 roku ukończył studia w Białoruskim Państwowym Instytucie Gospodarki Narodowej. Pracował jako ekonomista w Soligorskim Oddziale Narodowego Banku ZSRR, kierownik działu kredytów w Oddziale Narodowego Banku ZSRR w Berezynie. W latach 1972–1973 służył w szeregach Armii Radzieckiej. W latach 1973–1980 był kierownikiem Kleckiego Oddziału Narodowego Banku ZSRR, następnie Moskiewskiego Oddziału Narodowego Banku ZSRR miasta Mińska. W 1982 roku ukończył studia na Wydziale Międzynarodowych Stosunków Gospodarczych przy Moskiewskim Instytucie Finansowym. W latach 1982–1986 pracował jako dyrektor Moskiewskiego Oddziału Narodowego Banku ZSRR w Mińsku, w aparacie Komunistycznej Partii Białorusi. W latach 1986–1987 był dyrektorem Mińskiego Biura Miejskiego Narodowego Banku ZSRR. W latach 1988–1991 pełnił funkcję I zastępcy przewodniczącego zarządu „Agroprombanku”. Od 1991 roku pracował jako przewodniczący zarządu Białoruskiego Banku Rolno-Przemysłowego „Biełagroprombank”.
Od lipca 1994 do listopada 1996 roku pełnił funkcję premiera Republiki Białorusi. Ustąpił ze stanowiska w proteście przeciwko przeprowadzeniu referendum zainicjowanego przez prezydenta Alaksandra Łukaszenkę. Od kwietnia 1998 do marca 1999 roku pracował jako dyrektor przedstawicielstwa Europejskiego Koncernu „CEA” w Federacji Rosyjskiej. W 1999 roku zgłosił swoją kandydaturę w wyborach prezydenckich na Białorusi, zorganizowanych z inicjatywy deputowanych Rady Najwyższej Białorusi XIII kadencji, którzy pozostali wierni konstytucji z 1994 roku. Deklarowanym przez niego celem udziału była chęć zawrócenia kraju na demokratyczną drogę rozwoju. W czasie kampanii wyborczej został aresztowany przez służby lojalne wobec prezydenta pod zarzutem nadużywania stanowiska służbowego, przekroczenia władzy i kompetencji służbowych oraz niedbalstwa. Oskarżenie dotyczyło okresu jego pracy w sferze bankowej i na stanowisku premiera. Wszczęto przeciwko niemu sprawę sądową, obrończynią była jego żona. Spędził w więzieniu pół roku. Wchodził w skład Zjednoczonej Partii Obywatelskiej. Usiłował kandydować w wyborach prezydenckich w 2001 roku, uczestniczył w kampanii wyborczej, ale zrezygnował z dalszego udziału na etapie zbierania podpisów poparcia. Został mężem zaufania wspólnego kandydata na prezydenta z ramienia sił demokratycznych Uładzimira Hanczaryka. Po jego klęsce wyborczej odszedł z polityki.
Życie prywatne.
Michaił Czyhir jest żonaty z Julią Czyhir, ma dwoje dzieci.

</doc>
<doc id="745632" url="https://pl.wikipedia.org/wiki?curid=745632" title="Sanhadża">
Sanhadża

Sanhadża ("Sanhaja", "Sanhadja") wraz z Zenata i Masmuda była jedną z największych berberyjskich konfederacji plemiennych Maghrebu. 
Plemiona Sanhadża osiadły najpierw na północnej Saharze. Po nadejściu islamu rozciągnęli się w Sudanie, aż do rzek Senegal i Niger. Od IX stulecia zaczęli się osiedlać w środkowym Atlasie, górach Rif oraz na atlantyckim wybrzeżu Maroka. Część plemion Sanhadża osiadła we wschodniej Algierii (Kutama) i odegrała znaczną rolę w rozwoju Fatymidów. Dynastie Zirydów i Hammadydów kontrolowały Ifrikiję aż do XII wieku.
W roku 826, pod wodzą Tilantana na obszarze dzisiejszej Mauretanii utworzone zostało plemienne królestwo Masufa i Lamtuna, które kontrolowało zachodni transsaharyjski szlak handlowy i walczyło z królestwami Sudanu. Chociaż imperium to upadło na początku X stulecia, misjonarz i teolog Ibn Jasin zdołał połączyć plemiona przymierzem z Almorawidami w połowie XI wieku. Konfederacja ta następnie zdobyła Maroko, zachodnią Algierię i Andaluzję w Hiszpanii oraz Imperium Ghany.
Po najeździe Maghrebu przez arabskie plemię Banu Hilal w XI stuleciu Sanhadża byli stopniowo arabizowani. Kabylowie z Algierii oraz kilka plemion mauryjskich w Mauretanii i Sahrawi na Saharze Zachodniej są potomkami szczepu Kutama, chociaż często powierzchownie arabizowani, zachowują ważne elementy kultury i społeczności Sanhadża.

</doc>
<doc id="745633" url="https://pl.wikipedia.org/wiki?curid=745633" title="Farafenni">
Farafenni

Farafenni – miasto w środkowej Gambii, na północnym wybrzeżu rzeki Gambia, położone w dywizji North Bank na skrzyżowaniu trasy transgambijskiej i North Bank Road. Mieszka tu ok. 30 tys. osób.
Miasto jest ważnym ośrodkiem handlowym - w cotygodniowy dzień targowy (tzw. "lumo") przyjeżdżają tu kupcy z całej Senegambii, a także z południowej Mauretanii i północnej Gwinei.
Miejscowa ludność posługuje się w większości językiem wolof, chociaż w użyciu są też inne lokalne języki. Głównym językiem wehikularnym jest tu język francuski, mimo że urzędowym językiem Gambii jest angielski. Znacznie częściej niż gambijska waluta dalasi używany jest tu też frank CFA.

</doc>
<doc id="745642" url="https://pl.wikipedia.org/wiki?curid=745642" title="Uładzimir Jarmoszyn">
Uładzimir Jarmoszyn

Uładzimir Wasiljewicz Jarmoszyn, , , "Władimir Wasiljewicz Jermoszyn" (ur. 26 października 1942 w Pronsku) – białoruski inżynier i polityk, w latach 1995–2000 przewodniczący Mińskiego Miejskiego Komitetu Wykonawczego, członek Rady Republiki Zgromadzenia Narodowego Republiki Białorusi I kadencji, w latach 2000–2001 premier Republiki Białorusi.
Życiorys.
Urodził się 26 października 1942 roku w Pronsku, w obwodzie riazańskim Rosyjskiej FSRR, ZSRR. W latach 1959–1960 pracował jako tokarz w Nowoczerkaskich Zakładach Budowy Elektrowozów w obwodzie rostowskim. W 1964 roku ukończył Nowoczerskaski Instytut Politechniczny, w 1989 roku – Akademię Lotnictwa Cywilnego w Leningradzie. Posiada wykształcenie inżyniera, organizatora produkcji. W latach 1965–1990 pracował jako starszy inżynier, główny mechanik, zastępca dyrektora Mińskiego Zakładu Lotnictwa Cywilnego Nr 407. W 1990 roku był przewodniczącym Październikowego Rejonowego Komitetu Wykonawczego m. Mińska. W latach 1990–1995 pełnił funkcję zastępcy przewodniczącego, I zastępcy przewodniczącego Mińskiego Miejskiego Komitetu Wykonawczego. W momencie ogłoszenia niepodległości Białorusi w sierpniu 1991 roku był zastępcą przewodniczącego Mińskiego Miejskiego Komitetu Wykonawczego i przewodniczącym komitetu ds. gospodarki mieszkaniowej i energetyki. W latach 1995–2000 pracował jako przewodniczący Mińskiego Miejskiego Komitetu Wykonawczego.
13 stycznia 1997 roku został członkiem nowo utworzonej Rady Republiki Zgromadzenia Narodowego Republiki Białorusi I kadencji. Od 22 stycznia pełnił w niej funkcję członka Stałej Komisji ds. Gospodarki, Budżetu i Finansów. Po tragedii na stacji metra Niamiha w Mińsku 30 maja 1999 roku, gdy w ogarniętym paniką tłumie zginęły 53 osoby, podał się do dymisji ze stanowiska przewodniczącego Mińskiego Miejskiego Komitetu Wykonawczego, jednak ta nie została przyjęta przez prezydenta Alaksandra Łukaszenkę. Od 18 lutego 2000 roku był pełniącym obowiązki premiera Republiki Białorusi, a od 14 marca tego samego roku do października 2001 roku pełnił funkcję premiera. Zastąpił go na tym stanowisku Hienadź Nawicki. Po dymisji zajmował się biznesem w Federacji Rosyjskiej. Od 2002 roku pracował jako dyrektor przedstawicielstwa rosyjskiej firmy Mobilnyje TieleSistiemy na Białorusi.
Życie prywatne.
Uładzimir Jarmoszyn jest żonaty, ma dwoje dzieci.

</doc>
<doc id="745648" url="https://pl.wikipedia.org/wiki?curid=745648" title="Wiąz polny">
Wiąz polny



</doc>
<doc id="745649" url="https://pl.wikipedia.org/wiki?curid=745649" title="Igrzyska Azjatyckie 2006">
Igrzyska Azjatyckie 2006

XV Igrzyska Azjatyckie – zawody sportowe państw azjatyckich, które odbyły się w dniach 1–15 grudnia 2006 w stolicy Kataru – Doha. Ad-Dauha było pierwszym w historii miastem w regionie i zaledwie drugim w zachodniej Azji (Teheran, 1974), które było gospodarzem igrzysk. W programie igrzysk znajdowało się 39 dyscyplin.
Uczestnicy igrzysk.
W XV Igrzyskach Azjatyckich wzięło 45 reprezentacji, będących członkami Międzynarodowego Komitetu Olimpijskiego. W nawiasach podano liczbę uczestników danej reprezentacji.
Konkurencje sportowe na IA 2006.
XV Igrzyska Azjatyckie rozgrywano w 39 dyscyplinach sportowych, na które składało się 46 konkurencji sportowych.

</doc>
<doc id="745650" url="https://pl.wikipedia.org/wiki?curid=745650" title="Genthin">
Genthin

Genthin − miasto w niemieckim kraju związkowym Saksonia-Anhalt, w powiecie Jerichower Land, nad kanałem Łaba-Hawela. Miasto liczy 15 706 mieszkańców (2009).
1 lipca 2009 przyłączono do miasta trzy gminy: Gladau, Paplitz i Tucheim. Trzy lata później gminę Schopsdorf.
W mieście rozwinął się przemysł spożywczy oraz chemiczny.
Zabytki.
Obiekty sakralne:
Inne:
Współpraca.
Miejscowości partnerskie:

</doc>
<doc id="745651" url="https://pl.wikipedia.org/wiki?curid=745651" title="Asian Games 2006">
Asian Games 2006



</doc>
<doc id="745652" url="https://pl.wikipedia.org/wiki?curid=745652" title="Oliver Twist">
Oliver Twist



</doc>
<doc id="745654" url="https://pl.wikipedia.org/wiki?curid=745654" title="Lintorf (Bad Essen)">
Lintorf (Bad Essen)

Lintorf – dzielnica gminy samodzielnej (niem. "Einheitsgemeinde") Bad Essen w Niemczech, w kraju związkowym Dolna Saksonia, w powiecie Osnabrück. Leży na północnej krawędzi masywu gór Wiehengebirge.

</doc>
<doc id="745656" url="https://pl.wikipedia.org/wiki?curid=745656" title="Kontenery pożarnicze">
Kontenery pożarnicze

Kontenery pożarnicze – specjalistyczne kontenery przeznaczone na wyposażenie krajowych baz sprzętu specjalistycznego w Państwowej Straży Pożarnej od lat 80. XX wieku.
Wspomagają one kierowanie działaniami ratowniczymi, stanowią czasem logistyczne zabezpieczenie dużych akcji, a także pozwalają na ich bezpośrednie użycie w działaniach operacyjnych jako jednostek drugiego rzutu.
Ich zalety można ocenić szczególnie w czasie likwidacji skutków dużych katastrof naturalnych oraz przemysłowych. Często są wykorzystywane podczas ćwiczeń ponadregionalnych i międzynarodowych. 
Znajdują się na wyposażeniu szesnastu baz kontenerowych w Polsce (po jednej bazie w każdym województwie).
W ten sposób stworzono sieć pokrywającą swym zasięgiem teren całego kraju.
Kontenery dekontaminacyjne oraz kontenery sanitarno-socjalne znajdują się również na wyposażeniu Zakładowych Straży Pożarnych i Lotniskowych Straży Pożarnych.
Budowa.
Konstrukcje kontenerów wykonane są ze stali nierdzewnej. Poszycia zewnętrzne - na ogół z blach stalowych lub z aluminium.
Elementy zaczepowe wraz z łożem wykonane są ze stali. Prowadnice pod kontenerowe wykonane są w dwóch podłużnic stalowych na których zabudowany jest stelaż kontenera.
Ściany pomieszczeń wewnętrznych w kontenerach o przeznaczeniu sztabowym, kwatermistrzowskim i sanitarno-socjalnym wyłożono materiałami łatwymi do utrzymania w czystości, a podłogi - z tworzyw o cechach antypoślizgowych. Dach kontenerów często pełni funkcje ratownicze więc na ogół jest wykonany z blach ryflowanych o cechach antypoślizgowych.
Przedziały służące do przewozu sprzętu zamykane są żaluzjami z jednym kodem klucza, drzwiami, klapami lub kryte plandeką. Półki wykonano z blachy aluminiowej, lub innych materiałów niekorodujących. Kontenery posiadają własne źródła zasilania w postaci akumulatorów lub przyłączy elektrycznych nośników kontenerów. Instalacja elektryczna najczęściej wynosi 24 V DC. 
Kontener posiada uchwyt na wysokości 1570 mm określonej normą, za który zaczepiane jest ramię z hakiem urządzenia hakowego (hakowca) pojazdu nośniku kontenerów (oznaczenie w straży SCKn).
Za pomocą siłowników hydraulicznych jest on wciągany na samochód lub opuszczany.
W przypadku ciężkich kontenerów podczas ich transportu są one dodatkowo unieruchamiane na pojeździe nośniku kontenerów (hakowcu) dodatkowymi zamkami / ryglami sterowanymi hydraulicznie.
Wszystkie elementy zabudowy i wyposażenia zapewniają bezpieczny transport, załadunek i rozładunek przewożonych urządzeń i wyposażenia przy uwzględnieniu wzdłużnych przechyłów do 30°.
Kontenery spełniają wymagania prawa o ruchu drogowym a ich konstrukcja wykonana jest zgodnie z normą ISO. 
Posiadają oświetlenie zewnętrzne, wewnętrzne, obrysowe, odblaskowe oraz stosowane w pojazdach uprzywilejowanych. 
Długość kontenerów w zależności od typu i przeznaczenia wynosi od 4000 do 6250 mm, szerokość 2500 mm, wysokość do 2400 mm. 
Masa w zależności od typu i przeznaczenia waha się w granicach od 4000 kg do 15000 kg.
Całe konstrukcje lub ich części lakierowane są w kolorze czerwonym według skali RAL 3000. Elementy nośne kontenerów malowane są w kolorze czarnym według skali RAL 9005.

</doc>
<doc id="745657" url="https://pl.wikipedia.org/wiki?curid=745657" title="Fort główny artyleryjski 51 „Rajsko”">
Fort główny artyleryjski 51 „Rajsko”

Fort 51 Rajsko – jeden z fortów artyleryjskich Twierdzy Kraków. Powstał w latach 1881–1884. Był to jeden z największych fortów swej klasy w Austro-Węgrzech, jego powierzchnia wynosi około 2600 metrów kwadratowych.
Fort znajduje się na wzgórzu Rajsko, najwyższym w okolicy (349 m n.p.m.), będącym dobrym punktem obserwacyjnym. W pobliżu fortu przebiega ul. Droga Rokadowa.

</doc>
<doc id="745661" url="https://pl.wikipedia.org/wiki?curid=745661" title="Gembloux">
Gembloux

Gembloux (waloński: Djiblou, flam. Gembloers) – miasto leżące w belgijskiej prowincji Namur. 
Miasto jest znane ze swojego uniwersytetu rolniczego i z produkcji sztućców. Uniwersytet mieści się w historycznym budynku opactwa Gembloux, który pochodzi z X wieku. Opactwo założył około 922 lub 940 roku Wibert z Gembloux.
W okolicy miasta w 1578 roku stoczono bitwę pod Glemboux, a w maju 1940 bitwę o przepaść Gembloux, która była częścią bitwy o Francję.

</doc>
<doc id="745669" url="https://pl.wikipedia.org/wiki?curid=745669" title="Zasada humanitaryzmu">
Zasada humanitaryzmu

Zasada humanitaryzmu – jedna z naczelnych zasad prawa karnego i prawa karnego wykonawczego. Wyrażona jest w art. 3 Kodeksu karnego, art. 4 Kodeksu karnego wykonawczego i art. 12 § 1 Kodeksu karnego skarbowego. Oparcie znajduje także w Konstytucji RP (art. 40) i aktach międzynarodowych (art. 3 Europejskiej Konwencji Praw Człowieka i Podstawowych Wolności i art. 7 Międzynarodowego Paktu Praw Obywatelskich i Politycznych.
Zgodnie z tą zasadą kary oraz inne środki przewidziane prawem karnym powinny być stosowane z uwzględnieniem zasad humanitaryzmu, a w szczególności z poszanowaniem godności człowieka. W humanitarny sposób należy także wykonywać orzeczone kary, środki karne i środki zabezpieczające. W szczególności zakazane jest stosowanie tortur oraz innego nieludzkiego lub poniżającego traktowania i karania, zaś sama kara ma wyrządzać tylko taką dolegliwość, jaka jest konieczna dla zapewnienia osiągnięcia celów kary.

</doc>
<doc id="745670" url="https://pl.wikipedia.org/wiki?curid=745670" title="Datz">
Datz

Datz (Die Aquarien- und Terrarienzeitschrift) – niemieckojęzyczny miesięcznik poświęcony trzem głównym tematom:
Datz jest wydawany przez wydawnictwo Verlag Eugen Ulmer w Stuttgarcie od roku 1947. Czasopismo to jest organem niemieckiego zrzeszenia związków nauk o akwariach i terrariach (Verband Deutscher Vereine für Aquarien- und Terrarienkunde (VDA) e.V.).
Numeracja L dotycząca identyfikacji gatunków ryb z rodziny zbrojnikowatych (Loricariidae) bazuje na publikacjach magazynu Datz.

</doc>
<doc id="745700" url="https://pl.wikipedia.org/wiki?curid=745700" title="Królowa Saby">
Królowa Saby



</doc>
<doc id="745705" url="https://pl.wikipedia.org/wiki?curid=745705" title="ISO 639-1">
ISO 639-1

ISO 639-1 – standard dwuliterowych kodów językowych w zakresie większości głównych języków świata. Organem rejestrującym jest otworzone przez UNESCO International Information Centre for Terminology (tzw. "Infoterm"). Powstał on w wyniku podzielenia ogólnego standardu ISO 639 na części, w wyniku czego oryginalny standard przestał obowiązywać. Obecnie (marzec 2017) w standardzie znajduje się 184 kodów języków. Ostatnia wersja standardu została opublikowana w lipcu 2002 roku. Użycie kodów ISO 639-1, w przypadku, gdy dany język znajduje się w standardzie, jest zalecane poprzez internetowy standard RFC 5646 ("Tags for Identifying Languages").
Porównanie z innymi częściami.
ISO 639-1 jest jedynym standardem zawierającym dwuliterowe kody. Pozostałe części standardu stosują kody trzyliterowe. Zastosowaniem pierwszej części jest terminologia, leksykografia oraz lingwistyka, drugiej bibliografia oraz terminologia, a trzecia część ma być zbiorem wszystkich języków. ISO 639-1 jest oficjalnym podzbiorem ISO 639-2, więc wymagania rejestracji kodu dla standardu części drugiej, stosuje się również dla kodów części pierwszej. Część pierwsza nie stosuje kodów dla grup języków. Dwie pierwsze części nie mają za zadania stworzenia kodów dla wszystkich języków, a jedynie dla głównych.

</doc>
<doc id="745708" url="https://pl.wikipedia.org/wiki?curid=745708" title="Wojciech Dąbrowski">
Wojciech Dąbrowski



</doc>
<doc id="745713" url="https://pl.wikipedia.org/wiki?curid=745713" title="Wojciech Dąbrowski (podróżnik)">
Wojciech Dąbrowski (podróżnik)

Wojciech Dąbrowski (ur. 7 stycznia 1947 w Gdańsku) – polski podróżnik, entuzjasta i popularyzator niskobudżetowych podróży po świecie, wieloletni członek "The Globetrotters Club" w Londynie, z wykształcenia inżynier telekomunikacji.
Życiorys.
Wojciech Dąbrowski pochodzi z gdańskiego Nowego Portu.
Odwiedził 238 państw i terytoriów zależnych świata, nigdy nie korzystając ze wsparcia finansowego jakichkolwiek instytucji. W latach 1989–2015 odbył dwanaście samotnych podróży dookoła świata. Jak sam twierdzi, jest prawdopodobnie pierwszym Polakiem, który odwiedził wszystkie uznane na arenie międzynarodowej państwa świata. Miłośnik wodospadów i wysp. Życiowe motto: "Możesz utracić wszystko, ale nikt nie zabierze ci tego, co w życiu zobaczyłeś i przeżyłeś".
Publikacje i wystąpienia publiczne.
Wojciech Dąbrowski jest autorem licznych artykułów o tematyce podróżniczej w prasie krajowej i zagranicznej oraz współautorem dwunastu poradników dla globtroterów wydawnictwa Przez świat. Wielokrotnie występował w audycjach Polskiego Radia, opowiadając o mało znanych regionach świata i o przygotowaniach do swoich wypraw.
Był jednym z prekursorów popularyzacji wiedzy podróżniczej w polskim Internecie. Na swojej stronie internetowej (uruchomionej w 1998 roku) barwnie i wyczerpująco opisuje odbyte wyprawy i odwiedzone kraje. W serwisie tym prowadzi także wirtualny "Klub 7 Kontynentów" zrzeszający podróżników-pasjonatów z różnych krajów, którzy postawili stopę na wszystkich kontynentach.
W 2008 roku wydał książkę "Na siedem kontynentów. Notatnik podróżnika" (), dostępną wyłącznie w sprzedaży internetowej i na spotkaniach autorskich.

</doc>
<doc id="745716" url="https://pl.wikipedia.org/wiki?curid=745716" title="Club Atlético Regina">
Club Atlético Regina

Club Atlético Regina, zwany Regina lub Atlético Regina – argentyński klub piłkarski z siedzibą w mieście Villa Regina, leżącym w prowincji Río Negro.
Historia.
Klub założony został 1 lutego 1928 roku pod nazwą Club Nacional. Około roku 1935 klub otrzymał do dziś obowiązującą nazwę Club Atlético Regina. Obecnie Regina gra w lidze prowincjonalnej Liga Deportiva Confluencia.

</doc>
<doc id="745721" url="https://pl.wikipedia.org/wiki?curid=745721" title="Nieftiechimik Niżniekamsk (hokej na lodzie)">
Nieftiechimik Niżniekamsk (hokej na lodzie)

Nieftiechimik Niżniekamsk (ros. Нефтехимик Нижнекамск) – rosyjski klub hokeja na lodzie z siedzibą Niżniekamsku.
Historia.
Klub został założony został 23 października 1968. W sezonie 2008/2009 zajął 14. miejsce (dotarł do 1/8 finału). W sezonie 2009/2010 został sklasyfikowany na 6. miejscu (dotarł do 1/4 finału). Sezon 2010/2011 drużyna ukończyła na 15. miejscu. Odpadła w 1/8 finału ulegając Awangardowi Omsk 3:4 (Nieftiechimik prowadził w meczach już 3:1 i w piątym meczu wygrywał 2:1 na siedem minut przed końcem meczu - jednak ostatecznie przegrał rywalizację). W sezonie KHL (2011/2012) klub nie zdołał awansować do fazy play-off i został sklasyfikowany na 18. miejscu w całej lidze (na 23 drużyny). W sezonie 2012/2013 drużyna odpadła w 1/8 finału ligi z Ak Barsem Kazań 0:4, została sklasyfikowana na 14. miejscu w lidze.
Zespołami farmerskimi Nieftiechimika zostały drużyny występujące w WHL: Ariada-Akpars Wołżsk, Dizel Penza, Kristałł Saratów. Drużyną juniorską został Rieaktor Niżniekamsk występujący w rozgrywkach MHL.
Jako logo klubu wykorzystano symbol znany jako triquetra, zapożyczony od miejscowego koncernu Nieftiechim.
20 października 2019 nowym dyrektorem klubu został ogłoszony Igor Łarionow.
Szkoleniowcy.
W przeszłości trenerami Nieftiechimika byli:
Od listopada 2011 do kwietnia 2013 trenerem drużyny był Władimir Gołubowicz, a jego asystentem Rawil Jakubow. Od 1 maja 2013 nowy szkoleniowcem został ponownie Władimir Krikunow (asystentem Iwan Kriwonosow). Pod koniec października 2013 Krikunow został zwolniony, a jego miejsce zajął Dmitrij Bałmin. W lutym 2014 konsultantem trenerskim w klubie został Fin Kari Heikkilä. Od początku sezonu 2014/2015 był trenerem, zwolniony w połowie października 2014. W listopadzie 2014 trenerem został ponownie W. Krikunow. Jego asystentami zostali Jewgienij Popichin, Aleh Mikulczyk, Farit Zakirow. W grudniu 2015 do sztabu trenerskiego dołączył Nikołaj Zawaruchin. W październiku 2016 pierwszym trenerem został Nikołaj Sołowjow, a jego asystentami Siergiej Szepielew i Farit Zakirow. Pod koniec października 2016 nowym trenerem został Andriej Nazarow, który w lutym 2017 przedłużył kontrakt. W grudniu 2018 zwolniono Nazarowa, a nowym trenerem został Wiaczesław Bucajew. Od początku stycznia 2019 do początku sierpnia 2020 w sztabie trenerskim był Boris Mironow. W marcu 2021 poinformowano o przedłużeniu z nim kontaktu, a w kwietniu 2021 o odejściu ze stanowiska. 1 maja 2021 nowym szkoleniowcem został ogłoszony Igor Leontjew. Do jego sztabu weszli Słowak Marcel Ozimak, Robiert Charisow, Aleksiej Mitroszyn.

</doc>
<doc id="745725" url="https://pl.wikipedia.org/wiki?curid=745725" title="Serdiuk">
Serdiuk

Serdiuk – żołnierz najemnych pułków piechoty, zorganizowanych przez hetmana Petra Doroszenkę w II połowie XVII wieku na Ukrainie Prawobrzeżnej, a później również na lewobrzeżnej. Stanowili oni osobistą gwardię hetmańską.
Nabór do gwardii prowadzono głównie wśród Serbów i Wołochów. Powody były polityczne – chciano zabezpieczyć się przed buntami wojska oraz przechodzeniem gwardii do partii promoskiewskich czy propolskich przywódców.
Czasem, z braku ochotników zagranicznych, do gwardii przyjmowano Kozaków, głównie z Zaporoża i Hetmanatu.
Zwykle pułk serdiuków liczył 400–500 żołnierzy. Pełnili służbę na granicach i wewnątrz kraju, ochraniając rezydencję hetmana. Pułki serdiuckie zostały zlikwidowane ukazem cara w 1726.

</doc>
<doc id="745729" url="https://pl.wikipedia.org/wiki?curid=745729" title="Dokonanie">
Dokonanie

Dokonanie – w prawie karnym i prawie wykroczeń najbardziej zaawansowana forma stadialna popełnienia czynu zabronionego. Następuje wtedy, kiedy sprawca (lub sprawcy) zrealizuje wszystkie ustawowe znamiona czynu.
Dokonania nie należy mylić z zakończeniem przestępstwa, które ma miejsce wtedy, gdy sprawca skończył swoje zachowanie. Może być to ten sam moment, w którym nastąpiło dokonanie, lecz może to nastąpić także i później. Np. czyn polegający na nielegalnym posiadaniu broni jest dokonany wtedy, kiedy sprawca nabył nielegalnie broń, zaś zakończony jest wtedy, gdy ją utracił, lub wyzbył się jej. Rozróżnienie to ma znaczenie praktyczne, ponieważ przedawnienie karalności liczyć należy od zakończenia czynu, jeżeli następuje ono później, niż jego dokonanie.
Dokonanie niesie ze sobą wyższy stopień społecznej szkodliwości niż usiłowanie lub przygotowanie takiego samego czynu.

</doc>
<doc id="745731" url="https://pl.wikipedia.org/wiki?curid=745731" title="Kiel Hauptbahnhof">
Kiel Hauptbahnhof

Kiel Hauptbahnhof – główny dworzec kolejowy w Kilonii, w kraju związkowym Szlezwik-Holsztyn, w Niemczech. Obsługuje około 24 tys. pasażerów. dziennie.

</doc>
<doc id="745744" url="https://pl.wikipedia.org/wiki?curid=745744" title="Koblenz Hauptbahnhof">
Koblenz Hauptbahnhof

Koblenz Hauptbahnhof – główny dworzec kolejowy w Koblencji, w kraju związkowym Nadrenia-Palatynat, w Niemczech. Obsługuje około 40 tys. pasażerów dziennie.

</doc>
<doc id="745745" url="https://pl.wikipedia.org/wiki?curid=745745" title="Fort główny artyleryjski 52 „Borek”">
Fort główny artyleryjski 52 „Borek”

Fort 52 „Borek” – jeden z fortów Twierdzy Kraków. Powstał w latach 1885–1886, zaprojektował go najprawdopodobniej Daniel Salis-Soglio, a na jego wzór zbudowano trzy forty w Twierdzy Przemyśl. Fort 52 "Borek" zaliczał się do VIII sektora obronnego Twierdzy Kraków, obejmującego tereny między dolinami Wilgi i górnej Wisły. Jest to fort artyleryjski dwuwałowy. Wyższy wał był przeznaczony dla artylerii, a niższy - dla piechoty i lekkich dział. Kaponiery uzbrojono w mitraliezy, a następnie w karabiny maszynowe. W forcie znajduje się pierwsze w Krakowie trójpoziomowe podziemne skrzyżowanie tras do przemieszczania żołnierzy i transportu uzbrojenia. 
Zadaniem fortu było ryglowanie wylotów głównych dróg oraz bronienie traktu wiedeńskiego (obecna "Zakopianka") i podejść do pierścienia fortecznego od strony Libertowa. Fort nie wziął udziału w walkach I wojny światowej.
Podczas II wojny światowej w forcie przetrzymywani byli rosyjscy i francuscy jeńcy. 26 grudnia 1944 r. na przedpolu fortu wylądował przymusowo ze schowanym podwoziem amerykański samolot bombowy Boeing B-17 Fortress, który został uszkodzony podczas nalotu na rafinerię w Blechhammer (obecnie: Blachowni koło Kędzierzyna-Koźla), a jego załoga próbowała dolecieć na tereny kontrolowane przez Armię Czerwoną. Do lat 90. XX wieku mieściła się tu baza samochodowa i sprzętowa spółdzielni budowlanej. Przez kilkanaście lat był niezagospodarowany i znajdował się w złym stanie technicznym. W latach 2013-2022 przeprowadzono rewitalizację fortu, a od 30 lipca 2022 r. będzie w zarządzie Centrum Kultury Podgórza oraz siedzibą Biblioteki Piosenki Polskiej. W miejscu, gdzie w 1944 r. wylądował amerykański bombowiec, po wojnie wyrosły drzewa. W czerwcu 2022 r. teren został zagospodarowany i udostępniony dla mieszkańców jako park.
Fort 52 Borek znajduje się między ulicami Korpala, Władysława Krygowskiego oraz ulicą Forteczną w Krakowie.

</doc>
<doc id="745749" url="https://pl.wikipedia.org/wiki?curid=745749" title="Pruskie Powiernictwo">
Pruskie Powiernictwo



</doc>
<doc id="745750" url="https://pl.wikipedia.org/wiki?curid=745750" title="Instytucja wojskowa">
Instytucja wojskowa

Instytucja wojskowa - wojskowa jednostka organizacyjna niewchodząca w skład związków operacyjnych i taktycznych lub spełniająca funkcje o charakterze kulturalnym, oświatowym itp. (szkoły wojskowe, sądy, prokuratury, muzea, kluby oficerskie, instytuty).

</doc>
<doc id="745751" url="https://pl.wikipedia.org/wiki?curid=745751" title="Thomas de Quincey">
Thomas de Quincey

Thomas Penson De Quincey (ur. 15 sierpnia 1785 w Manchesterze, zm. 8 grudnia 1859 w Edynburgu) – angielski pisarz oraz myśliciel epoki romantyzmu. Główny twórca eseju w literaturze XIX-wiecznej; gatunek ten poddał modyfikacji i dał podstawy do jego dalszego rozwoju.
Twórczość.
Stał się znany za sprawą dzieła "Wyznania angielskiego opiumisty" (1822), na które składają się dywagacje, wrażenia i intelektualne wywody autora systematycznie poddającego się działaniu narkotyku. Książka stanowi dziś cenne źródło wiedzy o „wrażliwości narkotycznej” romantyków oraz kontekst (także poprzez liczne nawiązania późniejszych twórców) do dekadentyzmu. De Quincey pisał również eseje z zakresu literatury i filozofii – m.in. "O morderstwie jako jednej ze sztuk pięknych" czy wstęp do wydań poezji tzw. poetów jezior. Jego dziełom zawsze towarzyszyła erudycja, lekkość języka, bogactwo odniesień literackich i kulturowych.
Twórczością De Quinceya inspirowali się tacy twórcy jak m.in. Edgar Allan Poe, Charles Baudelaire, Fitz Hugh Ludlow, Jorge Luis Borges, Joris-Karl Huysmans, a w muzyce – Hector Berlioz. W Polsce poetą, którego inspirowały pisma De Quinceya, był Juliusz Słowacki.

</doc>
<doc id="745760" url="https://pl.wikipedia.org/wiki?curid=745760" title="John Shakespeare">
John Shakespeare

John Shakespeare (ur. 1529, zm. ok. 1601) – angielski rękawicznik, posiadacz ziemski i radny miejski w Stratford-upon-Avon, ojciec Williama Shakespeare’a. Prawdopodobnie ukryty katolik.
Podobnie jak o jego synu, Williamie, o Johnie wiadomo niewiele. Prawdopodobnie był synem "Richarda Shakespeare’a" ze Snitterfield, który w zamian za służbę dla króla Henryka VII otrzymał nadanie ziemskie.
Na początku swojej kariery odnosił liczne sukcesy. 2 października 1556 wszedł w posiadanie domu przy Henley Street w Stratford (tam później urodził się William). Poślubił Mary Arden, członkinię znanego i bogatego lokalnego rodu. Nie jest znana data ich ślubu, przyjmuje się, że miało to miejsce ok. 1557 roku. Mieli ośmioro dzieci, z których trójka zmarła wcześnie:
W 1564 John został radnym miejskim, jest to zarazem rok narodzin jego syna, Williama. W 1568 roku otrzymał tytuł "Wysokiego Zarządcy".
Później jednak jego sytuacja się pogorszyła. Miał zatarg z prawem, co doprowadziło do tego, że utracił przywileje związane z byciem radnym. Oskarżano go także o nielegalny handel wełną - produkował rękawice, więc opłacalne było dla niego unikanie pośredników. Ostatnia wzmianka o nim pochodzi z 1597 roku, kiedy to pewną posiadłość kupił od niego "George Badger". Prawdopodobnie umarł wkrótce po tym.
W XVIII w. na poddaszu jednego z budynków przy Henley Street w Stratford znaleziono dokument, w którym John Shakespeare zobowiązywał się, że w głębi duszy zawsze pozostanie katolikiem. Opisał go badacz Edmund Malone, lecz dokument ten zaginął, przez co jego autentyczność pozostaje nieweryfikowalna.

</doc>
<doc id="745761" url="https://pl.wikipedia.org/wiki?curid=745761" title="Grzegorz Sierzputowski">
Grzegorz Sierzputowski

Grzegorz Sierzputowski (ur. 26 lutego 1975 w Ełku) – polski aktor filmowy i teatralny.
Absolwent Akademii Teatralnej im. Aleksandra Zelwerowicza w Warszawie. Związany z teatrami w Warszawie ("Teatr Galeria GO"), Ełku ("Teatr im. Węgrzyna") i Sopocie ("Teatr Stajnia Pegaza"). Kierownik teatru Politechniki Warszawskiej. Od 2015 prezes Fundacji Teatru Trans-Atlantyk.
W 2006 r. został nagrodzony pierwszą nagrodą Złotej Misy Borowiny w kategorii indywidualnych dokonań twórczych – za monodram "Teraz ja" w Teatrze Stajnia Pegaza w Sopocie.

</doc>
<doc id="745762" url="https://pl.wikipedia.org/wiki?curid=745762" title="Lipton Corrientes">
Lipton Corrientes

Lipton Fútbol Club – argentyński klub piłkarski z siedzibą w mieście Corrientes, leżący w prowincji Corrientes.
Historia.
Klub założony został 11 listopada 1923 roku i gra obecnie w piątej lidze argentyńskiej Torneo Argentino C.

</doc>
<doc id="745763" url="https://pl.wikipedia.org/wiki?curid=745763" title="Instytucja wiodąca">
Instytucja wiodąca

Instytucja wiodąca – podmiot (instytucja) pełniący funkcje kierownicze lub koordynacyjne w grupie spraw stanowiących główny przedmiot jej działalności, lecz należących w węższym zakresie również do innych instytucji szczebla równorzędnego lub niższego, nie podporządkowanych jej pod względem służbowym. 
Instytucja wiodąca może wydawać wytyczne innym instytucjom, określać zasady realizacji poszczególnych zadań, sprawować nadzór specjalistyczny itp.

</doc>
<doc id="745766" url="https://pl.wikipedia.org/wiki?curid=745766" title="Lipton Fútbol Club">
Lipton Fútbol Club



</doc>
<doc id="745767" url="https://pl.wikipedia.org/wiki?curid=745767" title="Relaks">
Relaks

Relaks, "odprężenie", "odpoczynek", – stan fizycznego i psychicznego odprężenia. Może być osiągany w procesie relaksacji.
Stan relaksu charakteryzuje się zmniejszeniem napięcia mięśniowego (tonusu), tempa pracy serca i ciśnienia krwi, spowolnieniem oddechu. W stanie relaksu zmienia się aktywność elektryczna mózgu – pojawia się rytm fal alfa.
Znaczenie słownikowe.
W słownikach powszechnych wymieniane są wybiórczo następujące znaczenia, jako:
Etymologia.
Wyraz ten pochodzi od łacińskiego "laxo", "laxus" oznaczających ‘rozciągać’ ‘rozwolniony’. Człon "re"- (powtórzenie czynności, wykonanie czegoś na nowo) wskazuje na wtórne pojawienie się pojęcia ‘relaks’. Później więc, w użyciu było "relaxo" oznaczające m.in.: ‘rozluźniać co ścieśnionego’, ‘rozwiązać więzy’, ‘ulżyć’, ‘odpocząć’, ‘przerwać smutek’.
Pojęcia "relaks" i "relaksacja" używane są niekiedy zamiennie.

</doc>
<doc id="745768" url="https://pl.wikipedia.org/wiki?curid=745768" title="Instytut wojskowy">
Instytut wojskowy

Instytut wojskowy – wojskowa placówka naukowa lub naukowo-badawcza występująca w składzie organizacyjnym wojskowych szkół wyższych lub samodzielnie w resorcie Obrony Narodowej.

</doc>
<doc id="745776" url="https://pl.wikipedia.org/wiki?curid=745776" title="Treuhandanstalt">
Treuhandanstalt

Treuhandanstalt (z niem. Urząd Powierniczy) – niemiecka agencja państwowa, która w byłej NRD przejęła własność państwową w celu jej prywatyzacji.
Utworzony 17 czerwca 1990 przez Volkskammer restrukturyzował i zmienił własność ponad 8,5 tys. przedsiębiorstw, w których zatrudnionych było początkowo ponad 4 mln osób.
Pierwszym dyrektorem był Detlev Karsten Rohwedder, który został zastrzelony przez nieznanego sprawcę i zastąpiony przez Birgit Breuel.
Działalność urzędu była powszechnie krytykowana, za nieudolność i niekorzystną sprzedaż zyskownych przedsiębiorstw. Ostateczny bilans zamknięcia tej agencji wyniósł ok. 270 mld marek straty.
Likwidacji urzędu dokonano 31 grudnia 1995.

</doc>
<doc id="745777" url="https://pl.wikipedia.org/wiki?curid=745777" title="Inwestycje wojenne">
Inwestycje wojenne



</doc>
<doc id="745782" url="https://pl.wikipedia.org/wiki?curid=745782" title="Frederick Roberts (1. hrabia Roberts)">
Frederick Roberts (1. hrabia Roberts)



</doc>
<doc id="745783" url="https://pl.wikipedia.org/wiki?curid=745783" title="Mary Arden">
Mary Arden

Mary Arden (ok. 1540 – 1608) – matka Williama Shakespeare’a. Pochodziła ze znanej w hrabstwie Warwickshire rodziny Ardenów. 
Najmłodsza z ośmiorga rodzeństwa. Jej rodzicami byli: "Marry Webb" (ur. 1511) i "Robert Arden", posiadacz dóbr ziemskich w Snitterfield, którzy wzięli ślub około 1530 roku. Po śmierci swojego ojca odziedziczyła część jego ogromnego majątku. 
Poślubiła Johna Shakespeare’a prawdopodobnie w roku 1557. Mieli ośmioro dzieci: 

</doc>
<doc id="745788" url="https://pl.wikipedia.org/wiki?curid=745788" title="Funkcja ochronna prawa">
Funkcja ochronna prawa

Funkcja ochronna prawa - normy prawa tworzone są w celu zapewnienia prawnej ochrony określonym dobrom, które w ocenie ustawodawcy wymagają takiej ochrony. Szczególne znaczenie funkcja ochronna ma na gruncie prawa karnego oraz prawa wykroczeń. Ustanawiając sankcję prawnokarną za naruszenie lub narażenie określonych dóbr ustawodawca daje wyraz swojej woli zapewnienia tym dobrom poszanowania. Czyni to poprzez penalizację określonych zachowań. 
Ochronie środkami prawa karnego podlegają jednak nie wszystkie dobra prawne (to jest uznane za takie przez ustawodawcę), lecz jedynie najistotniejsze. Wynika to ze znacznej intensywności ochrony środkami prawa karnego, operującego sankcjami o dużym stopniu dolegliwości (jak kary i środki karne).
Dobrem prawnym, dla którego opracowano zespoły specjalnych norm ochronnych, pozostaje również pewność obrotu cywilnoprawnego, którą ustawodawca stara się zapewnić poprzez system publicznych rejestrów dokumentujących zaszłe w obrocie zdarzenia prawne. Najważniejszymi rejestrami tego rodzaju są księgi wieczyste, Rejestr Zastawów oraz Krajowy Rejestr Sądowy.

</doc>
<doc id="745791" url="https://pl.wikipedia.org/wiki?curid=745791" title="Inżynieria wojskowa">
Inżynieria wojskowa

Inżynieria wojskowa – dziedzina wiedzy wojskowej, część sztuki wojennej, a także jeden z działów nauk inżynieryjnych. Część dyscyplin przynależy do wojskowych nauk stosowanych, a część do działów ogólnych w naukach inżynieryjnych. Termin inżynieria wojskowa stosowany jest w piśmiennictwie od XVII wieku, wcześniej do tego samego celu używano pojęcia architektura wojskowa.
Inżynieria wojskowa zajmuje się projektowaniem optymalnych rozwiązań konstrukcyjnych, technologią i organizacją prac przy przedsięwzięciach związanych z:

</doc>
<doc id="745796" url="https://pl.wikipedia.org/wiki?curid=745796" title="Inżynieryjna grupa wypadowa">
Inżynieryjna grupa wypadowa

Inżynieryjna grupa wypadowa - element rozpoznania organizowany ze składu pododdziałów wojsk inżynieryjnych na szczeblu związku taktycznego w celu rozpoznania rejonu lub obiektu znajdującego się na głębokości ugrupowania pierwszego rzutu taktycznego albo zapór inżynieryjnych przeciwnika przed przednim skrajem jego obrony i w lukach między punktami oporu.

</doc>
<doc id="745798" url="https://pl.wikipedia.org/wiki?curid=745798" title="Rongalit">
Rongalit

Rongalit – organiczny związek chemiczny, sól będąca kompleksem hydrosulfoksylanu sodu z metanalem.
W temperaturze pokojowej, związek ten występuje w postaci bezbarwnych kryształów lub białego proszku. Jest silnym reduktorem. Jest dobrze rozpuszczalny w wodzie i alkoholu etylowym.
Jest stosowany w wyrobie włókien i farb.

</doc>
<doc id="745801" url="https://pl.wikipedia.org/wiki?curid=745801" title="Biskupi smoleńscy">
Biskupi smoleńscy

Biskupi diecezji smoleńskiej kościoła katolickiego

</doc>
<doc id="745806" url="https://pl.wikipedia.org/wiki?curid=745806" title="Lukáš Smolka">
Lukáš Smolka

Lukas Smolka (ur. 13 marca 1980 w Ostrawie) – czeski hokeista.

</doc>
<doc id="745810" url="https://pl.wikipedia.org/wiki?curid=745810" title="Henry Bruce (1. baron Aberdare)">
Henry Bruce (1. baron Aberdare)

Henry Austin Bruce, 1. baron Aberdare GCB (ur. 16 kwietnia 1815 w Duffryn w Walii, zm. 25 lutego 1895 w Londynie) – brytyjski arystokrata i polityk, syn posiadacza ziemskiego Johna Bruce-Pryce'a i Sary Austin, córki Hugh Austina.
Wczesne lata życia.
W wieku 6 lat Henry wraz z rodzicami przeprowadził się do St. Omer, gdzie mieszkał do 12 roku życia, kiedy to powrócił do Walii i rozpoczął naukę w szkole w Swansea. Tam stał się miłośnikiem łacińskiej poezji. Ta pasja pozostała mu na całe życie. Po ukończeniu szkoły odrzucił propozycję nauki w Oksfordzie i w Cambridge. Przyjął propozycję swego stryja, Johna Lewisa Knighta Bruce’a (późniejszego lorda sprawiedliwości) i rozpoczął praktykę adwokacką w Lincoln’s Inn w 1837 r. W tym samym roku jego ojciec stał się wyłącznym właścicielem rozległych dóbr ziemskich Duffryn, po śmierci swojej kuzynki. Po sześciu latach praktyki, Henry opuścił Lincoln’s Inn w 1843 r. i dwa następne lata spędził podróżując w celach zdrowotnych po Włoszech i Sycylii. W latach 1847-1852 był magistrem w Merthyr Tydfil. Zrezygnował z tego stanowiska, kiedy wygrał wybory do Izby Gmin w okręgu Merthyr Tydfil, startując jako kandydat liberałów. W 1855 r. wszedł w skład zarządu Dowlais Iron Company.
Początki kariery politycznej.
Po 10-letnim pobycie w Izbie Gmin, Bruce otrzymał swoje pierwsze stanowisko rządowe – w listopadzie 1862 r. został podsekretarzem stanu w Ministerstwie Spraw Wewnętrznych. Pozostawał na tym stanowisku do kwietnia 1864 r. Jego przełożonym był George Grey. Wejście w świat wielkiej polityki pod protekcją tego rozważnego i doświadczonego polityka było bezcenne dla Bruce’a. W kwietniu 1864 r. został wiceprzewodniczącym Komitetu Edukacji oraz wszedł w skład Tajnej Rady. W tym samym roku został charytatywnym komisarzem Anglii i Walii. Na tym stanowisku utrzymał się do upadku rządu lorda Russella w 1866 r. Od końca 1865 r. był również wicekomisarzem gruntów kościelnych. Na tych stanowiskach zdobywał doświadczenie polityczne. W 1866 r. wystosował list do Towarzystwa Nauk Społecznych na temat narodowej edukacji, zaś w 1867 r. wygłosił mowę na ten sam temat podczas debaty nad Ustawą o Ubogich. Równolegle zasiadał od 1862 r. w komisji zajmującej się stanem kopalń.
Na stanowiskach ministerialnych.
Wybory powszechne w listopadzie 1868 r. doprowadziły do tego, że Bruce utracił miejsce w swoim dotychczasowym okręgu. Jego rozbrat z Izbą Gmin nie trwał jednak długo i już 25 stycznia 1869 r. wygrał wybory uzupełniające w okręgu Renfrewshire. Czasowa utrata miejsca w Parlamencie nie przeszkodziła mu przyjąć propozycji premiera Gladstone’a, dotyczącej objęcia przez Bruce’a stanowiska ministra spraw wewnętrznych. Urzędowanie Bruce’a było zdominowane przez reformowanie zasad przyznawania koncesji na alkohol. Bruce starał się aby zadowolić proponowaną ustawą zarówno radykalnych przeciwników alkoholu, jak również właścicieli browarni i gorzelni. W 1871 r. doprowadził do ograniczenia liczby domów publicznych, a te które pozostały poddał ściślejszej kontroli. Te działania nie jednały mu sympatii szerszych kręgów społeczeństwa i przez Anglię co i rusz przetaczały się protesty przeciwko przygotowywanej Ustawie o Koncesji. Te protesty na nic się zdały, w 1872 Izba Gmin zatwierdziła projekt ustawy, dającej regionalnym organom władzy prawo ograniczania sprzedaży alkoholu oraz regulowanie godzin otwarcia domów publicznych. Jednak nawet prowadzenie ustawy w życie nie zakończyło protestów jej przeciwników. Doprowadziło to w końcu do przejścia niezadowolonych do grona zwolenników Partii Konserwatywnej. Konserwatyści po wygranych wyborach 1874 r. nie zdecydowali się zmienić ustawy, wprowadzając tylko kosmetyczne poprawki.
W kwestii ograniczenia wpływów kościoła w Anglii i Walii, Bruce należał do tych polityków Partii Liberalnej, którzy uważali, że umieszczanie tej kwestii na liście najważniejszych zadań rządu jest złym pomysłem, i że rządowi nie uda się tego przeprowadzić, mimo poparcia całej Partii Liberalnej. Bruce, dzięki częstemu przebywaniu w Walii, zdawał sobie sprawę z istnienia wpływowych grup ludności, które będą działać przeciwko projektom liberałów. Bruce był tolerancyjny w kwestiach religijnych, ale zaliczał się do gorliwych wyznawców anglikanizmu. Tymczasem, latem 1873 r., utracił on stanowisko ministra spraw wewnętrznych, na które premier Gladstone przesunął niepopularnego kanclerza skarbu, Roberta Lowe’a. Bruce otrzymał wówczas trzy alternatywy: mógł zostać lordem namiestnikiem Irlandii, wicekrólem Kanady i Lordem Przewodniczącym Rady. Bruce wybrał to ostatnie stanowisko. Natychmiast (22 sierpnia) został podniesiony do godności barona Aberdare. Swojego nowego urzędu nie sprawował długo. Już w 1874 r., po wyborczej przegranej liberałów i dymisji rządu Gladstone’a, lord Aberdare przestał być Lordem Przewodniczącym Rady. Jego czynny udział w krajowej polityce dobiegł końca.
Dalsze lata.
Od tamtej pory lord Aberdare okazywał zainteresowanie głównie sprawami edukacji, ekonomii i spraw socjalnych. 20 stycznia 1876 r. został członkiem Towarzystwa Królewskiego. W latach 1878-1881 był przewodniczącym Królewskiego Towarzystwa Historycznego. W 1881 r. został przewodniczącym Królewskiego Towarzystwa Geograficznego. W 1882 r. został przewodniczącym Narodowej Kompanii Afrykańskiej, polityczno-handlowej organizacji utworzonej przez sir George’a Taubmana Goldiego w celu rozwoju handlu, wprowadzania cywilizacji oraz eksploracji Afryki Zachodniej. W 1886 r. doszło to konfliktu Kompanii z dwiema kompaniami francuskimi, co zaowocowało decyzją brytyjskiego rządu nadania Kompanii licencji rządowej pod nazwą Królewskiej Kompanii Nigru. Tej organizacji Aberdare przewodniczył aż do swojej śmierci. Jego zarządzanie kompanią zostało docenione w 1899 r., kiedy zarząd nad nią przejął brytyjski rząd. Ówczesny premier, lord Salisbury, pochwalił działania Aberdare'a na tym stanowisku.
Lord działał również na rzecz poprawy stanu edukacji w rodzinnej Walii. Był członkiem wielu regionalnych komitetów utworzonych w celu poprawiania działań walijskich wyższych uczelni oraz utworzenia nowych. Działania tych komisji zaowocowały Ustawą o Walijskim Szkolnictwie Wyższym z 1889 r. Lord Aberdare został przewodniczący University College w Cardiff po jego ufundowaniu w 1883 r. W 1894 r. został dowódcą walijskiej legii akademickiej. 25 stycznia 1895 r. został jednogłośnie wybrany na przewodniczącego Walijskiego Towarzystwa Narodowego.
Aberdare został odznaczony Krzyżem Wielkim Orderu Łaźni 7 czerwca 1885 r. Utrzymywał przyjazne stosunki z Williamem Gladstonem. W 1893 r. przyjął jego propozycję objęcia urzędu przewodniczącego komisji ds. ubogich. Na tym stanowisku lord Aberdare pozostawał aż do swojej śmierci, która nastąpiła z powodu grypy 25 lutego 1895 r. w londyńskim domu barona na Prince's Garden 39. Lord został pochowany w Mountain Ash w południowej Walii.
Rodzina.
Lord Aberdare był dwukrotnie żonaty. Po raz pierwszy ożenił się 6 stycznia 1846 r. z Annabellą Beadon (zm. 28 lipca 1852), córkę Richarda Beadona i Annabelli A’Court, córki pułkownika Williama Ashe-A’Courta, 1. baroneta. Henry i Annabella mieli razem syna i trzy córki:
Po raz drugi ożenił się 17 sierpnia 1854 z Norą Creiną Blanche Napier (ok. 1827 – 27 kwietnia 1897), córką generała-porucznika Williama Francisa Patricka Napiera i Caroline Fox, córki generała Henry’ego Foxa. Henry i Norah mieli razem dwóch synów i siedem córek:
Aberdare prywatnie.
Aktywny i atletycznie zbudowany, lord Aberdare uwielbiał uprawiać sport. Kiedy przebywał na wsi, jego ulubioną rozrywką było bieganie po wzgórzach. Dobrze przygotowany do bycia właścicielem wielkiej kompanii węglowej potrafił nawiązać świetne relacje pracownikami. Był aktywnym członkiem wielu klubów i stowarzyszeń. Był jednym z pierwszych członków Cosmopolitan Club. Był jednym z 12 ludzi, którzy założyli Breakfast Club wiosną 1866 r. i uczestniczył w spotkaniu tego klub zaledwie 9 dni przed swoją śmiercią. Był również wieloletnim członkiem Athenæum i został wybrany na przewodniczącego Grillions w 1868 r.
Próbował również swoich sił w literaturze. Jego dziełem była m.in. biografia swojego teścia, sir Williama Napiera, wydana w 1864 r. W 1894 r. opatrzył przedmową książkę swojego przyjaciela Austena Henry’ego Layarda zatytułowaną "Early Adventures Persia, Susiana and Babylonia".

</doc>
<doc id="745811" url="https://pl.wikipedia.org/wiki?curid=745811" title="Stratyfikacja społeczna">
Stratyfikacja społeczna



</doc>
<doc id="745814" url="https://pl.wikipedia.org/wiki?curid=745814" title="Pál Benkő">
Pál Benkő

Pál Benkő (ur. 15 lipca 1928 w Amiens we Francji, zm. 26 sierpnia 2019 w Budapeszcie) – amerykański szachista węgierskiego pochodzenia, arcymistrz od 1958 roku.
Kariera szachowa.
Po zakończeniu II wojny światowej należał do najbardziej obiecujących węgierskich graczy młodego pokolenia. W roku 1948 zdobył tytuł mistrza Węgier. Kolejne medale mistrzostw kraju zdobył w latach 1950 (brązowy), 1954 (srebrny) i 1955 (brązowy). W roku 1956 zadebiutował na szachowej olimpiadzie w Moskwie, zdobywając wraz z drużyną brązowy medal. Rok później, w wyniku represji reżimu komunistycznego, wyemigrował do Stanów Zjednoczonych i zmienił obywatelstwo. W barwach USA na olimpiadach wystąpił sześciokrotnie (w latach 1962–1972) i zdobył dwa srebrne medale (w roku 1962 za indywidualny wynik na II szachownicy oraz wraz z drużyną w roku 1966).
W roku 1957 podzielił II–III miejsce w turnieju strefowym w Dublinie i wywalczył awans do turnieju międzystrefowego w Portorožu w roku 1958. W turnieju tym odniósł kolejny sukces, zajmując IV miejsce, dzięki czemu rok później wystąpił w turnieju pretendentów w Jugosławii (zajął w nim ostatnie, VIII miejsce). Kolejny awans do grona pretendentów zdobył w roku 1962 na turnieju międzystrefowym w Sztokholmie. W rozegranym w tym samym roku w Curaçao turnieju pretendentów zajął VI miejsce (co oficjalnie odpowiadało siódmej pozycji na świecie). W kolejnych latach nie osiągnął już tak wybitnych sukcesów, zanotował jednak wiele znaczących rezultatów w międzynarodowych turniejach, m.in. w Nowym Jorku (1965, I), Vršac (1969, II), Maladze (1970, I–II), Reggio Emilii (1972, II), Nowym Sadzie (1972, II), Torremolinos (1973, I—II), Orense (1974, II) oraz Somborze (1976, I–III). W czasie swojej kariery ośmiokrotnie zwyciężył (bądź podzielił I miejsca) w turniejach "US Open" oraz czternastokrotnie wystąpił w mistrzostwach Stanów Zjednoczonych, zdobywając 1 srebrny (1974) i 3 brązowe (1963, 1967, 1969) medale.
Według systemu Chessmetrics, najwyższy ranking osiągnął w grudniu 1958, z wynikiem 2687 punktów zajmował wówczas 17. miejsce na świecie.
Poza grą w turniejach, zajmował się również kompozycją szachową oraz działalnością dziennikarską (przez wiele lat prowadził kolumnę "Końcówki Szachowe" w magazynie "Chess Life"). Był także autorem wielu artykułów teoretycznych poświęconych szachowym debiutom i grze końcowej. Jego nazwiskiem nazwano jeden z wariantów obrony Benoni (tzw. gambit Benko, nazywany również gambitem wołżańskim). „Debiutem Benko” nazywa się też nieregularne otwarcie 1.g3.

</doc>
<doc id="745815" url="https://pl.wikipedia.org/wiki?curid=745815" title="Baron Aberdare">
Baron Aberdare

Baronowie Aberdare 1. kreacji (parostwo Zjednoczonego Królestwa)
Następca 5. hrabiego Aberdare: Hector Morys Napier Bruce

</doc>
<doc id="745816" url="https://pl.wikipedia.org/wiki?curid=745816" title="Harold Scrubb">
Harold Scrubb



</doc>
<doc id="745822" url="https://pl.wikipedia.org/wiki?curid=745822" title="Alexander Archipenko">
Alexander Archipenko

Alexander Porfirowycz Archipenko (ur. 30 maja 1887 w Kijowie, zm. 25 lutego 1964 w Nowym Jorku) – ukraiński rzeźbiarz, rysownik, malarz, grafik i pedagog tworzący we Francji i Stanach Zjednoczonych.
Życiorys.
Studiował malarstwo i rzeźbę w Szkole Sztuk Pięknych w Kijowie, z której został usunięty w roku 1905. Podczas studiów jego twórczość zdradzała wpływy bizantyjskich ikon i mozaik. Od roku 1908 do 1914 przebywał w Paryżu. Tam początkowo mieszkał w La Ruche. Od 1910 wystawiał swoje prace w Salonie Niezależnych, potem także w Salonie Jesiennym. W 1912 w Paryżu otworzył po raz pierwszy własną szkołę, dołączył do grupy Section d’Or oraz stworzył swoje pierwsze malowane reliefy. Lata I wojny światowej (1914–1918) spędził na południu Francji. Wyemigrował do Stanów Zjednoczonych w 1923 roku. Tam otworzył szkoły. Tworzył głównie pod wpływem kubizmu. Jego pomysłem są „sculpto-peintures” (tzw. skulptomalarstwo), które były płaskorzeźbami z drewna, metalu i papier-maché – oprawione w ramy drewniane lub gipsowe.
W jego twórczości bogato reprezentowane były motywy związane z ukraińską historią i kulturą.

</doc>
<doc id="745824" url="https://pl.wikipedia.org/wiki?curid=745824" title="Całkowita pojemność płuc">
Całkowita pojemność płuc

Całkowita pojemność płuc (, TLC) – objętość powietrza zawartego w płucach. Mierzy się ją za pomocą bodypletyzmografii.
W skład całkowitej pojemności płuc wchodzą:
Wszystkie składowe całkowitej pojemności płuc są zależne od płci, wieku i wzrostu osoby, u której wykonywany jest pomiar, co ma istotne znaczenie przy interpretacji wyników badań.

</doc>
<doc id="745826" url="https://pl.wikipedia.org/wiki?curid=745826" title="Pal Benko">
Pal Benko



</doc>
<doc id="745827" url="https://pl.wikipedia.org/wiki?curid=745827" title="Bronchit">
Bronchit



</doc>
<doc id="745834" url="https://pl.wikipedia.org/wiki?curid=745834" title="Diecezja smoleńska">
Diecezja smoleńska

Diecezja smoleńska – biskupstwo Kościoła katolickiego, założone w 1611 przez króla Zygmunta III Wazę po odzyskaniu Smoleńska z rąk Rosjan w czasie wojny polsko-rosyjskiej 1609-1618. Powstała z wyłączenia terytorium z diecezji kijowskiej.
Erygowanie nowej diecezji zatwierdził w 1618 Sejm, przeznaczając liczne dobra na jej uposażenie. Jednak przez pierwsze 20 lat nie powoływano biskupa, zarząd diecezji pozostawał w rękach administratorów. Dopiero król Władysław IV Waza po podpisaniu pokoju w Polanowie z Rosją, uczynił w 1637 Piotra Parczewskiego pierwszym biskupem smoleńskim. Jako najmłodszy, biskup smoleński zasiadał na ostatnim siedemnastym miejscu w Senacie.
Po ostatecznym zajęciu Smoleńszczyzny przez Rosjan w 1667, terytorium biskupstwa skurczyło się do czterech parafii, a pozbawiony znaczenia biskup z roczną pensją 20 000 złp, stale odtąd rezydował w Warszawie.

</doc>
<doc id="745839" url="https://pl.wikipedia.org/wiki?curid=745839" title="Pola Plummer">
Pola Plummer

Pola Plummer – postać z serii książkowej „Opowieści z Narnii” brytyjskiego pisarza fantasy C.S. Lewisa.
Występuje w książce „Siostrzeniec czarodzieja” oraz po wypadku w „Ostatniej bitwie”
W książce „Siostrzeniec czarodzieja” Polly, mając kilkanaście lat, spotyka swojego rówieśnika, Digorego, mieszkającego w sąsiedztwie. Jego wuj zrobił pierścienie, umożliwiające przejście między światami. Za pomocą tych pierścieni Pola, a za nią Digory przenoszą się do innych światów, w tym do świata Charn, którego istnienie dobiegało już końca. Są świadkami stworzenia Narnii przez Aslana. Na skutek niewiedzy przenoszą też między światami wiedźmę Jadis, która zostaje złą mocą Narnii. Pola i Digory, aby ocalić Narnię, na polecenie Aslana, wyprawiają się po cudowne jabłko. Podróż tę odbywają na grzbiecie Truskawka przemienionego w skrzydlatego konia - po owej przemianie nadano mu imię Pegaz. Po powrocie do swojego świata, dzieci zakopują pierścienie, aby nie mogły być użyte.
W „Ostatniej Bitwie” Pola będąc dorosłą kobietą jedzie pociągiem, kiedy on się wykoleja. Trafia do krainy Aslana i zostaje tam na zawsze. Jest razem z Digorym świadkiem końca Narnii.

</doc>
<doc id="745840" url="https://pl.wikipedia.org/wiki?curid=745840" title="Wojna polsko-rosyjska (1609–1618)">
Wojna polsko-rosyjska (1609–1618)

Wojna moskiewska (II wojna polsko-rosyjska) – konflikt zbrojny pomiędzy Rzeczpospolitą a Rosją toczony w latach 1609–1618.
Historia.
Car Wasyl IV Szujski, pamiętający niedawne dymitriady i obawiający się kolejnej polskiej interwencji w sprawy Rosji, zawarł 28 lutego 1609 w Wyborgu wymierzony w Rzeczpospolitą sojusz ze Szwecją. W myśl jego postanowień Karol IX Waza miał oddać w ręce rosyjskie twierdze w Inflantach, odbite w czasie wojny polsko-szwedzkiej 1600–1611. Korpusy szwedzkie Edwarda Horna i Jacoba Pontussona de la Gardie połączyły się z wojskami rosyjskimi. W kwietniu 1609 roku do Nowogrodu Wielkiego przybyło 15 000 żołnierzy szwedzkich i najemników z Francji, Szkocji, Niemiec i Anglii. Skopin-Szujski na czele 27-tysięcznego zgrupowania wojsk szwedzko-rosyjskich podjął próbę zniesienia polskiej blokady Moskwy. 23 lipca rozbił wojska Aleksandra Zborowskiego pod Twerem, zmuszony został jednak w wyniku buntu nieopłacanych żołnierzy cudzoziemskich do zaniechania planów ataku na oblegających Moskwę Polaków.
W odpowiedzi na to Zygmunt III Waza ruszył na Smoleńsk, którego oblężenie rozpoczęło się we wrześniu 1609. Rozpoczęła się tym samym regularna wojna polsko-rosyjska. Jedną z najsilniej bronionych twierdz państwa moskiewskiego obległy wojska polsko-litewskie pod dowództwem kanclerza wielkiego litewskiego Lwa Sapiehy. Stałe parcie wojsk rosyjsko-szwedzkich, które w styczniu 1610 zniosły oblężenie Moskwy przez wojska Dymitra II, zmusiło stronników tuszyńskich do szukania porozumienia z królem polskim.
14 lutego 1610 w obozie Zygmunta III pod Smoleńskiem stanął patriarcha moskiewski Filaret, który w imieniu obozu tuszyńskiego zawarł układ o powołaniu królewicza Władysława Wazy na tron carski w zamian za zagwarantowanie wolności wyznawania religii prawosławnej.
Wasyl IV wysłał przeciwko wojskom polsko-litewskim armię swojego brata Dymitra Szujskiego, połączoną z najemnymi oddziałami szwedzkimi (35 tys. wojsk). Zgrupowanie wojsk polsko-litewskich dowodzone przez hetmana polnego koronnego Stanisława Żółkiewskiego w sile ok. 7 tys. jazdy, wspieranej przez 200 piechurów odniosło walne zwycięstwo 4 lipca 1610 pod Kłuszynem. Na wieść o tej klęsce wojsk rosyjskich wojskom Żółkiewskiego poddawały się kolejne miasta i twierdze moskiewskie. 27 lipca bojarzy w Moskwie złożyli z tronu Wasyla IV, przejmując tymczasowo władzę jako tzw. siemibojarzczina.
Równolegle z wyprawą Żółkiewskiego w 1610 Aleksander Korwin Gosiewski
na czele znacznego oddziału przeprowadził samodzielnie operację wojskową w północnej części Smoleńszczyzny, której zwieńczeniem było zdobycie twierdzy Biała. Następnie Gosiewski dotarł do Moskwy, gdzie dołączył do Żółkiewskiego.
27 sierpnia Stanisław Żółkiewski bez konsultacji z Zygmuntem III doprowadził do podpisania ugody z bojarami. Ci w zamian za polską pomoc w usunięciu Dymitra II i oddanie ziem pogranicznych odbitych przez wojska Rzeczypospolitej zgodzili się uznać królewicza Władysława carem, z przyjęciem zastrzeżenia, że jego koronacja miała odbyć się według obrządku prawosławnego. Nowy władca miał też zagwarantować nienaruszalność przywilejów stanów państwa moskiewskiego.
Wasyl wraz ze swoimi braćmi: Dymitrem i Iwanem Szujskimi oraz patriarchą Moskwy Filaretem zostali aresztowani. 9 października na prośbę bojarów chorągwie polskie wkroczyły na Kreml moskiewski, a dowództwo nad nimi Żółkiewski oddał w ręce Aleksandra Gosiewskiego. Mennica moskiewska rozpoczęła bicie srebrnych kopiejek z imieniem nowego cara Władysława Zygmuntowicza. 29 października 1611 w sali senatu Zamku Królewskiego w Warszawie Wasyl, Dymitr oraz Iwan oddali królowi polskiemu Zygmuntowi III Wazie hołd.
W tym samym czasie Dymitr II wraz z Maryną wycofał się do Kaługi. Został opuszczony przez oddziały polskie Jana Piotra Sapiehy, które zgodziły się przejść na stronę królewską w zamian za opłacenie żołdu. W grudniu zamordowano Dymitra II.
Sytuację komplikowało dodatkowo niezdecydowanie Zygmunta III, który chciał samodzielnie objąć tron moskiewski bez żadnych warunków wstępnych, do czego w żaden sposób nie chcieli dopuścić bojarzy. 13 czerwca 1611 po krwawym szturmie w ręce Zygmunta wpadł Smoleńsk. Szwedzi wykorzystali ten moment, by wysunąć do tronu carskiego własnego kandydata w osobie Karola Filipa Sudermańskiego. Stały napór wojsk szwedzkich na północy spowodował poruszenie ludności państwa moskiewskiego.
W Niżnym Nowogrodzie w 1611 wybuchło antypolskie powstanie, prowadzone przez kupca Minina. Sformowano armię powstańczą, na czele której stanął kniaź Dymitr Pożarski, której zadaniem było usunięcie polskiej załogi z Moskwy. Rozpoczęła się blokada stolicy Rosji. Dwukrotnie podejmowana przez wojska hetmana wielkiego litewskiego Jana Karola Chodkiewicza próba odsieczy zakończyła się niepowodzeniem. Oblężenie doprowadziło w końcu do kapitulacji polskiej załogi Kremla moskiewskiego 7 listopada 1612, co spowodowało odstąpienie od oblegania Wołokołamska przez idącego na odsiecz króla Zygmunta III.
W 1613 Sobór Ziemski w Moskwie na nowego cara wybrał syna metropolity Filareta – Michała Romanowa, który zapoczątkował trzystuletnie panowanie Romanowów.
W wyniku decyzji Zygmunta III Wazowie utracili szansę objęcia tronu w Moskwie. Późniejsze wyprawy hetmana Jana Karola Chodkiewicza z lat 1617–1618 nie zakończyły się sukcesem. Sytuacja została unormowana na najbliższe 14 lat (do czasu wojny smoleńskiej) na mocy rozejmu w Dywilinie z 1618, w myśl postanowień którego I Rzeczpospolita uzyskała Ziemię Czernihowską, Ziemię Siewierską i Ziemię Smoleńską.
W Rosji rocznica wypędzenia polskiej załogi z Kremla 7 listopada 1612 jest od 2005 roku obchodzona jako święto narodowe pod nazwą Dzień Jedności Narodowej (świętowane 4 listopada ze względu na istniejące w carskiej Rosji święto cerkiewne Matki Boskiej Kazańskiej, "pamięci wyzwolenia Moskwy i Rosji od Polaków w roku 1612").

</doc>
<doc id="745843" url="https://pl.wikipedia.org/wiki?curid=745843" title="Starszeństwo">
Starszeństwo

Starszeństwo (także zasada lub porządek starszeństwa) – reguła nakazująca ustalić kolejność elementów zbioru (np. osób lub odznaczeń) według ich wieku, stażu czy rangi (ważności). Jest to relacja asymetryczna.
Starszeństwo było stosowane w przeszłości bądź nadal stosuje się m.in.:

</doc>
<doc id="745846" url="https://pl.wikipedia.org/wiki?curid=745846" title="Starszyzna">
Starszyzna



</doc>
<doc id="745855" url="https://pl.wikipedia.org/wiki?curid=745855" title="Gębiny">
Gębiny

Gębiny – wieś w Polsce położona w województwie warmińsko-mazurskim, w powiecie olsztyńskim, w gminie Olsztynek. W latach 1975–1998 miejscowość należała administracyjnie do województwa olsztyńskiego.
Miejscowość położona przy drodze Stawiguda-Mańki, na północ od Olsztynka.
Historia.
W czasach krzyżackich wieś pojawia się w dokumentach w roku 1351, podlegała pod komturię w Olsztynku, były to dobra rycerskie o powierzchni 27 włók. Wieś lokowana w 1351 r. na 27 łanach na prawie chełmińskim, przez komtura ostródzkiego Gunther von Hohenstein. Nadanie otrzymali wolni Prusowie, bracia: Henryk, Herman, Pomens, Windik i Gedik. Wieś wzięła nazwę od imienia najstarszego z braci – "Heinrichdorf". W 1540 roku mieszkało we wsi 7 wolnych (każdy posiadach 2–4 łany ziemi) i jeden zagrodnik. W 1606 roku wolni z Gębin, Tomaszyna i Witułt wnieśli skargę do elektora na burgrabiego olsztyneckiego, który odebrał im przywilej warzenia piwa. Na początku XVIII w. we wsi było 10 chłopskich gospodarstw. W 1939 roku w Gębinach było 19 domów i 100 mieszkańców. W 1997 w osadzie był jeden i 7 osób. W 2007 r. mieszkały już tylko cztery osoby.

</doc>
<doc id="745857" url="https://pl.wikipedia.org/wiki?curid=745857" title="Na linii ognia">
Na linii ognia

Na linii ognia (ang. "In the Line of Fire") – amerykański dramat z 1993 w reżyserii Wolfganga Petersena.
Agent amerykańskich służb specjalnych Frank Horrigan (Clint Eastwood) był członkiem ochrony osobistej prezydenta Kennedy’ego w czasie zamachu w Dallas. 30 lat później natrafia na ślad psychopaty (John Malkovich), przygotowującego zamach na urzędującego prezydenta Stanów Zjednoczonych.

</doc>
<doc id="745858" url="https://pl.wikipedia.org/wiki?curid=745858" title="Lutek">
Lutek

Lutek (niem. "Luttken") – wieś w Polsce położona w województwie warmińsko-mazurskim, w powiecie olsztyńskim, w gminie Olsztynek. W latach 1975–1998 miejscowość należała administracyjnie do województwa olsztyńskiego.
Wieś mazurska, obecnie największe daczowisko na terenie gminy Olsztynek, położona nad Jeziorem Luteckim w pobliżu drogi E-7, niedaleko Pawłowa. Na terenie wsi jest stajnia koni wyścigowych. Ze względu na malownicze położenie miejscowość pełni rolę ośrodka letniskowego.
Historia.
Osada, założona wśród lasów na północnym brzegu Jeziora Luteckiego w XV wieku. W czasach krzyżackich wieś pojawia się w dokumentach w roku 1429, podlegała pod komturię w Olsztynku, były to dobra rycerskie o powierzchni 10 włók.

</doc>
<doc id="745859" url="https://pl.wikipedia.org/wiki?curid=745859" title="Herb powiatu gryfickiego">
Herb powiatu gryfickiego

Herb powiatu gryfickiego stanowi tarcza herbowa dwudzielna w skos, dzielona od lewego górnego rogu, o stosunku wysokości do szerokości 1 : 0,75, w dolnej części w kształcie łuku. W górnej lewej części tarczy (heraldycznie) w srebrnym (białym) polu znajduje się czerwony gryf skierowany w prawo (heraldycznie), którego dziób i szpony są w kolorze złotym (żółtym). W polu błękitnym umieszczonych jest osiem złotych (żółtych) lilii nawiązujących do lilii Świętopełka, symbolizujących gminy wchodzące w skład powiatu.
Czerwony gryf pomorski to symbol ziemi gryfickiej pochodzący od herbu Gryfitów, podobnie jak herb Gryfic, herb Trzebiatowa oraz herb Płotów.
Herb został ustanowiony w 2000 roku. Twórcą herbu jest Centrum Heraldyki Polskiej pod patronatem Fundacji Tradycji Rzeczypospolitej, który wykonał projekt na podstawie zawartej z powiatem gryfickim umowy. Prawa autorskie i majątkowe dotyczące herbu i flagi zostały przeniesione na powiat gryficki.
Marginalia.
Na herbie jest 8 lilii symbolizujących 8 gmin, jednak obecnie w skład powiatu wchodzi 6 gmin. Wynika to z faktu powstania w 2002 roku powiatu łobeskiego i odłączenia się gminy Resko i gminy Radowo Małe, które w podziale administracyjnym do 1975 roku też nie należały do powiatu gryfickiego, podobnie jak gmina Płoty należąca obecnie do powiatu. W herbie nie wprowadzono zmian, przez wzgląd na historię.

</doc>
<doc id="745860" url="https://pl.wikipedia.org/wiki?curid=745860" title="Łutynówko">
Łutynówko

Łutynówko (niem. "Wenigsee") – osada w Polsce położona w województwie warmińsko-mazurskim, w powiecie olsztyńskim, w gminie Olsztynek. W latach 1975–1998 miejscowość należała administracyjnie do województwa olsztyńskiego.
Osada znajduje się przy drodze Olsztynek – Nadrowo, niedaleko jeziora Wenyk.
Historia.
Przed 1949 r. był to majątek ziemski, który po drugiej wojnie światowej przekształcono w PGR. W 1997 i 2005 ro­ku w Łutynówku mieszkało 130 osób. 
Zabytki.
Dwór z końca XIX w. kryty łamanym dachem podniesionym nad piętrową częścią, w narożu piętrowa wieżyczka kryta hełmem. W otoczeniu starodrzew, do dworu prowadzi aleja wysadzana starymi kasztanowcami.

</doc>
<doc id="745864" url="https://pl.wikipedia.org/wiki?curid=745864" title="Marózek">
Marózek

Marózek () – wieś w Polsce położona w województwie warmińsko-mazurskim, w powiecie olsztyńskim, w gminie Olsztynek. W latach 1975–1998 miejscowość należała administracyjnie do województwa olsztyńskiego.
Wieś mazurska, położona na wschodnim brzegu jeziora Maróz, wśród dużego kompleksu sosnowych lasów. Dojazd do wsi od strony Olsztynka, szosą nr 603 w kierunku Swaderki - Kurki, 2 km za Swaderkami i 05, km przed Selwą zjazd w prawo asfaltową drogę. Obecnie Marózek jest wsią letniskową. Poza domkami letniskowymi są także dwa ośrodki wypoczynkowe: „Poligraf" na 320 miejsc i spółki cywilnej „EL-Corn" na 130 miejsc. W sezonie jest czynnych kilka punktów gastronomicznych. 
Historia.
Wieś powstała w 1785 roku. W 1939 roku liczyła 105 mieszkańców, była też szkoła podstawowa. 
W 1997 r. było 28 stałych mieszkańców. W 2005 r. mieszkało we wsi na stałe 31 osób.

</doc>
<doc id="745867" url="https://pl.wikipedia.org/wiki?curid=745867" title="Orzechowo (gmina Olsztynek)">
Orzechowo (gmina Olsztynek)

Orzechowo (niem. "Nusstal") – wieś w Polsce, położona w województwie warmińsko-mazurskim, w powiecie olsztyńskim, w gminie Olsztynek. 
W latach 1975–1998 wieś należała administracyjnie do województwa olsztyńskiego. Wieś znajduje się w historycznym regionie Warmia.
Wieś leży na uboczu, w odległości 2 km od Swaderek, na wielkiej polanie otoczonej bagnami i lasami. Obecnie mieszkają tu 4 osoby (leśniczy z rodziną). W okolicy znajdują się tereny łowieckie. Wiodącą funkcją wsi jest turystyka. Ochronie podlega układ wsi z pozostałościami zabudowy wiejskiej z kościołem i cmentarzem. Przez Orzechowo wiodą szlaki turystyczne rowerowe: szlak czerwony (długości 27 km) oraz żółty (20 km). W Orzechowie nadleśnictwo Nowe Ramuki wyremontowało dawną szkołę, przeznaczając ją na leśniczówkę. Budynek sąsiadujący z leśniczówką należy również do nadleśnictwa i zamieszkiwany jest przez podleśniczego. Kościół pw. św. Jana Chrzciciela w Orzechowie, uważany jest za jeden z najpiękniejszych na terenie gminy Olsztynek.
W okolicy 1,5 km na północ od Orzechowa znajdują się jeziora – Głęboczek Mały (2 ha pow.), Głęboczek Duży (4,57 ha). Tereny bardzo ciekawe pod względem krajobrazowym, duże obszary leśne i bagienne przyciągają turystów. Wśród drzew dominuje sosna (bory sosnowe), świerk, modrzew, dąb, brzoza, olcha, buk. Przeciętny wiek drzewostanu wynosi 50 lat.
Historia.
Wieś powstała prawdopodobnie w roku 1575 w dobrach kapituły warmińskiej. Założono ją jako osadę młyńską, zasiedloną przez Polaków. Dane z lat 1785 i 1820 określają Orzechowo jako „królewską wieś chłopską”, z 15 domami i 85 mieszkańcami. 
Na początku XX w. założono cmentarz katolicki. W 1910 r. z inicjatywy ks. Proboszcza Kierszpowskiego zbudowano kościół katolicki pod wezwaniem Jana Chrzciciela (do tego czasu Orzechowo należało do parafii Butryny), konsekrowany 12 lipca 1913 r. przez bp. Edwarda Herrmanna. W latach 1930-1935 proboszczem w Orzechowie był ks. Albin Wenskowski (później objął probostwo we Wrzesinie). W 1939 r. mieszkało tu 14 rodzin, była szkoła, dom parafialny dla starszych ludzi, kuźnia. 
Po 1945 r. Orzechowo podlegało pod parafię w Gryźlinach. Wieś uległa wyludnieniu w okresie PRL (lata siedemdziesiąte XX w.) na skutek działań pobliskiego ośrodka wypoczynkowego Urzędu Rady Ministrów w Łańsku. Ówczesne władze państwowe i PZPR dążyły do likwidacji wioski i przejęcia gruntów z przeznaczeniem m.in. na tereny łowieckie. W 1953 r. w Orzechowie wypoczywał prymas Stefan Wyszyński (przebywał 10 dni). W tym czasie we wsi mieszkało 20 kobiet i jeden mężczyzna (wieś była już w połowie wyludniona). W 1977 roku ze wsi wyjechali do Niemiec ostatni mieszkańcy (rodzina Biehs). W 1991 r. bp Edmund Piszcz reaktywował parafię w Orzechowie (z rezydencją proboszcza w Pluskach). 
W 2005 r. mieszkało w Orzechowie 12 osób.

</doc>
<doc id="745873" url="https://pl.wikipedia.org/wiki?curid=745873" title="Rybaczówka">
Rybaczówka

Rybaczówka:
Miejscowości w Polsce:

</doc>
<doc id="745877" url="https://pl.wikipedia.org/wiki?curid=745877" title="Gubernator Gumpas">
Gubernator Gumpas



</doc>
<doc id="745879" url="https://pl.wikipedia.org/wiki?curid=745879" title="Selwa (województwo warmińsko-mazurskie)">
Selwa (województwo warmińsko-mazurskie)

Selwa (niem. "Sellwa", 1938–1945 "Sellwen") – wieś w Polsce położona w województwie warmińsko-mazurskim, w powiecie olsztyńskim, w gminie Olsztynek. W latach 1975–1998 miejscowość należała administracyjnie do województwa olsztyńskiego.
Mała wieś, położona wśród lasów, około 15 km na wschód od Olsztynka. W sezonie letnim we wsi czynny jest sklep spożywczy i bar. 
Historia.
Wieś po raz pierwszy wymieniana w dokumentach z 1776 roku. W 1938 r. ówczesne władze niemieckie, w ramach akcji germanizacyjnej, zmieniły urzędową nazwę wsi na "Sellwen". W 1939 roku mieszkały tutaj 42 osoby, w 1997 w 7 domach 23. W 2005 r. mieszkały w Selwie 23 osoby.

</doc>
<doc id="745880" url="https://pl.wikipedia.org/wiki?curid=745880" title="Etanercept">
Etanercept

Etanercept – rekombinowane białko receptorowe "p75 Fc" powiązane z fragmentem Fc ludzkiej IgG1, które wiąże się z czynnikiem martwicy nowotworów α (TNF-α), przeciwdziałając jego efektom. Jest lekiem immunosupresyjnym, stosowanym między innymi w terapii reumatoidalnego zapalenia stawów, podawanym podskórnie.
Mechanizm działania.
Etanercept stanowi połączenie między pozakomórkową domeną receptora 2 ludzkiego TNF-α ("TNFR2/p75") a domeną "Fc" ludzkiej IgG1. TNF-α, wiążąc się ze związanym z błoną komórkową receptorem p75 (występuje on także w formie wolnej), wpływa na rozwój zapalenia. Etanercept hamuje więc wiązanie TNF-α do receptora, co sprawia, że staje się on biologicznie nieaktywny. Obecność fragmentu Fc powoduje, że lek ma dłuższy okres półtrwania.
Etanercept wiąże także TNF-β.
Wskazania.
Stosuje się w ciężkich zapaleniach stawów, u których terapia metotreksatem jest nieskuteczna:
Ponadto stosuje się go w łuszczycy, przy braku odpowiedzi na dotychczasowe leczenie.
Przeciwwskazania.
Ostrożnie:
Nie należy w trakcie terapii dokonywać szczepień ochronnych.
Działania niepożądane.
Rzadko:
Bardzo rzadko:
Preparaty.
Preparaty dostępne w Polsce: "Enbrel", "Benepali", "Erelzi".

</doc>
<doc id="745881" url="https://pl.wikipedia.org/wiki?curid=745881" title="Enbrel">
Enbrel



</doc>
<doc id="745887" url="https://pl.wikipedia.org/wiki?curid=745887" title="Ted Wass">
Ted Wass

Theodore "Ted" Wass (ur. 27 października 1952 w Lakewood) – amerykański aktor teatralny i filmowy, reżyser i scenarzysta telewizyjny.
Życiorys.
Wczesne lata.
Urodził się w Lakewood w stanie Ohio. Dorastał w Glen Ellyn w Illinois, gdzie uczęszczał do Glenbard West High School. Naukę kontynuował w DePaul University w Chicago i Goodman School of Drama.
Kariera.
Po opuszczeniu Goodman Theatre, stał się dobrze znany w teatralnym światku, gdy w 1976 roku przyjął rolę Danny'ego Zuko w musicalu "Grease", wystawianym na broadwayowskiej scenie. Później trafił na srebrny ekran w jednym z odcinków serialu familijnego ABC "Rodzina" ("Family", 1977) jako Sam Trask oraz w roli Danny'ego Dallasa w sitcomie ABC "Mydło" ("Soap", 1977-1981), będącym parodią opery mydlanej.
Po raz pierwszy zabłysnął na kinowym ekranie rolą nowojorskiego detektywa sierżanta Cliftona Sleigha w komedii kryminalnej Blake'a Edwardsa "Klątwa Różowej Pantery" ("Curse of the Pink Panther", 1983).
W sensacyjnym dramacie przygodowym fantasy Johna Guillermina "" ("Sheena", 1984) z Tanyą Roberts zagrał postać producenta filmowego Vica Caseya, kręcącego film w Afryce i zakochanego w tytułowej bohaterce.
Powrócił na mały ekran w roli doktora Stevena Ratajkowskiego w serialu "Mężczyzna" ("Men", 1989), wcielił się w postać Nicka Russo, ojca gwiazdy Mayim Bialik, w popularnym sitcomie NBC "Rozkwitnąć" ("Blossom", 1991-1995) i dołączył do obsady melodramatu NBC "Gwiazda" ("Star", 1993) na podstawie powieści Danielle Steel.
Życie prywatne.
W 1979 roku poślubił aktorkę Janet Margolin, która zmarła w wieku 50. lat na raka jajników – 17 grudnia 1993 roku w Los Angeles. Mają dwoje dzieci: syna Juliana (ur. 1981), który został zawodowym kompozytorem, i córkę Matildę (ur. 1990). W 1996 roku ożenił się po raz drugi z producentką Niną, z którą zamieszkał razem w Los Angeles.

</doc>
<doc id="745893" url="https://pl.wikipedia.org/wiki?curid=745893" title="Świętajny">
Świętajny

Świętajny (niem. "Schwenteinen") – osada w Polsce położona w województwie warmińsko-mazurskim, w powiecie olsztyńskim, w gminie Olsztynek. W latach 1975–1998 miejscowość należała administracyjnie do województwa olsztyńskiego.
Niewielka wieś, położona 4 km na zachód od Olsztynka, przy szosie wiodącej do Ostródy. W miejscowości znajduje się restauracja węgierska.
Historia.
Wieś wymieniana w dokumentach z 1414 roku, wtedy uległa zniszczeniu podczas jednej z wojny polsko-krzyżackiej. W czasach krzyżackich wieś pojawia się w dokumentach w roku 1448, podlegała pod komturię w Olsztynku, były to dobra rycerskie.
W XIX wieku był tu folwark. W 1939 roku mieszkały we wsi 62 osoby. W 1997 r. było w Świętajnach 12 mieszkańców. W 2005 r. we wsi mieszkało 13 osób.

</doc>
<doc id="745897" url="https://pl.wikipedia.org/wiki?curid=745897" title="Polski Związek Radioorientacji Sportowej">
Polski Związek Radioorientacji Sportowej

Polski Związek Radioorientacji Sportowej (PZRS) - stowarzyszenie kultury fizycznej, działające na terenie Rzeczypospolitej Polskiej, którego przedmiotem działania jest dyscyplina sportowa: radioorientacja sportowa. W ramach Związku skupione są następujące dyscypliny radioorientacji sportowej:
Polski Związek Radioorientacji Sportowej powstał 20 stycznia 1991 roku w Warszawie przy udziale trzech stowarzyszeń, kierowanych i działających w następujących miastach: Jan Kozaczuk (Chełm), Władysław Pietrzykowski (Bielsko-Biała) i Marek Ruszczak (Warszawa). Od 16 lutego 1991 do dnia 25 lipca 2013 pierwszym i jedynym prezesem był Zdzisław Strzemieczny. Od 28 września 2013r. prezesem został Zbigniew Mądrzyński.
Do najważniejszych zawodów organizowanych przez Związek należą corocznie rozgrywane Mistrzostwa Polski w Radioorientacji Sportowej oraz Ogólnopolskie Zawody Młodzieży Szkolnej w Radioorientacji Sportowej.

</doc>
<doc id="745898" url="https://pl.wikipedia.org/wiki?curid=745898" title="Grupa Armii Południowa Ukraina">
Grupa Armii Południowa Ukraina

Grupa Armii Południowa Ukraina () – niemiecka grupa armii utworzona pod koniec marca 1944 roku z przemianowania Grupy Armii A. Po ciężkich walkach z Armią Czerwoną w sierpniu 1944 została niemalże unicestwiona i we wrześniu 1944 nazwana Grupą Armii Południe.

</doc>
<doc id="745899" url="https://pl.wikipedia.org/wiki?curid=745899" title="PZRS">
PZRS



</doc>
<doc id="745900" url="https://pl.wikipedia.org/wiki?curid=745900" title="Osowa Góra">
Osowa Góra



</doc>
<doc id="745901" url="https://pl.wikipedia.org/wiki?curid=745901" title="Kumbi Salih">
Kumbi Salih

Kumbi Salih (, także: "Kumbi Saleh", "Kunbi Salih"; fr. "Koumbi Saleh") – średniowieczne miasto, była stolica Imperium Ghany, leżało na obszarze dzisiejszej południowo-wschodniej Mauretanii, w rejonie współczesnego miasta Kifa w regionie administracyjnym Al-Asaba.
Wiek miasta datowany jest na trzecie stulecie, kiedy jego założyciele Mande i ich sąsiedzi Berberowie Sanhadża kontrolowali szlaki handlowe między Kumbi Salih, Audaghust i Timbuktu.
W VII wieku powstało Imperium Ghany, dominując ten region, a jego stolicą zostało Kumbi Salih.
W XI wieku miasto miało około 30 tys. mieszkańców, co czyniło go jednym z największych miast na kontynencie. Składało się z dwu ośrodków. Północny był znany z jego dwunastu meczetów, podczas gdy południowy znany jako "El Ghaba" był siedzibą pałacu królewskiego otoczonego małym osiedlem. Przedmieścia mieszkalne leżały między dwoma ośrodkami. W roku 1076 Sanhaja znowu ruszyli na południe, tym razem równając miasto z ziemią i niszcząc przy okazji większość z jego udokumentowanych zapisów. W rezultacie tego zniszczenia, większość informacji o mieście Ghanów pochodzi od arabskich albo berberyjskich gości i podróżnych.
Na początku XIII wieku król ludu Sosso regionu Takrur Soumaoro Kanté wykorzystywał miasto jako bazę operacyjną dla jego armii. Miasto było później opuszczone, ponownie odkryte w roku 1913, zostało otwarte jako miejsce wykopalisk archeologicznych.

</doc>
<doc id="745902" url="https://pl.wikipedia.org/wiki?curid=745902" title="Korin">
Korin



</doc>
<doc id="745909" url="https://pl.wikipedia.org/wiki?curid=745909" title="Sørvágsvatn">
Sørvágsvatn

Sørvágsvatn (lub "Leitisvatn", duń. "Sørvaagsvand") – największe jezioro Wysp Owczych, znajdujące się na wyspie Vágar. Zajmuje ono 3,56 km², czyli ponad trzy razy więcej od drugiego Fjallavatn. Posiada łagodnie opadające brzegi. Wypływ znajduje się przy południowym krańcu jeziora, skąd wody czterdziestopięciometrowym wodospadem Bøsdalafossur wpadają do Oceanu Atlantyckiego. Zbiornik jest popularny wśród lokalnych rybaków.
Nazwa jeziora znaczy "Jezioro Sørvágur". Ludność wioski Sørvágur uważa, że akwen nazwano dopiero po tym, gdy nad jego brzegami powstała osada, natomiast mieszkańcy Miðvágur używają nazwy Leitisvatn, co odnosi się do określenia terenów w okolicach ich miasta zwanych Leiti.
Nad jeziorem Sørvágsvatn znajduje się port lotniczy Vágar.

</doc>
<doc id="745910" url="https://pl.wikipedia.org/wiki?curid=745910" title="Joe job">
Joe job

Joe job – rodzaj nadużycia związanego z rozsyłaniem spamu.
Nazwa „Joe job” pochodzi od imienia Joego Dolla, właściciela serwisu „Joe CyberPost”, który jako pierwszy był ofiarą tego ataku.
Mechanizm ataku.
Spamer, którego celem jest zaszkodzenie swojej ofierze (osoba prywatna lub firma), wysyła masowy spam, podając jako nadawcę swoją ofiarę. Odbiorcy spamu lub ich serwery SMTP odsyłają na konto rzekomego nadawcy, a w rzeczywistości ofiary wiadomości e-poczty z pogróżkami, ostrzeżeniami, pretensjami itp. Powoduje to zapchanie skrzynki pocztowej ofiary, zatkanie jego łącza, wpisanie na czarne listy RBL i możliwą utratę wiarygodności. 
Metody obrony.
Nie istnieje obecnie żadna metoda obrony przed tego typu atakiem, można jedynie nieco ograniczyć jego skutki poprzez zablokowanie otrzymywania wiadomości poczty elektronicznej spod klas adresów IP, z których nie spodziewamy się otrzymywać wiadomości lub poprzez zastosowanie SPF. 
Jedyną pewną metodą jest likwidacja konta pocztowego ofiary.

</doc>
<doc id="745915" url="https://pl.wikipedia.org/wiki?curid=745915" title="Joe-job">
Joe-job



</doc>
<doc id="745917" url="https://pl.wikipedia.org/wiki?curid=745917" title="IEEE 802.11f">
IEEE 802.11f

IEEE 802.11f lub Inter Access Point Protocol – zalecenie IEEE, opisujące opcjonalne rozszerzenie standardu 802.11. Definiuje roaming w sieciach 802.11a, 802.11g i 802.11h przy zastosowaniu protokołu IAPP. Zapewnia bezprzewodową komunikację z jednym punktem dostępu () oraz jego wybór spośród wielu dostępnych. Umożliwia m.in. przemieszczanie się z laptopem pomiędzy strefami zasięgu różnych punktów dostępu bez przerywania połączenia.
Główne zadania 802.11f.
IEEE 802.11 nie specyfikuje komunikacji pomiędzy punktami dostępu w celu wspomagania roamingu użytkowników z jednego punktu dostępu do innego i ustalania równego obciążenia punktów dostępu. Standard celowo nie definiuje tych elementów, aby zapewnić elastyczność w pracy z różnymi przewodowymi oraz bezprzewodowymi systemami dystrybucji (np. przewodową siecią szkieletową, która łączy ze sobą bezprzewodowe punkty dostępu).
Protokół jest przeznaczony do wymuszania unikatowych przypisań w całym rozszerzonym zestawie serwisowym () oraz do bezpiecznej wymiany kontekstu bezpieczeństwa stacji () pomiędzy aktualnym punktem dostępu oraz nowym punktem dostępu podczas przekazywania połączenia. Oparte na poziomie zabezpieczeń, klucze sesji komunikacji są rozprowadzane przez serwer RADIUS, który także zapewnia usługę mapowania pomiędzy adresami fizycznymi MAC oraz adresami logicznymi IP.
Triggery.
 – spust, cyngiel, wywoływać, inicjować.
Standard 802.11F rozróżnia jedynie dwa wydarzenia uruchamiane przez stację mobilną przez sieć. Pierwszym jest przypisanie się stacji do określonego punktu dostępu (ang. association), drugim zmiana przypisania stacji z jednego punktu do innego. (ang. reassociation). Nie wszystkie stacje mobilne zachowują się jednak w pełni poprawnie, niektóre nie wykorzystują mechanizmów zmiany przypisania i jedynie przypisują się powtórnie do innych punktów dostępu, co czyni wymianę kontekstu bardzo trudną.
Trigger przypisania
Stacja rozgłasza, gdzie jest przypisana poprzez wysłanie pakietu IAPP Dodaj-zgłoszenie (). Mostki zostają „ukierunkowane” – będą przesyłać ramki tylko w odpowiednim kierunku. Dzieje się to poprzez wysłanie ramki 802.2 XID z SA takim samym, jak adres MAC stacji mobilnej.
Trigger zmiany przypisania
Następuje komunikacja ze „starym” punktem dostępu – zostaje on poinformowany o ruchu i zmianie przypisania stacji do innego punktu dostępu poprzez wysłanie do niego pakietu IAPP Zgłoszenie-ruchu (). Opcjonalnie nastąpić może wymiana informacji kontekstu pomiędzy nowym i starym punktem dostępu. Jeżeli tak się dzieje, to wysyłany jest wtedy pakiet Zgłoszenia-ruchu () do starego punktu dostępu oraz Odpowiedź-ruchu () do nowego punktu dostępu. Mostki zostają „ukierunkowane” poprzez wysłanie ramki 802.2 XID z SA takim samym, jak adres MAC stacji mobilnej.
Bezpieczeństwo.
Protokół IAPP może pracować zarówno z, jak i bez usług bezpieczeństwa. Ich używanie jest jednak zalecane. Używanie usług bezpieczeństwa wymaga serwera RADIUS. Usługa bezpieczeństwa jest przypisywana jedynie do komunikacji między tymi dwoma stacjami, między którymi przemieszcza się stacja mobilna. Takie połączenie może zostać utrzymane przez dłuższy czas, dzięki czemu nie trzeba go ponownie tworzyć w sytuacji, kiedy stacja mobilna przemieszcza się pomiędzy tymi samymi punktami dostępu.
Status.
Zalecenie 802.11f zostało ratyfikowane oraz opublikowane w roku 2003 jako tymczasowe (). 3 lutego 2006 komitet wykonawczy IEEE 802 zatwierdził jego wycofanie.

</doc>
<doc id="745924" url="https://pl.wikipedia.org/wiki?curid=745924" title="Galagonidae">
Galagonidae



</doc>
<doc id="745926" url="https://pl.wikipedia.org/wiki?curid=745926" title="Galagidae">
Galagidae



</doc>
<doc id="745933" url="https://pl.wikipedia.org/wiki?curid=745933" title="Prędkość obrotowa">
Prędkość obrotowa

Prędkość obrotowa ciała (częstotliwość obrotów) – wielkość fizyczna stosowana głównie w technice określająca liczbę obrotów ciała wykonywanych w jednostce czasu. Stosowana jako parametr charakteryzujący obrót ciał (np. wirnika silnika). Oznaczana jest zazwyczaj przez formula_1 lub formula_2.
Jednostką najczęściej spotykaną w technice jest rpm, oznaczającą liczbę obrotów na minutę [obr./min].
Prędkość obrotowa jest związana z używaną w fizyce prędkością kątową, która określa kąt zakreślany w jednostce czasu. Związek między tymi wielkościami jest określany przez zależność stosowanych jednostek czasu oraz kątowi odpowiadającemu jednemu obrotowi (kąt pełny). 
Prędkość obrotową wyrażoną w rpm (obr/min) przy prędkości kątowej ω określonej w s-1 wyraża wzór:
Jeżeli prędkość kątowa formula_4 nie zmienia się w czasie, to ruch taki nazywa się jednostajnym ruchem obrotowym. Dla zmiennych ruchów obrotowych wielkość ta jest interpretowana jako chwilowa prędkość obrotowa.
Przy stałym momencie obrotowym, moc urządzenia jest proporcjonalna do jego prędkości obrotowej.

</doc>
<doc id="745942" url="https://pl.wikipedia.org/wiki?curid=745942" title="Audaghust">
Audaghust

Audaghust (arab. أوداغوست, fr. "Aoudaghost"), znane też jako Tegdaoust, było ważnym miastem w starożytnej i średniowiecznej Afryce Zachodniej, obecnie stanowisko archeologiczne na obszarze dzisiejszej południowo-wschodniej Mauretanii, na północ od współczesnego miasta Tamszikit. Audaghust zostało założone około V w. p.n.e. jako centrum handlowe przy południowym końcu transsaharyjskich szlaków handlowych.
Osiedle powstało, kiedy zaczęto oswajać wielbłądy, przez co podróże stały się łatwiejsze, ale ucierpiało przez powiększający się brak wody i z powodu zaniku miejscowych łąk, które przekształciły się w pustynię. Miasto było zdobyłe przez Imperium Ghany około roku 1050, tuż przed sprzymierzeniem się Takrur z Almorawidami, którzy najechali Ghanę i zdobyli Aoudaghost w roku 1055. Od dwunastego stulecia miasto było zdominowane przez Imperium Mali, ale ulegało stopniowemu upadkowi i zostało porzucone w XVII wieku.

</doc>
<doc id="745951" url="https://pl.wikipedia.org/wiki?curid=745951" title="Władysław Grotyński">
Władysław Grotyński

Władysław Jan Grotyński (ur. 16 października 1945 w Arciszewie, pod Płockiem, zm. 28 czerwca 2002 w Warszawie) – polski piłkarz występujący na pozycji bramkarza. Zawodnik Mazura Karczew, Legii Warszawa, Zagłębia Sosnowiec; mistrz i reprezentant Polski.
Kariera.
Mając 14 lat, zaczął treningi w Mazurze Karczew, z którego w 1964. przeszedł do stołecznej Legii. Zadebiutował w niej 17 marca 1965 w meczu z TSV 1860 Monachium, nie puścił w nim bramki, zostając bohaterem meczu. W ciągu 7 lat zagrał 149 spotkań z "eLką" na piersi (ostatni mecz 16 czerwca 1971 z Górnikiem Zabrze). W 1966 zdobył Puchar Polski, a w latach 1969 i 1970 został mistrzem Polski. W tym ostatnim roku przez 759 minut pozostawał bez straty gola. Na jego odejście z Legii wpłynęła "afera dolarowa", kiedy to podczas wyjazdu do Rotterdamu na mecz z Feyenoordem razem z Januszem Żmijewskim, przemycił do Polski dolary. Trafił na dwa lata do więzienia. Legia, jako klub wojskowy, nie mogła sobie pozwolić na utrzymywanie zawodnika, który ma na koncie wyrok sądowy, dlatego po wyjściu z więzienia, w 1974 r. przeszedł do Zagłębia Sosnowiec. Tam w 1975 w wieku 30 lat zakończył swoją piłkarską karierę pierwszoligową, ale jeszcze w latach 1977-1979 grał w Mazurze Karczew.
Zmarł 28 czerwca 2002, w wieku 57 lat, na zawał serca. Został pochowany w Starej Miłośnie.
Reprezentacja Polski.
W reprezentacji rozegrał 4 mecze, w których puścił 5 bramek.

</doc>
<doc id="745956" url="https://pl.wikipedia.org/wiki?curid=745956" title="Sumba (miejscowość)">
Sumba (miejscowość)

Sumba – miasto na Wyspach Owczych, w gminie Sumbar, na wyspie Suðuroy. Osada zlokalizowana jest na wąskiej półce między górami a morzem i liczy obecnie 248 mieszkańców (I 2015 r.).
Ogólne informacje.
Sumba jest typową osadą farerską, której mieszkańcy trudnią się przede wszystkim rybołówstwem i hodowlą owiec, choć w wielu przypadkach zajęcia te uzupełniają pracę etatową w tej lub innych miejscowościach wyspy. Brak w osadzie bazy turystycznej z prawdziwego zdarzenia. Funkcjonuje natomiast poczta. 
Historia.
Pierwsze ślady osadnictwa sięgają w Sumbie VII wieku n.e., co czyni ją jedną z najstarszych miejscowości Wysp Owczych. Prawdopodobnie pierwszymi osadnikami byli tutaj irlandzcy mnisi. Pierwotna nazwa ("Sunnbøur") ma celtycki rodowód i oznacza "południową zatokę". Przez wieki była to najbardziej izolowana osada Wysp, przez co mieszkańcy (nazywani "Sumbingar") zachowali wiele starych zwyczajów, a miejscowość uważana jest za bastion kultury farerskiej – np. najlepiej wykonuje się tu tradycyjny farerski taniec slað ring. W roku 1977 miejscowy zespół otrzymał nawet nagrodę europejską w dziedzinie kultury ludowej. 
Współczesność.
Brak w osadzie typowych atrakcji turystycznych (nie licząc dzikiej przyrody). Przystań rybacka, z uwagi na trudne warunki atmosferyczne (często wzburzone morze) funkcjonuje w sposób nietypowy – łodzie są wciągane za pomocą specjalnych urządzeń kilkanaście metrów nad brzeg. Oprócz falochronu osłonę przystani stanowi skalista i bezludna wyspa Sumbiarhólmur. Kościół pochodzi z roku 1887. Domy budowane są głównie z betonu i okładane drewnianą elewacją – jest to typowa technologia na całych Wyspach Owczych – zapewniająca wytrzymałość w trudnych warunkach atmosferycznych. 
Okolice.
W odległości 2 km od Sumby leży skalisty cypel Akraberg. Znajdująca się na nim latarnia morska wyznacza południowy kraniec Wysp Owczych (około 400 km na południe znajdują się wybrzeża Szkocji). Cypel jest też wspaniałym punktem widokowym. 
Sport.
W Sumbie funkcjonował klub piłkarski "SÍ Sumba", uczestniczący w rozgrywkach farerskiej ligi narodowej, w 2005 połączony z sąsiednim "VB Vagur" w "FC Suðuroy".
Demografia.
Według danych Urzędu Statystycznego (I 2015 r.) jest 37. co do wielkości miejscowością Wysp Owczych.

</doc>
<doc id="745957" url="https://pl.wikipedia.org/wiki?curid=745957" title="Bronisław Taczanowski">
Bronisław Taczanowski

Bronisław Taczanowski (ur. 7 października 1840 w Kowalach, zm. 27 lutego 1912) – polski lekarz otiatra i psychiatra, autor pierwszych polskich podręczników otolaryngologii.
Pochodził w linii wieluńskiej Taczanowskich, urodzony w Kowalach. Ukończył gimnazjum w Piotrkowie w roku 1856. Studiował w Warszawie, Würzburgu i Wiedniu. Dyplom lekarza uzyskał w Szkole Głównej Warszawskiej w 1865, a następnie podjął pracę w warszawskim szpitalu św. Jana Bożego. W roku 1880 został ordynatorem, a w roku 1905 naczelnym lekarzem szpitala przeniesionego do Tworek po odejściu Iwana Sabasznikowa. Prowadził także prywatny zakład dla umysłowo i nerwowo chorych. Mimo trudnych warunków pracy podejmował próby samodzielnych badań naukowych dotyczących np. zastosowania podskórnego kurary u epileptyków. W roku 1867 skrytykował zastosowanie oftalmoskopu do rozpoznawania chorób układu nerwowego. Interesował się również fizjologicznymi aspektami pobudzenia maniakalnego. Będąc członkiem Towarzystwa Lekarskiego Warszawskiego w roku 1871 protestował przeciwko rozwiązaniu w ramach tego towarzystwa sekcji psychiatrii. Głównym jednak obszarem jego zainteresowań pozostawała otiatria.
Pochowany jest na cmentarzu Powązkowskim (kwatera 184, rząd 2, miejsce 6/7).

</doc>
<doc id="745968" url="https://pl.wikipedia.org/wiki?curid=745968" title="Imperium Mali">
Imperium Mali

Imperium Mali – średniowieczne państwo ludu Mande w Afryce Zachodniej 
Historia.
Imperium zostało założone przez Sundiatę Keitę, późniejszego króla (mansę), i słynęło z bogactwa i hojności jego władców. Obejmowało ono większą część zachodniej części regionu Sudan, a na jego terytorium koncentrowały się szlaki handlowe łączące Afrykę północną z krajami subsaharyjskimi.
Szczytowy okres potęgi Mali przypada na okres rządów mansy Kankana Musy I w 1 poł. XIV w. – znany ze swej wyprawy do Mekki i Kairu, przeprowadził podbój szeregu sąsiednich krajów (m.in. Songhaju) a także doprowadził swój kraj do rozkwitu gospodarczego (głównie dzięki handlowi), naukowego i kulturalnego (centrum piśmiennictwa stało się Timbuktu). Imperium Mali miało olbrzymi wpływ na kulturę zachodniej Afryki pozwalając na rozpowszechnienie jego języka, praw i obyczajów wzdłuż rzeki Niger. Z połowy XIV w. pochodzi opis Mali, sporządzony przez arabskiego podróżnika Ibn Battutę. Od tego momentu także datuje się upadek potęgi Mali, którego kluczowymi momentami były porażki w starciach z państwem Songhaj w 2. połowie XV w. i Marokiem pod koniec XVI w.

</doc>
<doc id="745975" url="https://pl.wikipedia.org/wiki?curid=745975" title="Grupa Armii Południe">
Grupa Armii Południe

Grupa Armii Południe () – niemiecka grupa armii z czasów II wojny światowej.
Formowanie i zmiany organizacyjne.
Utworzona przed kampanią w Polsce z 12 Dowództwa Armijnego. Po zakończeniu kampanii przemianowana 8 października 1939 w „Naczelne Dowództwo Wschód”. Po przemieszczeniu na zachód nazwana w październiku 1939 Grupą Armii A.
Ponownie utworzona 22 czerwca 1941 roku z Grupy Armii A. Dowodzący Grupą Armii Południe von Rundstedt, miał pod swoimi rozkazami 57 dywizji i 13 brygad oraz 4 flotę powietrzną. Oprócz jednostek niemieckich w składzie Grupy Armii Południe było 13 dywizji i 9 brygad rumuńskich oraz 4 brygady węgierskie. Na początku kampanii podzielona na Grupę Armii A i B, w lipcu 1942 przemianowana w Grupę Armii B.
Ponownie utworzona w lutym 1943 roku z Grupy Armii Don i rozbitej Grupy Armii B. W marcu 1944 przemianowana na Grupę Armii Północna Ukraina.
Ponownie utworzona we wrześniu 1944 w Siedmiogrodzie z jednostek zniszczonej Grupy Armii Południowa Ukraina. Pod koniec kwietnia 1945 przemianowana jeszcze w Grupę Armii Ostmark.

</doc>
<doc id="745977" url="https://pl.wikipedia.org/wiki?curid=745977" title="Królestwo Aszanti">
Królestwo Aszanti



</doc>
<doc id="745978" url="https://pl.wikipedia.org/wiki?curid=745978" title="Kroniki Matthew Bartholomew">
Kroniki Matthew Bartholomew

Kroniki Matthew Bartholomew – cykl powieści historyczno-kryminalnych autorstwa Susanny Gregory.
Każda z powieści stanowi odrębną całość, jedynie luźnie powiązaną z poprzednimi. Akcja toczy się w średniowiecznym Cambridge. Wykładowca medycyny na miejscowym uniwersytecie, Matthew Bartholomew, wraz z oddanym przyjacielem, Bratem Michaelem, w każdym tomie musi wyjaśniać tajemnicze i mroczne intrygi snute przez rządnych władzy lub zemsty profesorów i nieprzychylnych im mieszczan. Odnalezienie winnych staje się dla głównych bohaterów nie tylko sprawą honoru, ale również walką o życie swoje i najbliższych.
Jedynie trzy pierwsze powieści z serii zostały przetłumaczone na język polski i wydane w 1999 roku przez wydawnictwo Świat Książki.

</doc>
<doc id="745979" url="https://pl.wikipedia.org/wiki?curid=745979" title="Imperium Aszanti">
Imperium Aszanti



</doc>
<doc id="745983" url="https://pl.wikipedia.org/wiki?curid=745983" title="Konfederacja Aszanti">
Konfederacja Aszanti



</doc>
<doc id="745984" url="https://pl.wikipedia.org/wiki?curid=745984" title="Sorvagsvatn">
Sorvagsvatn



</doc>
<doc id="745987" url="https://pl.wikipedia.org/wiki?curid=745987" title="Zespół szybu Maciej">
Zespół szybu Maciej

Zespół szybu Maciej – zespół budynków dawnej Kopalni Węgla Kamiennego Concordia z I połowy XX wieku w Zabrzu oraz zwałowisko skały płonnej z lat 1915-1970, wpisane do rejestru zabytków nieruchomych województwa śląskiego.
W skład zespołu wchodzą:
Zespół jest udostępniony do zwiedzania. Atrakcją szybu jest m.in. dwubębnowa maszyna wyciągowa firmy Siemens-Schuckertwerke.
Obecnie znajduje się na Szlaku Zabytków Techniki Województwa Śląskiego.

</doc>
<doc id="745988" url="https://pl.wikipedia.org/wiki?curid=745988" title="Henrijeta Konarkowska-Sokolov">
Henrijeta Konarkowska-Sokolov

Henrijeta (Henryka) Konarkowska-Sokolov, serb. Хенријета Конарковска-Соколов (ur. 14 grudnia 1938 w Inowrocławiu) – serbska szachistka polskiego pochodzenia, mistrzyni międzynarodowa od 1962, arcymistrzyni od 1986 roku.
Kariera szachowa.
W okresie powojennym należała do ścisłej czołówki polskich, a od roku 1965 – jugosłowiańskich szachistek. W 1953 r. zadebiutowała w finale mistrzostw Polski kobiet. Do 1964 r. wystąpiła we wszystkich finałach, zdobywając 6 medali: 2 złote (1958, 1964), 2 srebrne (1961, 1962) i 2 brązowe (1956, 1959). W latach 1960 i 1963 zwyciężyła również w turniejach kadry, które były eliminacjami do turniejów strefowych (eliminacji mistrzostw świata) oraz do drużyny olimpijskiej (w latach tych nie rozegrano oficjalnych turniejów o tytuł mistrzyni Polski). W roku 1963 reprezentowała Polskę na olimpiadzie w Splicie (na I szachownicy uzyskała 5½ pkt w 10 partiach). Dwukrotnie (w latach 1961 i 1964) awansowała do turniejów pretendentek, życiowy sukces osiągając w 1964 r. w Suchumi, gdzie podzieliła VII-VIII miejsce (co wówczas odpowiadało miejscu w pierwszej dziesiątce na świecie). 
W roku 1965 wyszła za mąż i wyemigrowała do Jugosławii. W barwach tego kraju dwukrotnie wystąpiła na olimpiadach (w latach 1969 oraz 1972). W latach 1968 i 1971 dwukrotnie zdobyła mistrzostwo Jugosławii. W 1967 r. po raz trzeci wystąpiła w Suboticy w turnieju pretendentek do tytułu mistrzyni świata (zajmując XI-XII miejsce).
Wielokrotnie startowała w międzynarodowych turniejach, najlepsze rezultaty odnosząc w Bled (1957, III m.), Piotrkowie Trybunalskim (1965, II m.), Wijk aan Zee (1970, II-V m.) oraz Lublinie (1974, II-VI m.).
W 1986 r. za wyniki uzyskane w przeszłości otrzymała honorowy tytuł arcymistrzowski.

</doc>
<doc id="745992" url="https://pl.wikipedia.org/wiki?curid=745992" title="Henryka Konarkowska">
Henryka Konarkowska



</doc>
<doc id="745997" url="https://pl.wikipedia.org/wiki?curid=745997" title="Roman Kaliszan">
Roman Kaliszan

Roman Józef Kaliszan (ur. 23 grudnia 1945 w Przybysławiu, zm. 9 maja 2019 w Gdańsku) – polski farmakolog i chemik, profesor nauk farmaceutycznych, w latach 2005–2008 rektor Akademii Medycznej w Gdańsku.
Życiorys.
Syn Tomasza i Leokadii. Ukończył liceum ogólnokształcące w Gostyniu, a w 1968 studia kształcił się na Wydziale Farmaceutycznym Akademii Medycznej w Gdańsku. W 1973 został absolwentem Wydziału Matematyki, Fizyki i Chemii Uniwersytetu Gdańskiego. W 1975 uzyskał stopień doktora nauk farmaceutycznych, habilitował się w 1982. W 1990 otrzymał tytuł profesora nauk farmaceutycznych.
Zawodowo od 1968 związany był z Akademią Medyczną w Gdańsku, zaczynając jako asystent w Katedrze i Zakładzie Chemii Farmaceutycznej. W 1994 doszedł do stanowiska profesora zwyczajnego. W 1984 został kierownikiem Katedry i Zakładu Biofarmacji i Farmakodynamiki. W okresie 1984–1987 pełnił funkcję prodziekana Wydziału Farmaceutycznego. W latach 1999–2005 był prorektorem ds. nauki, następnie do 2008 sprawował urząd rektora tej uczelni.
W latach 1979–1980 odbywał staż doktorancki na wydziale chemii Uniwersytetu Edynburskiego. W 1984 otrzymał stypendia British Council w Edynburgu oraz DAAD w Instytucie Biologii Doświadczalnej i Medycyny Borstel w Sülfeld. W latach 1991–1992 pełnił funkcję profesora wizytującego na Wydziale Medycznym Uniwersytetu McGilla w Montrealu, a w 1993 tę samą funkcję na wydziale chemii Binghamton University. W 1998 został członkiem korespondentem, a w 2013 członkiem rzeczywistym Polskiej Akademii Nauk. Od 2009 był członkiem korespondentem, a od 2018 członkiem czynnym Polskiej Akademii Umiejętności. W 2010 został członkiem zagranicznym Akademii Nauk i Umiejętności Wojwodiny (VANU). W 2010 prezydent RP Lech Kaczyński powołał go na członka Narodowej Rady Rozwoju.
Specjalizował się w zagadnieniach związanych z chemią analityczną, chemią leków i farmakodynamiką. Zajmował się m.in. badaniami dotyczącymi wyrażanych matematycznie zależności między strukturą chemiczną leków a ich farmakologicznymi właściwościami. W 2001 powołany został na konsultanta krajowego ds. analityki farmaceutycznej.
Zmarł 9 maja 2019 w Uniwersyteckim Centrum Klinicznym w Gdańsku z powodu infekcji bakteryjnej, do której doszło w czasie pobytu naukowca w Singapurze.

</doc>
<doc id="746000" url="https://pl.wikipedia.org/wiki?curid=746000" title="Mineriady">
Mineriady



</doc>
<doc id="746015" url="https://pl.wikipedia.org/wiki?curid=746015" title="God of war">
God of war



</doc>
<doc id="746017" url="https://pl.wikipedia.org/wiki?curid=746017" title="Antonio Adan">
Antonio Adan



</doc>
<doc id="746019" url="https://pl.wikipedia.org/wiki?curid=746019" title="Nowa TV Kielce">
Nowa TV Kielce

Nowa TV Kielce – telewizja miejska działająca w ramach sieci telewizji kablowej Vectra. Nadaje lokalny program skierowany do mieszkańców Kielc.
Powstała w 1993 roku pod nazwą TV Kielce, jako część TV Dami. 2 listopada 2007 r., ze względu na brak porozumienia z siecią Vectra, w ramach której TV Kielce działała, stacja wstrzymała nadawanie na kilka dni. Wznowiła je od 5 listopada z pewnymi ograniczeniami. 28 grudnia 2007 r. po dwóch latach działalności zakończyła nadawanie. Po jakimś czasie została wznowiona emisja. Działa do tej pory pod nazwą Nowa TV Kielce
Programy NTV Kielce.
Ponadto nadawane są reportaże z Kielc oraz wspólne pasmo ogólnopolskie

</doc>
<doc id="746020" url="https://pl.wikipedia.org/wiki?curid=746020" title="TCS">
TCS



</doc>
<doc id="746024" url="https://pl.wikipedia.org/wiki?curid=746024" title="Garba Lawal">
Garba Lawal

Garba Lawal (ur. 22 maja 1974 w Kadunie) – piłkarz nigeryjski grający na pozycji lewego pomocnika. Nosi przydomek „Chindo”.
Kariera klubowa.
Początkowe lata kariery – Afryka.
Lawal pochodzi z miasta Kaduna. Karierę piłkarską zaczynał jednak dużo dalej od rodzinnego miasta, bo w dawnej stolicy kraju, Lagos, w tamtejszym klubie Julius Berger FC. W barwach tej drużyny zadebiutował w pierwszej lidze w 1993 roku w wieku 17 lat. Zajął z tą drużyną 6. miejsce w lidze. W 1994 roku grał już więcej i powoli stawał się członkiem pierwszego składu. Jego drużyna w ciągu roku zrobiła postęp i zakończyła ligę na 4. miejscu. Rok 1995 był ostatnim w barwach Julius Berger, w barwach którego Lawal w końcu wywalczył miejsce w podstawowej jedenastce i zajął 5. miejsce w lidze. Wraz z końcem roku Garba przeprowadził się do Tunezji zostając piłkarzem stołecznego Espérance Tunis. Od 1996 roku był podstawowym zawodnikiem tego zespołu i w tamtym roku wywalczył 3. miejsce ze swoim zespołem, a w połowie sezonu 1996/1997 w końcu trafił do Europy.
Holandia.
Pierwszym zespołem w europejskim rozdziale kariery Lawala był zespół Eredivisie, Roda JC Kerkrade. W lidze zadebiutował 15 lipca 1997 roku w przegranym 1:3 meczu z FC Twente. Ogółem w całej wiosennej rundzie rozegrał 11 meczów i zdobył 3 gole. Z Rodą zajął 8. miejsce, niezagrożone spadkiem do Eerste divisie oraz 8 maja w Rotterdamie wywalczył Puchar Holandii. Wystąpił w wygranym wówczas 4:2 finale z Sc Heerenveen. W sezonie 1997/1998 Lawal był czołowym pomocnikiem Rody. Rozegrał wszystkie 34 mecze w lidze, każdy z nich rozpoczynając w pierwszej jedenastce, a z 6 golami stał się drugim najlepszym strzelcem klubu z Kerkrade po Bobie Peetersie (11 goli). Roda zdołała jednak zająć dopiero 14. miejsce w lidze. Nieźle natomiast Garba radził sobie ze swoim klubem w Pucharze Zdobywców Pucharów. Zdobył 2 gole w wygranym aż 10:0 meczu z Hapoelem Beer Szewa w 1. rundzie oraz jednego gola w meczu z NK Primorje w 2. rundzie. Ostatecznie holenderski zespół doszedł do ćwierćfinału, w którym został dwukrotnie rozgromiony przez Vicenzę Calcio 1:4 i 0:5. W sezonie 1998/1999 dość niespodziewanie Lawal nie zawsze był podstawowym zawodnikiem i zagrał tylko w 23 meczach Eredivisie, z czego tylko w 13 od pierwszej minuty. Zdobył 2 gole – jednego w meczu z PSV Eindhoven (3:3), a drugiego z Feyenoordem Rotterdam (1:0). W ostatecznym rozrachunku Roda zajęła 5. miejsce w lidze kwalifikując się tym samym do Pucharu UEFA. Kolejny sezon (1999/2000), w którym Roda zajęła 8. miejsce, Lawal wystąpił w 28 meczach i strzelił 3 gole. Dodatkowo wywalczył swój drugi w karierze Puchar Holandii. Kolejny sezon był także całkiem udany zarówno dla Lawala, jak i jego drużyny. Sam zdobył 6 goli (zagrał w 29 meczach), z czego 2 w wygranym 3:2 meczu z RKC Waalwijk i zajął z Rodą wysokie 4. miejsce. Jego klub ustąpił tylko „Wielkiej Trójce”: PSV, Feyenoordowi i Ajaksowi. Sezon 2001/2002 był ostatnim dla Garby w zespole Rody. Roda nie osiągnęła sukcesów – w lidze zajęła słabe 13. miejsce przeinaczając się w ciągu jednego sezonu z czołowej drużyny w średniaka broniącego się przed spadkiem, a w Pucharze UEFA doszła do 1/8 finału, tam przegrywając z Milanem po rzutach karnych.
Tułaczka po Europie.
Latem 2002 Lawalowi skończył się kontrakt z Rodą i podpisał on kontrakt z jednym z najbardziej utytułowanych klubów Bułgarii, Lewskim Sofia. Tam spotkał między innymi swojego rodaka i kolegę z kadry, Justice’a Christophera. W bułgarskiej ekstraklasie pierwsze dwie bramki zdobył w marcu, w wygranym 6:0 meczu z Rilskim Sportistem Samokow. Z Lewskim wywalczy wicemistrzostwo Bułgarii oraz Puchar Bułgarii, ale ogółem pobytu w Sofii nie mógł zaliczyć do udanych. Nie zawsze mieścił się w składzie drużyny, toteż przez cały sezon zagrał tylko w 15 ligowych meczach. Po sezonie opuścił zespół Lewskiego i aż do końca 2003 roku pozostawał bez klubu.
Zimą 2004 niektóre gazety sportowe podały nieprawdziwą plotkę, iż Lawal podpisał kontrakt z zespołem Major League Soccer, Columbus Crew. Ostatecznie jednak został graczem szwedzkiego IF Elfsborg, z którym podpisał 2-letni kontrakt. W Allsvenskan zadebiutował 5 kwietnia w przegranym 1:2 meczu z Örgryte IS. W klubie z Borås, który zajął 9. miejsce w lidze, rozegrał 12 meczów – wszystkie w rundzie wiosennej, a rundę jesienną spędził już poza granicami Szwecji.
Latem 2004 przeszedł do CD Santa Clara, portugalskiego klubu pochodzącego z archipelagu Azorów, grającego w drugiej lidze portugalskiej. Zagrał tam 16 meczów i zaliczył 1 asystę, ale nie pomógł drużynie w awansie do SuperLigi.
W 2005 roku nowym klubem Lawala stał się grecki Iraklis Saloniki. W Iraklisie odzyskał częściowo dawną formę. Miał pewne miejsce na lewej stronie Iraklisu, w którym rozegrał 21 meczów i zdobył jednego gola. Wprowadził swój klub do Pucharu UEFA zajmując z nim 4. miejsce. Latem w pierwszej rundzie tego pucharu Iraklis trafił na Wisłę Kraków i Lawal wystąpił w obu meczach (1:0 dla Iraklisu w Krakowie i 2:0 dla Wisły w Salonikach), jednak „Giraios” nie zdołali awansować do fazy grupowej.
Azja i powrót do Afryki.
W 2007 roku Lawal wyjechał do Azji. W chińskim zespole Changsha Ginde zaliczył jednak tylko trzy spotkania w Chinese Super League i niedługo potem wrócił do ojczyzny. Został piłkarzem swojego pierwszego klubu, Julius Berger F.C. W 2009 roku odszedł do Lobi Stars. W 2010 roku zakończył tam karierę.
Kariera reprezentacyjna.
Karierę reprezentacyjną Lawal rozpoczął od występów w młodzieżowej reprezentacji Nigerii U-21. W 1996 roku został powołany do kadry reprezentacji olimpijskiej na Igrzyska w Atlancie. Tam zagrał we wszystkich meczach, także w tych dwóch najważniejszych: w półfinałowym z Brazylią (4:2) oraz finałowym z Argentyną (3:2), wywalczając tym samym z rodakami pierwszy w historii złoty medal w piłce nożnej dla afrykańskiej drużyny.
W 1997 roku Lawal zadebiutował w pierwszej reprezentacji 12 stycznia w meczu z Kenią, zremisowanym 1:1 w Nairobi, rozegranym w ramach kwalifikacji do MŚ 1998.
W 1998 roku został powołany do kadry na Mistrzostwa Świata we Francji. Tam był podstawowym zawodnikiem „Super Orłów”. W pierwszym meczu grupowym z Hiszpanią zdobył gola na 2:2 (był to jego pierwszy gol w kadrze), gdy fatalny błąd popełnił bramkarz Hiszpanów, Andoni Zubizarreta. Nigeria ostatecznie wygrała ten mecz 3:2. Wystąpił także w kolejnych meczach swojej kadry – z Bułgarią (1:0), z Paragwajem (1:3) oraz w 1/8 z Danią (1:4).
W 2000 roku Lawal wziął udział w Pucharze Narodów Afryki w Ghanie. Rozegrał tam 3 mecze i z Nigerią został wicemistrzem Afryki (jego rodacy przegrali w finale po rzutach karnych z Kamerunem). W tym samym roku wziął także udział w swoich drugich w karierze igrzyskach olimpijskich. W Sydney był jednym z dwóch starszych graczy wybranych do kadry i grał na pozycji defensywnego pomocnika. W meczu grupowym z Włochami (1:1) zdobył gola z rzutu karnego. Z Nigerią doszedł do ćwierćfinału – tam jego rodacy odpadli po porażce 1:4 z Chile.
W 2002 roku Garba był członkiem kadry na Puchar Narodów Afryki 2002 w Mali. Tam zagrał we wszystkich meczach i zdobył jednego gola, ale za to zwycięskiego – w 80. minucie ćwierćfinałowego meczu z Ghaną. Z Nigerią zdobył brązowy medal po wygraniu meczu o 3. miejsce z gospodarzami, Mali. W tamtym roku był też członkiem 23-osobowej kadry powołanej przez Festusa Onigbinde na MŚ 2002. Na boiskach Japonii pojawił się w pierwszym meczu z Argentyną (0:1), ale po słabym występie został odsunięty od kolejnych meczów i więcej się w tym turnieju nie pojawił na boisku, a Nigeryjczycy i tak odpadli już po fazie grupowej.
W 2004 roku dość niespodziewanie został powołany na swój trzeci w karierze turniej o Puchar Narodów Afryki, tym razem na PNA w Tunezji, pomimo tego, że pozostawał przez pewien okres bez przynależności klubowej. Był jednak jednym z najlepszych zawodników swojej reprezentacji w tym turnieju. Zdobył jednego gola – w grupowym meczu z Beninem (2:1) i zdobył brązowy medal po wygraniu 2:1 przez „Super Orły” meczu o 3. miejsce z Mali.
W 2006 roku jako gracz Iraklisu zaliczył swój czwarty kolejny turniej o Puchar Narodów Afryki i ponownie zajął w nim 3. miejsce ze swoimi rodakami. Na turnieju rozgrywanym w Egipcie był jednak rezerwowym i zagrał w 4 meczach, ale tylko w jednym od pierwszej minuty – zwycięskim, dającym Nigeryjczykom 3. miejsce. Zdobył w nim jedynego gola spotkania z Senegalem.

</doc>
<doc id="746029" url="https://pl.wikipedia.org/wiki?curid=746029" title="Twierdzenie o oddzielaniu">
Twierdzenie o oddzielaniu

Twierdzenia o oddzielaniu – twierdzenia w analizie funkcjonalnej mówiące o oddzielaniu podzbiorów przestrzeni liniowo-topologicznych poprzez ciągłe funkcjonały liniowe.
Twierdzenie.
Niech formula_1 będzie rzeczywistą bądź zespoloną przestrzenią liniowo-topologiczną oraz niech formula_2 będą wypukłe, niepuste i rozłączne.
Prostym wnioskiem z tego twierdzenia jest fakt, że jeżeli formula_1 jest lokalnie wypukłą przestrzenią liniowo-topologiczną, to dla każdego formula_18 istnieje formula_12 taki, że formula_20
Inne twierdzenia o oddzielaniu.
Niech formula_1 będzie przestrzenią lokalnie wypukłą, a formula_22 jej podprzestrzenią.

</doc>
<doc id="746033" url="https://pl.wikipedia.org/wiki?curid=746033" title="Brzezinki (gmina Opatów)">
Brzezinki (gmina Opatów)

Brzezinki – kolonia w Polsce, położona w województwie śląskim, w powiecie kłobuckim, w gminie Opatów.
W latach 1975–1998 miejscowość należała administracyjnie do województwa częstochowskiego.

</doc>
<doc id="746034" url="https://pl.wikipedia.org/wiki?curid=746034" title="Mistrzostwa Europy w piłce ręcznej kobiet">
Mistrzostwa Europy w piłce ręcznej kobiet

Mistrzostwa Europy w piłce ręcznej kobiet — oficjalny międzynarodowy turniej piłki ręcznej o zasięgu kontynentalnym, organizowany przez Europejską Federację Piłki Ręcznej (EHF) cyklicznie, od 1994 roku, co dwa lata, mający na celu wyłonienie najlepszej żeńskiej reprezentacji narodowej w Europie. Najwięcej tytułów mistrzyń Europy mają na swoim koncie Norweżki.
Reprezentacja Polski ośmiokrotnie zakwalifikowała się do tej imprezy.

</doc>
<doc id="746036" url="https://pl.wikipedia.org/wiki?curid=746036" title="Anakinra">
Anakinra

Anakinra – lek immunosupresyjny będący antagonistą ludzkich receptorów IL-1. Jest otrzymywany na drodze rekombinacji przy udziale bakterii "Escherichia coli".
Lek pod nazwą "Kineret" został wprowadzony po raz pierwszy na rynek w 2001 r. przez amerykańską firmę farmaceutyczną Amgen.
Mechanizm działania.
Anakinra hamuje działalność biologiczną interleukiny 1. Przeciwdziała wytwarzaniu NO, PGE2 i kolagenazy w błonie maziowej, fibroblastach i chondrocytach.
Przeciwwskazania.
Ostrożnie:
Stosowanie w trakcie ciąży i karmienia.
Nie zaleca się stosowania leku w ciąży i okresie karmienia piersią.
Dawkowanie.
Lek podaje się podskórnie, według zaleceń lekarza.

</doc>
<doc id="746037" url="https://pl.wikipedia.org/wiki?curid=746037" title="Kineret">
Kineret



</doc>
<doc id="746045" url="https://pl.wikipedia.org/wiki?curid=746045" title="Brzeziński">
Brzeziński



</doc>
<doc id="746060" url="https://pl.wikipedia.org/wiki?curid=746060" title="Morgana Le Fay">
Morgana Le Fay

Morgana Le Fay, Morgaine, Morgain () – postać z kręgu legend arturiańskich i celtyckich opowieści. Przyrodnia siostra Artura, córka Igerny z pierwszego małżeństwa – z królem Gorloisem. Często jest utożsamiana ze swoją siostrą Anną-Morgause.
Przedstawiana zawsze jako obdarzona wielką mocą czarodziejka, żeński odpowiednik Merlina i jego mocy, w niektórych wersjach legendy działa przeciwko królowi Arturowi i jego żonie Ginewrze. W "Le Morte d'Arthur" Thomasa Malory'ego jest nieszczęśliwą żoną króla Uriena, spiskującą przeciwko Arturowi i pragnącą zapewnić władzę swojemu ukochanemu Akkolonowi.
Morgana Le Fay w literaturze.
W opartej na legendach arturiańskich powieści Marion Zimmer Bradley "Mgły Avalonu" Morgiana Le Fay jest główną bohaterką, przedstawiającą wydarzenia ze swojego punktu widzenia – czarodziejki wychowanej na tajemniczej wyspie Avalon, pragnącej ocalić dawny świat przed nieuchronnymi, jak się okazuje, zmianami i inwazją chrześcijaństwa.
Z kolei w książce Krystyny Kwiatkowskiej "Prawdziwa historia Morgan le Fay i rycerzy Okrągłego Stołu", Morgan jest przedstawiona jako kobieta, która kochała Artura i której miłość została zdeptana. Urodzona jako córka Uthera i Igerne była bliźniaczą siostrą Artura. Była wierną kopią Uthera (zaś Artur – Hoela, diuka Gorlois, pierwszego męża Igerne). Jej wychowaniem zajął się Merlin, który wtajemniczył ją w świat magii oraz pradawnych wierzeń. Rozdzielona w niemowlęctwie z bratem, poznaje go w wieku 15 lat. Młodzi zakochują się w sobie, jednak gdy dowiadują się, że są rodzeństwem, Artur zrywa ich związek, mimo iż Morgana spodziewa się ich dziecka. Odtrącona przez Artura i upokorzona przez Ginewrę poprzysięga im zemstę. W tym celu wychowuje swojego i Artura syna, Mordreda, w nienawiści do ojca. Po ostatecznej bitwie, w której giną obaj, Morgana wyznaje umierającemu Arturowi, że ciągle go kocha i razem odchodzą do Avalonu.
Wykorzystanie motywu Morgany.
Od imienia Morgany Le Fay, której przypisywano zdolność wywoływania miraży, pochodzi nazwa fatamorgana.
Morgana Lefay to nazwa szwedzkiego zespołu power-metalowego. Morgana Le Fay jest również postacią z filmów z serii Stargate, przedstawicielką fikcyjnej rasy Pradawnych. Alexandra Ivy wykorzystała postać Morgany Le Fay w IV części sagi "Strażnicy Wieczności".
W fikcyjnym świecie Warhammer Morgiana le Fay jest bohaterką królestw Bretonii oraz czarodziejką, osobistą wysłanką Pani Jeziora. 

</doc>
<doc id="746066" url="https://pl.wikipedia.org/wiki?curid=746066" title="Geometria eliptyczna">
Geometria eliptyczna

Geometria eliptyczna – jeden z rodzajów geometrii nieeuklidesowej, szczególny przypadek geometrii Riemanna dla stałej i dodatniej krzywizny. Zakłada się, że każde dwa punkty jednoznacznie wyznaczają prostą; tym właśnie geometria eliptyczna różni się od geometrii sferycznej, w której para punktów antypodycznych nie ma tej właściwości.
Konstrukcja.
Rezygnacja z postulatu równoległości geometrii euklidesowej daje możliwość przyjęcia, że przez punkt nieleżący na danej prostej nie przechodzi żadna prosta rozłączna z daną (drugą możliwością jest przyjęcie, iż takich prostych może być więcej niż jedna). W konsekwencji każde dwie proste przecinają się w pewnym punkcie, przez co brak tu pojęcia równoległości. Ponieważ proste w tej geometrii są topologicznie tożsame z okręgiem, zmiany wymagają również aksjomaty porządku na prostej, np. poprzez zastąpienie relacji leżenia między za pomocą relacji rozdzielania.
Powyższe zmiany dają „jedynie” geometrię rzutową, jednak przyjęcie pozostałych, odziedziczonych pojęć i aksjomatów geometrii euklidesowej, w tym prostopadłości i przystawania daje geometrię eliptyczną (wymaga się więc pojęcia metryki, iloczynu skalarnego, czy prostopadłości).
Model sferyczny.
Punktem geometrii eliptycznej w tym modelu jest para dwóch punktów antypodycznych trójwymiarowej przestrzeni euklidesowej (tzn. leżących po przeciwnych stronach wybranej sfery). Płaszczyzną jest zbiór wszystkich takich par, a prostą zbiór takich par na kole wielkim przecinającym sferę. Jako że każde dwa różne wielkie koła zawsze przecinają się w punktach antypodycznych, więc każde dwie różne proste eliptyczne przecinają się dokładnie w jednym punkcie płaszczyzny eliptycznej, czyli proste rozłączne nie istnieją. Odcinkiem, czyli najkrótszym łukiem między dwoma punktami, jest zawsze łuk koła wielkiego (łuki innych kół nie są odcinkami w tym modelu), a suma kątów w trójkącie sferycznym jest zawsze większa od 180°.

</doc>
<doc id="746073" url="https://pl.wikipedia.org/wiki?curid=746073" title="Cessna 172">
Cessna 172

Cessna 172 Skyhawk – czteromiejscowy, jednosilnikowy górnopłat. Popularny samolot szkolno-treningowy. Egzemplarzy Cessny 172 wyprodukowano więcej niż jakiegokolwiek innego samolotu, nadal pozostaje w produkcji.
Do samolotu tego typu należy rekord świata w najdłuższym locie z tankowaniem w powietrzu. Dnia 4 grudnia 1958 samolot Cessna 172 z załogą: Robert Timm i John Cook, wystartował z lotniska McCarran w Las Vegas. Doczepili oni zbiornik paliwa wraz z pompą elektryczną oraz zmienili drzwi drugiego pilota, co miało pomóc im w uzupełnianiu paliwa. Chociaż planowano z początku 50 dni, widząc swój sukces, zmienili plany. Załoga wylądowała dnia 7 lutego 1959 r. Ich lot trwał 64 dni 22 godziny 19 minut i 5 sekund. Do tej pory jest najdłuższym lotem w historii lotnictwa.
Samolotem tym niemiecki nastoletni pilot, Mathias Rust, 28 maja 1987 poleciał do Związku Radzieckiego. Udało mu się ominąć obronę przeciwlotniczą koło Moskwy, gdyż został błędnie uznany za samolot rosyjski. W związku z tym swoje stanowisko utracił m.in. minister obrony.
Warianty.
Przez lata produkcji Cessna 172 była poddawana wielu modyfikacjom, powstało kilkadziesiąt wersji, począwszy od najstarszych, napędzanych 145-konnym silnikiem Continental O-300 a kończąc na wersji FR172J napędzanej 210-konnym silnikiem Continental IO-360D. Począwszy od wersji 172J dostępne jest również podwozie w formie pływaków do lądowania na wodzie.
(1 Zależnie od wyważenia
(2 180 KM po modyfikacji odpowiednim zestawem części

</doc>
<doc id="746075" url="https://pl.wikipedia.org/wiki?curid=746075" title="Pemphigus foliaceus">
Pemphigus foliaceus



</doc>
<doc id="746076" url="https://pl.wikipedia.org/wiki?curid=746076" title="Geometria kuli">
Geometria kuli



</doc>
<doc id="746078" url="https://pl.wikipedia.org/wiki?curid=746078" title="Ginewra">
Ginewra

Ginewra (walij. Gwenhwyfar, ang. Guinevere) – postać z legend arturiańskich, żona króla Artura, w niemal wszystkich wersjach legendy bezdzietna. Była córką jego przyjaciela i sojusznika Leodegrance'a (Leodegana), króla Cameliard, i miała siostrę o imieniu Gwenhwyfach. 
Artur ożenił się z Ginewrą w wieku 13 lat, wraz ze wstąpieniem na tron, w imię sojuszu z jej ojcem Leodegrance'm – bądź też, gdy spotkawszy ją w czasie jednej ze swych misji, zakochał się w niej bez pamięci. W legendach arturiańskich powtarza się motyw porwania Ginewry. W jednych wersjach porwał ją król Melwas i uwięził w swojej twierdzy w Glastonbury, według "Życia Gildas" Ginewra została uwolniona dzięki mediacji św. Gildasa, zanim jeszcze Artur rozpoczął oblężenie twierdzy. W innych wersjach porywaczem był Malagant, były rycerz Okrągłego Stołu, który stał się nieprzyjacielem Artura. 
Ukochanym Ginewry był przyjaciel króla Artura, Lancelot z Jeziora, który obrał ją za damę swego serca, dokonywał w jej imię bohaterskich czynów i zaprzysiągł bronić z mieczem w ręce jej czci i sławy. Ginewra wygnała Lancelota z zamku, gdy ten zdradził ją z Elaine z Corbenic, która dzięki czarom przybrała postać żony Artura i zwabiła tym sposobem jej ukochanego do swego łoża.
Ujawnienie romansu Ginewry i Lancelota przez synów króla Lota, było przyczyną rozłamu wśród Rycerzy Okrągłego Stołu. Lancelot w obronie ukochanej zabił kilku swoich byłych przyjaciół, potem walczył z samym królem Arturem. Kiedy Artur walczył z Lancelotem, zostawił Ginewrę pod opieką swojego syna – Mordreda, a ten postanowił zająć miejsce ojca na tronie i u boku Ginewry. Ostatecznie w bitwie pod Camlann Mordred zabił Artura, ale najpierw sam otrzymał śmiertelną ranę. Razem ze śmiercią Artura upadł Camelot. Po tych wszystkich wydarzeniach Ginewra złożyła śluby zakonne.

</doc>
<doc id="746080" url="https://pl.wikipedia.org/wiki?curid=746080" title="Paweł Gadziała">
Paweł Gadziała

Paweł Gadziała (ur. 22 września 1973 w Tarnowie) – polski piłkarz występujący na pozycji pomocnika.
Gadziała pierwsze kroki w futbolowym świecie stawiał w zespole Błękitnych Tarnów. W 1993 roku piłkarzem zainteresowali się szkoleniowcy I-ligowego wówczas Sokoła Pniewy. Do klubu tego Gadziała trafił jesienią. Mimo to w sezonie 1993/1994 nie wystąpił w żadnym I-ligowym spotkaniu pniewskiej ekipy. Do debiutu piłkarza w ekstraklasie doszło rok później.
W 1995 roku Paweł Gadziała przeniósł się do Stomilu Olsztyn. Z klubem tym w sezonie 1995/1996 zajął 6. miejsce w końcowej tabeli I-ligi. W tym oraz w dwóch kolejnych sezonach piłkarz rozegrał 66 spotkań w ekstraklasie, strzelając 5 bramek.
Jesienią 1998 zawodnik trafił do MKS Mława. W drużynie tej nie zagościł jednak zbyt długo, gdyż wiosną 1999 roku był już piłkarzem Petrochemii Płock. W Płocku piłkarz spędził kolejne pół roku, po czym swą grą zainteresował działaczy Stali Stalowa Wola, w której występował przez następne dwa lata.
W latach 2001-2002 Gadziała reprezentował barwy trzech zespołów: Resovii, Świtu Nowy Dwór Mazowiecki oraz Hetmana Zamość. W żadnym z tych klubów nie zadomowił się jednak na długo i w 2003 roku wrócił do Olsztyna do II-ligowego już wówczas Stomilu. W związku z rozwiązaniem klubu po sezonie 2002/2003 Gadziała zmuszony był do znalezienia nowego pracodawcy. Jesienią 2003 roku ponownie znalazł się w kadrze MKS Mława, lecz już pół roku później był piłkarzem "Pilicy Białobrzegi". Ostatnim dotąd klubem Gadziały był GLKS Nadarzyn, w którym piłkarz występował w rundzie jesiennej sezonu 2004/2005. Od wiosny 2006 zaczął grać dla drużyny Utrata Pawłowice a rok później przeniósł się do zespołu KS Teresin, gdzie w 2012 zakończył karierę.

</doc>
<doc id="746084" url="https://pl.wikipedia.org/wiki?curid=746084" title="Marcelo da Silva">
Marcelo da Silva



</doc>
<doc id="746085" url="https://pl.wikipedia.org/wiki?curid=746085" title="Gonzalo Higuaín">
Gonzalo Higuaín

Gonzalo Gerardo Higuaín (wym. []; ur. 10 grudnia 1987 w Breście) – argentyński piłkarz, który występował na pozycji napastnika. Reprezentant Argentyny. Posiada także obywatelstwo francuskie.
W sezonie 2015/2016 został królem strzelców Serie A, zdobywając 36 goli i wyrównując rekord Gino Rossettiego. W lipcu 2016 przeszedł do Juventusu za 90 mln euro, stając się piątym najdroższym piłkarzem w historii futbolu. Jego transfer jest jednocześnie najdroższym w obrębie jednej ligi w historii.
Kariera klubowa.
River Plate.
Swoją karierę rozpoczynał w argentyńskim River Plate. W 3 sezony strzelił w 35 meczach tamtejszej ligi 13 goli, dokładając 3 gole w 5 meczach Pucharu krajowego w sezonie 2005/2006.
Real Madryt.
W styczniu 2007 roku został zawodnikiem Realu Madryt. Ówczesny prezes Ramón Calderón zapłacił za niego około trzynaście milionów euro. W barwach Realu Madryt zadebiutował 14 stycznia w meczu osiemnastej kolejki Primera División przeciwko Realowi Saragossa, w którym zaliczył asystę. Od tamtej pory do zakończenia sezonu, wystąpił w dwóch pojedynkach Ligi Mistrzów. Rozegrał także dziewiętnaście meczów ligowych, w których zdobył dwie bramki i zaliczył pięć asyst.
W pierwszym meczu okresu przygotowawczego sezonu 2007/2008 z Hannoverem 96 Higuaín zmarnował kilka okazji do strzelenia bramki, jednak mimo wszystko spotkanie to mógł zaliczyć do udanych. W kolejnych meczach prezentował się równie dobrze. Pod koniec okresu przygotowawczego nabawił się kontuzji kostki, która uniemożliwiła mu grę przez prawie miesiąc. Po powrocie na boisko rozegrał 29 meczów i strzelił osiem goli w lidze. W Pucharze Króla zagrał cztery razy zdobywając jedną bramkę. W meczu z Osasuną, po którym Real wywalczył kolejne mistrzostwo Hiszpanii, Higuaín zaliczył asystę przy bramce Arjena Robbena w 87. minucie, a w 89. minucie sam wpisał się na listę strzelców, ustanawiając wynik na 2:1 dla „Królewskich”.
27 października Higuaín w wygranym 3:2 meczu z Athletikiem Bilbao strzelił dwie bramki, natomiast 8 listopada strzelił wszystkie gole dla swojego zespołu w zwycięskim 4:3 pojedynku przeciwko Málaga CF.
W pierwszych tygodniach grudnia 2010 zdiagnozowano u piłkarza przepuklinę dysku lędźwiowego i jedynym słusznym rozwiązaniem był zabieg operacyjny. 5 stycznia 2011 Gonzalo ogłosił, że podda się operacji w klinice neurochirurgii w Chicago. Zabieg odbył się 11 stycznia i Higuain został wypisany następnego dnia po udanej operacji. Treningi wznowił na początku kwietnia 2011.
Średnia goli Higuaina w Realu Madryt wynosiła 0,80, jeśli wziąć pod uwagę rzeczywisty czas gry piłkarza.
SSC Napoli.
24 lipca 2013 podpisując pięcioletni kontrakt przeszedł z Realu Madryt do SSC Napoli. Włoski klub zapłacił za niego 37 milionów euro.
13 kwietnia 2014 strzelił swojego pierwszego hat-tricka w meczu przeciwko S.S. Lazio.
W rozgrywanym 22 grudnia 2014 w Doha meczu o Superpuchar Włoch Argentyńczyk strzelił 2 bramki, wyrównując stan rywalizacji z Juventusem, a ponadto wykorzystał rzut karny, przyczyniając się do zdobycia przez Napoli wspomnianego trofeum. W ostatnim meczu sezonu, rozgrywanym przeciwko S.S. Lazio, Higuain zdobył 2 gole, ale także nie wykorzystał rzutu karnego, przez co był obwiniany za to, że jego drużyna nie awansowała bezpośrednio do Ligi Mistrzów.
Przed rozpoczęciem nowego sezonu spekulowano, że Higuain opuści Napoli, a jednym z klubów, które chciało go pozyskać był Arsenal. Argentyńczyk przyznał jednak, że zdecydował się zostać w Neapolu, aby pomóc drużynie w awansie do Ligi Mistrzów. Już jesienią 2015 forma piłkarza uległa zdecydowanej poprawie. W odbudowie formy Argentyńczykowi pomógł nowy trener Napoli, Maurizio Sarri, którego piłkarz określił mianem „ojca”. Trener Interu, Roberto Mancini, stwierdził, że „Higuain we Włoszech jest jak Messi dla reszty świata”. 3 kwietnia 2016 piłkarz otrzymał czerwoną kartkę w meczu z Udinese Calcio i został zawieszony na 3 mecze. W ostatnim meczu sezonu, w którym Napoli pokonało u siebie Frosinone 4-0, Higuain zdobył klasycznego hat-tricka, łącznie strzelając 36 bramek i tym samym pobił rekord wszech czasów Serie A w liczbie bramek zdobytych w 1 sezonie. Dorobek Argentyńczyka zapewnił mu 2. miejsce w klasyfikacji Złotego Buta. Argentyńczyk wyprzedził w tej klasyfikacji m.in. Cristiano Ronaldo.
Juventus.
26 lipca 2016, za 90 milionów euro, wywołując oburzenie władz i kibiców klubu, przeszedł do największego rywala Napoli, Juventusu, podpisując umowę ważną do 2021 roku. W ten sposób został piątym najdrożej sprzedanym piłkarzem w historii futbolu – po Neymarze, Paulu Pogbie, Garethcie Bale’u i Cristiano Ronaldo. W kwietniu 2017 roku strzelił swojego 200 ligowego gola odkąd gra w Europie.
Kariera reprezentacyjna.
Higuaín urodził się we Francji. Mając dziesięć miesięcy przeprowadził się z rodzicami do Argentyny. Dorastał w Ameryce i nie znał języka francuskiego. Odrzucił powołanie do reprezentacji Francji od Raymonda Domenecha na towarzyski mecz przeciwko Grecji 15 listopada 2006, a także powołania do reprezentacji Argentyny U-20. Decyzję tłumaczył tym, że jeszcze nie zdecydował, dla którego kraju będzie grał. W 2007 mając dwadzieścia lat uzyskał obywatelstwo argentyńskie i uznał, że będzie reprezentował barwy „Albicelestes”. W lutym został powołany do reprezentacji Argentyny na towarzyski mecz z Gwatemalą, w którym zagrał od samego początku spotkania. Argentyńczycy wygrali 5:0, a Higuaín zdobył dwie bramki. 10 października 2009 zadebiutował w oficjalnym meczu reprezentacji Argentyny z Peru, który jego drużyna musiała wygrać by mieć nadal szanse awansu na Mistrzostwa Świata w RPA. Albicelestes wygrali to spotkanie 2:1, a Higuain zdobył pierwszą z bramek. Debiutem w oficjalnym meczu reprezentacji Argentyny urodzony w Breście piłkarz ostatecznie przekreślił możliwość gry dla reprezentacji Francji.
Mistrzostwa Świata 2010.
W meczu z Koreą Południową strzelił hat-tricka, a kolejne trafienie zaliczył w meczu z Meksykiem, dzięki czemu znalazł się wśród najskuteczniejszych piłkarzy turnieju.
Mistrzostwa Świata 2014.
Higuain zdobył 1 bramkę w ćwierćfinale przeciwko Belgii, ale także nie wykorzystał dobrej okazji do pokonania Manuela Neuera w finale turnieju.
Copa America 2015.
Higuain strzelił 2 gole w całym turnieju, ale nie wykorzystał rzutu karnego w finale przeciwko reprezentacji Chile. W tym samym sezonie nie wykorzystał kilku rzutów karnych dla SSC Napoli, a mimo to został oddelegowany przez selekcjonera reprezentacji Argentyny do egzekwowania jedenastki.

</doc>
<doc id="746086" url="https://pl.wikipedia.org/wiki?curid=746086" title="Marcelo Vieira da Silva">
Marcelo Vieira da Silva



</doc>
<doc id="746087" url="https://pl.wikipedia.org/wiki?curid=746087" title="Necrolytic migratory erythema">
Necrolytic migratory erythema



</doc>
<doc id="746088" url="https://pl.wikipedia.org/wiki?curid=746088" title="Apolonia Litwińska">
Apolonia Litwińska

Apolonia Litwińska, z domu Osikowicz (ur. 25 lipca 1928 we wsi Załuże, zm. 20 stycznia 2021 we Wrocławiu) – polska szachistka.
Kariera szachowa.
W latach 50. i 60. należała do czołówki polskich szachistek. W 1950 r. zadebiutowała w Toruniu w finale mistrzostw Polski kobiet, zajmując VII miejsce. Rok później zdobyła swój pierwszy medal mistrzostw kraju, zajmując w Częstochowie III miejsce. Kolejny medal wywalczyła w 1952 r., dzieląc w finale rozegranym w Krynicy I-II miejsce. W meczu barażowym w Poznaniu uległa 1½ – 4½ Krystynie Hołuj i zdobyła tytuł wicemistrzyni kraju. Do 1982 r. w finałowych turniejach wystąpiła łącznie 19 razy, największy sukces odnosząc w 1961 r. we Wrocławiu, gdzie wywalczyła tytuł mistrzyni Polski, reprezentując sekcję szachową Górnika Wałbrzych. Czwarty medal – brązowy – zdobyła w 1969 r. w Poznaniu. W swoim dorobku posiada również tytuł drużynowej wicemistrzyni Polski, który zdobyła w 1953 r. w Katowicach, w barwach klubu „Kolejarz Kraków”.
Posiada tytuł mistrzyni krajowej, który otrzymała w 1953 roku. W latach 1976–1991 notowana była na światowej liście rankingowej, najwyższą punktację (2005 pkt) osiągając 1 stycznia 1987 roku.

</doc>
<doc id="746090" url="https://pl.wikipedia.org/wiki?curid=746090" title="Belvidere (Illinois)">
Belvidere (Illinois)

Belvidere – miasto w Stanach Zjednoczonych, w stanie Illinois, w hrabstwie Boone. Według spisu z 2000 roku miasto zamieszkuje 20 820 osób. Jest stolicą hrabstwa Boone.
Geografia.
Belvidere położone jest 800 stóp powyżej poziomu morza. Zlokalizowane w północnym centrum stanu Illinois, miasto oddalone o około 75 mil na północny zachód od Chicago i około 12 mil na wschód od Rockford. Przez Belvidere przepływa rzeka Kishwaukee.
Miasto zajmuje powierzchnię 23,6 km2, z czego 0,1 km2 (0,55%) stanowi woda.
Demografia.
Według spisu z 2000 roku miasto zamieszkuje 20 820 osób skupionych w 7 531 gospodarstwach domowych, tworzących 5 324 rodzin. Gęstość zaludnienia wynosi 886,3 osoby/km2. W mieście znajdują się 7 970 budynki mieszkalne, a ich gęstość występowania wynosi 339,3 mieszkania/km2. Miasto zamieszkuje 84,53% ludności białej, 1,15% stanowią Afroamerykanie, 0,37% to rdzenni Amerykanie, 0,45% Azjaci, 0,02% mieszkańcy Pacyfiku, 11,57% ludność innej rasy i 1,92% ludności wywodzącej się z dwóch lub więcej ras. Hiszpanie lub Latynosi stanowią 20,07% populacji.
W mieście są 7 531 gospodarstwa domowe, w których 38,7% stanowią dzieci poniżej 18 roku życia żyjących z rodzicami, 53,9% stanowią małżeństwa, 11,9% stanowią kobiety nie posiadające męża oraz 29,3% stanowią osoby samotne. 24,8% wszystkich gospodarstw domowych składa się z jednej osoby oraz 11,2% żyjących samotnie ma powyżej 65 roku życia. Średnia wielkość gospodarstwa domowego wynosi 2,73 osoby, natomiast rodziny 3,26 osoby. 
Przedział wiekowy kształtuje się następująco: 29,7% stanowią osoby poniżej 18 roku życia, 8,8% stanowią osoby pomiędzy 18 a 24 rokiem życia, 31,2% stanowią osoby pomiędzy 25 a 44 rokiem życia, 18,1% stanowią osoby pomiędzy 45 a 64 rokiem życia oraz 12,2% stanowią osoby powyżej 65 roku życia. Średni wiek wynosi 32 lat. Na każde 100 kobiet przypada 97,2 mężczyzn. Na każde 100 kobiet powyżej 18 roku życia przypada 94,7 mężczyzn.
Średni dochód dla gospodarstwa domowego wynosi 42 529 dolarów, a dla rodziny wynosi 50 601 dolarów. Dochody mężczyzn wynoszą średnio 37 116 dolarów, a kobiet 24 454 dolarów. Średni dochód na osobę w mieście wynosi 17 804 dolarów. Około 7,8% rodzin i 10% populacji miasta żyje poniżej minimum socjalnego, z czego 12% jest poniżej 18 roku życia i 8% powyżej 65 roku życia.

</doc>
<doc id="746091" url="https://pl.wikipedia.org/wiki?curid=746091" title="Basse">
Basse

Francja:
Gambia:
Republika Środkowoafrykańska:
Senegal:
Szwajcaria:
Osoby:
Inne:
Zobacz też:

</doc>
<doc id="746093" url="https://pl.wikipedia.org/wiki?curid=746093" title="Elaine z Corbenic">
Elaine z Corbenic

Elaine z Corbenic – postać z legend arturiańskich, córka Pellesa - Króla Rybaka z Corbenic (lub "Carbonek"). 
Zakochana w rycerzu królowej Ginewry, Lancelocie z Jeziora, dzięki czarom przybrała postać jego ukochanej i spędziła z nim noc, której owocem był Galahad.

</doc>
<doc id="746096" url="https://pl.wikipedia.org/wiki?curid=746096" title="Republic Commando">
Republic Commando



</doc>
<doc id="746097" url="https://pl.wikipedia.org/wiki?curid=746097" title="Gonzalo Higuain">
Gonzalo Higuain



</doc>
<doc id="746098" url="https://pl.wikipedia.org/wiki?curid=746098" title="Józefów (gmina Opatówek)">
Józefów (gmina Opatówek)

Józefów – wieś w Polsce położona w województwie wielkopolskim, w powiecie kaliskim, w gminie Opatówek.
W latach 1975–1998 miejscowość administracyjnie należała do województwa kaliskiego.
Zobacz też: Józefów

</doc>
<doc id="746099" url="https://pl.wikipedia.org/wiki?curid=746099" title="Rafał Kołłątaj">
Rafał Kołłątaj

Rafał Kołłątaj herbu Kotwica (ur. przed 1750, zm. 1833) – od 1772 starosta trześniewski. 
Życiorys.
Był synem podstolego mścisławskiego Antoniego Andrzeja, starszym bratem Hugona. W 1783 otrzymał rangę rotmistrza Kawalerii Narodowej.
29 kwietnia 1791 roku przyjął obywatelstwo miejskie na Ratuszu Miasta Warszawy. Był członkiem Zgromadzenia Przyjaciół Konstytucji Rządowej Wraz z Hugonem wyjechał nocą z Warszawy z 24/25 lipca 1792 na emigrację do Saksonii. Następnie był emisariuszem swego brata w Polsce. We wrześniu 1793 r. przyjechał do Polski wraz z Tadeuszem Kościuszką i Józefem Zajączkiem. Z polecenia Tadeusza Kościuszki sprawdzał stan przygotowań do powstania w Kieleckiem. Był członkiem Sądu Kryminalnego Wojskowego w czasie insurekcji kościuszkowskiej. 
Właściciel dóbr i pałacu w Wiśniowej do 1803, do czasu, gdy sprzedał je swojemu bratankowi, Eustachemu Kołłątajowi. Żonaty od 1772 z Józefą Grabińską bogata wdową po Karolu Tarle kasztelanie lubelskim. Miał córkę Marię dla której w 1808 wnioskował w Wydziale Stanów Galicyjskich we Lwowie o przyznanie szlachectwa córce Marii, która wtedy nosiła nazwisko pierwszego męża Wężyk. Odziedziczyła po ojcu dwór w Trześniowie.

</doc>
<doc id="746111" url="https://pl.wikipedia.org/wiki?curid=746111" title="Rożdżały (województwo wielkopolskie)">
Rożdżały (województwo wielkopolskie)

Rożdżały – wieś w Polsce położona w województwie wielkopolskim, w powiecie kaliskim, w gminie Opatówek.
W latach 1975–1998 miejscowość administracyjnie należała do województwa kaliskiego.
W skład sołectwa wchodzą przysiółki Słoneczna i Frankowizna.
Zobacz też.
Rożdżały.

</doc>
<doc id="746112" url="https://pl.wikipedia.org/wiki?curid=746112" title="Mgły Avalonu (powieść)">
Mgły Avalonu (powieść)

Mgły Avalonu (tytuł oryg. "The Mists of Avalon") – powieść fantasy Marion Zimmer Bradley, należąca do dziesięciotomowego cyklu avalońskiego (na jęz. polski przetłumaczono "Mgły Avalonu", "Leśny dom", "Panią Avalonu" i "Kapłankę Avalonu") i uchodząca za najwybitniejsze dzieło tej pisarki, przez Andrzeja Sapkowskiego w książce Rękopis znaleziony w Smoczej Jaskini wymienione jako jedno z najważniejszych arcydzieł fantasy.
"Mgły Avalonu" to tzw. retelling opowieści o królu Arturze. Dzieje narodzin, rozkwitu i upadku świetności dworu króla Artura opowiedziane zostały z punktu widzenia bohaterek legendy, pozostających zazwyczaj w cieniu postaci męskich: głównie siostry Artura, Morgany Czarodziejki, ale także jego matki Igriany i żony Ginewry oraz Pani Jeziora – Viviany.

</doc>
<doc id="746114" url="https://pl.wikipedia.org/wiki?curid=746114" title="Capron (Illinois)">
Capron (Illinois)

Capron – wieś w USA, w stanie Illinois, w hrabstwie Boone. Według spisu z 2000 roku wioskę zamieszkuje 961 osób.
Geografia.
Wioska zajmuje powierzchnię 1,9 km2, całość stanowi ląd.
Demografia.
Według spisu z 2000 roku wioskę zamieszkuje 961 osób skupionych w 332 gospodarstwach domowych, tworzących 245 rodzin. Gęstość zaludnienia wynosi 508,3 osoby/km2. W wiosce znajdują się 354 budynki mieszkalne, a ich gęstość występowania wynosi 187,2 mieszkania/km2. Wioskę zamieszkuje 91,57% ludności białej, 0,94% stanowią Afroamerykanie, 1,14% to rdzenni Amerykanie, 0,52% Azjaci, 4,27% ludność innej rasy i 1,56% ludności wywodzącej się z dwóch lub więcej ras. Hiszpanie lub Latynosi stanowią 12,8% populacji.
W wiosce są 332 gospodarstwa domowe, w których 42,2% stanowią dzieci poniżej 18 roku życia żyjących z rodzicami, 63% stanowią małżeństwa, 7,2% stanowią kobiety nie posiadające męża oraz 26,2% stanowią osoby samotne. 19% wszystkich gospodarstw domowych składa się z jednej osoby oraz 6,6% żyjących samotnie ma powyżej 65 roku życia. Średnia wielkość gospodarstwa domowego wynosi 2,89 osoby, natomiast rodziny 3,33 osoby. 
Przedział wiekowy kształtuje się następująco: 31,1% stanowią osoby poniżej 18 roku życia, 8,8% stanowią osoby pomiędzy 18 a 24 rokiem życia, 33% stanowią osoby pomiędzy 25 a 44 rokiem życia, 18,1% stanowią osoby pomiędzy 45 a 64 rokiem życia oraz 8,9% stanowią osoby powyżej 65 roku życia. Średni wiek wynosi 32 lat. Na każde 100 kobiet przypada 103,2 mężczyzn. Na każde 100 kobiet powyżej 18 roku życia przypada 103,1 mężczyzn.
Średni dochód dla gospodarstwa domowego wynosi 46 786 dolarów, a dla rodziny wynosi 52 500 dolarów. Dochody mężczyzn wynoszą średnio 36 406 dolarów, a kobiet 24 226 dolarów. Średni dochód na osobę w mieście wynosi 17 624 dolarów. Około 2,8% rodzin i 3,1% populacji miasta żyje poniżej minimum socjalnego, z czego 1,6% jest poniżej 18 roku życia i 10,3% powyżej 65 roku życia.

</doc>
<doc id="746115" url="https://pl.wikipedia.org/wiki?curid=746115" title="Rożdżały">
Rożdżały

2 miejscowości w Polsce:

</doc>
<doc id="746117" url="https://pl.wikipedia.org/wiki?curid=746117" title="Basse Santa Su">
Basse Santa Su

Basse Santa Su – miasto we wschodniej Gambii, na południowym brzegu rzeki Gambii, stolica dywizji Upper River, ważny ośrodek handlowy regionu. Basse Santa Su jest najdalej na wschód wysuniętym miastem Gambii. W maju 2008 roku w mieście tym temperatura osiągnęła w cieniu 45,5 °C, co jest rekordową temperaturą odnotowaną w Gambii.

</doc>
<doc id="746121" url="https://pl.wikipedia.org/wiki?curid=746121" title="Mostek disulfidowy">
Mostek disulfidowy



</doc>
<doc id="746124" url="https://pl.wikipedia.org/wiki?curid=746124" title="Żwawość">
Żwawość

Żwawość (ŻW) — jedna z czasowych charakterystyk zachowania (obok perseweratywności), tendencja do szybkiego reagowania, utrzymywania wysokiego tempa wykonywanych czynności oraz łatwej zmiany reakcji (zachowania) w odpowiedzi na zmianę warunków zewnętrznych. Wprowadzona przez Jana Strelaua w regulacyjnej teorii temperamentu.

</doc>
<doc id="746125" url="https://pl.wikipedia.org/wiki?curid=746125" title="Judasz (Apostoł)">
Judasz (Apostoł)



</doc>
<doc id="746126" url="https://pl.wikipedia.org/wiki?curid=746126" title="Perseweratywność">
Perseweratywność

Perseweratywność (PE) — jedna z czasowych charakterystyk zachowania (obok żwawości), tendencja do trwania i powtarzania danego zachowania przez jednostkę, po zaprzestaniu działania bodźca wywołującego to zachowanie. Wprowadzona przez Jana Strelaua w regulacyjnej teorii temperamentu.

</doc>
<doc id="746132" url="https://pl.wikipedia.org/wiki?curid=746132" title="Bernardo Martorell">
Bernardo Martorell

Bernardo Martorell, Bernat Martorell (ur. ok. 1400 – zm. w roku 1452 między 13 a 23 grudnia w Barcelonie), wczesnorenesansowy hiszpański (kataloński) malarz i miniaturzysta.
Działał w Barcelonie w latach 1427-1452. Tworzył pod wpływem malarzy francuskich i flamandzkich, a jego styl miał charakter gotycki. Projektował witraże oraz ozdabiał książki (miniatury w Llibre d'Hores).
Jego jedyne uznane dzieło to Ołtarz św. Piotra z Pubol, jednak dzieła wcześniej przypisywane tzn. "Mistrzowi od św. Jerzego" obecnie uznaje się za stworzone przez Martorella (Ołtarz św. Jerzego).
Za jego poprzednika uważa się Lluisa Borrassę (prawdopodobnie u niego się kształcił), a za następcę Jaume Hugueta.

</doc>
<doc id="746136" url="https://pl.wikipedia.org/wiki?curid=746136" title="Hotel Hilberta">
Hotel Hilberta



</doc>
<doc id="746138" url="https://pl.wikipedia.org/wiki?curid=746138" title="Bernat Martorell">
Bernat Martorell



</doc>
<doc id="746139" url="https://pl.wikipedia.org/wiki?curid=746139" title="Fakolit">
Fakolit

Fakolit - niewielka forma intruzji magmowej ze skał plutonicznych i subwulkanicznych w kształcie soczewki, występująca zgodnie z ułożeniem sfałdowanych warstw skalnych. Występuje najczęściej na przegubach antyklin rozdzielając sfałdowane warstwy skał starszych. Należy do intruzji zgodnych dostosowując się swoim przebiegiem do ułożenia warstw, w których występuje. Cechą charakterystyczną jest brak widocznego powiązania z ogniskiem magmowym.

</doc>
<doc id="746141" url="https://pl.wikipedia.org/wiki?curid=746141" title="Thierry Gueorgiou">
Thierry Gueorgiou

Thierry Gueorgiou (ur. 30 marca 1979 w Saint-Étienne) – francuski zawodnik biegający na orientację. Do jego największych sukcesów należy zdobycie trzy razy z rzędu mistrzostwa świata w biegu na orientację na średnim dystansie (lata 2003-2005).
Mieszka w Saint-Étienne, Francja i tam też studiował biologię. Gueorgiou biega we francuskim klubie "NO St-Etienne" oraz fińskim klubie "Kalevan Rasti", w którym dwukrotnie (w 2004 i 2005 roku) biegał w zwycięskiej sztafecie na zawodach Jukola.
Jako reprezentant Francji zadebiutował w wieku 18 lat na Mistrzostwach Świata w 1997 roku w Grimstad, Norwegia, a następnie wielokrotnie reprezentował swój kraj na zawodach rangi mistrzowskiej.

</doc>
<doc id="746142" url="https://pl.wikipedia.org/wiki?curid=746142" title="Witold Wypijewski">
Witold Wypijewski

Witold Wypijewski (ur. 25 listopada 1907 w Taszkencie, zm. 25 listopada 1981 w Warszawie) – polski piłkarz występujący na pozycji napastnika, reprezentant Polski w latach 1928–1934, trener piłkarski, uczestnik powstania warszawskiego.
Kariera klubowa.
Grę w piłkę nożną rozpoczął w 1922 roku w juniorach Znicza Pruszków. W latach 1924–1925 trenował w młodzieżowym zespole AZS Warszawa. W 1926 roku rozpoczął karierę na poziomie seniorskim w Legii Warszawa, dla której rozegrał łącznie 201 ligowych spotkań i zdobył 47 bramek. W 1937 roku przeniósł się on do Okęcia Warszawa. Po wybuchu II wojny światowej wziął udział w obronie Twierdzy Modlin oraz w powstaniu warszawskim. Po zakończeniu wojny powrócił jeden sezon do Okęcia, po czym zakończył karierę zawodniczą.
Kariera reprezentacyjna.
27 października 1928 zadebiutował w reprezentacji Polski w przegranym 2:3 meczu towarzyskim z Czechosłowacją w Pradze. Ogółem rozegrał on w latach 1928–1934 w drużynie narodowej 5 spotkań i zdobył 2 bramki.

</doc>
<doc id="746143" url="https://pl.wikipedia.org/wiki?curid=746143" title="Jan Chrzciciel de Grandville Malletski">
Jan Chrzciciel de Grandville Malletski

Jan Chrzciciel de Grandville Malletski herbu Bastion, franc. "Jean-Baptiste Mallet de Grandville" (ur. 27 listopada 1777 w Marsylii, zm. 30 listopada 1846 w Zbożennej) – francuski inżynier wojskowy w służbie polskiej i rosyjskiej, generał dywizji Wojska Polskiego, wolnomularz.
Życiorys.
Ukończył szkołę wojskową w Metzu. Brał udział w kampaniach: we Włoszech (1795-1798), Niemczech (1798) i Holandii (1799-1804). W sztabie armii napoleońskiej odbył kampanię w Prusach (1806-1807); pod Pruską Iławą dostał się do niewoli w lutym 1807 (przetrzymywany był w Rydze). 
Po uwolnieniu w sierpniu 1807 przeznaczony został do armii Księstwa Warszawskiego. Brał udział w projektowaniu i rozbudowie fortyfikacji Modlina i Zamościa. 4 marca 1809 roku został dyrektorem generalnym Korpusu Inżynierów. 
Walczył pod Raszynem (1809), Górą (1809), Sandomierzem (1809), Smoleńskiem (1812) i Możajskiem (1812) oraz Lipskiem (1813), gdzie dostał się do niewoli. W 1815 awansowany na generała. Po zwolnieniu pozostał w Polsce, przyjmując służbę w armii Królestwa Polskiego.
Postanowieniem cara Rosji i króla Polski Aleksandra I z 3 (15) października 1816 roku otrzymał naturalizację w Królestwie Polskim z nadaniem praw obywatela i szlachcica, i pozwoleniem na używanie nazwiska „Grandville-Malletski”. Był dyrektorem - dowódcą Korpusu Inżynierów, początkowo w stopniu generała brygady, a później generała dywizji. 
Od czerwca 1824 do końca 1831 kierował budową Kanału Augustowskiego. Po aresztowaniu Ignacego Prądzyńskiego przywłaszczył sobie projekt Kanału, fałszując dokumenty autorstwa Prądzyńskiego. Po wybuchu powstania listopadowego, za dyktatury generała Józefa Chłopickiego był kwatermistrzem generalnym i przewodniczącym Komitetu Artylerii i Inżynierów; po przejęciu dowództwa przez generała Skrzyneckiego stopniowo był usuwany ze stanowisk. Po kapitulacji Warszawy przeszedł do wojska rosyjskiego w randze generała-lejtnanta. Przeniesiony został do Kronsztadu, gdzie prowadził prace fortyfikacyjne. W 1837 poprosił o dymisję i powrócił do Królestwa Polskiego. Osiadł we wsi Zbożenna koło Opoczna, w dobrach swojej pierwszej żony — Wiktorii Szydłowskiej. 
Jego drugą żoną była Adela, córka Chryzantego Krasińskiego (1777-1819, brat generała Izydora Krasińskiego), ich dzieckiem była literatka Waleria Marrené-Morzkowska (1832-1903).
Zmarł 30 listopada 1846 w Zbożennej. Pochowany został w Skrzyńsku.

</doc>
<doc id="746145" url="https://pl.wikipedia.org/wiki?curid=746145" title="I Liceum Ogólnokształcące im. Bolesława Chrobrego w Piotrkowie Trybunalskim">
I Liceum Ogólnokształcące im. Bolesława Chrobrego w Piotrkowie Trybunalskim

I Liceum Ogólnokształcące im. Bolesława Chrobrego w Piotrkowie Trybunalskim – szkoła średnia w Polsce. Obecnie liceum z klasami o profilu matematycznym, biologiczno-chemicznym oraz humanistycznym, z nauką języka angielskiego, niemieckiego, francuskiego.
W szkole działają kółka przedmiotowe oraz kółko literackie, teatralne, ekologiczne, klub filmowy, klub młodych pisarzy i Szkolny Klub Europejski. Znajduje się tu również planetarium, w którym odbywają się zajęcia z astronomii, a także muzeum szkoły.
Historia.
Kolegium pijarskie i jezuickie.
Początki szkolnictwa średniego w Piotrkowie sięgają II połowy XVII wieku i są związane z dwoma zakonami: pijarów i jezuitów.
Pijarzy, po niepowodzeniu starań o otwarcie kolegium w Krakowie w 1662 roku, skierowali swoje zainteresowanie w kierunku Piotrkowa, będącego wówczas miejscem Trybunału Koronnego. Szybko uzyskali poparcie i piotrkowskich mieszczan, i władz kościelnych, uzyskując w 1674 roku pozwolenie na osiedlenie się w tym mieście, zaś już w roku 1675 utworzyli kolegium. W 1677 roku sejm przyjął ich piotrkowską fundację pod opiekę króla i narodu, uwalniając od podatków. Szkoła początkowo mieściła się w kamienicy przy ul. Dominikańskiej (obecnie fragment ul. Wojska Polskiego). Jednocześnie pijarzy kupowali przyległe place, stając się ostatecznie właścicielami sporego kwartału między ulicami Sieradzką, Nowym Miastem (obecnie Rycerską), Rwańską i Dominikańską, przeznaczonego pod kościół i budynki szkolne. Ich budowę zakończono w 1713 roku. Po pożarze Piotrkowa w 1731 już po roku powstał nowy, dwukondygnacyjny, murowany budynek szkolny, a w roku 1738 budynek konwiktu.
Jezuici, mimo że starania o osiedlenie się w Piotrkowie podjęli już od około 1630 roku, a
zezwolenie od króla Jana III Sobieskiego na budowę kolegium i kościoła uzyskali w 1683 roku, z otwarciem szkoły musieli poczekać do roku 1716. Spowodowane było to i niespokojnymi czasami (wojną polsko-szwedzką), i niechęcią istniejących już w mieście zakonów oraz magistratu piotrkowskiego, a w późniejszym okresie także protestami obawiających się konkurencji pijarów. Budowę kościoła jezuitów, usytuowanego w pobliżu południowych murów miasta, rozpoczęto już w roku 1695, jednak prace przerwało następne zajęcie Piotrkowa przez Szwedów w 1702 i zaraza w 1704 roku. Dokończono go ostatecznie w 1727 roku. Wcześniej, w roku 1706 jezuici otworzyli pierwszą szkołę, mieszczącą się w pobliskich kamieniczkach, w 1716 roku podniesioną do rangi kolegium. Kościół i szkoła zostały częściowo zniszczone we wspomnianym pożarze Piotrkowa w 1731 roku. Zakon, będąc już właścicielem sporej części gruntów w południowej części miasta, podjął starania o odbudowę i znaczne powiększenie budynków, uzyskując też od magistratu teren po drugiej stronie murów. Prace nad budową nowego kolegium postępowały wolno, głównie w uwagi na wymagający specjalnych umocnień (pale dębowe) grząski teren. Do czasu kasaty zakonu jezuitów w 1773 roku zdołano wznieść mury główne i urządzić suteryny, parter i pierwsze piętro. Budynek, dodatkowo częściowo naruszony podczas konfederacji barskiej w 1769 roku, przejęła Komisja Edukacji Narodowej.
W czasie współistnienia obu kolegiów nie odbiegały one specjalnie poziomem od innych tego typu placówek na terenie Polski. Szkoła jezuicka była 5-klasowa, szczególny nacisk kładziono na naukę języków, zwłaszcza łaciny (greki w szkole piotrkowskiej nie uczono), uwagę zwracano także na naukę historii i geografii. W Piotrkowie prowadzono także dodatkowe, wyższe kursy filozofii (z matematyką według Euklidesa, etyką według Arystotelesa i naukami przyrodniczymi) oraz teologii (z prawem kanonicznym i językiem hebrajskim). Uczniów wychowywano też do życia społecznego, kładąc nacisk na współzawodnictwo (klasy dzielono na dwie rywalizujące ze sobą grupy: "Pars Romana" i "Pars Graeca") i organizując sejmiki szkolne, na wzór tych prawdziwych rozpatrujące ważne dla kraju problemy.
Szkoła pijarska była 7-klasowa, z nieco nowocześniejszym programem nauczania, już od pierwszej klasy nauczano arytmetyki, w następnych uczono historii i prawa rzymskiego. W przedostatniej klasie uczniowie poznawali także dzieła współczesnych, także polskich pisarzy, a w ostatniej logikę, etykę według tomistów oraz geometrię wyższą. Uczniowie kolegium pijarskiego organizowali przedstawienia teatralne, które cieszyły się popularnością także poza szkołą (w 1746 roku marszałek Trybunału zawiesił na kilka dni obrady sądu, by umożliwić wystawienie sztuki w sali Trybunału).
Pewne zmiany w programach nauczania, zwłaszcza w kolegium pijarskim, przyniosła reforma Stanisława Konarskiego. Pijarzy położyli większy nacisk na naukę historii, geografii i przyrody, wprowadzono też pisanie w języku polskim, jezuici wystawiali sztuki teatralne. Kres dalszym reformom w kolegium jezuickim położyła kasata tego zakonu w 1773 roku – szkoła została zlikwidowana dwa lata później.
Posiadłości pojezuickie w 1781 roku zostały przez KEN przyznane pijarom, choć ci początkowo tylko wynajmowali go deputatom Trybunału, gdyż wykończenie i remont budynków wymagało dużych nakładów. Dopiero pożar z 1788 roku, który zniszczył gmach szkolny przy ulicy Rwańskiej, zmusił pijarów do przeprowadzki. Dobudowę drugiego piętra i niezbędne wykończenia wykonano według planów ówczesnego rektora kolegium, ks. Prospera Zarębskiego, "geometry J.K.Mości".
W 1793 roku, w wyniku II rozbioru Polski, Piotrków znalazł się w zaborze pruskim. W budynkach należących do pijarów władze pruskie umieściły jeńców wojennych. Jednak 30 kwietnia 1796 roku zakonnicy podpisali porozumienie, w którym rząd pruski zobowiązał się odrestaurować gmachy pojezuickie i łożyć na ich utrzymanie, pijarzy zaś przekazali władzom dawne swoje budynki.
Zabór rosyjski.
Jako Gimnazjum Rządowe Męskie.
Okres międzywojenny.
Szkoła otrzymała imię pierwszego króla Polski we wrześniu 1918, kiedy to została upaństwowiona. W 1932 została przekształcona (w efekcie reformy jędrzejewiczowskiej) w gimnazjum i liceum. Politycznie wśród kadry szkoły dominowały sympatie endeckie, podobne poglądy prezentowali dyrektorzy szkoły (do 1930). Większość piotrkowskich narodowców była absolwentami tej szkoły.
Tajne nauczanie w okresie II wojny światowej.
Po zajęciu Piotrkowa przez wojska niemieckie 6 września 1939 roku początkowo zajęcia uruchomiono w pomieszczeniach II Gimnazjum żeńskiego, jednak wkrótce, 30 listopada Hans Frank na terenach Generalnego Gubernatorstwa ograniczył szkolnictwo do stopnia podstawowego i zawodowego. W gmachu Chrobrego początkowo mieściła się szkoła powszechna, jednak w 1940 roku ją zamknięto, a w budynku ulokowano szpital. Wyposażenie szkoły, poza częścią książek i najważniejszymi dokumentami, które udało się ukryć w pierwszych dniach wojny, zupełnie zniszczono.
Już w listopadzie 1939 roku Irena Kmiecik, łacinniczka z II Gimnazjum, i Mieczysław Meyer, nauczyciel chemii z Chrobrego, rozpoczęli organizację kompletów tajnego nauczania. Na kompletach realizowano pełny program nauczania szkoły średniej, ograniczono jedynie liczbę godzin języka polskiego i matematyki. Według sprawozdania Mieczysława Meyera w okresie od listopada 1939 roku do 1945 roku wydano 286 matur, 360 małych matur, a liczba promowanych uczniów wynosiła 1337.
W czasie wojny zginęło wielu uczniów, nauczycieli i wychowanków Chrobrego – ich nazwiska upamiętnia tablica w korytarzu szkolnym.
Gimnazjum i liceum im. Bolesława Chrobrego w okresie powojennym.
Wojska radzieckie wkroczyły do Piotrkowa 18 stycznia 1945 roku. Niemal natychmiast Mieczysław Meyer wraz z innymi nauczycielami zaczął przygotowywać otwarcie na nowo szkoły. Chrobrego otwarto ponownie 27 lutego 1945 roku, a Mieczysław Meyer został mianowany jej dyrektorem.
W 1946 roku w Piotrkowie i okolicach miały miejsce aresztowania członków Konspiracyjnego Wojska Polskiego, w tym kilkunastu uczniów Chrobrego – często dawnych partyzantów bądź członków Szarych Szeregów. Jeden z nich, Leopold Wiaderek, zginął podczas zasadzki Urzędu Bezpieczeństwa. Inny, Roman Czajka, został skazany na 12 lat więzienia.
Wiosną 1949 roku kilku harcerzy z Chrobrego, nie mogąc pogodzić się ze zmianami zachodzącymi w ZHP wymuszonymi przez ówczesnych władze partyjne i oświatowe, założyła konspiracyjną drużynę o nazwie Tajna Organizacja „Mała Dywersja”, przemianowaną w 1950 r. na Tajną Organizację Związku Harcerstwa Polskiego „Mała Dywersja”. Dokonano dalszych werbunków. Działalność drużyny, oprócz samokształcenia, polegała głównie na rozwieszaniu afiszy, malowaniu antykomunistycznych haseł, kolportażu drukowanych przez siebie ulotek i zrywaniu czerwonych flag. W listopadzie 1950 roku rozpoczęły się aresztowania jej członków. W procesie, który odbył się w kwietniu 1951 roku przed Wojskowym Sądem Rejonowym w Łodzi, jeden z nich, Sławomir Karliński, został skazany na 6 lat więzienia, Jerzy Biesiadowski oraz Jan Ibel na 5 lat, a Andrzej Mytkowicz na 3 lata więzienia. Wyroki zapadły za przynależność do organizacji mającej na celu „obalenie przemocą ustroju państwa polskiego”.
W 1950 roku pozbawiono funkcji dyrektora i aresztowano Teofila Budzanowskiego ps. „Tum”, powstańca warszawskiego, porucznika, zastępcę dowódcy odcinka Górny Czerniaków.
Od czasów powojennych w spisie maturzystów znajdują się pojedyncze imiona kobiece. Chrobry stał się znów szkołą męską w roku 1954. Od 1962 zaczęto przyjmować dziewczęta.
W październiku 1981 roku otwarto w Chrobrym planetarium, zbudowane przez nauczyciela fizyki i astronomii Zbigniewa Solarza. Było to pierwsze polskie szkolne planetarium.
16 października 1990 roku absolwenci i wychowankowie szkoły powołali stowarzyszenie, noszące nazwę Towarzystwo Wychowanków Gimnazjum i Liceum im. Bolesława Chrobrego w Piotrkowie Trybunalskim. Stowarzyszenie ma osobowość prawną, wydaje biuletyn popularyzujący historię i osiągnięcia szkoły.
W 1992 roku, z inicjatywy Zenona Bartczaka, powstało muzeum szkoły. Znajduje się w nim bogaty zbiór archiwaliów.
Planetarium.
Szkolne planetarium rozpoczęło działalność 10 października 1981 roku za sprawą pedagoga Zbigniewa Solarza. Jest to pierwsze w Polsce planetarium amatorskie.
Absolwenci i wychowankowie.
Absolwentami i wychowankami szkoły, w całym okresie jej istnienia jako kolegium jezuickie i pijarskie, gimnazjum wojewódzkie i gubernialne, gimnazjum im. Bolesława Chrobrego oraz liceum im. Bolesława Chrobrego, byli m.in.:

</doc>
<doc id="746146" url="https://pl.wikipedia.org/wiki?curid=746146" title="Pluto (postać z komiksów)">
Pluto (postać z komiksów)



</doc>
<doc id="746151" url="https://pl.wikipedia.org/wiki?curid=746151" title="Masaj">
Masaj



</doc>
<doc id="746152" url="https://pl.wikipedia.org/wiki?curid=746152" title="Pettit Memorial Chapel">
Pettit Memorial Chapel

Pettit Memorial Chapel jest jedyną kaplicą zaprojektowaną przez sławnego architekta Franka Wrighta. Kablica znajduje się na cmentarzu w Belvidere, który znajduje się w hrabstwie Boone. Znajduje się w National Register of Historic Places, gdzie została wpisana 1 grudnia 1978 roku. Kaplica jest wczesnym przykładem jego znanego stylu prairie.
Historia.
Emma Pettit poprosiła Wrighta, aby zaprojektował kaplicę ku pamięci jej zmarłego męża doktora Williama H. Pettit. Budowla została wzniesiona w 1907 roku i kosztowała 3 000 dolarów. Stoi obok grobu Williama Pettit na cmentarzu w Belvidere.

</doc>
<doc id="746162" url="https://pl.wikipedia.org/wiki?curid=746162" title="Deresław z Rytwian">
Deresław z Rytwian



</doc>
<doc id="746164" url="https://pl.wikipedia.org/wiki?curid=746164" title="Ruch Ludowo-Chrześcijański">
Ruch Ludowo-Chrześcijański

Ruch Ludowo-Chrześcijański (RLCh) – koło poselskie w Sejmie RP V kadencji utworzone 18 grudnia 2006 przez niektórych członków byłego Klubu Parlamentarnego Ruch Ludowo-Narodowy. Przestało istnieć 7 maja 2007, zmieniając nazwę na Koło Poselskie Ruch Ludowo-Narodowy.
Skład Koła Poselskiego Ruch Ludowo-Narodowy od 7 maja 2007:
W lutym 2007 część posłów RLCh przystąpiła do nowo powołanej partii pod nazwą Ruch Ludowo-Narodowy.

</doc>
<doc id="746166" url="https://pl.wikipedia.org/wiki?curid=746166" title="Ogosta">
Ogosta

Ogosta ("Огоста") – rzeka w północno-zachodniej Bułgarii, prawy dopływ Dunaju. Długość – 144 km, powierzchnia zlewni – 3157 km², średni przepływ – 23,554 m³/s (koło miasteczka Mizija kilka km przed ujściem).
Ogosta ma źródła pod szczytem Wraża Gława (935 m n.p.m.) w paśmie górskim Cziprowska płanina na zachodnim krańcu łańcucha Starej Płaniny. Płynie na północny wschód i wypływa z gór na Nizinę Naddunajską. Uchodzi do Dunaju w okolicy wsi Orjachowo. Największe dopływy Ogosty to Byrzija, Botunja i Skyt. Nad Ogostą leży miasto Montana. Tuż na południe od tego miasta na Ogoście zbudowano zbiornik wodny "Ogosta".

</doc>
<doc id="746169" url="https://pl.wikipedia.org/wiki?curid=746169" title="Test Millera-Rabina">
Test Millera-Rabina

Test Millera-Rabina – test pierwszości, czyli algorytm określający czy dana liczba jest pierwsza. Podobnie jak test Fermata i test Solovaya-Strassena jest testem probabilistycznym, wymagającym stosowania liczb losowych. Oryginalna wersja tego algorytmu (Millera) została zaprojektowana jako algorytm deterministyczny, jednak jej poprawność zależy od nieudowodnionej dotychczas uogólnionej hipotezy Riemanna. Michael O. Rabin zmodyfikował ten algorytm do postaci randomizacyjnej i dowiódł jego poprawności w tej postaci.
Algorytm i czas działania.
Algorytm można zapisać w następującej postaci:
Wejście: formula_1 nieparzysta liczba naturalna do przetestowania;
Wyjście: złożona, jeśli formula_3 jest złożona, prawdopodobnie pierwsza, jeśli nie uda się stwierdzić złożoności;

</doc>
<doc id="746172" url="https://pl.wikipedia.org/wiki?curid=746172" title="Chrzanówek">
Chrzanówek

Chrzanówek – wieś w Polsce położona w województwie mazowieckim, w powiecie ciechanowskim, w gminie Opinogóra Górna.
W latach 1975–1998 miejscowość administracyjnie należała do województwa ciechanowskiego.

</doc>
<doc id="746176" url="https://pl.wikipedia.org/wiki?curid=746176" title="Loves Park (Illinois)">
Loves Park (Illinois)

Loves Park - miasto w Stanach Zjednoczonych, w stanie Illinois, w hrabstwie Winnebago. W poprzednich latach miasto rozprzestrzeniło się na wschód przekraczając granice Boone Według spisu z 2000 roku miasto zamieszkuje 20 044 osób. Specjalny spis w 2005 roku wykazał, że populacja miasta wzrosła do 22 476 osób.
Geografia.
Miasto zajmuje powierzchnię 38,4 km2, z czego 1 km2 (2,5%) stanowi woda.
Demografia.
Według spisu z 2000 roku miasto zamieszkuje 20 044 osób skupionych w 8 144 gospodarstwach domowych, tworzących 5 399 rodzin. Gęstość zaludnienia wynosi 535,6 osoby/km2. W mieście znajdują się 8 452 budynki mieszkalne, a ich gęstość występowania wynosi 225,8 mieszkania/km2. Miasto zamieszkuje 92,89% ludności białej, 2,33% stanowią Afroamerykanie, 0,21% to rdzenni Amerykanie, 1,81% Azjaci, 0,02% mieszkańcy Pacyfiku, 1,13% ludność innej rasy i 1,6% ludności wywodzącej się z dwóch lub więcej ras. Hiszpanie lub Latynosi stanowią 3,27% populacji.
W mieście są 8 144 gospodarstwa domowe, w których 33,5% stanowią dzieci poniżej 18 roku życia żyjących z rodzicami, 51,6% stanowią małżeństwa, 10,2% stanowią kobiety nie posiadające męża oraz 33,7% stanowią osoby samotne. 27,3% wszystkich gospodarstw domowych składa się z jednej osoby oraz 9,6% żyjących samotnie ma powyżej 65 roku życia. Średnia wielkość gospodarstwa domowego wynosi 2,44 osoby, natomiast rodziny 2,99 osoby. 
Przedział wiekowy kształtuje się następująco: 26,2% stanowią osoby poniżej 18 roku życia, 8% stanowią osoby pomiędzy 18 a 24 rokiem życia, 33,7% stanowią osoby pomiędzy 25 a 44 rokiem życia, 20,8% stanowią osoby pomiędzy 45 a 64 rokiem życia oraz 11,3% stanowią osoby powyżej 65 roku życia. Średni wiek wynosi 35 lat. Na każde 100 kobiet przypada 95,9 mężczyzn. Na każde 100 kobiet powyżej 18 roku życia przypada 92,7 mężczyzn.
Średni dochód dla gospodarstwa domowego wynosi 45 238 dolarów, a dla rodziny wynosi 52 061 dolarów. Dochody mężczyzn wynoszą średnio 38 167 dolarów, a kobiet 25 771 dolarów. Średni dochód na osobę w mieście wynosi 20 781 dolarów. Około 3,7% rodzin i 5% populacji miasta żyje poniżej minimum socjalnego, z czego 5% jest poniżej 18 roku życia i 3,5% powyżej 65 roku życia.

</doc>
<doc id="746178" url="https://pl.wikipedia.org/wiki?curid=746178" title="Loves Park">
Loves Park



</doc>
<doc id="746186" url="https://pl.wikipedia.org/wiki?curid=746186" title="Niezależny Miesięcznik Studentów Szkoły Głównej Handlowej Magiel">
Niezależny Miesięcznik Studentów Szkoły Głównej Handlowej Magiel

Niezależny Miesięcznik Studentów MAGIEL (dawniej Niezależny Miesięcznik Studentów Szkoły Głównej Handlowej w Warszawie „Magiel”) – czasopismo wydawane przez Stowarzyszenie Akademickie Magpress od grudnia 1996 roku. Tworzony jest przez studentów warszawskich szkół wyższych. Założony przez studentów SGH, od 2011 roku miesięcznik ukazuje się również na Uniwersytecie Warszawskim. Porusza bieżące tematy polityczno-gospodarcze i kulturalne, zawiera artykuły poświęcone życiu uczelni, działalności organizacji studenckich, felietony, reportaże i inne. Miesięcznik MAGIEL jest czasopismem bezpłatnym, koszty druku pokrywają sponsorzy i reklamodawcy.
Co roku NMS MAGIEL wydaje również dodatki do miesięcznika: „Kulturalną Mapę Warszawy” z subiektywnym wyborem ciekawych lokali w różnych dzielnicach stolicy, a także „Pokieruj Swoją Karierą” z artykułami o zarządzaniu przyszłą karierą zawodową i akademicką. 
W 2014 oraz 2015 roku Miesięcznik został uhonorowany przez Parlament Studentów RP nagrodą Projuvenes w kategorii Medium Studenckie.

</doc>
<doc id="746187" url="https://pl.wikipedia.org/wiki?curid=746187" title="Metamateriał">
Metamateriał

Metamateriał (z gr. μετά "meta" – ponad, poza) – materiał, którego własności zależą od jego struktury w skali większej niż cząsteczkowa, a nie jedynie od struktury cząsteczkowej. Terminem tym w szczególności określa się materiały o własnościach nie występujących w naturalnie powstających materiałach, na przykład tzw. "materiały lewoskrętne". Mają one szczególne znaczenie w optyce i fotonice, gdzie ich własności umożliwiają wytwarzanie nieklasycznych typów soczewek, anten, modulatorów i filtrów.
Aby wpływać na falę elektromagnetyczną, metamateriał musi zawierać struktury o wielkości porównywalnej z długością tej fali. Aby był dla tej fali jednorodny i wpływ na falę można było opisać za pomocą współczynnika załamania, struktury te muszą być znacznie mniejsze od długości fali. Dla światła widzialnego (o długościach fali rzędu 400-700 nm) używa się metamateriałów o strukturach wewnętrznych rozmiaru rzędu 250 nm. Dla mikrofal używa się struktur o rozmiarach centymetrów. Przykładem metamateriału dla światła widzialnego jest opal, w którym małe kulki krystobalitu wywołują charakterystyczną grę barw. Metamateriały dla mikrofal są wytwarzane sztucznie z drucianych pętli i kratownic o odpowiedniej indukcyjności i pojemności elektrycznej. Materiały w których warstwy o różnych współczynnikach załamania są rozmieszczone okresowo nazywa się kryształami fotonicznymi.
Wytwarzanie i zastosowanie.
Unikalne własności metamateriałów zostały zweryfikowane przez Caloza (2001). Pierwsze lewoskrętne materiały były jednak niepraktyczne z powodu dużego rozpraszania i wpływu na bardzo wąski zakres częstotliwości.
W 2004 roku zademonstrowano pierwsze supersoczewki dla mikrofal, zbudowane z materiałów o ujemnym współczynniku załamania. Pozwalały one uzyskać rozdzielczość trzykrotnie mniejszą od długości fali. W kwietniu 2005 przy pomocy innej metody (opartej na powierzchniowych plazmonach) skonstruowano analogiczne supersoczewki dla światła widzialnego.
W 2006 roku opisano jak za pomocą metamateriałów można uzyskać optyczną niewidzialność. Przy pomocy odpowiednich metamateriałów fala elektromagnetyczna może zostać zakrzywiana tak żeby ominąć otaczany obiekt i wrócić na dotychczasowy tor. Układ taki zrealizowano dla mikrofal. W 2007 roku zaprezentowano materiał o ujemnym współczynniku załamania dla światła widzialnego. Do 2008 roku wszystkie tego typu struktury działały jedynie dla jednej, wybranej częstotliwości fal elektromagentycznych. W 2009 roku zaprezentowano pierwszą strukturę, która umożliwia ukrycie obiektu przed szerokim zakresem częstotliwości.
Ujemny współczynnik załamania.
Najsłynniejszą klasą metamateriałów są materiały o ujemnym współczynniku załamania. Praktycznie wszystkie przezroczyste materiały mają dodatnie wartości zarówno przenikalności elektrycznej formula_1 jak i magnetycznej formula_2 Wiele metali (np. srebro i złoto) ma ujemną wartość formula_3 dla światła widzialnego. Materiały dla których jedna z wartości formula_3 lub formula_5 jest ujemna są nieprzejrzyste i mają metaliczny połysk (tworzony przez powierzchniowe plazmony).
Choć wartości formula_3 i formula_5 opisują w pełni optyczne właściwości materiału, w praktyce używa się tylko jednego parametru: współczynnika załamania formula_8 Ponieważ formula_3 i formula_5 są zwykle dodatnie, przyjmuje się, że formula_11 również jest dodatnie.
Specjalnie zaprojektowane metamateriały mogą mieć obie wartości formula_3 i formula_5 ujemne. W takiej sytuacji wartość formula_11 uznaje się za ujemną. Rosyjski fizyk Wiktor Wiesiełago pokazał, że takie materiały są przejrzyste. Mają one specyficzne własności:
Modele teoretyczne.
Możliwość istnienia materiałów lewoskrętnych przewidział jako pierwszy Wiesiełago w 1968 roku. W praktyce udało się je wytworzyć dopiero na przełomie XX i XXI wieku. John Pendry pokazał metodę uzyskiwania ujemnej przenikalności elektrycznej przez ułożenie przewodów wzdłuż kierunku rozchodzenia się fali i ujemnej przenikalności magnetycznej przez ułożenie przewodów w otwarte pierścienie (w kształcie litery ‘C’) prostopadłe do kierunku rozchodzenia się fali. Struktura złożona z okresowo ułożonych przewodów i pierścieni pozwoliła uzyskać ujemny współczynnik załamania dla mikrofal.
Działanie tej struktury można opisać przez następującą analogię: zwykłe materiały są zrobione z atomów będących dipolami. Pochłaniając i emitując falę elektromagnetyczną, sprawiają, że jej faktyczna prędkość w ośrodku zmienia się o czynnik "n" (współczynnik załamania). Pierścienie i przewody odgrywają podobną rolę: przewody działają jak ferroelektryczne atomy, pierścienie jak cewki, a przerwy w pierścieniach jak kondensatory. Każdy pierścień działa jak obwód rezonansowy, generujący pole magnetyczne prostopadłe do pola magnetycznego fali. Efektem jest ujemna przenikalność magnetyczna i w efekcie ujemny współczynnik załamania.

</doc>
<doc id="746189" url="https://pl.wikipedia.org/wiki?curid=746189" title="Poplar Grove (Illinois)">
Poplar Grove (Illinois)

Poplar Grove – wieś w USA, w stanie Illinois, w hrabstwie Boone. Według spisu z 2000 roku wioskę zamieszkuje 1 368 osób.
Geografia.
Miasto zajmuje powierzchnię 11,7 km2, całość stanowi ląd.
Demografia.
Według spisu z 2000 roku miasto zamieszkuje 1 368 osób skupionych w 453 gospodarstwach domowych, tworzących 370 rodzin. Gęstość zaludnienia wynosi 117,6 osoby/km2. W mieście znajdują się 479 budynki mieszkalne, a ich gęstość występowania wynosi 41,2 mieszkania/km2. Miasto zamieszkuje 98,46% ludności białej, 0,22% to rdzenni Amerykanie, 0,07% Azjaci, 1,02% ludność innej rasy i 0,22% ludności wywodzącej się z dwóch lub więcej ras. Hiszpanie lub Latynosi stanowią 1,83% populacji.
W mieście są 453 gospodarstwa domowe, w których 45,9% stanowią dzieci poniżej 18 roku życia żyjących z rodzicami, 69,3% stanowią małżeństwa, 8,2% stanowią kobiety nie posiadające męża oraz 18,3% stanowią osoby samotne. 13,5% wszystkich gospodarstw domowych składa się z jednej osoby oraz 6,4% żyjących samotnie ma powyżej 65 roku życia. Średnia wielkość gospodarstwa domowego wynosi 3,02 osoby, natomiast rodziny 3,3 osoby. 
Przedział wiekowy kształtuje się następująco: 33,5% stanowią osoby poniżej 18 roku życia, 7,4% stanowią osoby pomiędzy 18 a 24 rokiem życia, 29,8% stanowią osoby pomiędzy 25 a 44 rokiem życia, 21,3% stanowią osoby pomiędzy 45 a 64 rokiem życia oraz 8,1% stanowią osoby powyżej 65 roku życia. Średni wiek wynosi 32 lat. Na każde 100 kobiet przypada 104,8 mężczyzn. Na każde 100 kobiet powyżej 18 roku życia przypada 100,9 mężczyzn.
Średni dochód dla gospodarstwa domowego wynosi 56 375 dolarów, a dla rodziny wynosi 60 800 dolarów. Dochody mężczyzn wynoszą średnio 43 125 dolarów, a kobiet 25 982 dolarów. Średni dochód na osobę w mieście wynosi 20 493 dolarów. Około 3,5% rodzin i 4,2% populacji miasta żyje poniżej minimum socjalnego, z czego 5,4% jest poniżej 18 roku życia i 2,8% powyżej 65 roku życia.

</doc>
<doc id="746193" url="https://pl.wikipedia.org/wiki?curid=746193" title="Timberlane (Illinois)">
Timberlane (Illinois)

Timberlane – wieś w USA, w stanie Illinois, w hrabstwie Boone. Według spisu z 2000 roku wioskę zamieszkuje 234 osób.
Geografia.
Wioska zajmuje powierzchnię 3,4 km2, z czego 0,1 km2 (1,53%) stanowi woda.
Demografia.
Według spisu z 2000 roku wioskę zamieszkuje 234 osób skupionych w 79 gospodarstwach domowych, tworzących 69 rodzin. Gęstość zaludnienia wynosi 70 osoby/km2. W wiosce znajdują się 80 budynki mieszkalne, a ich gęstość występowania wynosi 23,9 mieszkania/km2. Wioskę zamieszkuje 98,29% ludności białej, 0,43% to rdzenni Amerykanie, 1,28% ludność innej rasy. Hiszpanie lub Latynosi stanowią 1,71% populacji.
W wiosce są 79 gospodarstwa domowe, w których 45,6% stanowią dzieci poniżej 18 roku życia żyjących z rodzicami, 84,8% stanowią małżeństwa, 1,3% stanowią kobiety nie posiadające męża oraz 11,4% stanowią osoby samotne. 7,6% wszystkich gospodarstw domowych składa się z jednej osoby oraz 2,5% żyjących samotnie ma powyżej 65 roku życia. Średnia wielkość gospodarstwa domowego wynosi 2,96 osoby, natomiast rodziny 3,16 osoby. 
Przedział wiekowy kształtuje się następująco: 28,6% stanowią osoby poniżej 18 roku życia, 5,1% stanowią osoby pomiędzy 18 a 24 rokiem życia, 26,1% stanowią osoby pomiędzy 25 a 44 rokiem życia, 34,6% stanowią osoby pomiędzy 45 a 64 rokiem życia oraz 5,6% stanowią osoby powyżej 65 roku życia. Średni wiek wynosi 41 lat. Na każde 100 kobiet przypada 98,3 mężczyzn. Na każde 100 kobiet powyżej 18 roku życia przypada 106,2 mężczyzn.
Średni dochód dla gospodarstwa domowego wynosi 76 851 dolarów, a dla rodziny wynosi 79 319 dolarów. Dochody mężczyzn wynoszą średnio 58 125 dolarów, a kobiet 35 000 dolarów. Średni dochód na osobę w mieście wynosi 31 529 dolarów. Około 4,6% rodzin i 6,5% populacji miasta żyje poniżej minimum socjalnego, z czego 9,4% jest poniżej 18 roku życia i 0% powyżej 65 roku życia.

</doc>
<doc id="746194" url="https://pl.wikipedia.org/wiki?curid=746194" title="Fort międzypolowy artyleryjski 53 „Bodzów”">
Fort międzypolowy artyleryjski 53 „Bodzów”

Fort 53 Bodzów – jeden z fortów Twierdzy Kraków. Powstał w 1884 roku jako fort półstały, ziemno-drewniany. W latach 1913–1914 przebudowany na dzieło stałe z przyległymi bateriami, wałem i schronem. Fort jest położony na wzgórzu Solnik w Krakowskim Bodzowie. Z fortu rozlega się widok na dużą część Krakowa.
Fort Bodzów panował nad południowym brzegiem Wisły i całą rozległą okolicą leżącą u jego stóp. W 1936 r. adaptowany na zaplecze szybowiska. Fort został nieznacznie uszkodzony w czasie działań wojennych. W 1955 roku przeznaczono go do rozbiórki, w celu odzyskania materiałów budowlanych, planu tego nie udało się jednak zrealizować ze względu na zbyt duże koszty. Obecnie fort jest w znacznym stopniu zrujnowany. Wzgórze Solnik zaś stało się terenem służącym rekreacji jako tzw. Uroczysko Kostrze.
W otoczeniu fortu i na pobliskich wzgórzach wykuto w skale sześć kawern (kawerny fortu Bodzów). Miały służyć jako magazyny lub podziemne schrony dla żołnierzy.

</doc>
<doc id="746202" url="https://pl.wikipedia.org/wiki?curid=746202" title="Kodeks Magliabecchiano">
Kodeks Magliabecchiano

Kodeks Magliabecchiano – dokument średniowieczny opisujący kalendarz aztecki oraz święta religijne.
Opis.
Kodeks Magliabecchiano, znany również jako "Kodeks Magliabechi" lub "Kodeks Magliabecchi", powstał w połowie XVI wieku, prawdopodobnie w 1553 w Tenochtitlán i oparty jest na wcześniejszym nieznanym dokumencie. Podzielony został na sześć sekcji i przedstawia głównie nazwy i opis 18 miesięcy z 360 dniowego roku solarnego, opis cykli 20 miesięcy po 13 dni zwany Tonalpohualli (Tonalamatl) oraz charakteryzuje 18 miesięcznych świąt w 52 letnim cyklu, różne bóstwa pulque, regionalne obrzędy religijne, stroje i wiarę kosmologiczną. Kodeks składa się z 92 stron europejskiego papieru, zapisany po obu stronach każdej strony w języku hiszpańskim, ozdobiony licznymi rysunkami.
Kodeks Magliabecchiano należy do grupy kodeksów o tej samej nazwie w skład której wchodzą również: Kodeks Tudela, Kodeks Ixtlilxochitl i Kodeks Veitia.
Historia.
Kodeks Magliabecchiano swoją nazwę zawdzięcza Antonio Magliabecchi (1633 – 1714), włoskiemu kolekcjonerowi i bibliotekarzowi Wielkiego Księcia Toskanii we Florencji. Jego zbiory liczące ponad 50 000 książek i rękopisów zostały przekazane pod koniec jego życia do Biblioteki Narodowej we Florencji. Tam, pod koniec XIX wieku, Kodeks Magliabecchiano został ponownie odkryty przez archeologa Zelia Nuttall. Ona jako pierwsza opublikowała w 1903 dzieło zawierający kodeks. Nattull badając rękopis odkryła kilka niekompletnych notatek w języku hiszpańskim obok oryginalnych znaków pisma azteckiego co utrwaliło ją w przekonaniu, iż manuskrypt powstał ok. roku 1529.
Obecnie manuskrypt znajduje się w Bibliotece Narodowej we Florencji.

</doc>
<doc id="746203" url="https://pl.wikipedia.org/wiki?curid=746203" title="Kodeks Magliabechi">
Kodeks Magliabechi



</doc>
<doc id="746205" url="https://pl.wikipedia.org/wiki?curid=746205" title="Żebro (geomorfologia)">
Żebro (geomorfologia)

Żebro – wypukła forma ukształtowania terenu. Jest to wypukłość zbocza lub ściany stosunkowo wąska, skalista i stroma, o długości do kilkuset metrów, a w Himalajach nawet do kilku kilometrów. Żebro jest podobne do grzędy, ale znacznie od niej węższe i bardziej strome.

</doc>
<doc id="746207" url="https://pl.wikipedia.org/wiki?curid=746207" title="Polskie Towarzystwo Kreacjonistyczne">
Polskie Towarzystwo Kreacjonistyczne

Polskie Towarzystwo Kreacjonistyczne – stowarzyszenie rejestrowe, założone w roku 1993 z inicjatywy Mieczysława Pajewskiego, oficjalnie zarejestrowane w 1995 roku. Posługuje się także angielską nazwą "Polish Anti-Macroevolution Organisation".
Stowarzyszenie stawia sobie za cel propagowanie w polskim społeczeństwie idei stworzenia świata i człowieka przez specjalne akty stwórcze Boga. Krytykuje teorię ewolucji biologicznej jako błędny paradygmat naukowy, twierdząc że dane doświadczenia nie potwierdzają istnienia makroewolucji, zaś upowszechnienie się ewolucjonizmu w naukach przyrodniczych odpowiada za kryzys wiary w Boga, moralności i rodziny we współczesnym świecie. Stowarzyszenie deklaruje się jako organizacja międzywyznaniowa i dopuszczająca różne punkty widzenia w ramach szeroko pojętego kreacjonizmu (m.in. w odniesieniu do wieku Ziemi). Przewodniczącym Zarządu Głównego Stowarzyszenia jest dr Eugeniusz Moczydłowski.
PTK reprezentuje poglądy związane z grupą skupioną wokół Kena Hama. Swoją działalność opiera o wydawanie i tłumaczenie książek i artykułów oraz organizowanie konferencji. Stowarzyszenie wydawało własny biuletyn „Na początku...”, którego nazwę zmieniono później na „Problemy Genezy”.

</doc>
<doc id="746210" url="https://pl.wikipedia.org/wiki?curid=746210" title="Óin (król)">
Óin (król)



</doc>
<doc id="746211" url="https://pl.wikipedia.org/wiki?curid=746211" title="Óin">
Óin

Postacie ze stworzonej przez J.R.R. Tolkiena mitologii Śródziemia:

</doc>
<doc id="746212" url="https://pl.wikipedia.org/wiki?curid=746212" title="Denis Urubko">
Denis Urubko

Denis Wiktorowicz Urubko (; ur. 29 lipca 1973 w Niewinnomyssku) – himalaista i instruktor wspinaczki, były żołnierz armii Kazachstanu, zdobywca Korony Himalajów i Karakorum. Miał obywatelstwo radzieckie, a następnie kazachskie; od 2013 ma obywatelstwo rosyjskie i od 2015 polskie.
Życie prywatne.
Urodził się w Kraju Stawropolskim na obszarze Rosyjskiej FSRR w Związku Radzieckim. Pierwotnie posiadał obywatelstwo radzieckie. Po rozpadzie ZSRR w 1993 przerwał studia w Instytucie Sztuki we Władywostoku, przeniósł się do Kazachstanu, gdzie podjął służbę wojskową w Ałma-Acie i pracę w miejscowym klubie CSKA. Przyjął obywatelstwo kazachskie, z którego zrezygnował w 2012. W tym samym roku, po odejściu ze służby w wojsku kazachskim, opuścił Kazachstan, po czym w 2013 przyjął obywatelstwo rosyjskie i przeniósł się do Riazania. W 2014 podjął starania o przyznanie obywatelstwa polskiego, akt nadania wręczono mu 12 lutego 2015.
W 2014 podjął współpracę z biurem mówców Celebrity Speakers Associates.
Jest po raz piąty żonaty. Ma ośmioro dzieci. Zamieszkał we włoskim Nembro.
Wystąpił w 12. edycji programu "Taniec z gwiazdami"
Osiągnięcia.
Mistrz sportu klasy międzynarodowej, wielokrotny zwycięzca mistrzostw WNP, Kazachstanu i Kirgistanu w kategorii wysokościowych, technicznych i zimowych wejść w górach. W latach 1998–2001 był wybierany najlepszym alpinistą w Kazachstanie, a w latach 1997–1999 wygrał zawody na szybkość rozgrywane na Szczycie Amangeldiego (kaz. Амангелді шыңы, 4000 m). W 1999 w ciągu 42 dni zdobył wszystkie pięć szczytów wymaganych dla uzyskania tytułu Śnieżnej Pantery, wspinając się razem z Simone Moro (zdobył tylko cztery z pięciu szczytów), Mario Curnisem i Andriejem Mołotowem. Jego partnerem wspinaczkowym był także Siergiej Samojłow.
Został pierwszym wspinaczem z WNP, który w latach 2000–2009 jako piętnasty człowiek w historii zdobył wszystkie 14 ośmiotysięczników świata – tak zwaną Koronę Himalajów i Karakorum – i jako ósmy na świecie dokonał tego bez użycia butli tlenowych. Łącznie wykonał 21 wejść na ośmiotysięczniki. Oprócz tego zdobył 10 szczytów siedmiotysięcznych i ma w swoim dorobku 34 wejścia solowe.
Do jego największych osiągnięć należą pierwsze wejścia zimowe na dwa ośmiotysięczniki: Makalu 9 lutego 2009 z Simone Moro, Gaszerbrum II 2 lutego 2011 z Moro i Amerykaninem Cory Richardsem, a także wytyczenie nowej drogi (wejście w stylu alpejskim; w parze z Borysem Dedeszką) w 2009 na Czo Oju.
Uzyskał tytuł instruktora wspinaczki i alpinizmu Polskiego Klubu Alpejskiego.
27 stycznia 2018 Denis Urubko, wspólnie z Adamem Bieleckim, Piotrem Tomalą i Jarosławem Botorem, przerwał zimową wyprawę na K2 i wziął udział w akcji ratowniczej na Nanga Parbat, której celem była pomoc schodzącym ze szczytu Élisabeth Revol i Tomaszowi Mackiewiczowi. Bielecki i Urubko, wspinając się w godzinach nocnych, dotarli do Revol i sprowadzili ją do obozu, a następnie z pomocą Botora i Tomali niżej do helikoptera (dojście do Mackiewicza, z uwagi na ekstremalne warunki pogodowe, nie było możliwe). Akcja ratunkowa odbiła się szerokim echem w polskich i zagranicznych mediach i została doceniona za bohaterstwo uczestników.

</doc>
<doc id="746214" url="https://pl.wikipedia.org/wiki?curid=746214" title="Butla tlenowa (wspinaczka)">
Butla tlenowa (wspinaczka)

Butla tlenowa – element ekwipunku używanego w himalaizmie w celu zwiększenia zawartości tlenu we wdychanym powietrzu.
Ciśnienie atmosferyczne maleje wraz ze wzrostem wysokości – w szczytowych partiach Himalajów powietrze jest przez to na tyle rozrzedzone, że oddychający nim człowiek ma duże trudności z wykonywaniem jakiejkolwiek aktywności fizycznej.
Butle tlenowe używane przez himalaistów wyróżniają się wśród innych, typowych butli tlenowych tym, że są możliwie jak najlżejsze (dawniej wykonywano je ze stali lub duraluminium, obecnie często również z tytanu), zaś ich zawory redukcyjne muszą prawidłowo działać przy bardzo niskich temperaturach i być odporne na skutki oblodzenia.
Niektórzy himalaiści zdobywają szczyty bez użycia tlenu, jednak jego posiadanie może być nieodzowne w sytuacjach awaryjnych (np. przy próbie reanimacji chorego). Alternatywą dla tlenu sprężonego w butlach, szczególnie przydatną jako składnik "pakietu rezerwowego", jest tlen wytwarzany chemicznie – na przykład z oksylitu. Pakiety tlenowe nie nadają się jednak do celów planowego, regularnego wspomagania, bowiem potrzebne do tego ilości tlenu są na tyle duże, że bardziej opłacalne jest zabranie butli.

</doc>
<doc id="746216" url="https://pl.wikipedia.org/wiki?curid=746216" title="Neurotop">
Neurotop



</doc>
<doc id="746217" url="https://pl.wikipedia.org/wiki?curid=746217" title="Dave Ellefson">
Dave Ellefson

David Warren „Dave” „Junior” Ellefson (ur. 12 listopada 1964 w Jackson w stanie Minnesota) – współzałożyciel i basista thrash metalowego zespołu Megadeth. Występował w nim od czasu założenia w 1983 roku do rozwiązania w 2002. Nie brał udziału w reaktywacji zespołu, jednak powrócił do Megadeth w 2010 roku i był w nim do 2021. W czasach pierwszego składu Megadeth o losach zespołu decydowali głównie David Ellefson i Dave Mustaine. W późniejszym czasie Ellefson współpracował z zespołem Soulfly – brał udział w powstawaniu płyt "Prophecy" (2004) oraz "Dark Ages" (2005). W lutym 2010 David powrócił do Megadeth, zastępując Jamesa LoMenzo. 24 maja 2021 roku Dave Mustaine opublikował informację, że zespół zakończył współpracę z Ellefsonem z bliżej nieokreślonego powodu.

</doc>
<doc id="746223" url="https://pl.wikipedia.org/wiki?curid=746223" title="Akwarystyka morska">
Akwarystyka morska

Akwarystyka morska - dział akwarystyki, dziedzina wiedzy dotycząca hodowli zwierząt i roślin morskich w akwarium morskim, amatorskie lub zawodowe zajmowanie się hodowlą wodnych organizmów morskich w akwariach.
W odróżnieniu od akwarystyki słodkowodnej akwarystyka morska zajmuje się hodowlą zwierząt i roślin żyjących w wodach słonych.
Akwarium morskie.
Akwarium morskie to akwarium, w którym w warunkach naśladujących środowisko morskie hoduje się morskie rośliny i zwierzęta. Organizmy morskie są bardziej wrażliwe na zmiany środowiska i wymagają o wiele więcej nakładów. Wysokie koszty związane są głównie ze spreparowaniem odpowiedniej wody morskiej i utrzymaniem jej parametrów na stałym poziomie. Akwarium z rybami morskimi powinno mieć pojemność większą niż 200 litrów. Duża objętość wody w zbiorniku zapewnia rybom i roślinom lepsze warunki życia i utrzymanie odpowiednich parametrów wody. W akwariach o głębokości do 50 cm jako oświetlenie stosuje się jarzeniówki. Do głębszych używa się lamp metalohalogenowych. Zbiornik powinien być zaopatrzony w żywą skałę (skałki wapienne, na których żyją różnego rodzaju bezkręgowce), filtr biologiczny, odpieniacz, hydrometr, grzałkę, termometr i pompę, która zapewni odpowiednią cyrkulację wody. Niezbędne są również odpowiednie preparaty chemiczne, mieszanki soli i testy do pomiaru parametrów wody, które pozwalają na stworzenie naturalnego biotopu w zbiorniku.

</doc>
<doc id="746224" url="https://pl.wikipedia.org/wiki?curid=746224" title="Metoda iteracyjnego konsensusu">
Metoda iteracyjnego konsensusu

Metoda iteracyjnego konsensusu – "iterative consensus", metoda minimalizacji funkcji boolowskiej. Metoda to rozpoczyna się od implikantów funkcji (mogą to być iloczyny zupełne, implikanty proste lub inne implikanty).
Nazwa metody pochodzi od iteracyjnego stosowania zależności:
gdzie formula_2 i formula_3 są iloczynami niezawierającymi literału formula_4 ani formula_5
Metoda "iteracyjnego konsensusu" to iteracyjne wykonanie następujących kroków:
Algorytm kończy się w momencie, gdy nie możemy wygenerować nowych konsensusów, ponieważ uzyskane iloczyny to implikanty proste.
Przykład.
Niech będzie dana funkcja:
przedstawiona w postaci:
Krok 1. Nie ma implikantów pokrywanych przez inne implikanty.
Krok 2. formula_8 oraz formula_9 tworzą konsensus formula_10 który dodajemy do postaci dysjunkcyjnej, otrzymując:
Krok 1′. Konsensus formula_12 pokrywa formula_8 oraz formula_14 dlatego usuwamy je z postaci dysjunkcyjnej, otrzymując:
Krok 2′. formula_16 oraz formula_12 tworzą konsensus formula_18 który dodajemy do postaci dysjunkcyjnej, otrzymując:
Krok 1″. Nie ma implikantów pokrywanych przez inne implikanty.
Krok 2″. Nie można wygenerować konsensusu różnego od pustego bądź różnego od 0, czyli algorytm się kończy.

</doc>
<doc id="746225" url="https://pl.wikipedia.org/wiki?curid=746225" title="Łom (rzeka)">
Łom (rzeka)

Łom (bułg. "Лом", łac. "Almus") – rzeka w północno-zachodniej Bułgarii, prawy dopływ Dunaju. Długość - 93 km (mierzona od źródeł pod przełęczą Sweti Nikoła), powierzchnia zlewni - 1.140 km², średni przepływ - 6,414 m³/s. 
Łom powstaje z połączenia wielu drobnych rzek górskich spływających na północny wschód z zachodniego skraju Starej Płaniny. Za źródło Łomu przyjęło się uważać źródło jednej z tych rzeczek - Byrzy, znajdujące się na wysokości 1720 m n.p.m. na północnych stokach szczytu Midżur w paśmie górskim Cziprowska płanina. Łom spływa z gór na Nizinę Naddunajską i uchodzi do Dunaju tuż na zachód od miasta Łom.

</doc>
<doc id="746227" url="https://pl.wikipedia.org/wiki?curid=746227" title="William Thomas Stead">
William Thomas Stead

William Thomas Stead (ur. 5 lipca 1849 we wsi Embleton, hrabstwo Northumberland, Wielka Brytania, zm. 15 kwietnia 1912) – angielski dziennikarz, pisarz Science Fiction, pacyfista i spirytysta. Znawca i popularyzator języka esperanto.
W 1871 roku rozpoczął karierę dziennikarską zatrudniając się w gazecie "Darlington Northern Echo". Od 1880 pracował w londyńskiej "Pall Mall Gazette", tam również, pod opieką Johna Morleya (późniejszego parlamentarzysty), zdobywał pierwsze poważne szlify dziennikarskie. W 1885 zasłynął stając na czele kampanii skierowanej przeciw dziecięcej prostytucji. Jego cykl artykułów, zatytułowany "Maiden Tribute of Modern Babylon" wywołał prawdziwą burzę w Londynie, sam autor zdobył sobie liczne grono zwolenników jak i przeciwników. Ci ostatni zarzucali mu zwłaszcza wykorzystanie w przeprowadzonej przez niego prowokacji dziennikarskiej trzynastoletniej dziewczynki jako „wabika”.
W 1886 Stead rozpoczął prywatną kampanię skierowaną przeciw Charlesowi Dilke – wpływowemu reformatorskiemu politykowi zamieszanemu w skandal obyczajowy. Począwszy od roku 1890 został redaktorem naczelnym miesięcznika "Review of Reviews", na jego łamach poruszał często tematykę problemów humanitarnych dotykających Londynu. Był gorącym zwolennikiem rozwoju "nowego dziennikarstwa" – prasy "lekkiej" (brukowej), jako przystępnego dla szerokich mas ludowych. Z tego powodu w 1887 starł się ostro, na łamach gazet "Nineteenth Century" oraz "Contemporary Reviev", z poetą Matthew Arnoldem. W ciągu następnych lat poświęcił się głównie tworzeniu opowiadań fantastycznonaukowych (zawadzających często o spirytualizm), aktywnie brał również udział w komentowaniu wydarzeń zagranicznych. Bardzo agresywnie krytykował politykę prowadzoną w południowej Afryce przez Cecila Rhodesa, zdecydowanie wystąpił również przeciw brutalnym metodom stosowanym przez Wielką Brytanię w czasie Wojen burskich.
William Thomas Stead pasjonował się spirytyzmem. W latach 1891-1892 opublikował w dwóch tomach relacje dotyczące zjawisk paranormalnych pt. "Real ghost stories" ("Prawdziwe historie o duchach"). Książka zawierała opisy rzekomych manifestacji duchów, a także przypadków jasnowidzenia i prekognicji. Stead współpracował też z brytyjskim Towarzystwem Badań Psychicznych, a w 1909 r. założył tzw. "Biuro Julii", w którym organizowano seanse spirytystyczne.
W kwietniu 1912 roku, na zaproszenie Williama Tafta, William Stead wyruszył na pokładzie świeżo zwodowanego liniowca RMS Titanic w podróż do Nowego Jorku, gdzie miał wziąć udział w konferencji pokojowej odbywającej się w Carnegie Hall. Wsiadając na pokład statku uczynił nieco wbrew swoim własnym przeczuciom: w 1886 roku, w początkach swojej kariery pisarza Science-Fiction, napisał opowiadanie o ogromnym liniowcu który tonie po zderzeniu z górą lodową. Kapitan literackiego statku nazywał się E.J.Smith, podobnie jak kapitan Titanica, Edward Smith, przyczyna śmierci większości pasażerów również była ta sama (brak szalup ratunkowych). W ciągu następnych lat Stead stworzył jeszcze kilka innych dzieł przedstawiających historię tonących okrętów, często również w swoich dziełach uśmiercał w ten sposób sam siebie.
14 kwietnia 1912, w chwili zderzenia Titanica z górą lodową William Stead najprawdopodobniej przebywał w palarni pierwszej klasy, umilając sobie czas lekturą. Z początku nie zdawał on sobie sprawy z zagrożenia, po jakimś czasie jednak widząc rozwój sytuacji, postanowił szukać ratunku. Kilkoro świadków widziało go, jak tuż po północy pomagał kobietom wsiadać do łodzi ratunkowych. Ostatni raz widziano go prawdopodobnie ok. godziny drugiej w nocy, kiedy to, według zeznań Philipa Mocka, próbował, wspólnie z milionerem Johnem Jacobem Astorem opuścić statek na prowizorycznej tratwie.

</doc>
<doc id="746228" url="https://pl.wikipedia.org/wiki?curid=746228" title="Skyt">
Skyt

Skyt (bułg. Скът) – rzeka w północno-zachodniej Bułgarii, prawy dopływ Ogosty w dorzeczu Dunaju. Długość – 134 km, powierzchnia zlewni – 1074 km².
Źródła na wzgórzach północnego przedgórza Starej Płaniny koło miasta Wraca. Płynie na północ przez Nizinę Naddunajską i uchodzi do Ogosty tuż przed jej ujściem do Dunaju. Przepływa przez miasteczko Bjała Słatina.

</doc>
<doc id="746229" url="https://pl.wikipedia.org/wiki?curid=746229" title="Akwarystyka słodkowodna">
Akwarystyka słodkowodna

Akwarystyka słodkowodna – dział akwarystyki, wiedza dotycząca hodowli zwierząt i roślin słodkowodnych w akwarium, amatorskie lub zawodowe zajmowanie się hodowlą organizmów słodkowodnych w akwariach.
W odróżnieniu od akwarystyki morskiej akwarystyka słodkowodna poświęcona jest hodowli zwierząt i roślin, żyjących wyłącznie w wodach słodkich.

</doc>
<doc id="746230" url="https://pl.wikipedia.org/wiki?curid=746230" title="Foliowanie">
Foliowanie

Foliowanie – rodzaj poligraficznego laminowania.
Polega na pokryciu powierzchni druku folią z tworzyw sztucznych. Dzięki foliowaniu zadrukowana powierzchnia uzyskuje dodatkowe walory estetyczne, zostaje też usztywniona i zabezpieczona przed działaniem mechanicznym, chemicznym, promieniowaniem UV, czy wilgocią.
Foliowanie odbywa się w laminatorach z użyciem kleju na zimno (foliowanie na zimno) lub na gorąco (foliowanie na gorąco). Folie na zimno zwane też laminatami samoprzylepnymi powleczone są klejem, który aktywowany jest przez docisk. Czasem lekko podgrzany wałek laminatora (30-40 °C) ułatwia foliowanie na zimno. Klej w laminatach na gorąco aktywowany jest przez wałki laminatora podgrzane do temperatury 80-120 °C. Powierzchnie foliować można jednostronnie lub dwustronnie.

</doc>
<doc id="746231" url="https://pl.wikipedia.org/wiki?curid=746231" title="Byrzija">
Byrzija

Byrzija ("Бързия") – rzeka w północno-zachodniej Bułgarii, prawy dopływ Ogosty w dorzeczu Dunaju. Długość - 35 km, powierzchnia zlewni - 241 km². Źródła pod przełęczą Prochanski prochod w zachodniej Starej Płaninie. Uchodzi do sztucznego zbiornika "Ogosta" tuż na południe od miasta Montana.

</doc>
<doc id="746233" url="https://pl.wikipedia.org/wiki?curid=746233" title="Botunja (rzeka)">
Botunja (rzeka)

Botunja (Ботуня) – rzeka w północno-zachodniej Bułgarii, prawy dopływ Ogosty w dorzeczu Dunaju. Długość – 69 km, powierzchnia zlewni – 732 km². Źródła w paśmie górskim Koznica w zachodniej Starej Płaninie. Uchodzi do Ogosty koło wsi Bojczinowci.

</doc>
<doc id="746234" url="https://pl.wikipedia.org/wiki?curid=746234" title="Rob Hubbard">
Rob Hubbard

Rob Hubbard (ur. około 1956) – brytyjski kompozytor muzyki elektronicznej, znany głównie dzięki imponującej liczbie utworów skomponowanych do gier komputerowych w latach 80. i na początku lat 90. XX wieku. 
Zaczynał jako programista 8-bitowego komputera Commodore 64; z twórczości na tę platformę jest najbardziej znany. W języku BASIC oraz asemblerze programował układ dźwiękowy SID tego komputera. Opracowywał też muzykę dla innych ówczesnych komputerów domowych, jak np. Atari XL/XE.
W 1989 roku Hubbard został zatrudniony w firmie Electronic Arts jako kompozytor, a później jako kierownik techniczny ws. udźwiękowienia. Pracował tam do 2002 roku.
Typowymi przykładami jego dorobku z lat 80. XX wieku są utwory muzyczne (chiptune) do gier:

</doc>
<doc id="746237" url="https://pl.wikipedia.org/wiki?curid=746237" title="Terrarystyka">
Terrarystyka

Terrarystyka – dziedzina wiedzy dotycząca planowania, budowania, urządzania i prowadzenia terrarium oraz hodowli trzymanych w nim zwierząt i roślin.

</doc>
<doc id="746240" url="https://pl.wikipedia.org/wiki?curid=746240" title="Rusenski Łom">
Rusenski Łom

Rusenski Łom (Русенски Лом) – rzeka w północno-wschodniej Bułgarii, prawy dopływ Dunaju. Długość – 196,9 km, powierzchnia zlewni – 2825 km², średni przepływ u ujścia – 5,851 m³/s.
Rusenski Łom powstaje z połączenia rzek Biały Łom i Czarny Łom, które wraz z licznymi dopływami spływają z pogórzy we wschodniej części Niziny Naddunajskiej. Uchodzi do Dunaju kilka kilometrów na zachód od miasta Ruse.

</doc>
<doc id="746243" url="https://pl.wikipedia.org/wiki?curid=746243" title="Barzija">
Barzija



</doc>
<doc id="746250" url="https://pl.wikipedia.org/wiki?curid=746250" title="Snopes">
Snopes

Snopes (wymowa: ; dawniej "") – niekomercyjny serwis internetowy specjalizujący się w weryfikowaniu prawdziwości potencjalnych fake newsów, miejskich legend, możliwych mistyfikacji i internetowych plotek.
Jego twórcami i właścicielami są Barbara i David Mikkelson. Serwis ma kilka działów tematycznych, dotyczących np. łańcuszków rozsyłanych pocztą elektroniczną, plotek o sławnych osobach, różnego typu sensacji prasowych itp. Z uwagi na to, że redaktorzy Snopes przykładają dużą wagę do wiarygodności źródeł informacji, na serwisie tym często opierają się inne serwisy informacyjne. Serwis weryfikuje także miejskie legendy krążące w kulturze amerykańskiej.

</doc>
<doc id="746253" url="https://pl.wikipedia.org/wiki?curid=746253" title="Sylpheed">
Sylpheed

Sylpheed – klient poczty elektronicznej i czytnik grup dyskusyjnych oparty na bibliotece GTK+. Najnowsza wersja programu współpracuje z biblioteką GTK+ w wersji 2.4 (zalecana jest wersja 2.6 lub późniejsze). Plik instalacyjny programu zawiera niezbędne komponenty biblioteki GTK+.
Interfejs programu działa w układzie trzypanelowym: Lista katalogów wiadomości po prawej, lista wiadomości w bieżącym katalogu u góry i treść wiadomości w dolnej części okna. Możliwe jest oddzielenie widoku katalogów do osobnego okna w celu zwiększenia rozmiaru zajmowanego przez widok wiadomości, co jest przydatne dla użytkowników posiadających monitory o mniejszej rozdzielczości. Sylpheed posiada pełną obsługę internacjonalizacji (i18n) i wielojęzykowości (M17N). Jego interfejs jest zlokalizowany (l10n) w ponad trzydziestu językach.
Protokoły.
Sylpheed obsługuje protokoły POP3, IMAP4, SMTP, NNTP i IPv6
Bezpieczeństwo.
Sylpheed obsługuje szyfrowanie i podpisywanie wiadomości przy pomocy GnuPG. Pobieranie i wysyłanie wiadomości może się odbywać poprzez połączenia szyfrowane SSL i TLS.

</doc>
<doc id="746255" url="https://pl.wikipedia.org/wiki?curid=746255" title="Winebagowie">
Winebagowie

Winebagowie (nazwa własna "Ho-Chunk", ) – plemię Indian Ameryki Północnej z siouańskiej rodziny językowej, które pierwotnie zamieszkiwało rejon dzisiejszego Green Bay w stanie Wisconsin.
Język Winebagów był niemal identyczny z dialektami trzech innych siouańskich plemion – Oto, Iowa i Missouri, ale sposobem życia bardziej przypominali oni swoich algonkiańskich sąsiadów. W języku Sauków i Lisów nazywano ich „Ludem znad Brudnej Wody”, co sprawiło, że osadnicy przezywali ich czasem „śmierdzielami”.
Winebagowie walczyli po stronie brytyjskiej podczas wojny o niepodległość Stanów Zjednoczonych i podczas wojny roku 1812, zaś w wojnie Czarnego Jastrzębia opowiedzieli się po stronie Sauków i Lisów. Po tych wojnach przyjęli pokojową postawę.
W latach 1825 i 1832 zmuszeni zostali do odstąpienia swych terytoriów na południe od rzek Wisconsin i Fox i do udania się do rezerwatu na zachód od rzeki Missisipi. Nazwa ich przetrwała w nazwie jeziora w Wisconsin, hrabstw w stanach Iowa, Illinois i Wisconsin, a także miejscowości w Illinois, Minnesocie, Nebrasce i Wisconsin.

</doc>
<doc id="746256" url="https://pl.wikipedia.org/wiki?curid=746256" title="Winnebago (Indianie)">
Winnebago (Indianie)



</doc>
<doc id="746257" url="https://pl.wikipedia.org/wiki?curid=746257" title="Leitisvatn">
Leitisvatn



</doc>
<doc id="746258" url="https://pl.wikipedia.org/wiki?curid=746258" title="Yana">
Yana

Yana (nazwa własna "Yä-nä" czyli „lud”) – plemię Indian Ameryki Północnej, zamieszkujące do roku 1864 w górnych partiach Doliny Sacramento w Kalifornii. Ich liczebność nie przekraczała zapewne 2 000 osób. Posługiwali się językiem z rodziny hokańskiej.
Historia.
Członkowie meksykańskiej ekspedycji kalifornijskiej z roku 1821 byli zapewne pierwszymi, którzy zetkęli się z Yanami. Traperzy związani z Kompanią Zatoki Hudsona stykali się z nimi od roku 1828, a co najmniej kilku Meksykanów uzyskało od nich zgodę na uprawę ziemi w tym samym mniej więcej czasie. Pierwsi Amerykanie pojawili się na ich terenach około roku 1845. W końcu lat 1840. rozpoczęły się pierwsze utarczki, spowodowane głównie tym, że poszukiwacze złota penetrowali teren nie pytając Indian o zgodę. Zdarzały się nawet ataki wojska na wioski Yanów (np. atak Johna C. Frémonta w roku 1846), a w miarę wybijania zwierzyny zaczęły się rabunkowe wypady Yanów na siedliska białych w poszukiwaniu żywności.
W roku 1864 Yanowie zostali wybici niemal do nogi podczas napaści i masakr organizowanych przez osadników i szukających złota górników. Głód i epidemie dopełniły reszty.
Prawdopodobnie nikt z Yanów nie przeżył poza młodym mężczyzną imieniem Iszi (jego żyjący wysoko w górach szczep nosił nazwę Yahi), który w roku 1911 zszedł z gór jako ostatni żyjący członek plemienia. Według jego relacji masakrę przeżył jedynie tuzin (on sam miał wtedy sześć lat) Indian, z czego czworo przetrwało w niedostępnym terenie do roku 1908; troje zmarło wkrótce potem w krótkich odstępach czasu i Iszi został sam. Otoczony troskliwą opieką naukowców Iszi odzyskał siły, po czym żył jeszcze parę lat i pracował dla Muzeum Antropologicznego w San Francisco, ale zmarł w roku 1916 na gruźlicę, na którą - jak większość Indian - był zupełnie nie uodporniony. Jego ogromną zasługą było przekazanie nauce informacji o tym, jak żyli prymitywni łowcy i zbieracze dalekiego zachodu dzisiejszych Stanów Zjednoczonych.
Wraz ze śmiercią Iszi'ego plemię Yanów całkowicie wymarło, chociaż nie jest wykluczone, że jacyś ich potomkowie - wymieszani z innymi Indianami Kalifornii - żyją do dzisiaj.
Obyczaje.
Yanowie mieszkali w wioskach, które były satelitami wioski głównej, gdzie mieszkał wódz obdarzony wielką władzą. On odprawiał główne modlitwy, wygłaszał doroczne mowy ceremonialne, miał prawo do posiadania dwóch żon i utrzymywany był przez społeczność plemienną.
Szamani Yanów, zwykle mężczyźni, byli szkoleni przez starszych szamanów, którzy przekazywali im całą wiedzę tajemną. Popełniający błędy szaman mógł zostać wygnany lub nawet zabity. Szamani używali w leczeniu pewnych ziół i naparów.
Dziewczęta przechodziły znacznie bardziej niż chłopcy skomplikowany rytuał inicjacji. Małżeństwa były kojarzone zazwyczaj przez rodziców. Obowiązywały nakazy tabu w odniesieniu do teściowych (Iszi nie zdołał do końca wytłumaczyć jakie). Zmarłych kremowano, zaszytych w jelenie skóry, przeważnie na cztery dni po zgonie, wraz z przedmiotami osobistego użytku. Zdarzało się, że palono także domostwa zmarłych.
Większość Yanów zamieszkiwała w wielorodzinnych ziemiankach, ale szczepy z południa wolały kopulaste chaty kryte korą drzew. Dom zebrań znajdował się tylko w głównej wiosce. Podczas polowań łowcy spędzali noce w szałasach z chrustu lub też w jaskiniach.
Podstawę pożywienia były żołędzie, ryby i dziczyzna. Po sporządzeniu mąki z żołędzi używano jej do potraw z dodatkiem mięsa, jagód i korzeni. Kobiety zbierały i preparowały jagody, bulwy, korzenie, a nawet szarańczę. Mężczyźni polowali na sarny, jelenie i dzikie króliki. Łososie pieczono na rozżarzonych kamieniach, smażono na wolnym ogniu lub suszono na zimę.
Yanowie polowali używając głównie łuków. Na ryby stosowano zarówno lekkie oszczepy, jak i sieci bądź pułapki. Z innymi plemionami handlowali skórami, solą, koszami wyplatanymi przez kobiety. Importowali obsydian, strzały i ostrza strzał, a także nadmorskie muszle.
Kobiety nosiły zazwyczaj przepaski biodrowe (bogatsze ozdabiały je muszlami i aplikacjami z ludzkich włosów), mężczyźni albo przepaski, albo leginsy ze skór jelenich. Obie płci nosiły kolczyki w uszach.

</doc>
<doc id="746260" url="https://pl.wikipedia.org/wiki?curid=746260" title="Yokutowie">
Yokutowie

Yokutowie (Jokutowie, Yokuci lub Jokuci, ang. "Yokuts" lub ang./hiszp. Mariposa) – grupa ok. 60 (do XIX w.) plemion Indian Ameryki Północnej zamieszkujących w przeszłości dolinę rzeki San Joaquin, fragment wybrzeża Pacyfiku i podnóża gór Sierra Nevada w Kalifornii. Ich język należał do rodziny języków penutiańskich. Yokutowie odrzucali anglojęzyczną nazwę "Yokuts" jako obcą, nadaną im przez białych osadników, przedkładając nadaną im wcześniej przez Hiszpanów nazwę "Mariposa" (z hiszp. „motyl”). 
Ich liczbę w okresie przed kolonizacją szacowano różnie, zazwyczaj na 30–50 tys. W 1770 r. ich liczebność wynosiła około 18 tysięcy, w 1910 r. naliczono ich 600 (Kroeber). Do dziś przetrwało około 40 niewielkich osiedli Yokutów w Dolinie San Joaquin (np. Tachi) i na pogórzu, jednak większość współczesnych grup Yokutów nie jest uznawana przez władze federalne USA i nie ma rezerwatów.
Charakterystyczny zwyczaj Yokutów nakazywał nowo poślubionemu małżonkowi zamieszkać u żony lub teścia (zob. matrylokalność).

</doc>
<doc id="746262" url="https://pl.wikipedia.org/wiki?curid=746262" title="Ho-Chunk">
Ho-Chunk



</doc>
<doc id="746263" url="https://pl.wikipedia.org/wiki?curid=746263" title="Park Ji-yoon">
Park Ji-yoon

Park Ji-yoon (, ur. 3 stycznia 1982) – południowokoreańska piosenkarka, aktorka i modelka.

</doc>
<doc id="746267" url="https://pl.wikipedia.org/wiki?curid=746267" title="Buchen (Odenwald)">
Buchen (Odenwald)

Buchen (Odenwald) – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald. Leży w Odenwaldzie, ok. 25 km na północny wschód od Mosbach, przy drodze krajowej B27 i linii kolejowej Osterburken–Miltenberg.

</doc>
<doc id="746268" url="https://pl.wikipedia.org/wiki?curid=746268" title="Jasnota plamista">
Jasnota plamista

Jasnota plamista ("Lamium maculatum" L.) – gatunek rośliny wieloletniej należący do rodziny jasnotowatych (dawniej nazywanej rodziną wargowych). Występuje na większości obszaru Europy i w Azji (Liban, Syria, Turcja, Kaukaz). W Polsce jest dość pospolity na całym terenie, zarówno na niżu, jak i w niższych partiach gór.
Biologia i ekologia.
Bylina, hemikryptofit. Kwitnie od kwietnia do października i jest rośliną miododajną. Pręciki i słupek dojrzewają równocześnie. Zapylana jest przez błonkówki. Nasiona posiadające elajosom rozsiewane są przez mrówki (myrmekochoria). Siedlisko: rośnie na przydrożach, rumowiskach, w zaroślach, w rowach, na pastwiskach. W górach rośnie aż po piętro kosówki. Roślina azotolubna, preferuje gleby zasadowe, próchniczne i dobrze przewietrzane. Ponieważ rozmnaża się przez rozłogi, często tworzy skupiska. W klasyfikacji zbiorowisk roślinnych gatunek charakterystyczny dla All. "Aegopodion podagrariae"
Zmienność.
Wysoko w górach (regiel górny, piętro kosówki i piętro subalpejskie) występuje podgatunek" Lamium maculatum" subsp. "cupreum" (Schott) Hadač o złotawoczerwonych kwiatach. Charakteryzuje się on długim kielichem (do 2/3 długości korony) z 10 dobrze widocznymi nerwami.
Zastosowanie.
Jest uprawiana jako roślina ozdobna, w uprawie spotyka się również odmiany o liściach plamistych. Znajduje zastosowanie jako roślina okrywowa zarówno na stanowiskach nasłonecznionych, jak i w półcieniu i w miejscach cienistych pod drzewami. W zacienionych miejscach słabo jednak kwitnie. Wymaga gleby średnio próchnicznej.

</doc>
<doc id="746269" url="https://pl.wikipedia.org/wiki?curid=746269" title="Lamium maculatum">
Lamium maculatum



</doc>
<doc id="746270" url="https://pl.wikipedia.org/wiki?curid=746270" title="Mosbach (Badenia-Wirtembergia)">
Mosbach (Badenia-Wirtembergia)

Mosbach – miasto powiatowe w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, siedziba powiatu Neckar-Odenwald, oraz wspólnoty administracyjnej Mosbach. Leży nad Neckar, ok. 50 km na południowy wschód od Mannheim, przy drogach krajowych B37, B292 i linii kolejowej Stuttgart-Heilbronn-Mannheim.
Współpraca.
Miejscowości partnerskie:

</doc>
<doc id="746272" url="https://pl.wikipedia.org/wiki?curid=746272" title="Kiko Casilla">
Kiko Casilla

Francisco „Kiko” Casilla Cortés (ur. 2 października 1986 roku w Tarragonie) – hiszpański piłkarz występujący na pozycji bramkarza w hiszpańskim klubie Elche CF, do którego jest wypożyczony z Leeds United.
17 lipca 2015 roku oficjalnie ogłoszono iż będzie grał dla Realu Madryt. Kwota transferu wyniosła 6 milionów euro.

</doc>
<doc id="746273" url="https://pl.wikipedia.org/wiki?curid=746273" title="Osterburken">
Osterburken

Osterburken – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, siedziba związku gmin Osterburken. Leży w Baulandzie, nad Seckach, ok. 25 km na północny wschód od Mosbach, przy drodze krajowej B292 i linii kolejowej Stuttgart-Würzburg.
Współpraca.
Miejscowość partnerska:

</doc>
<doc id="746274" url="https://pl.wikipedia.org/wiki?curid=746274" title="Hrabstwo Levy">
Hrabstwo Levy

Levy County – hrabstwo w stanie Floryda. W roku 2005 liczyło ono 37998 mieszkańców. Siedziba znajduje się w Bronson.
Historia.
Hrabstwo Levy zostało utworzone 10 marca 1845. Zostało tak nazwane dla upamiętnienia Davida Levy'ego, który był członkiem amerykańskiego senatu w latach 1845-1851 i 1855-1861.
Geografia.
Według U.S. Census Bureau, hrabstwo to zajmuje obszar 3,658 km².

</doc>
<doc id="746276" url="https://pl.wikipedia.org/wiki?curid=746276" title="Borja Valero">
Borja Valero

Borja Valero Iglesias, (ur. 12 stycznia 1985 w Madrycie) – hiszpański piłkarz, który występował na pozycji pomocnika.
Wychowanek Realu Madryt i następnie gracz Castilli- rezerw tego klubu. Od lata 2007 roku był zawodnikiem RCD Mallorca, natomiast rok później przeniósł się do angielskiego West Bromwich Albion. Został wówczas najdroższym piłkarzem w historii klubu - zarząd wyłożył za niego 4,7 mln funtów. W 2009 roku trafił na wypożyczenie do RCD Mallorca, a w 2010 roku został wypożyczony, a po roku wykupiony przez Villarreal CF. W 2012 roku został piłkarzem Fiorentiny.

</doc>
<doc id="746277" url="https://pl.wikipedia.org/wiki?curid=746277" title="Ravenstein (Badenia-Wirtembergia)">
Ravenstein (Badenia-Wirtembergia)

Ravenstein – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, wchodzi w skład związku gmin Osterburken. Leży w Baulandzie, nad rzeką Kessach, ok. 30 km na północny wschód od Mosbach, przy autostradzie A6.

</doc>
<doc id="746282" url="https://pl.wikipedia.org/wiki?curid=746282" title="Walldürn">
Walldürn

Walldürn – miasto w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, siedziba związku gmin Hardheim-Walldürn. Leży ok. 30 km na północny wschód od Mosbach, przy drogach krajowych B27, B47 i linii kolejowej Osterburken–Miltenberg.
Współpraca.
Miejscowości partnerskie:

</doc>
<doc id="746283" url="https://pl.wikipedia.org/wiki?curid=746283" title="Walldurn">
Walldurn



</doc>
<doc id="746284" url="https://pl.wikipedia.org/wiki?curid=746284" title="Wallduern">
Wallduern



</doc>
<doc id="746285" url="https://pl.wikipedia.org/wiki?curid=746285" title="George Ormsby-Gore">
George Ormsby-Gore

George Ralph Charles Ormsby-Gore (ur. 21 stycznia 1855 w Londynie, zm. 8 maja 1938) – brytyjski arystokrata i wojskowy, 3. baron Harlech, najstarszy syn Williama Ormsby-Gore'a, 2. barona Harlech i lady Emily Seymour, córki admirała sir George'a Seymoura.
Życiorys.
Wykształcenie odebrał w College of Shropshire Yeomanry. Był Sędzią Pokoju, Lordem Namiestnikiem i Wielkim Szeryfem hrabstwa Leitrim, Lordem Namiestnikiem hrabstwa Merioneth oraz Sędzią Pokoju i zastępcą Lorda Namiestnika w Salop. W latach 1901-1904 zasiadał w Izbie Gmin, reprezentując okręg West Oswestry. Po śmierci ojca w 1904 odziedziczył tytuł barona Harlech i zasiadł w Izbie Lordów. Był majorem Coldstream Guards i dowodził Gwardią Walijską w 1915 r. Od 1927 r. był konstablem zamku Harlech. Został odznaczony Krzyżem Wielkim (1923) i Krzyżem Komandorskim Orderu Łaźni w 1936. Należał do stowarzyszeń wolnomularzy - był Wielkim Mistrzem Prowincjonalnej Loży Masońskiej w Shropshire w latach 1926-1938 oraz członkiem Loży Św. Oswalda, obecnie znanej jako Loża Perfekcji Harlecha.
25 lipca 1881 r. poślubił lady Margaret Ethel Gordon (zm. 25 kwietnia 1950), córkę Charlesa Gordona, 10. markiza Huntly i Marii Pegus, córki Petera Pegusa. George i Margaret mieli razem jednego syna:

</doc>
<doc id="746287" url="https://pl.wikipedia.org/wiki?curid=746287" title="George Ralph Charles Ormsby-Gore, 3. baron Harlech">
George Ralph Charles Ormsby-Gore, 3. baron Harlech



</doc>
<doc id="746291" url="https://pl.wikipedia.org/wiki?curid=746291" title="Ruda Maciejowska">
Ruda Maciejowska

Ruda Maciejowska – wieś w Polsce położona w województwie lubelskim, w powiecie opolskim, w gminie Opole Lubelskie.
W latach 1975–1998 miejscowość administracyjnie należała do ówczesnego województwa lubelskiego.
Przez miejscowość przepływa rzeka Chodelka.
Wieś stanowi sołectwo Ruda Godowska – Ruda Maciejowska gminy Opole Lubelskie.
Historia.
Ruda Maciejowska, wieś włościańska w powiecie nowoaleksandryjskim (puławski), gminie Opole, parafii Chodel. W roku 1888 posiadała 9 osad i 53 mórg gruntu stanowiła przyległość dóbr Komarzyce (Komaszyce) i wchodziła w skład dóbr Godów. Część tejże wsi wchodziła w skład dóbr Maciejowice, mając wówczas 8 osad i 105 mórg gruntu. Spis z 1827 roku podaje, że wieś Ruda Maciejowska, w parafii Chodel, była wsią suprymowaną (poklasztorną) i miała 40 domów i 227 mieszkańców.

</doc>
<doc id="746294" url="https://pl.wikipedia.org/wiki?curid=746294" title="Danuta Samolewicz-Owczarek">
Danuta Samolewicz-Owczarek

Danuta Samolewicz-Owczarek (ur. 19 grudnia 1929, zm. 2 lutego 2006) – polska szachistka.
W latach 60. należała do czołówki polskich szachistek. W roku 1954 zadebiutowała w finale mistrzostw Polski kobiet, rozegranym w Gdańsku. Do roku 1967 w finałowych turniejach wystąpiła 10 razy, trzykrotnie zdobywając brązowe medale, w latach 1962 (w Grudziądzu), 1965 (w Łodzi) oraz 1966 (w Koszalinie). W roku 1966 wystąpiła w drużynie narodowej na szachowej olimpiadzie w Oberhausen (na III szachownicy uzyskała 4 pkt w 8 partiach). W 1967 r. zajęła IV m. w międzynarodowym turnieju w Piotrkowie Trybunalskim.

</doc>
<doc id="746295" url="https://pl.wikipedia.org/wiki?curid=746295" title="Danuta Samolewicz">
Danuta Samolewicz



</doc>
<doc id="746299" url="https://pl.wikipedia.org/wiki?curid=746299" title="Tadeusz Glimas (piłkarz)">
Tadeusz Glimas (piłkarz)

Tadeusz Wojciech Glimas (ur. 17 lutego 1925 w Krakowie, zm. 13 maja 1969 tamże) – polski piłkarz grający na pozycji lewego obrońcy w pierwszoligowej Cracovii, jej wieloletni kapitan.
Życiorys.
W pierwszej drużynie zadebiutował tuż po wojnie, 8 kwietnia 1945 w meczu towarzyskim ze Zwierzynieckim. Był podstawowym zawodnikiem pierwszej jedenastki zespołu, a po zakończeniu kariery przez Tadeusza Parpana również jej kapitanem. Ze względu na swoje robotnicze pochodzenie bardzo często zmuszany do udziału w propagandowych imprezach. Ostatni mecz w barwach Cracovii rozegrał w maju 1952 przeciwko Piastowi Gliwice. Tadeusz Glimas rozegrał w „Pasach” 412 meczów, w tym 138 pierwszoligowych, strzelając 53 bramki w tym 10 w ekstraklasie.
Talent Glimasa został również dostrzeżony przez selekcjonerów reprezentacji, w której rozegrał 4 mecze. Zadebiutował 30 października 1950 w meczu Bułgaria - Polska, rozgrywanym w Sofii (wygrana Polaków 1:0). Ostatni mecz w barwach narodowych rozegrał 14 września 1952 pomiędzy Polską a Czechosłowacją, rozgrywanym w Pradze (2:2). Był członkiem polskiej kadry na igrzyskach olimpijskich w Helsinkach w 1952.
Został pochowany na Cmentarzu wojskowym przy ul. Prandoty w Krakowie.

</doc>
<doc id="746313" url="https://pl.wikipedia.org/wiki?curid=746313" title="Hardheim">
Hardheim

Hardheim – miejscowość i gmina Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, wchodzi w skład związku gmin Hardheim-Walldürn. Leży w Baulandzie, nad rzeką Erf, ok. 36 km na północny wschód od Mosbach, przy drodze krajowej B27 i linii kolejowej Hardheim–Osterburken.
Współpraca.
Miejscowości partnerskie:

</doc>
<doc id="746315" url="https://pl.wikipedia.org/wiki?curid=746315" title="Höpfingen">
Höpfingen

Höpfingen – miejscowość i gmina Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, wchodzi w skład związku gmin Hardheim-Walldürn. Leży w Baulandzie, ok. 36 km na północny wschód od Mosbach, przy drodze krajowej B27 i linii kolejowej Hardheim–Osterburken.

</doc>
<doc id="746316" url="https://pl.wikipedia.org/wiki?curid=746316" title="Hoepfingen">
Hoepfingen



</doc>
<doc id="746317" url="https://pl.wikipedia.org/wiki?curid=746317" title="Hopfingen">
Hopfingen



</doc>
<doc id="746320" url="https://pl.wikipedia.org/wiki?curid=746320" title="Aglasterhausen">
Aglasterhausen

Aglasterhausen – miejscowość i gmina Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, siedziba związku gmin Kleiner Odenwald. Leży pomiędzy Kraichgau a Odenwaldem, ok. 10 km na zachód od Mosbach, przy drodze krajowej B292.

</doc>
<doc id="746321" url="https://pl.wikipedia.org/wiki?curid=746321" title="Neunkirchen (Badenia-Wirtembergia)">
Neunkirchen (Badenia-Wirtembergia)

Neunkirchen – miejscowość i gmina Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, wchodzi w skład związku gmin Kleiner Odenwald. Leży w Odenwaldzie, ok. 10 km na północny zachód od Mosbach.
Współpraca.
Miejscowość partnerska:

</doc>
<doc id="746324" url="https://pl.wikipedia.org/wiki?curid=746324" title="Roman Dworzyński">
Roman Dworzyński

Roman Dworzyński (ur. 8 czerwca 1934 w Rządzy) – polski szachista.
Kariera szachowa.
Pierwsze sukcesy szachowe odniósł w roku 1951, zdobywając w Zakopanem tytuł wicemistrza Polski juniorów oraz debiutując w Łodzi w finale mistrzostw Polski seniorów. Do roku 1957 brał udział we wszystkich 7 finałach, największy sukces odnosząc w roku 1955 we Wrocławiu, gdzie zdobył srebrny medal. Dzięki temu sukcesowi zakwalifikował się do drużyny narodowej i wystąpił na olimpiadzie szachowej w Moskwie w roku 1956 (na III szachownicy uzyskał 8½ pkt w 15 partiach). W roku 1955 wystąpił w międzynarodowym turnieju w Erfurcie, zaś rok później w Mariańskich Łaźniach, ale nie osiągnął w nich sukcesów. Posiada tytuł mistrza krajowego. W roku 1958 praktycznie zakończył karierę szachową, w kolejnych latach sporadycznie występując w turniejach drużynowych.
Według retrospektywnego systemu Chessmetrics, najwyżej sklasyfikowany był we wrześniu 1956 r., zajmował wówczas 261. miejsce na świecie.

</doc>
<doc id="746325" url="https://pl.wikipedia.org/wiki?curid=746325" title="Schwarzach (Badenia-Wirtembergia)">
Schwarzach (Badenia-Wirtembergia)

Schwarzach – miejscowość i gmina Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, wchodzi w skład związku gmin Kleiner Odenwald. Leży w Odenwaldzie, ok. 10 km na północny zachód od Mosbach.

</doc>
<doc id="746326" url="https://pl.wikipedia.org/wiki?curid=746326" title="Szczaw polny">
Szczaw polny

Szczaw polny ("Rumex acetosella" L.) – gatunek rośliny należący do rodziny rdestowatych. Jest szeroko rozprzestrzeniony: naturalnie występuje w Azji, Afryce Północnej i Europie, rozprzestrzenił się również w obydwu Amerykach, Afryce, Australii i na wyspach Melanezji i Polinezji. W Polsce jest pospolity na całym terenie.
Biologia i ekologia.
Bylina, geofit korzeniowy. Kwitnie przez cały okres wegetacji. Roślina wiatropylna. Owoce roznoszone są przez wiatr (anemochoria). Siedlisko: pastwiska, ugory, nieużytki. Preferuje siedliska kwaśne i jałowe (roślina wskaźnikowa gleb kwaśnych). W górach występuje aż po piętro kosówki. W uprawach rolnych i ogrodowych pospolity chwast. W klasyfikacji zbiorowisk roślinnych gatunek charakterystyczny dla klasy (Cl.) "Koelerio-Corynephoretea".
Zmienność.
Tworzy mieszańce z szczawiem obrosłoowockowym.

</doc>
<doc id="746327" url="https://pl.wikipedia.org/wiki?curid=746327" title="Aleja Obrońców Grodna w Warszawie">
Aleja Obrońców Grodna w Warszawie

Aleja Obrońców Grodna – ulica w Warszawie, na terenie dzielnic Bemowo, Wola i Żoliborz, będąca fragmentem "Trasy Powązki-Konotopa", czyli drogi ekspresowej S8 oraz trasy europejskiej E67. Nazwę "alei Obrońców Grodna" nosi odcinek S8 od ronda Ofiar Zbrodni Katyńskiej (czyli ulic Powązkowskiej i gen. Maczka) do granicy miasta. 
Arteria została zbudowana, aby połączyć autostradę A2 z Trasą Armii Krajowej. Jest częścią budowanej Ekspresowej Obwodnicy Warszawy i po doprowadzeniu drogi ekspresowej S7 na Bemowo na znacznej długości będzie stanowić wspólny przebieg tras S7 i S8.
Przebieg Trasy Powązki-Konotopa.
Droga ekspresowa biegnie od węzła Konotopa i łączy się z Trasą Armii Krajowej w okolicy ul. Powązkowskiej. Ma 10,4 km długości oraz węzły:
Budowa Trasy Powązki-Konotopa.
Budowa trasy rozpoczęła się 19 lutego 2008. Inwestorem była GDDKiA. Termin zakończenia jej realizacji wyznaczono na 15 grudnia 2010 roku. Odcinek trasy łączący Trasę Armii Krajowej z ulicą Połczyńską (węzeł Warszawa – Zachód) został otwarty 19 stycznia 2011.
Otwarcie odcinka pomiędzy ulicą Połczyńską a węzłem Konotopa odbyło się razem z odcinkiem autostrady A2 "Pruszków" – "Konotopa" w dniu 23 maja 2012 roku. Początkowo czynne były tylko łącznice stanowiące dojazd z autostrady A2 do Trasy Powązki-Konotopa oraz w przeciwną stronę. 31 lipca 2013 roku oddano do użytku zachodni fragment Południowej Obwodnicy Warszawy wraz z łącznicami umożliwiającymi obustronną komunikację między Obwodnicą Południową a aleją Obrońców Grodna.
Aleja Obrońców Grodna nosi swoją nazwę od 5 stycznia 2012 na podstawie uchwały Rady m. st. Warszawy z grudnia 2011.

</doc>
<doc id="746329" url="https://pl.wikipedia.org/wiki?curid=746329" title="Rumex acetosella">
Rumex acetosella



</doc>
<doc id="746331" url="https://pl.wikipedia.org/wiki?curid=746331" title="Joe Barbera">
Joe Barbera



</doc>
<doc id="746332" url="https://pl.wikipedia.org/wiki?curid=746332" title="Haßmersheim">
Haßmersheim

Haßmersheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, siedziba wspólnoty administracyjnej Haßmersheim. Leży nad Neckarem, ok. 6 km na południe od Mosbach, przy drodze krajowej B37 i linii kolejowej Mannheim-Heilbronn-Stuttgart.
Współpraca.
Miejscowości partnerskie:

</doc>
<doc id="746333" url="https://pl.wikipedia.org/wiki?curid=746333" title="Śnieżne Kotły">
Śnieżne Kotły

 
Śnieżne Kotły (niem. "Schneegruben", czes. "Sněžné jámy") – kotły polodowcowe w Karkonoszach, w południowo-zachodniej Polsce.
Położenie.
Śnieżne Kotły położone są w zachodniej części Karkonoszy (Śląski Grzbiet) między Wielkim Szyszakiem (1509 m n.p.m.) a Łabskim Szczytem (1471 m n.p.m.). W całości leżą w gminie Piechowice.
Opis.
Śnieżne Kotły składają się z dwóch cyrków lodowcowych – od zachodu Małego Śnieżnego Kotła i od wschodu – Wielkiego Śnieżnego Kotła, oddzielonych skalistą grzędą.
Mały Śnieżny Kocioł.
Głębokość Małego Śnieżnego Kotła wynosi ok. 300 m, a wysokość ścian skalnych dochodzi do 100 m. Ściany są poprzecinane kilkoma żlebami. Poniżej wylotów żlebów znajdują się stożki usypiskowe (piargi). Jego dno leży na wysokości ok. 1175 m n.p.m.
Wielki Śnieżny Kocioł.
Głębokość Wielkiego Śnieżnego Kotła wynosi ok. 250 m, a wysokość ścian osiąga 150 m. Są one pocięte siedmioma żlebami, u wylotu których narosły stożki usypiskowe. Dno kotła leży na wysokości ok. 1245 m n.p.m.
Moreny.
W obrębie Śnieżnych Kotłów oraz na ich przedpolu znajduje się pięć wałów moren czołowych i bocznych, natomiast przestrzeń pomiędzy nimi pokryta jest głazami moreny dennej. Najwyższe osiągają około 15 m wysokości. Najniżej położone moreny czołowe występują na wysokości 860–900 m n.p.m. Największy zasięg lodowca wynosił ok. 2000 m. Moreny, zwłaszcza dolne – najstarsze, są częściowo rozmyte przez wody.
Śnieżne Stawki.
Na dnie Wielkiego Śnieżnego Kotła i na przedpolu Małego Śnieżnego Kotła, pomiędzy morenami, znajdują się trzy, okresowo wysychające jeziorka polodowcowe o nazwie Śnieżne Stawki i kilka młak.
Powstanie.
Do powstania lodowców oraz ich wytworów – kotłów, moren i stawków doszło w plejstocenie, prawdopodobnie w czasie ostatniego zlodowacenia (bałtyckiego).
Budowa geologiczna.
Całe otoczenie kotłów zbudowane jest z granitu karkonoskiego. W Małym Śnieżnym Kotle znajduje się żyła (dajka) późnooligoceńskiego (datowanego na 26 mln lat) bazaltu, zmiennej szerokości 30–60 metrów i obserwowanej długości 120 m, odsłonięta w granitowej ścianie.
Klimat.
W latach 1881–1930 funkcjonowała tu klimatologiczna stacja meteorologiczna (wysokość 1492 m n.p.m., ). Średnie wartości roczne: temperatura powietrza +0,5°C (najzimniejsze: styczeń −6,9°C i luty −7,0°C; najcieplejsze: lipiec 9,1°C i sierpień 8,4°C); opady 1480 mm (najwilgotniejsze: lipiec 171 mm i sierpień 150 mm, najmniej wilgotne: kwiecień 93 mm, listopad 95 mm i grudzień 95 mm).
Roślinność.
Śnieżne Kotły są doskonałym przykładem występowania alpejskiego krajobrazu w Karkonoszach. W ich obrębie występuje wiele chronionych i rzadkich gatunków roślin. W tzw. Żlebie Bazaltowym w Małym Śnieżnym Kotle w związku ze specyficznym skalnym podłożem obserwuje się największą bioróżnorodność roślinną na obszarze Karkonoszy. Występuje tu skalnica śnieżna – "Saxifraga nivalis" (gatunek endemiczny, jest to jedyne stanowisko w Europie Środkowej), występuje też tutaj jedyne na świecie stanowisko podgatunku skalnicy darniowej, tzw. bazaltowej – "Saxifraga moschata basaltica". Na bazalcie występuje świetlik maleńki – "Euphrasia minima". Jedyne w Polsce, oprócz Tatr, stanowisko ma tu paproć rozrzutka alpejska – "Woodsia alpina". W Kotłach liczne są rzadkie gatunki flory alpejskiej i arktycznej, m.in. sasanka alpejska – "Anemone alpina", pierwiosnek maleńki – "Primula minima", wawrzynek wilczełyko – "Daphne mezereum", tojad mocny – "Aconitum firmum", róża alpejska – "Rosa pendulina", modrzyk górski – "Cicerbita alpina", zimoziół północny – "Linnaea borealis" (relikt epoki lodowcowej), miłosna górska – "Adenostyles alliariae", rdest wężownik – "Polygonum bistorta". Na skałach moreny rosną najstarsze rośliny Karkonoszy – porosty miseczkowate ("Rhizocarpon lecanorium"), mające ponad 600 lat.
Świat zwierząt.
Do rzadkich gatunków fauny spotykanych w Karkonoszach należą m.in. reliktowe ślimaki arktyczne, płochacze halne i drozdy obrożne.
Ochrona przyrody.
W 1933 r. Śnieżne Kotły uzyskały status rezerwatu przyrody. Po utworzeniu Karkonoskiego Parku Narodowego znalazły się w całości na jego obszarze, w części objętym ochroną ścisłą.
Infrastruktura.
Nad krawędzią kotłów usytuowana jest radiowo-telewizyjna stacja przekaźnikowa, będąca niegdyś schroniskiem. Obok znajduje się grupa skalna o nazwie Czarcia Ambona.
Historia zagospodarowania.
W 1837 hrabia Schaffgotsch postawił nad Śnieżnymi Kotłami pierwsze w Karkonoszach schronisko turystyczne ("Schneegrubenbaude") z prawdziwego zdarzenia (na Śnieżce jako schronisko służyła dawna kaplica). Po przebudowach i rozbudowie funkcjonowało do maja 1961, kiedy uruchomiono tam stację przekaźnikową.
Turystyka.
Śnieżne Kotły to doskonały punkt widokowy, z którego roztacza się panorama Karkonoszy, Gór Izerskich, Gór Kaczawskich, Rudaw Janowickich i Kotliny Jeleniogórskiej. Przy dobrej pogodzie widać Ślężę na Przedgórzu Sudeckim.
Dnem Śnieżnych Kotłów biegnie zielony szlak turystyczny, prowadzący Ścieżką nad Reglami z okolicy schroniska pod Łabskim Szczytem przez Śnieżne Kotły i Czarny Kocioł Jagniątkowski do Przełęczy Karkonoskiej. Szlak ten jest często zamykany w okresie zimowym z uwagi na zagrożenie lawinowe. Górną krawędzią kotłów prowadzi szlak czerwony, fragment Głównego Szlaku Sudeckiego ze Szklarskiej Poręby do Karpacza przez Śląski Grzbiet. Po czeskiej stronie szlak żółty prowadzi do schroniska Labská bouda.

</doc>
<doc id="746335" url="https://pl.wikipedia.org/wiki?curid=746335" title="Hüffenhardt">
Hüffenhardt

Hüffenhardt – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, wchodzi w skład wspólnoty administracyjnej Haßmersheim. Leży w Kraichgau, ok. 6 km na południe od Mosbach, przy linii kolejowej Hüffenhardt–Neckargemünd.

</doc>
<doc id="746336" url="https://pl.wikipedia.org/wiki?curid=746336" title="Huffenhardt">
Huffenhardt



</doc>
<doc id="746338" url="https://pl.wikipedia.org/wiki?curid=746338" title="Hueffenhardt">
Hueffenhardt



</doc>
<doc id="746339" url="https://pl.wikipedia.org/wiki?curid=746339" title="Hassmersheim">
Hassmersheim



</doc>
<doc id="746340" url="https://pl.wikipedia.org/wiki?curid=746340" title="Typ 98B">
Typ 98B

Typ 98B – japoński czołg lekki, skonstruowany w zakładach Mitsubishi. Nie produkowany seryjnie.
W 1938 r. rozpoczęto badania prototypów czołgów lekkich, następców czołgu Typ 95 Ha-Go. W testach udział wzięły czołgi firm Mitsubishi (Typ 98B) i Hino. Do produkcji skierowano czołg firmy Hino, który otrzymał oznaczenie Typ 98 Ke-Ni. Odrzucony prototyp firmy Mitsubishi stał się podstawą do opracowania wyprodukowanego w krótkiej serii czołgu Typ 2 Ke-To.
Czołg Typ 98B miał zawieszenie wzorowane na radzieckich czołgach BT. Składało się ono z czterech dużych, zawieszonych na sprężynach spiralnych kół jezdnych.

</doc>
<doc id="746356" url="https://pl.wikipedia.org/wiki?curid=746356" title="Typ 2 Ke-To">
Typ 2 Ke-To

Typ 2 Ke-To – japoński czołg lekki z okresu II wojny światowej.
W 1938 roku rozpoczęto badania prototypów czołgów lekkich, planowanych następców czołgu Typ 95 Ha-Go. W testach udział wzięły czołgi firm "Mitsubishi" (Typ 98B) i "Hino". Do produkcji skierowano czołg firmy Hino, który otrzymał oznaczenie Typ 98 Ke-Ni. Pomimo odrzucenia prototypu Typ 98B w firmie Mitsubishi kontynuowano prace nad dalszym rozwojem tej konstrukcji. Zmodyfikowany prototyp wyposażono w nową wieżę z nowoczesną armatą czołgową "Typ 100" kalibru 37 mm. W 1944 roku wyprodukowano 29 czołgów Typ 2 Ke-To. Były one używane przez jednostki walczące w Chinach i na Filipinach.
Czołg Typ 2 Ke-To miał budowę klasyczną. W tylnej części kadłuba znajdował się sześciocylindrowy, chłodzony powietrzem silnik wysokoprężny "Mitsubishi Typ 100" o mocy 95,7 kW przy 2100 obr./min. Silnik napędzał umieszczone z przodu kadłuba koła napędowe. Z każdej strony znajdowały się cztery duże, niezależnie zawieszone na sprężynach śrubowych koła jezdne (rozwiązanie wzorowane na czołgu BT). Uzbrojenie składało się z armaty umieszczonej w wieży i karabinu maszynowego w kadłubie.

</doc>
<doc id="746358" url="https://pl.wikipedia.org/wiki?curid=746358" title="Jan Szatowski">
Jan Szatowski

Jan Szatowski vel Jan Szatyński ps. „Kowal”, „Zagończyk”, „Jemioła” (ur. 23 stycznia 1907 w miejscowości Murafa, w okolicy Jampola na Podolu, zm. 8 września 1988 w Poznaniu) – podpułkownik piechoty Wojska Polskiego.
Życiorys.
Był synem Albina Macieja i Elżbiety. Dzieciństwo spędził w Jekatierinosławiu oraz w Radomiu i Lublinie w którym ukończył Gimnazjum im. Vetterów w 1928 roku. Służbę wojskową odbywał w Szkole Podchorążych Piechoty w Komorowie koło Ostrowi Mazowieckiej w latach 1929–1931 i ukończył ją z wyróżnieniem. Od 1932 do 1939 pełnił służbę w 5 pułku piechoty Legionów w Wilnie, z którym odbył kampanię wrześniową w stopniu kapitana.
W 1939 roku na stanowisku dowódcy kompanii zwiadu walczył z Niemcami pod Wolą Wodyńską, Serockiem i Seroczynem. 13 września został ranny, trafił do szpitala wojskowego w Chełmie. 29 października przewieziony do Norymbergi, gdzie kontynuowano leczenie. Przebywał w Oflagach: VII C Laufen i II C Woldenberg.
24 grudnia 1942 wspólnie z ppor. Zdzisławem Kurasiem i por. Karolem Żywocińskim podjął brawurową i udaną ucieczkę z niewoli. Pieszo, ścigani przez Niemców, dotarli do Poznania, skąd kanałami konspiracyjnymi zostali przerzuceni do Warszawy. 19 stycznia 1943 roku zameldował się w dyspozycji KG AK.
Skierowany na Wołyń, 7 marca 1943 roku zameldował się w Kowlu u Komendanta Okręgu płk Kazimierza Bąbińskiego ps. „Luboń” – swojego dowódcy w 5 pp Leg. – gdzie objął stanowisko inspektora Inspektoratu Kowel i działał tam pod pseudonimem „Kowal”, „Zagończyk” organizując struktury konspiracyjne.
15 stycznia 1944 roku Komendant Okręgu Wołyń zarządził wykonanie „Burzy” i ogłosił mobilizację struktur konspiracyjnych. W rejonie koncentracji w Zasmykach zebrało się około 3.000 ludzi. Dowódcą zgrupowania „Gromada” został mjr Jan Szatowski. W marcu 1944 r. w ramach odtwarzania Wojska Polskiego przez AK stanął na czele 50 pułku piechoty AK w 27 Wołyńskiej Dywizji Piechoty AK jednocześnie dowodząc zgrupowaniem pułkowym „Gromada”.
Po śmierci ppłk. dypl. Jana Wojciech Kiwerskiego ps. „Oliwa” dowodził dywizją w okresie 19 kwietnia – 3 maja 1944 roku.
Brał udział w walkach o Kowel, Luboml. Na Polesiu walczył w rejonie Smolar, Szacka, Wielkoryty, Dywina, Małoryty. Po reorganizacji dywizji na Lubelszczyźnie nadal dowodził pułkiem, który stoczył w ramach akcji „Burza” boje w rejonie Parczewa i Ostrowa Lubelskiego, pod Kozłówką i Kamionką i Lubartowem.
Po rozbrojeniu przez Rosjan dywizji 25 lipca 1944 roku w Skrobowie uniknął aresztowania. 31 sierpnia 1944 roku rozpoczął organizację struktur WiN-u na Podlasiu i Lubelszczyźnie początkowo jako inspektor rejonowy, następnie komendant Okręgu Lubelskiego.
Aresztowany 9 listopada 1946 roku przez Urząd Bezpieczeństwa został osądzony, zdegradowany i skazany na karę śmierci. Wyrok został później zmieniony na 7 lat więzienia. Karę odbył w całości w więzieniach w Rawiczu i Wronkach.
Po odbyciu kary w 1954 roku osiadł w Janowcu Wielkopolskim, gdzie prowadził małe gospodarstwo rolno-warzywne. Nie przyjął propozycji MON zweryfikowania odebranego mu stopnia. Pod koniec lat 70. otrzymał rentę inwalidzką. Izolował się od otoczenia, nie założył rodziny.
Po ciężkiej chorobie zmarł 8 września 1988 roku w Poznaniu. Pochowany został na cmentarzu katolickim w Janowcu Wielkopolskim.
11 listopada 1989 roku w Janowcu Wielkopolskim została odsłonięta tablica pamiątkowa poświęcona Janowi Szatowskiemu. 1 września 2014 roku imię Jana Szatowskiego nadano Zespołowi Szkół Niepublicznych w Janowcu Wielkopolskim. Szkole wręczono też sztandar z wizerunkiem patrona.

</doc>
<doc id="746362" url="https://pl.wikipedia.org/wiki?curid=746362" title="Web of Trust">
Web of Trust



</doc>
<doc id="746366" url="https://pl.wikipedia.org/wiki?curid=746366" title="Parafia św. Marcina i Matki Bożej Szkaplerznej w Zarszynie">
Parafia św. Marcina i Matki Bożej Szkaplerznej w Zarszynie

Parafia rzymskokatolicka pw. św. Marcina i Matki Bożej Szkaplerznej w Zarszynie (ang. "Church of St. Martin and Our Lady of the Scapular"), należy do dekanatu jaćmierz w archidiecezji przemyskiej od 1375, w pow. sanockim, woj. podkarpackie.
Z najstarszych zapisów wynika, że w roku 1441 kasztelan sanocki Piotr ze Smolic herbu Szreniawa, powiększył uposażenie parafii. W II połowie XVI w. kościół katolicki został zamieniony na zbór kalwiński. W roku 1624 kościół został spalony przez Tatarów. W roku 1644 wyrokiem sądu królewskiego odebrano protestantom kościół oraz grunty będące uposażeniem kościoła. Od roku 1659 kościół był własnością kolegium jezuickiego w Krośnie. Dopiero biskup Wacław Hieronim Sierakowski nadał jezuitom zarząd całej parafii. Po kasacji zakonu przez rząd austriacki, utworzono nową parafię katolicką w Zarszynie. Od tego czasu aż do roku 1947 parafia podlegała pod dekanat sanocki, diecezji przemyskiej. Do parafii należały wsie Długie, Nowosielce (- Gniewosz) oraz Posada Zarszyńska.
Nowy murowany kościół wzniesiony został w roku 1872.
W roku 1948 określono nowy podział parafii. 
Wikariuszem tej parafii był ks. Józef Zięba - przyjaciel bł. Jerzego Popiełuszki. 
Grupy parafialne.
Żywy Różaniec, Oaza Rodzin, Ministranci,

</doc>
<doc id="746370" url="https://pl.wikipedia.org/wiki?curid=746370" title="Spółgłoska półotwarta dziąsłowa dźwięczna">
Spółgłoska półotwarta dziąsłowa dźwięczna

Spółgłoska półotwarta dziąsłowa – rodzaj dźwięku spółgłoskowego. W systemie IPA oznaczana jest symbolem [], a w X-SAMPA - [r\].

</doc>
<doc id="746373" url="https://pl.wikipedia.org/wiki?curid=746373" title="Schmaletz">
Schmaletz

Schmaletz właściwie Grzegorz Martecki (ur. 22 grudnia 1969 w Ostródzie) – warszawski kompozytor i twórca muzyki alternatywnej inspirowanej m.in. punkiem i muzyką elektroniczną.
Jako Grzegorz Martecki przygotowuje dźwięk i komponuje muzykę do filmów i produkcji telewizyjnych (szczególnie dla TVP Kultura). Jako Schmaletz tworzy, nagrywa i produkuje płyty z oryginalną muzyką i publicystycznymi, często osobistymi tekstami.
Był też związany ze środowiskiem "Frondy", a obecnie z "44 / Czterdzieści i Cztery".

</doc>
<doc id="746381" url="https://pl.wikipedia.org/wiki?curid=746381" title="Kościół Macierzyństwa Najświętszej Marii Panny w Trzebiatowie">
Kościół Macierzyństwa Najświętszej Marii Panny w Trzebiatowie

Kościół Macierzyństwa Najświętszej Marii Panny w Trzebiatowie, Kościół Mariacki w Trzebiatowie (niem. "Marienkirche") – kościół farny Trzebiatowa wybudowany w XIV wieku, halowy, w stylu gotyckim. Świątynia jest kościołem trzebiatowskiej parafii rzymskokatolickiej. Kościół jest także Archidiecezjalnym Sanktuarium Maryjnym Matki Bożej Trzebiatowskiej.
Historia.
Pierwszy kościół farny w Trzebiatowie powstał na początku XIII wieku i został ufundowany przez norbertanów z klasztoru w Białobokach. Od 1328 roku przy kościele istniała "Szkoła Łacińska", której rektorem w XVI wieku był Jan Bugenhagen.
Obecna świątynia została wzniesiona na przełomie XIV i XV w. Od XVI w. była kościołem protestanckim. W latach 1865-1867 dokonano jej przebudowy i regotyzacji.
Po II wojnie światowej stała się ponownie kościołem katolickim i sanktuarium maryjnym. W 1986 przeprowadzono prace remontowe. Całkowita długość kościoła wynosi 72 metrów, szerokość ok. 28 metrów.
Dekretem z 7 października 1996 (we wspomnienie Matki Bożej Różańcowej) ks. Abp Marian Przykucki metropolita szczecińsko-kamieński podniósł godność świątyni do Archidiecezjalnego Sanktuarium Maryjnego Macierzyństwa Najświętszej Maryi Panny. Ogłosił to uroczyście podczas odpustu parafialnego 11 października tegoż roku. Pierwszym kustoszem sanktuarium był ks. kan. mjr Henryk Cudak.
Wyposażenie.
Na szczególną uwagę zasługuje obraz ołtarzowy, którego twórcą jest Ernest Deger, przedstawiciel katolickiego malarstwa kościelnego. Malowidło przedstawia Matkę Bożą z wieńcem gwiazd nad głową, długimi włosami, księżycem pod stopami, trzymającą w lewej ręce Dzieciątko Jezus. Podobny obraz znajduje się w Muzeum Diecezjalnym w Kolonii oraz w Düsseldorfie. Wierni w Trzebiatowie czczą obraz wezwaniem Matki Bożej Łaskawej. Został on ukoronowany w 2006.
We wschodniej części kościoła usytuowane są witraże. Ufundowane w 1867 przez króla Wilhelma I. Wykonał je artysta Müller z Berlina, według projektu ówczesnego konserwatora zabytków von Quasta. Stalle pochodzą z okresu renesansu. Mieszczą się w prezbiterium po stronie północnej i południowej. Do dziś służą jako siedzenie dla asysty i ministrantów. Łuk triumfalny przedstawia postaci starotestamentalne (króla Dawida i dziewięciu proroków) trzymających wstęgi inskrypcyjne, w otoczeniu wici roślinnej. W 1986 łuk triumfalny został uzupełniony następującymi malowidłami: bł. Urszuli Ledóchowskiej, bł. Rafała Kalinowskiego, św. Ottona, św. Maksymiliana Kolbe, bł. brata Alberta, św. Stanisława Kostki, herbem Trzebiatowa, herbem ks. bp. Kazimierza Majdańskiego.
W nawie północnej znajduje się ołtarz boczny, drewniany w stylu neogotyckim, poświęcony św. Antoniemu z Padwy. W nawie południowej – także ołtarz drewniany przedstawiający Jezusa Zmartwychwstałego. W kościele trzebiatowskim znajdują się stare organy zaprojektowane przez Johanna Augusta Wilhelma Grüneberga ze Szczecina, na których 29 maja 1842 wykonano oratorium "Stworzenie świata" Josepha Haydna, pod dyrekcją sławnego kompozytora, organisty i kantora szczecińskiego kościoła św. Jakuba – Carla Loewego.
Warto wspomnieć także o kościelnej wieży – założonej na planie prostokąta o wymiarach 28×14 m. Jest ona zbudowana z cegły w stylu gotyckim. Cokół wieży i jej narożniki wykonano z kostek granitowych i regularnie ociosanych bloków piaskowca. Jednolity masyw wieżowy przyległy do całej szerokości naw kościoła doprowadza do wysokości zwieńczenia naw. Wyżej, w centralnej części dolnego masywu, wyprowadzono pojedynczą wieżę, założoną na planie kwadratu. W średniowieczu wieża była przykryta wysmukłym dachem, z którego wyrastała czworoboczna latarnia ze spiczastym hełmem. Obecne zwieńczenie powstało w 2. połowie XIX wieku na miejscu starego. Ściany wieży, podobnie jak ściana szczytowa – od wschodu – ożywione są blendami. Szczyt wieży wieńczy ręcznie pozłacany krzyż. Podczas remontu w latach 1865–1867 wzbogacono wieżę tzw. fialami (małymi spiczastymi wieżyczkami) w modnym wówczas stylu neogotyckim. Wysokość wieży wynosi 90 m.
Trzebiatowski kościół ma jeden z najstarszych dzwonów w Polsce. Napis na dzwonie wskazuje tylko rok, wyryty gotycką czcionką o harmonijnym kształcie liter: "Anno Domini millesino trieentesimo nonagesimo nono" ("A.D. 1399"). Drugi dzwon – "Maria" ("Marienglocke") pochodzi z 1515, a powieszono go za kadencji ostatniego księdza katolickiego, Ottona Schlutow'a. Wyróżnia się wspaniałym dźwiękiem, a także masą – 3750 kg. Wykonany został przez stargardzkiego ludwisarza Lutke Rose (pozostałe dwa z tego samego twórcy zostały przetopione w 1787). Jego ozdobę (poza napisami) stanowi kilka kręgów delikatnych gotyckich ornamentów (głowy aniołów otoczone girlandami pędów roślin i liści akantów), a także wizerunki Chrystusa – Zbawcy Świata i ukoronowania Najświętszej Maryi Panny.

</doc>
<doc id="746385" url="https://pl.wikipedia.org/wiki?curid=746385" title="The Masterpieces">
The Masterpieces

The Masterpieces – siódmy, kompilacyjny album zespołu muzycznego Gregorian z 2005 roku, z jego największymi przebojami.

</doc>
<doc id="746387" url="https://pl.wikipedia.org/wiki?curid=746387" title="JavaServer Faces">
JavaServer Faces

JavaServer Faces (JSF) – framework, bazujący na języku Java, który upraszcza tworzenie interfejsu użytkownika do aplikacji Java EE. Obecnie domyślną technologią widoku dla stron JSF jest technologia Facelets, jednak można korzystać także z innych rozwiązań (np. JSP lub XUL).
Specyfikacja JSF jest opracowywana przez Java Community Process.

</doc>
<doc id="746390" url="https://pl.wikipedia.org/wiki?curid=746390" title="Oficer dyplomowany">
Oficer dyplomowany

Oficer dyplomowany – tytuł wojskowy przysługujący oficerowi Wojska Polskiego po ukończeniu odpowiedniej uczelni. Pisany jest bezpośrednio po stopniu wojskowym (np. płk dypl.). W pierwszym okresie absolwentom nadawano tytuł oficerów Sztabu Generalnego (SG).

</doc>
<doc id="746392" url="https://pl.wikipedia.org/wiki?curid=746392" title="Pentakwarki">
Pentakwarki



</doc>
<doc id="746393" url="https://pl.wikipedia.org/wiki?curid=746393" title="Bożena Pytel">
Bożena Pytel

Bożena Pytel, z domu Ziemecka (ur. 3 maja 1945 w Lublinie) – polska szachistka, reprezentująca barwy Francji, mistrzyni międzynarodowa od 1974 roku.
Kariera szachowa.
W latach 70. należała do ścisłej czołówki polskich szachistek. W 1966 r. po raz pierwszy wystąpiła w finale mistrzostw Polski kobiet. Do 1980 r. w finałowych turniejach wzięła udział 10 razy, zdobywając 3 medale: złoty (Kielce 1970) i dwa brązowe (Istebna 1976, Piotrków Trybunalski 1979). Wielokrotnie startowała w finałach drużynowych mistrzostw Polski, w barwach klubów Start Lublin i Avia Świdnik, zdobywając 9 medali: dwa złote (1971, 1982), cztery srebrne (1970, 1974, 1979, 1980) oraz trzy brązowe (1972, 1973, 1981). W 1973 r. odniosła duży sukces, dzieląc I-II miejsce w międzynarodowym turnieju w Piotrkowie Trybunalskim.
Najwyższy ranking w karierze osiągnęła 1 lipca 1993 r., z wynikiem 2115 punktów zajmowała wówczas 10. miejsce wśród francuskich szachistek.
Życie prywatne.
Była zmężna z Krzysztofem (1945–2001), również znanym szachistą, a także dwukrotnym mistrzem Polski oraz olimpijczykiem. Bożena Pytel mieszka na stałe we Francji.

</doc>
<doc id="746394" url="https://pl.wikipedia.org/wiki?curid=746394" title="Wojciech Zagórski">
Wojciech Zagórski

Wojciech Zagórski również jako Wojciech Cacko-Zagórski (ur. 6 sierpnia 1928, zm. 29 kwietnia 2016 w Warszawie) – polski aktor teatralny, filmowy i telewizyjny.
Życiorys.
Absolwent warszawskiej Państwowej Wyższej Szkoły Teatralnej im. Aleksandra Zelwerowicza. Walczył w czasie II wojny światowej.
Był aktorem stołecznych teatrów: Klasycznego (1950–1971), Rozmaitości (1971–1989) i Teatru Janusza Wiśniewskiego (1989–1993). Początkowo występował w Teatrze Frontowym Artylerii I Armii WP (1945–1946), a następnie w Teatrze Dzieci Warszawy (sezon 1946/1947). Był również aktorem Teatru im. Stefana Jaracza w Olsztynie (1947/1948) i Teatru Ziemi Opolskiej w Opolu (1949/1950). Szerokiej publiczności znany był z wielu charakterystycznych ról drugoplanowych w filmach fabularnych.
Wojciech Zagórski zmarł 29 kwietnia 2016 roku. Pogrzeb aktora odbył się 13 maja. Po mszy świętej w kościele św. Karola Boromeusza został pochowany na cmentarzu Powązkowskim w Warszawie.
Odznaczenia.
Źródło:

</doc>
<doc id="746396" url="https://pl.wikipedia.org/wiki?curid=746396" title="Synagoga w Bobowie">
Synagoga w Bobowie

Synagoga w Bobowie – zbudowana w połowie XIX wieku. Podczas II wojny światowej hitlerowcy zdewastowali synagogę. Obecnie w budynku synagogi znajduje się gminny ośrodek kultury.

</doc>
<doc id="746401" url="https://pl.wikipedia.org/wiki?curid=746401" title="Synagoga w Gniewie">
Synagoga w Gniewie

Synagoga w Gniewie – założona w 1820 roku w budynku przy ulicy Wąskiej. W pomieszczeniu obok sali modlitw znajdowała się sala obrad zarządu gminy żydowskiej. Podczas II wojny światowej, w 1939 roku, hitlerowcy doszczętnie zniszczyli synagogę. Po wojnie budynku synagogi nie odbudowano.

</doc>
<doc id="746406" url="https://pl.wikipedia.org/wiki?curid=746406" title="Stara Synagoga w Gniewie">
Stara Synagoga w Gniewie

Stara Synagoga w Gniewie – pierwszy dom modlitwy żydowskiej gminy w Gniewie, założony około 1812 roku. Znajdował się w jednej z bram murów obronnych. W 1820 roku przestała pełnić swoją funkcję w związku z założeniem nowej, większej synagogi.

</doc>
<doc id="746425" url="https://pl.wikipedia.org/wiki?curid=746425" title="Igor Czislenko">
Igor Czislenko

Igor Leonidowicz Czislenko (ros. Игорь Леонидович Численко, ur. 4 stycznia 1939 w Moskwie, zm. 22 września 1994 tamże) – rosyjski piłkarz występujący na pozycji napastnika, wielokrotny reprezentant Związku Radzieckiego, wicemistrz Europy w 1964.
Wychowanek drużyny młodzieżowej Torpedo Moskwa i moskiewskiej szkoły piłkarskiej. Prawie całą karierę zawodniczą spędził w Dynamie Moskwa, do którego trafił w 1957. Barw klubu ze stolicy ZSRR bronił przez 14 sezonów, zdobywając Mistrzostwo ZSRR w 1959 i 1963 oraz Puchar ZSRR w 1967. Był jednym z najlepszych strzelców ligi. W dalszym rozwoju kariery przeszkodziła mu kontuzja, której doznał w meczu reprezentacji z Czechosłowacją 1 czerwca 1968. Niedługo potem zmuszony był opuścić Moskwę. Karierę klubową zakończył w sezonie 1971 jako zawodnik Dynama Celinograd, gdzie pełnił jednocześnie funkcję grającego trenera.
3 października 1959 zadebiutował w reprezentacji Związku Radzieckiego. W 1. połowie lat 60. stał się jednym z jej najważniejszych zawodników, decydującym o sile ataku. Wziął udział w Mundialu 1962. Dwa lata później zdobył srebrny medal mistrzostw Europy, a w 1966 wraz z drużyną ZSRR zajął czwarte miejsce na mistrzostwach świata w Anglii. Pechowe spotkanie z Czechosłowacją w czerwcu 1968, w którym doznał bolesnej kontuzji, było zarazem ostatnim jego międzypaństwowym występem. Ogółem w "Sbornej" wystąpił w 53 meczach, strzelił 20 bramek.
Po rozstaniu z futbolem pracował w przedsiębiorstwie robót ogrodniczych w Moskwie oraz przedsiębiorstwie budowlanym.

</doc>
<doc id="746430" url="https://pl.wikipedia.org/wiki?curid=746430" title="Władysława Górska">
Władysława Górska

Władysława Górska (ur. 10 marca 1920, zm. 23 kwietnia 2014) – czołowa polska szachistka w okresie powojennym.
W latach 1950–1954 trzykrotnie wzięła udział w finałach mistrzostw Polski kobiet, zdobywając dwa medale: złoty w 1954 r. w Gdańsku oraz brązowy w 1950 r. w Toruniu. W trzecim swoim starcie (w Krynicy w 1952 r.) zajęła VIII miejsce.

</doc>
<doc id="746435" url="https://pl.wikipedia.org/wiki?curid=746435" title="Elżbieta Szydłowska">
Elżbieta Szydłowska



</doc>
<doc id="746438" url="https://pl.wikipedia.org/wiki?curid=746438" title="Las Ketchup">
Las Ketchup

Las Ketchup – hiszpański girlband grający muzykę pop, flamenco i chillout, utworzony w 2002 w Kordobie. Zespół zyskał międzynarodową rozpoznawalność po wydaniu utworu „The Ketchup Song (Aserejé)”.
Nazwa zespołu odnosi się do pseudonimu artystycznego gitarzysty flamenco "El Tomate", który od wielu lat nosi ojciec wokalistek, Juan Manuel Muñoz.
Historia zespołu.
W 2006 do składu zespołu dołączyła czwarta siostra, Rocío. W tym samym roku z piosenką „Bloody Mary” girlsband reprezentował Hiszpanię w 51. Konkursie Piosenki Eurowizji w Atenach. W finale konkursu zajęły 21. miejsce. Ich pierwszy album sprzedał się w 12 milionach kopii, ale drugi nie powtórzył już tego sukcesu.

</doc>
<doc id="746447" url="https://pl.wikipedia.org/wiki?curid=746447" title="Synagoga w Kartuzach">
Synagoga w Kartuzach

Synagoga w Kartuzach – nieistniejąca synagoga, która znajdowała się w Kartuzach w głębi zachodniej pierzei rynku.
Synagoga została zbudowana około 1865 roku. Przed 1939 miejscowy kantor mieszkał przy ul. Parkowej (brak informacji o miejscowych rabinach). Podczas II wojny światowej, w 1939 roku, w chwili wkraczania do miasta Wehrmachtu synagoga została podpalona, a licząca 45 osób diaspora żydowska poddana eksterminacji.
Po zakończeniu wojny synagoga nie została odbudowana, a plac po niej przez wiele lat pozostawał niezabudowany (znajdowało się boisko SP nr 2). W ostatnich latach w tym miejscu wybudowano nowoczesny budynek Banku PKO BP.
Budynek synagogi został wzniesiony w konstrukcji drewnianej, wypełnionej cegłą, na planie wydłużonego prostokąta. Od strony zachodniej posiadała niską, prostokątną wieżyczkę przesuniętą w bok, z osi głównego wejścia. Synagoga swoim wyglądem przypominała żuławskie wiejskie kościółki ewangelickie.
W przyszłości na ścianie budynku wybudowanym na miejscu synagogi zostanie umieszczona tablica pamiątkowa w językach: polskim, kaszubskim i hebrajskim upamiętniająca społeczność żydowską Kartuz, jak i samą synagogę.

</doc>
<doc id="746448" url="https://pl.wikipedia.org/wiki?curid=746448" title="Giwi Czocheli">
Giwi Czocheli

Giwi Dmitriewicz Czocheli (gruz. გივი ჩოხელი, ur. 27 czerwca 1937 w Telawi, zm. 25 lutego 1994 w Tbilisi) – gruziński piłkarz, grający na pozycji obrońcy, reprezentant Związku Radzieckiego, Mistrz Europy w 1960, trener piłkarski.
Kariera piłkarska.
Pierwszym klubem w jego karierze był zespół Nadikwari z rodzinnego Telawi, gdzie występował w 1956. Następne sezony spędził w Dinamie Tbilisi, występującym w radzieckiej ekstraklasie. Jako zawodnik Dinama debiutował w reprezentacji ZSRR. Miało to miejsce 6 lipca 1960 w meczu 1/2 finału pierwszych mistrzostw Europy (przeciwnikiem "Sbornej" była Czechosłowacja). Kolejnym meczem w jego karierze było zwycięskie dla ZSRR spotkanie z Jugosławią w finale tego samego turnieju. Ostatni występ w reprezentacji zaliczył 10 czerwca 1962 na mistrzostwach świata w Chile w grze z gospodarzami turnieju. Ogółem zagrał 19 razy w barwach ZSRR. Przedwcześnie, w wieku 28 lat zakończył karierę piłkarską w 1965.
Kariera trenerska.
Po zakończeniu kariery zawodniczej próbował swoich sił jako trener. Pracował wyłącznie z drużyną Dinama Tbilisi, gdzie pełnił funkcje asystenta i kierownika drużyny, a w latach 1969–1970 i 1974 pierwszego trenera.
Linki zewnętrzne.
Statystyki w bazie playerhistory.com

</doc>
<doc id="746451" url="https://pl.wikipedia.org/wiki?curid=746451" title="Tajemnica bankowa">
Tajemnica bankowa

Tajemnica bankowa – termin prawniczy, który w prawie polskim został zdefiniowany w ustawie z dnia 29 sierpnia 1997 r. Prawo bankowe. Oznacza wszystkie informacje dotyczące czynności bankowej, uzyskane w czasie negocjacji, w trakcie zawierania i realizacji umowy, na podstawie której bank tę czynność wykonuje z wyjątkami przewidzianymi w ustawie.
Obowiązek zachowania "tajemnicy bankowej" ma bank, osoby w nim zatrudnione oraz osoby, za których pośrednictwem bank wykonuje czynności bankowe.

</doc>
<doc id="746452" url="https://pl.wikipedia.org/wiki?curid=746452" title="Enos (szympans)">
Enos (szympans)

Enos (z hebr. "Enosh" – człowiek) – szympans, uczestnik trwającego 200 minut lotu orbitalnego Mercury-Atlas 5, który rozpoczął się 29 listopada 1961 roku. Ukończył go lądując u wybrzeży Portoryko, w kapsule Mercury, w dobrej kondycji – według świadków, skakał i biegał po pokładzie okrętu, który wyłowił jego i kapsułę. Potrząsał rękoma ludzi, którzy go wydobyli z kapsuły. Miał wówczas 5 lat i ważył 17 kg. Był pierwszym szympansem, który znalazł się na orbicie okołoziemskiej.
Enos był samcem. Pochodził z Afryki Zachodniej, gdzie został schwytany jako szympansiątko w sierpniu 1956 roku. 3 kwietnia 1960 został zakupiony przez Siły Powietrzne Stanów Zjednoczonych od firmy Miami Rare Bird Farm, wraz ze stadem 65 szympansów nabytych w celu przeprowadzania eksperymentów bioastronautycznych w lotach testowych obciążonych dużym ryzykiem. Początkowo określano go jako "szympansa nr 81". Przeszedł ponad 1250 godzin treningów w University of Kentucky i bazie Holloman USAF. Do lotu w misji MA-5 wybrano go trzy dni przed startem. 
Głównym celem misji było wykazanie sprawności kapsuły Mercury'ego w locie orbitalnym. W takiej kapsule miał się odbyć załogowy lot orbitalny Johna Glenna.
29 listopada 1961 rakieta Atlas odpalona z Canaveral wyniosła kapsułę na orbitę okołoziemską o perygeum 158 km i apogeum 237 km. W czasie lotu Enos miał podłączoną aparaturę monitorującą pracę serca, temperaturę ciała, oddychanie i ciśnienie tętnicze. Przez 183 minuty przebywał w stanie nieważkości. Wykonywał różnorodne testy psychomotoryczne, do których był przygotowywany w czasie treningów. Testy polegały głównie na uruchamianiu właściwych przycisków lub dźwigni w ustalonej kolejności. Pomimo wadliwego działania niektórych urządzeń aparatury pokładowej (co objawiało się np. nieplanowanymi elektrowstrząsami) Enos wykonał poprawnie wszystkie zadania. Stwierdzono u niego znaczny wzrost ciśnienia tętniczego, prawdopodobnie z powodu stresu wywołanego lotem i obecnością aparatury.
Planowano trzy okrążenia statku wokół Ziemi. Wadliwe działanie aparatury pokładowej skłoniło kontrolerów lotu do skrócenia misji. Po drugim okrążeniu kapsuła została sprowadzona na powierzchnię Oceanu Atlantyckiego, około 450 km od Bermudów. Po 75 minutach po wodowaniu została wyciągnięta na pokład USS Stormes. Enos został przekazany do bazy Holloman, gdzie poddano go badaniom i bacznej obserwacji.
Dublerami Enosa w locie MA-5, gotowymi do jego zastąpienia, były szympansy: Duane, Jim, Rocky i Ham, który wcześniej brał udział w locie Mercury-Redstone 2. 
Po dwóch miesiącach hospitalizacji, Enos zmarł 4 listopada 1962 w bazie Holloman, w stanie Nowy Meksyk. Przyczyną zgonu była dyzenteria, oporna na ówczesne antybiotyki. Patolodzy nie stwierdzili żadnego powiązania śmierci z odbyciem przez szympansa lotu kosmicznego. Pomimo pionierskiego wyczynu szympans Enos został szybko zapomniany przez media.

</doc>
<doc id="746459" url="https://pl.wikipedia.org/wiki?curid=746459" title="Miguel Torres">
Miguel Torres

Miguel Torres Gómez (ur. 28 stycznia 1986 roku w Madrycie) – hiszpański piłkarz występujący na pozycji bocznego obrońcy. Były zawodnik Realu Madryt. W ostatnim dniu okienka transferowego, 31 sierpnia 2009 roku podpisał 5-letni kontrakt z Getafe CF, Real Madryt zachował natomiast opcję pierwokupu piłkarza przez kolejne dwa sezony. W 2013 roku przeszedł do Olympiakosu.
Liga i Puchar Hiszpanii.
Od początku swojej kariery grał w Realu Madryt. Swój debiut w pierwszej drużynie zaliczył w Pucharze Hiszpanii, 25 października 2006 roku przeciwko Écija Balompié. Jego występ spowodowany był kontuzjami innych obrońców (Fabio Cannavaro, Cicinho i Míchela Salgado.) Zagrał także w rewanżu, zmieniając Sergio Ramosa w 80. minucie.
Torres zagrał także w obu meczach Pucharu Hiszpanii z Realem Betis.
11 lutego 2007 zaliczył pierwszą asystę, w meczu przeciwko Realowi Sociedad. Po szybkim dobiegnięciu do piłki na prawą flankę, świetnie dośrodkował lewą nogą, co wykorzystał Ruud van Nistelrooy i wpakował futbolówkę głową do siatki. Gol ten zapewnił Realowi wygraną 2-1.
Liga Mistrzów.
W Champions League zadebiutował w meczu przeciwko Dynamu Kijów, w ostatnim starciu grupowym.
Zagrał również w obydwu spotkaniach z Bayernem Monachium w 1/8 finału Ligi Mistrzów, na swojej nominalnej pozycji, prawego obrońcy.
Reprezentacja.
Miguel Torres swój reprezentacyjny debiut w kadrze U-21 zaliczył podczas meczu Hiszpanii U-21 z reprezentacją Anglii U-21, 6 lutego 2007 roku. Grał wówczas na pozycji lewego obrońcy. W meczu padł remis 2-2.

</doc>
<doc id="746460" url="https://pl.wikipedia.org/wiki?curid=746460" title="Prolog">
Prolog



</doc>
<doc id="746462" url="https://pl.wikipedia.org/wiki?curid=746462" title="Synagoga w Kościerzynie">
Synagoga w Kościerzynie

Synagoga w Kościerzynie – zbudowana w 1845 roku przy ówczesnej ulicy Psiej ('obecnie ulica Tkaczyka') w pobliżu rynku. Podczas II wojny światowej, w 1939 roku, hitlerowcy doszczętnie zniszczyli synagogę. Po wojnie budynku synagogi nie odbudowano, a miejsce po niej do dnia dzisiejszego pozostaje niezabudowane.

</doc>
<doc id="746464" url="https://pl.wikipedia.org/wiki?curid=746464" title="William Bowman">
William Bowman

William Bowman (ur. 20 lipca 1816, zm. 29 marca 1892) był brytyjskim chirurgiem, histologiem i anatomem. Jest najlepiej znany ze swoich badań różnych ludzkich narządów przy użyciu mikroskopu, chociaż praktykował również, z sukcesami, jako okulista.
Życiorys.
Urodził się w Nantwich, Cheshire jako trzeci syn bankiera, a zarazem amatora botaniki i geologii. Bowman uczęszczał do szkoły Hazelwood niedaleko Birmingham od 1826. Wypadek w dzieciństwie związany z prochem strzelniczym stał się prawdopodobnie przyczyną jego zainteresowania medycyną. Uczył się zawodu u Josepha Hodgsona w szpitalu w Birmingham od 1832. Opuścił Birmingham w 1837 w celu pobrania dalszych nauk chirurgicznych w King's College London, gdzie pracował jako prosektor pod okiem Roberta Bentleya Todda, profesora fizjologii. 
Jego najwcześniejsza godna uwagi praca dotyczyła struktury mięśni poprzecznie prążkowanych, za którą został wybrany członkiem Royal Society w 1841. W wieku 25 lat zidentyfikował strukturę, która później została nazwana "torebką Bowmana".
W 1884, Królowa Wiktoria nadała mu tytuł baroneta. Zmarł w swoim domu, Joldwynds niedaleko Dorking, Surrey w 1892.

</doc>
<doc id="746465" url="https://pl.wikipedia.org/wiki?curid=746465" title="Labret">
Labret

Labret – rodzaj kolczyka używanego przy piercingu. Zwykle jest to pręt z jednej strony zakończony płaskim dyskiem uniemożliwiającym wypadnięcie kolczyka, z drugiej zaś gwintem, na który można nakręcić kulkę lub stożek. 
Kolczyk ten jest najpopularniejszym kształtem kolczyka i można stosować go do przekłuć ucha i wargi.

</doc>
<doc id="746468" url="https://pl.wikipedia.org/wiki?curid=746468" title="Developer">
Developer



</doc>
<doc id="746473" url="https://pl.wikipedia.org/wiki?curid=746473" title="Cetniewo">
Cetniewo

Cetniewo (kaszb. "Cétniéwò") – dzielnica miasta Władysławowa, mająca charakter turystyczny.
W dzielnicy znajduje się Ośrodek Przygotowań Olimpijskich.
Wieś biskupstwa włocławskiego w powiecie puckim województwa pomorskiego w II połowie XVI wieku.
Samorząd pomocniczy.
Samorząd Władysławowa utworzył jednostkę pomocniczą – dzielnicę „Cetniewo”. Organem uchwałodawczym dzielnicy jest zebranie mieszkańców. Organem wykonawczym jest przewodniczący zarządu dzielnicy. Dodatkowo organem pomocniczym dla przewodniczącego jest zarząd dzielnicy, który łącznie z nim liczy od 4 do 7 członków. Przewodniczący i jego zarząd są wybierani przez wyborcze zebranie mieszkańców.
W 1994 r. jednostka obejmowała obszar miasta od parku do SHR Cetniewo włącznie z ulicami: Cetniewska, Długa, Drogowców, Gawędy, Harcerska, Jachtowa, Kapitańska, Komandorska, Kotwiczna, Krótka, Kasztanowa, Morenowa, Nawigacyjna, Ogrodowa, Parkowa, Róży Wiatrów, Sterowa, Stoczniowców, Szarych Szeregów, Skautów, Słoneczna, Żeromskiego (lewa i prawa strona od nr 24–50 i 29–39), Zawiszy, Zuchów, SHR Cetniewo, Poczernino.
Historia.
Niegdyś Cetniewo było wsią i majątkiem ziemskim. W przekazie z 1277 r. wymienione jest jako "Cetnouo", później "Cetnewo", "Czytniewo", "Cetnowo", kaszb. "Cétniewò", "Cétniéwò", "Cetnowò", niem. "Cettnau". Według spisu powszechnego z 1921 r. w obszarze dworskim Cetniewo mieszkały 63 osoby. Od 1951 r. osiedle nosi oficjalną nazwę Cetniewo.
W dwudziestoleciu międzywojennym w Cetniewie zlokalizowany był obóz wojskowy dla młodzieży, tzw. Szkoła Starszych Przysposobienia Wojskowego. Przeznaczona była dla chłopców w wieku 15–17 lat i odbywała się w miesiącach letnich, po zakończeniu roku szkolnego.
W 2014 r. władze Władysławowa wystąpiły do Komisji Nazw Miejscowości i Obiektów Fizjograficznych o zniesienie nazwy Cetniewo.
Ośrodek Przygotowań Olimpijskich.
W dawnym Centralnym Ośrodku Sportu im. Feliksa Stamma (obecnie Ośrodku Przygotowań Olimpijskich) wielokrotnie odbywały się imprezy sportowe wysokiej rangi, m.in.:

</doc>
<doc id="746476" url="https://pl.wikipedia.org/wiki?curid=746476" title="Best of the ‘B’ Sides">
Best of the ‘B’ Sides

Best of the ‘B’ Sides – kompilacja złożona ze stron B płyt brytyjskiej grupy heavymetalowej Iron Maiden. Jest częścią Eddie's Archive.

</doc>
<doc id="746482" url="https://pl.wikipedia.org/wiki?curid=746482" title="Stara Synagoga w Pucku">
Stara Synagoga w Pucku

Stara Synagoga w Pucku – pierwszy dom modlitwy w Pucku, założony około 1800 roku w budynku zrujnowanej Bramy Rybackiej stojącej przy wschodnim wylocie ulicy Brama Rybacka. Żydzi otrzymali ją od władz miasta. Około 1850 roku bramę rozebrano, a synagogę przeniesiono do niedaleko stojącego domu nr 28, w którym urządzono synagogę.

</doc>
<doc id="746484" url="https://pl.wikipedia.org/wiki?curid=746484" title="Michał Grabowski (powieściopisarz)">
Michał Grabowski (powieściopisarz)

Michał Grabowski (pseud. "Edward Tarsza"; ur. 25 września 1804 we wsi Zołotyjowie na Wołyniu, zm. 19 listopada 1863 w Warszawie) – polski powieściopisarz, publicysta i krytyk literacki.
Życiorys.
Pierwsze nauki pobierał w Romanowie u jezuitów. W szkole bazyliańskiej w Humaniu przyjaźnił się z Zaleskim i Goszczyńskim, razem z nimi powołując do życia tak zwaną szkołę ukraińską polskiego romantyzmu. Kształcił się w (Liceum Richelieu w Odessie) i Warszawie, gdzie przyjechał w 1820 i jako wolny słuchacz uczęszczał na uniwersyteckie wykłady z historii i literatury. W latach 1822–1825 był urzędnikiem komisji wyznań religijnych i oświecenia. W 1825 wrócił na Ukrainę, gdzie spędził większość życia.
Był przeciwnikiem powstania listopadowego. Związał się z „Tygodnikiem Petersburskim” i wszedł w skład tzw. "koterii petersburskiej" (wraz z I. Hołowińskim, J. E. Przecławskim, H. Rzewuskim i L. Sztyrmerem). Optował za identyfikacją narodową z Rosją, pisząc o tym m.in. w prywatnym liście do gen. D. Bibikowa przy okazji starań o wydawanie pisma „Słowianin”. List przedostał się do opinii publicznej i spowodował zachwianie się wizerunku Grabowskiego wśród rodaków oraz spadek jego popularności. W roku 1863 za rządów Wielopolskiego powołany został na dyrektora Komisji Oświecenia i Wyznań.
Twórczość.
Pierwsze artykuły krytyczne ogłaszał od roku 1825. Debiutował tekstem "Uwagi nad balladami Stefana Witwickiego, z przyłączeniem uwag ogólnych nad szkołą romantyczną w Polsce" (Astrea, 1825), krytycznie odnoszącym się do twórczości Stefana Witwickiego. Obok Mochnackiego był jednym z najwybitniejszych i najbardziej wpływowych krytyków w duchu romantycznym ("Myśli o literaturze polskiej", 1828). Po upadku powstania listopadowego coraz bardziej oddalał się od demokratycznych ideałów współtowarzyszy młodości, aby od roku 1841 pod wpływem zwłaszcza przyjaźni z Henrykiem Rzewuskim stać się rzecznikiem poglądów zachowawczych. Zbiorowe wydanie pism krytycznych: "Literatura i krytyka" (4 tomy, 1837–1840), "Korespondencja literacka" (2 tomy, 1842–1843), "Artykuły literackie, krytyczne i artystyczne" (1849), "Ukraina dawna i teraźniejsza" i "Gran Genrich Rzewuski".
Swoje artykuły krytyczne ogłaszał w czasopismach i tygodnikach takich jak: "Astrea", "Dziennik Warszawski", "Tygodnik Petersburski", "Rusałka", "Pielgrzym" i "Athenaeum" Józefa Ignacego Kraszewskiego.
Z nowszych studiów o Michale Grabowskim najważniejsze są przekłady Tadeusza Grabowskiego, historyka i badacza literatury.
Powieści.
Wśród powieści Grabowskiego najważniejsze były te podejmujące tematykę ukraińską, zwłaszcza "Koliszczyzna i stepy" (Wilno, 1838), "Stannica hulajpolska" (5 tomów, 1840–1841, nowe wyd. 1900–1901) oraz "Tajkury", "Pan starosta Zakrzewski", "Pan starosta Kaniowski", "Oblężenie Połocka", "Złotomierz" i "Zamieć w stepach". Powieści historyczne Grabowskiego działy się w nieodległej przeszłości (najczęściej w XVIII w.). Autor traktował realia historyczne dość swobodnie, nie unikając anachronizmów. Bardziej niż wydarzenia historyczne interesowały go wątki prywatne i dzieje rodów (np. "Stanica hulajpolska" jest historią rodziny Mogilańskich).
Powieści Grabińskiego mają charakter romantyczny poprzez opisywanie w nich tajemniczych intryg, postaci targanych namiętnościami, kryjących tajemnice z przeszłości. Akcja dzieje się w charakterystycznej scenerii, jak ruiny, mogiły. W swojej wizji Ukrainy Grabowski odwołuje się zarówno do twórców dawniejszych (Zimorowic), jak i sobie współczesnych (Malczewski, Zaleski, Goszczyński). We wcześniejszej twórczości Ukraina jawi się jako miejsce groźne, obce, ponure (obrazy pokrewne wizji w "Marii" Malczewskiego czy "Zamku kaniowskim" Goszczyńskiego). W późnej twórczości, np. opowiadaniu "Zamieć w stepach", pojawia się wyobrażenie bardziej idylliczne, bliższe poezji Zaleskiego. Dawne stosunki, oparte na patriarchalnej opiece szlachty polskiej nad ludem, są idealizowane, zaś przyczyną nieszczęść jest odejście od nich. Ta zmiana współgra z ewolucją światopoglądową Grabowskiego.
Na tle polskiego romantyzmu utwory Grabowskiego wyróżniają się wprowadzeniem podejścia socjologicznego. Pisarz śledzi odmienność kultur i religii, zastanawia się nad przyczynami wrogości polsko-ruskiej. Interesuje go też osobowość człowieka ukształtowana przez życie na stepach. Z tego powodu wprowadza do prozy teksty pieśni ludowych oraz rozbudowane opowiadania ludowych narratorów, będące świadectwem odmiennej kultury i mentalności.
Wizja historii u Grabowskiego jest pesymistyczna. Przedstawiane są konflikty polsko-ukraińskie, upadek Polski, zanik jej autorytetu, siły militarnej. Na tym tle pozycja Rosji budzi respekt. Ta postawa współgra z prorosyjską postawą Grabowskiego w życiu politycznym.
Krytyka.
Grabowski uprawiał krytykę zaangażowaną ideologicznie, podobnie jak Edward Dembowski, aczkolwiek opartą na odmiennych założeniach światopoglądowych. Jako krytyk zajmował stanowisko konserwatywne. Uznawał znaczenie arystokracji, szlachty oraz katolicyzmu. Ciągłość tradycji widział jako gwarancję ładu społecznego i estetycznego. Niechętnie odnosił się do wszelkich rewolucji i gwałtownych zmian w strukturze społecznej. W zakresie estetyki przeciwny był skrajnościom poetyki i ideologii romantyzmu. U podstaw jego filozofii stała afirmacja tradycji i przeszłości, nie zaś bunt i negacja.
Dużą wagę przykładał do historycznych i socjologicznych uwarunkowań sztuki. Na literaturę patrzył jako na obraz życia i ludzi w danym okresie. Ideałem estetycznym Grabowskiego była powieść, zwłaszcza historyczna. Jego zdaniem powieść taka powinna zastąpić hołubioną przez romantyzm poezję. Przykładem takich powieści była dla Grabowskiego twórczość Waltera Scotta, w której upatrywał uosobienie pisarskiej bezstronności, harmonię między uogólnieniami i drobiazgami, losami bohaterów jednostkowych i zbiorowych, jak naród.
Jednak nie każdy typ powieści zdobył uznanie Grabowskiego. Krytycznie odnosił się do powieści francuskich (Balzak, Hugo, George Sand). Nazywał je „literaturą szaloną”, dopatrując się w niej degeneracji moralnej, apologii zła. Była dla niego efektem porewolucyjnego rozkładu Francji. Z tego powodu przeciwstawiał się rosnącej popularności Balzaka i Hugo w Polsce.
W początkach działalności w artykule "Myśli o literaturze" (1828) reprezentował tzw. krytykę filozoficzną, bliską Maurycemu Mochnackiemu. Po opublikowaniu przez Grabowskiego w 1834 rozprawy "O poezji narodowej" Aleksander Tyszyński uznał go nawet za spadkobiercę metody analitycznej i założeń estetycznych Mochnackiego. Jednak późniejsza działalność krytyczna Grabowskiego ewoluowała w zupełnie innym kierunku.
Najaktywniejsza działalność krytyczna i popularność Grabowskiego przypadła na lata 30. i 40 XIX w. Opublikował wtedy rozprawy "Literatura i krytyka" (t. I–II, 1837–1849). Wydania książkowe prac krytycznych gruntowały też jego sławę pisarską i autorytet literacki. Prowadził szeroką korespondencję przyczyniającą się do propagowania jego poglądów. W tym czasie był również jednym z najważniejszych autorów „Tygodnika Petersburskiego”. W latach 40. duża część dyskusji dotyczącej powieści łączyła się z afirmacją lub krytyką poglądów Grabowskiego. Jednym z jego polemistów był Józef Ignacy Kraszewski. W latach 50. znaczenie Grabowskiego zmalało. Przyczyniła się do tego m.in. popularność nastrojów rewolucyjnych w okresie Wiosny Ludów.
Wybrane utwory.
Powieści
Prace krytyczne

</doc>
<doc id="746486" url="https://pl.wikipedia.org/wiki?curid=746486" title="Synagoga w Pucku">
Synagoga w Pucku

Synagoga w Pucku – założona około 1857 roku, po zburzeniu starej synagogi, w domu mieszczącym się przy ulicy Brama Rybacka 28. Podczas II wojny światowej hitlerowcy doszczętnie zniszczyli synagogę. Po wojnie jej nie odbudowano.

</doc>
<doc id="746495" url="https://pl.wikipedia.org/wiki?curid=746495" title="Potencjał standardowy">
Potencjał standardowy

Potencjał standardowy, standardowy potencjał półogniwa, E° – siła elektromotoryczna ogniwa zbudowanego z odwracalnego półogniwa badanego, zawierającego jony o jednostkowej aktywności, oraz elektrody wodorowej, której potencjał przyjmuje się za równy 0 V we wszystkich temperaturach, aby było możliwe określenie potencjału badanej elektrody (lewa strona na schematach). Jeśli badana elektroda jest anodą, to jej potencjał jest ujemny, jeśli natomiast jest katodą, to jej potencjał jest dodatni. Potencjał standardowy rozumiany jest również jako wkład elektrody do standardowej siły elektromotorycznej ogniwa.
W ogniwie galwanicznym siła elektromotoryczna ogniwa jest różnicą standardowych potencjałów elektrod, obliczaną ze wzoru:
gdzie:
Poniżej znajdują się stabelaryzowane potencjały standardowe, które umożliwiają obliczenie siły elektromotorycznej dowolnego ogniwa elektrochemicznego oraz powinowactwa chemicznego reakcji, która w nim zachodzi.

</doc>
<doc id="746500" url="https://pl.wikipedia.org/wiki?curid=746500" title="Alpy Walijskie">
Alpy Walijskie



</doc>
<doc id="746505" url="https://pl.wikipedia.org/wiki?curid=746505" title="Opawice">
Opawice



</doc>
<doc id="746506" url="https://pl.wikipedia.org/wiki?curid=746506" title="Alpy Delfinatu">
Alpy Delfinatu



</doc>
<doc id="746512" url="https://pl.wikipedia.org/wiki?curid=746512" title="Ciermięcice">
Ciermięcice

Ciermięcice (do 2009 też "Ciermęcice", , , dawniej "Tirmanz", "Termitz") – wieś w Polsce położona w województwie opolskim, w powiecie głubczyckim, w gminie Głubczyce.
W latach 1975–1998 miejscowość administracyjnie należała do ówczesnego województwa opolskiego.
Nazwa wsi została formalnie ustalona w 2009 (wcześniej funkcjonowała też nazwa Ciermęcice).
Przyroda.
Wioska obejmuje Obszar Chronionego Krajobrazu Rejon Mokre - Lewice. Leży na terenie Nadleśnictwa Prudnik (obręb Prudnik). Przez wieś przepływa "Potok Ciermięcicki" (cz. "Trmantický potok" lub „"Thirmický potok"”), lewy dopływ Opawy w Krnowie. W kierunku wsi Bliszczyce znajduje się wzniesienie Barania Kopa (też "Ciermięcicka Góra", tzw. "Czeska Góra" lub "Czeska Górka", cz. "Obecní kopec", niem. "Gemeinde Berg") o wysokości 411,3 m n.p.m. Barania Kopa jest na szlaku turystycznym im. Bronisława Juzwiszyna. W latach 1742-1959 przez jej szczyt przebiegała granica państwa i od 1959 cała należy do Polski. W latach 80. i 90. znajdował się tutaj długi na 300 metrów wyciąg orczykowy.
Transport.
W wiosce jest drogowe miejsce przekraczania granicy Ciermięcice – Karniów z Czechami dla samochodów do 3,5 t.

</doc>
<doc id="746514" url="https://pl.wikipedia.org/wiki?curid=746514" title="Podstawowe systemy wejścia i wyjścia">
Podstawowe systemy wejścia i wyjścia



</doc>
<doc id="746519" url="https://pl.wikipedia.org/wiki?curid=746519" title="Imbramowice (stacja kolejowa)">
Imbramowice (stacja kolejowa)

Imbramowice – stacja kolejowa w Imbramowicach, w województwie dolnośląskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 200–299 pasażerów na dobę
Na początku 2017 zakończono remont torów i peronu na stacji Imbramowice. Dworzec jest również objęty umową na projekty przebudowy dolnośląskich dworców kolejowych podpisaną z An Archi Group przez PKP. Początek prac zaplanowano na pierwszy kwartał 2019.
W październiku 2019 roku PKP podpisało umowę na modernizację dworca kolejowego w Imbramowicach z Konsorcjum NTSystem Sp. z o.o. i Solar System Sp. z o.o. Prace budowlane rozpoczęto na początku listopada i mają potrwać do kwietnia 2021 roku. Zmodernizowany dworzec oddano pasażerom w lutym 2021. Koszt całej inwestycji wyniósł 6,4 mln zł brutto. Przebudowa była dofinansowana ze środków unijnych.

</doc>
<doc id="746520" url="https://pl.wikipedia.org/wiki?curid=746520" title="EFI">
EFI



</doc>
<doc id="746521" url="https://pl.wikipedia.org/wiki?curid=746521" title="Franciszek Cegiełka">
Franciszek Cegiełka

Franciszek Antoni Cegiełka, kryptonimy Ceg., FG, Efce, ks. dr Efce, ii (ur. 16 marca 1908 w Grabowie nad Prosną, zm. 11 lutego 2003 w Buffalo w Stanach Zjednoczonych) – ksiądz pallotyn, działacz polonijny, Rektor Polskiej Misji Katolickiej we Francji, teolog dogmatyk.
Życiorys.
Urodził się w 1908 w Grabowie w Kaliskiem jako syn Marcina i Marii z domu Nieszczęsna; miał ośmioro rodzeństwa. W 1924 wstąpił do pallotyńskiego nowicjatu w Wadowicach na Kopcu. Pierwsze śluby złożył 7 października 1926. W latach 1927-1931 studiował teologię na rzymskim Uniwersytecie Gregoriańskim, kończąc studia w 1931 doktoratem. 4 kwietnia tego samego roku, również w Rzymie, przyjął święcenia kapłańskie, uzyskawszy wcześniej dyspensę wobec braku wymaganego prawem kanonicznym wieku.
Posługa we Francji.
W latach 1931-1932 pracował w Polskiej Misji Katolickiej we Francji, gdzie w kilku diecezjach i departamentach (Calvados, Seine Inférieure, La Manche) zajmował się opieką duszpasterską polskich emigrantów-robotników rolnych. Po powrocie do Polski został wychowawcą i wykładowcą w Małym Seminarium Duchownym w Chełmnie (1933-1934), a następnie w Wyższym Seminarium Duchownym w Wadowicach na Kopcu (1935).
W 1936 ponownie wyjechał do pracy we Francji. Miał zajmować się rozwijaniem miejscowych placówek pallotyńskich, ale wobec kryzysu w Polskiej Misji Katolickiej został w lipcu 1937 z nominacji prymasa Hlonda rektorem tego centrum zarządzania polskim duszpasterstwem emigracyjnym; faktycznie kierował Misją już od grudnia 1936, zastępując ks. Witolda Paulusa. W maju 1937 uczestniczył w VII Zebraniu Generalnym Pobożnego Stowarzyszenia Misyjnego w Rzymie jako asystent ks. Jana Maćkowskiego. W okresie poprzedzającym wybuch II wojny światowej dał się poznać jako skuteczny organizator, utalentowany katecheta i sprawny dyplomata. Od września 1939 aktywnie działał na rzecz pomocy uchodźcom z okupowanej Polski, organizując m.in. Caritas i polską szkołę średnią (Gimnazjum i Liceum im Cypriana Norwida). We wrześniu 1939 przyjmował w polskim kościele w Paryżu przysięgę na Ewangelię składaną przez prezydenta RP na Uchodźstwie Władysława Raczkiewicza oraz organizował w intencji Polski nabożeństwa, transmitowane przez rozgłośnie radiowe.
Po zajęciu Francji przez wojska niemieckie ks. Cegiełka został w październiku 1940 aresztowany przez gestapo (jego funkcję przejął czasowo inny pallotyn ks. Czesław Wędzioch), był więziony m.in. w Paryżu, Trewirze i Berlinie, następnie wysłany do obozu koncentracyjnego w Sachsenhausen, a potem w Dachau. W obozie zetknął się osobiście z założycielem Ruchu Szensztackiego Josefem Kentenichem. Uważany był za duchowego przywódcę polskich księży więzionych w obozach koncentracyjnych; wyzwolenia przez Amerykanów doczekał pod koniec kwietnia 1945 i niebawem powrócił do obowiązków w Polskiej Misji Katolickiej we Francji. Uzyskał m.in. korzystną, długoletnią dzierżawę gmachu dawnego seminarium irlandzkiego w Paryżu, lokując w nim Polskie Seminarium Duchowne. Cieszył się uznaniem władz emigracyjnych i francuskich, czego wyrazem stały się m.in. odznaczenia Złotym Krzyżem Zasługi z Mieczami (1945) od prezydenta Raczkiewicza oraz Legią Honorową i La Croix de Guerre avec Palme od rządu Francji.
W latach powojennych ks. Cegiełka konsekwentnie odmawiał współpracy z przedstawicielami dyplomatycznymi rządu Polski Ludowej Stanisławem Skrzeszewskim i Jerzym Putramentem, co wywołało konflikty dyplomatyczne, łącznie z naciskami na prowincjała pallotynów w Polsce Jana Maćkowskiego oraz interwencjami u nuncjusza w Paryżu Roncalliego (późniejszego papieża Jana XXIII) o odwołanie rektora Polskiej Misji Katolickiej. Ostatecznie Cegiełka sam zrezygnował z funkcji we wrześniu 1947 i udał się do Rzymu, gdzie przez rok był sekretarzem nowego generała zgromadzenia ks. Wojciecha Turowskiego oraz głosił rekolekcje dla księży i sióstr zakonnych. W 1948 wyjechał na stałe do pracy w USA.
Wyjazd do USA.
W USA pracował początkowo jako rekolekcjonista polskich zgromadzeń sióstr zakonnych, prowadzących szkoły w wielu parafiach. Tłumaczył i wydawał książki religijne, szczególnie dotyczące duchowości zakonnej i życia wewnętrznego. Od 1967 wykładał teologię w amerykańskich kolegiach uniwersyteckich: 1967-1971 w Felician College w Lodi, 1971-1976 w Holy Family College w Filadelfii, 1971 w Caldwell College (New Jersey), 1973 na University Notre Dame w Notre Dame (Indiana). Dla pogłębienia znajomości religii azjatyckich odbył w 1970 podróż po Dalekim Wschodzie, odwiedzając m.in. Pakistan, Indie, Japonię, Tajlandię. Brał udział w pracach nad listem pasterskim amerykańskiego episkopatu o wartościach moralnych, ogłoszonym w listopadzie 1976. W 1972 i 1974 został zaliczony do wyróżniających się pedagogów z tytułem "Oustanding Educator of America".
W 1976 przeszedł jako wykładowca uniwersytecki na emeryturę, ale pozostawał nadal aktywny jako rekolekcjonista i duszpasterz. Osiadł w North Tonawanda, gdzie w 1978 z nominacji Rady Regii Francuskiej został rektorem (przełożonym) domu; był również delegatem prowincjała w USA, a po przekazaniu tych obowiązków ks. Kazimierzowi Parzyszkowi w sierpniu 1981 został dwa lata później mianowany kustoszem Sanktuarium Dzieciątka Jezus w North Tonawanda. Dążył do rozwoju tego sanktuarium, inicjując m.in. ruch pielgrzymkowy z całego stanu Nowy Jork oraz tworząc kaplicę o wystroju nawiązującym do objawień św. Faustyny. W latach 70. i 80. kilkakrotnie przyjeżdżał do Polski i głosił referaty na konferencjach teologicznych. Do późnej starości prowadził obszerną korespondencję. Zmarł w lutym 2003 w wieku 95 lat, cierpiąc w ostatnich latach na chorobę Alzheimera.
Publikacje.
Bibliografia ważniejszych prac ks. Franciszka Cegiełki, bez uwzględnienia drobnych pozycji (recenzji, artykułów, listów, wywiadów, a także materiałów niepublikowanych), liczy 98 pozycji, w tym kilkanaście książek. Były to zarówno dzieła z chrystologii, eklezjologii i życia religijnego, jak i artykuły dotyczące życia polskiej emigracji i posługi duszpasterskiej wśród uchodźców oraz prace historyczne. Kilka publikacji poświęcił świętej Faustynie Kowalskiej oraz założycielce felicjanek błogosławionej Marii Angeli Truszkowskiej. Prace publikował w języku polskim i angielskim (kilka pozycji ukazało się w obu językach), posługiwał się także łaciną, greką, niemieckim, francuskim i włoskim. W USA swoje publikacje sygnował Francis A. Cegielka.
Niektóre publikacje:

</doc>
<doc id="746522" url="https://pl.wikipedia.org/wiki?curid=746522" title="Oomph! (album)">
Oomph! (album)

Oomph! – pierwszy album zespołu Oomph!, wydany w 1992 roku. Utwory z owego albumu charakteryzują się większą ilością elektronicznych brzmień niż piosenki z następnych wydawnictw grupy, stylistycznie zbliżone są do Nitzer Ebb. Jest to jedyny album zespołu wydany przez Machinery Records. W 2004 roku wytwórnia Mayan Records wydała reedycję albumu z dodatkowymi remixami.

</doc>
<doc id="746524" url="https://pl.wikipedia.org/wiki?curid=746524" title="Köln Hauptbahnhof">
Köln Hauptbahnhof

Köln Hauptbahnhof (Köln Hbf) – główny dworzec kolejowy w Kolonii, w kraju związkowym Nadrenia Północna-Westfalia, w Niemczech. Położony tuż przy kolońskiej katedrze. Z 280 000 pasażerami i ponad 1200 pociągami dziennie należy obok Berlina, Hamburga, Frankfurtu nad Menem i Monachium do największych i najważniejszych dworców kolejowych w Niemczech.
Swój początek ma tu linia kolei dużych prędkości prowadząca do Frankfurtu.
Köln Hbf jest największą stacją w Kolonii, nie obsługuje jednak wszystkich połączeń dalekobieżnych miasta. Dwie linie ICE obsługuje dworzec Köln Messe/Deutz, znajdujący się po prawej stronie Renu. Ma on pełnić w przyszłości rolę drugiego dworca głównego Kolonii. Pomiędzy dworcami planowana jest budowa szybkiego ruchomego chodnika przez Ren.

</doc>
<doc id="746525" url="https://pl.wikipedia.org/wiki?curid=746525" title="Fort pomocniczy piechoty 39 „Olszanica”">
Fort pomocniczy piechoty 39 „Olszanica”

Fort 39 Olszanica – fort Twierdzy Kraków, zlokalizowany na wzgórzu Prochowódka na osiedlu Olszanica w Krakowie. 
Fort powstał w latach 1884–1885 jako fort półstały. Został zmodernizowany ok. 25 lat później i przebudowany na fort stały obrony bliskiej.
Fort 39 Olszanica jest obecnie w dobrym stanie, dzięki przeprowadzanym stałym remontom. Do 1984 r. znajdował się tam magazyn rowerów „Romet”. W tymże roku został przekazany Hufcowi ZHP Kraków-Krowodrza na cele biwakowe. Kilka lat później koszary fortu, użytkowane jako magazyn sprzętu biwakowego, uległy zniszczeniom w związku z podpaleniem. Po tym zdarzeniu obiektem zarządzał, w imieniu Hufca, Harcerski Klub Turystyki Konnej.
W latach 90. XX w. fort przeszedł generalny remont – powstał wówczas mały hotel mieszczący 26 osób oraz barek „Fort 39".
Obecnym adresem fortu 39 Olszanica jest ul. I. Kosmowskiej w krakowskiej Olszanicy.

</doc>
<doc id="746530" url="https://pl.wikipedia.org/wiki?curid=746530" title="Leipzig Hauptbahnhof">
Leipzig Hauptbahnhof

Leipzig Hauptbahnhof (w skrócie – "Leipzig Hbf", pl. "Lipsk Główny") – główny dworzec kolejowy w Lipsku, w kraju związkowym Saksonia, w Niemczech.
Od chwili wybudowania jest największym pod względem powierzchni dworcem czołowym w Europie. Wcześniej tę rolę pełnił dworzec "Frankfurt (Main) Hauptbahnhof". Dworzec obsługuje około 150 tys. pasażerów dziennie. Zlokalizowano w nim trzypoziomowe centrum handlowe oraz ekspozycję muzealną (tor 24).
Historia.
Wcześniej jego funkcje pełniły cztery dworce:
W Lipsku funkcjonowały też:
Dworzec został zbudowany według projektu Williama Lossowa i Maxa Hansa Kühne. Fasada liczy 298 m długości. Na mocy zawartego w 1902 porozumienia koszty budowy jednego dużego dworca pokryły solidarnie:
Z tegoż względu wszystko było do 1934 zdublowane – tory 1–13 należały do Prus, 14–26 do Saksonii. Ponadto funkcjonowały dwa hole recepcyjne, dwie reprezentacyjne klatki schodowe i zdublowane poczekalnie. Nie do pomyślenia było, by pruski pociąg zatrzymał się w części saksońskiej dworca i odwrotnie. Dwukrotnie dworzec został zbombardowany – 4 grudnia 1943 przez brytyjskie "Royal Air Force" oraz 7 lipca 1944 przez 1. Dywizjon Bombowców 8. Floty "United States Army Air Forces". Odbudowany został w latach 1954–1962, a w 1998 kompletnie zmodernizowany.

</doc>
<doc id="746531" url="https://pl.wikipedia.org/wiki?curid=746531" title="Jerzy (książę grecki)">
Jerzy (książę grecki)

Jerzy książę grecki i duński, hrabia Korfu (gr.: Πρίγκιπας Γεώργιος) z dynastii Oldenburgów-Glücksburgów, (24 czerwca 1869, Korfu – 25 listopada 1957, Saint-Cloud) – syn króla Hellenów Jerzego I i jego małżonki Olgi Konstantinowny Romanowej, mąż sławnej psychoanalityczki Marii Bonaparte, stryj księcia Edynburga, Filipa, polityk grecki.
Jako młody człowiek Jerzy towarzyszył kuzynowi, carewiczowi Mikołajowi Aleksandrowiczowi w czasie jego podróży po Azji i uratował mu życie w Kyoto, gdy japoński zamachowiec zaatakował go na ulicy mieczem samurajskim.
Pierwszy cios zranił Mikołaja w czoło, drugi odparł Jerzy swoją laską. Zamachowiec powiedział później, że chciał poprzez ten spektakularny atak zwrócić uwagę na niedolę samurajów, pozbawionych swych przywilejów poprzez reformy Meiji.
Grecja, taka jaka powstała w roku 1820, nie obejmowała swymi granicami Krety, Cypru i okręgu Salonik, które nadal należały do Imperium Osmańskiego. Szczególnie na Krecie, która miała pokaźną większość grecką, wybuchały przez cały XIX wiek powstania niepodległościowe pod hasłem enosis, zjednoczenia z Matką Helladą. W roku 1897 rząd grecki postanowił działać i wysłał na wyspę ekspedycję wojskową, która podjęła walkę z oddziałami sułtana. Obawiając się naruszenia równowagi sił na Bałkanach (Austro-Węgry, Bułgaria i Serbia miały także apetyt na różne terytoria osmańskie), ówczesne mocarstwa Francja, Anglia, Italia i Rosja okupowały Kretę i podzieliły ją na cztery strefy okupacyjne. W roku 1898 wojska sułtańskie opuściły wyspę. Stworzono namiastkę parlamentu z deputowanymi chrześcijańskimi i muzułmańskimi i funkcję Wysokiego Komisarza Krety, którą powierzono księciu Jerzemu. Wyspa pozostawała jednak nadal w składzie Imperium Osmańskiego, co nie zadowalało skrajnych nacjonalistów, którym przewodził Eleftherios Venizelos. Venizelos, zacięty wróg monarchii greckiej, przyjął początkowo funkcję ministra sprawiedliwości w rządzie stworzonym przez Jerzego, ale drogi ich wkrótce się rozeszły: monarchista i rojalista Jerzy dążył do wprowadzenia absolutyzmu i obwołania Krety niepodległym królestwem pod własnym berłem, Venizelos pragnął republiki i połączenia się z Grecją. W roku 1905 Venizelos wszczął powstanie republikańskie w okolicach dawnej stolicy Kandii, które Jerzemu udało się stłumić za pomocą stworzonej przez siebie Żandarmerii Kreteńskiej. W roku 1906 w przeprowadzonych na wyspie wyborach Jerzy i jego zwolennicy uzyskali 38 127 głosów, a partia Venizelosa 33 279. Mimo uzyskania nieznacznej większości dla koncepcji Jerzego społeczeństwo było zatem podzielone prawie po połowie i spory nie ustawały. Na koniec zadziałała dyplomacja brytyjska: w r. 1906 księcia Jerzego odwołano ze stanowiska Wysokiego Komisarza, które przejął były grecki premier Aleksandros Zaimis, bardziej ugodowy wobec Venizelosa. W roku 1908 kreteńskie Zgromadzenie Narodowe ogłosiło "enosis" z Grecją.
W roku 1907 książę Jerzy ożenił się z księżniczką Marią Bonaparte, jedyną córką księcia Rolanda Bonapartego, ostatniego przedstawiciela gałęzi rodu pochodzącej od Lucjana, brata Napoleona. Choć małżeństwo nie było zbyt szczęśliwe – Maria miała wielu kochanków, m.in. Aristide Brianda czy psychoanalityka Rudolfa Loewensteina – para pozostała ze sobą do końca życia i miała dwoje dzieci, syna i córkę (Piotra i Eugenię).
Książę Jerzy zmarł w osiem dni po obchodach swego złotego wesela z Marią w wieku lat 88. Był najdłużej żyjącym członkiem dynastii Oldenburgów swego pokolenia. Uzdrowisko Georgioupoli blisko Chanii otrzymało swą nazwę na jego cześć. Pochowany jest wraz z Marią na cmentarzu królewskim w Tatoi koło Aten.

</doc>
<doc id="746533" url="https://pl.wikipedia.org/wiki?curid=746533" title="Fast-back">
Fast-back



</doc>
<doc id="746536" url="https://pl.wikipedia.org/wiki?curid=746536" title="HK MWD Bałaszycha">
HK MWD Bałaszycha

HK MWD Bałaszycha (ros. ХК МВД Балашиха) – rosyjski klub hokeja na lodzie z siedzibą w Bałaszysze.
Historia.
W 2004 Ministerstwo Spraw Wewnętrznych Rosji postanowiło o stworzeniu własnej drużyny hokejowej, co zapoczątkowało powstanie klubu HK MWD Bałaszycha, który zaistniał po przeniesieniu drużyny MWD Twer (na bazie THK Twer) do Podolska w obwodzie moskiewskim i występował w rozgrywkach KHL. Po tychże zmianach zawodnicy THK zostali włączeni do kadry nowego klubu MWD
W 2010 dokonano fuzji z klubem Dinamo Moskwa, w wyniku której powstał nowy klub OHK Dinamo, występujący w KHL od sezonu 2010/2011. Dotychczasowy trener MWD, Oleg Znarok, został szkoleniowcem OHK.
W 2011 stworzono klub Dinamo Bałaszycha, przyjęty do WHL, który został zespołem farmerskim dla OHK Dinamo. Drużyna HK MWD występowała w rozgrywkach juniorskich MHL od 2011, gdy przed sezonem MHL (2011/2012) zastąpiła ekipę Szerifa Twer. Do tego czasu szkoleniowcami drużyny byli Siergiej Pietrienko (główny trener) oraz Jewhenij Syczenko i Ihor Karpenko (asystenci). Przed sezonem MHL (2017/2018) HK MWD został zastąpiony przez MHK Dinamo Moskwa.

</doc>
<doc id="746539" url="https://pl.wikipedia.org/wiki?curid=746539" title="Stefan Grabowski (1767–1847)">
Stefan Grabowski (1767–1847)

Stefan Grabowski herbu Oksza (ur. 24 czerwca 1767 w Ostaszynie k. Nowogródka, zm. 4 czerwca 1847 w Warszawie), generał dywizji Armii Królestwa Polskiego, tajny radca i polityk. Uzyskał pruski tytuł hrabiego w 1798 roku, hrabia w Królestwie Kongresowym w 1820 roku. Kalwinista.
Syn Tomasza Mariana Grabowskiego, generał-majora wojsk litewskich i Doroty z Ottenhauzenów. Brat stryjeczny Pawła Jerzego Grabowskiego, koniuszego Wielkiego Księstwa Litewskiego, krewny Zygmunta Ksawerego i Pawła pułkownika, stryj Karola, oficera wojsk polskich.
Służył w 7 regimencie litewskim. Brał udział w wojnie polsko-rosyjskiej 1792 w stopniu pułkownika. Po zwycięstwie targowiczan pozostał w służbie. W 1793 przystąpił do sprzysiężenia insurekcyjnego na Litwie. W powstaniu kościuszkowskim dowodził samodzielnym oddziałem w obronie Wilna, w bitwie pod Sołami, dowodził wyprawą dywersyjną na tyłach rosyjskich pod Mińskiem. Stoczył przegraną bitwę pod Lubaniem i kapitulował honorowo koło Słucka. Rosjanie nie dotrzymali umowy i został wzięty do niewoli i zesłany na Syberię. W 1796 został uwolniony przez cara Pawła i powrócił do Wilna. W 1812 roku przystąpił do Konfederacji Generalnej Królestwa Polskiego wraz z obywatelami Brześcia i powiatu brzeskolitewskiego. W roku 1812 przewodniczący Komitetu Wojskowego Litwy i dowódca 12 pułku piechoty armii Księstwa Warszawskiego. Walczył po stronie Francji przeciwko Rosji biorąc udział w kampanii na Moskwę. Awansował na generała. W kampanii saskiej w 1813 został wzięty do niewoli rosyjskiej w bitwie pod Lipskiem. Gdy wrócił do kraju pozyskał względy cesarza Aleksandra I. Od 1815 r. dowódca Brygady Piechoty w armii Królestwa Polskiego, od 1816 dyrektor generalny Komisji Wojny. Dzięki poparciu Wielkiego Księcia Konstantego od 1820 członek Rady Stanu i minister-Sekretarz stanu Królestwa Polskiego od 1825. Generał dywizji z 1826. Uczestniczył w wojnie rosyjsko tureckiej.
Po wybuchu powstania w 1830 wyjechał do Petersburga. Po upadku powstania listopadowego jako minister sekretarz stanu wszedł w skład powołanego przez Rosjan Rządu Tymczasowego Królestwa Polskiego. Od 1832 członek Rady Państwa Imperium Rosyjskiego.
Odznaczony Orderem Świętego Stanisława I klasy w 1820 i II klasy w 1818, a Orderem Orła Białego oraz Znakiem Honorowym za 25 lat służby w 1830. Posiadał też rosyjskie Order św. Aleksandra Newskiego z brylantami, Order św. Włodzimierza I klasy i Order św. Anny I klasy.
Był członkiem 3 niższych wileńskich lóż wolnomularskich w 1781 roku.

</doc>
<doc id="746541" url="https://pl.wikipedia.org/wiki?curid=746541" title="Synagoga w Skarszewach">
Synagoga w Skarszewach

Synagoga w Skarszewach – synagoga istniejąca w latach 1780-1939, zlokalizowana na rogu dzisiejszych ulic Zduńskiej i Szkolnej. Miejsce nieupamiętnione.
Zbudowana między 1772 a 1780 rokiem z muru pruskiego, dach pokryty ciemnosiwym łupkiem. Według wizytacji w rzymskokatolickiej parafii skarszewskiej z 1780 roku, w grodzie nad Wietcisą zamieszkiwało w tym roku 1325 luteranów, 394 katolików i 150 żydów. W 1939 roku bożnica została rozebrana na rozkaz hitlerowców. 
Warte obejrzenia: zdewastowany cmentarz żydowski nad jeziorem Borówno Wielkie i parę pamiątek po gminie żydowskiej w Skarszewskim Centrum Ekspozycji Historycznych przy ulicy Szkolnej 9. Znajduje się tam również kilkusetletni fragment Tory, sprofanowanej i zastosowanej w okresie hitlerowskim jako membrana bębenka.

</doc>
<doc id="746545" url="https://pl.wikipedia.org/wiki?curid=746545" title="Fort pomocniczy piechoty 41a „Mydlniki”">
Fort pomocniczy piechoty 41a „Mydlniki”

Fort 41a „Mydlniki” – fort należący do Twierdzy Kraków. Powstał w latach 1895-1896. Należał do IV sektora obronnego, broniącego zachodniego odcinka Twierdzy Kraków pomiędzy dolinami rzek Rudawy i Prądnika. Fort bronił odcinka doliny Rudawy od strony północnej.
Fort znajduje się na wyniosłym wzgórzu dominującym nad okolicą. Położony jest przy ul. gen. B. Wieniawy-Długoszowskiego w Krakowie, około 200 metrów na północny wschód od stacji kolejowej Kraków Mydlniki.
 Obiekt wpisany jest do rejestru zabytków pod nr rej.: A-123/M z 8.11.2007

</doc>
<doc id="746552" url="https://pl.wikipedia.org/wiki?curid=746552" title="UK (zespół muzyczny)">
UK (zespół muzyczny)

UK – brytyjski zespół rockowy istniejący w latach 1977–1980 i 2011–2015. W skład utworzonej w 1977 supergrupy wchodzili znani wówczas muzycy:
Bruford i Wetton tworzyli wcześniej sekcję rytmiczną w grupie King Crimson.
Historia.
Pierwszy album zespołu zatytułowany "U.K." przyniósł muzykę utrzymaną w kanonie rocka progresywnego. Elementami wyróżniającymi UK były często jazzowe harmonie, nietypowa rytmika, sola skrzypiec i wirtuozeria muzyków.
Po nagraniu pierwszej płyty zespół opuścili Bruford i Holdsworth, dołączył zaś Terry Bozzio (perkusja, ex Frank Zappa). W trzyosobowym składzie zespół nagrał płytę "Danger Money", która choć zbliżona do debiutu, zawierała większy potencjał komercyjny. Zespół rozpadł się w 1980, powodami były animozje muzyków oraz słaba sprzedaż płyt (koniec lat 70. to era eksplozji muzyki punk).
W latach 1995–1997 krążyły pogłoski o reaktywacji zespołu. Byli muzycy oryginalnego składu UK wraz ze Steve'em Hacketem rozpoczęli nagranie płyty. Ze współpracy zrezygnował wkrótce Wetton. Nagranie przerodziło się w solową płytę Jobsona, "Legacy", która nie została wydana, poza kilkoma utworami umieszczonymi na składankach.
W roku 2007 Jobson utworzył grupę UKZ nawiązującą nazwą i stylem do dokonań UK.
Z okazji 30 rocznicy wydania pierwszego albumu UK Jobson przygotował specjalny skład formacji U-Z z którą na trzy koncerty przyjechał do Polski; poza Jobsonem skład ten tworzyli wokalista i basista UK John Wetton, gitarzysta Greg Howe, perkusista UKZ Marco Minnemann oraz basista Tony Levin (ex King Crimson). Grupa wykonywała materiał zespołów UK oraz King Crimson.
W 2015 reaktywowany zespół wystąpił na dwóch koncertach w Polsce, rozpoczynając trasę „Final World Tour”; tym razem skład tworzyli, jak poprzednio, Jobson i Wetton, jak również znani z projektu Planet X: Virgil Donati – perkusja oraz Alex Machacek – gitara elektryczna, instrumenty klawiszowe.

</doc>
<doc id="746554" url="https://pl.wikipedia.org/wiki?curid=746554" title="Przemysław Piekarz">
Przemysław Piekarz

Przemysław Piekarz (ur. 11 kwietnia 1984 w Zakopanem) – polski hokeista. Wychowanek Podhala Nowy Targ.
W 2012 rozpoczął działalność gospodarczą wraz z innym nowotarskim hokeistą, Tomaszem Rajskim.

</doc>
<doc id="746555" url="https://pl.wikipedia.org/wiki?curid=746555" title="Mercury-Atlas 5">
Mercury-Atlas 5

Mercury-Atlas 5 – amerykański lot kosmiczny. Stanowił część programu Mercury. Jego „załogę” stanowił szympans imieniem Enos (5,5 roku, 17 kg). Po wystrzeleniu 29 listopada 1961 roku, okrążył dwukrotnie Ziemię, po czym kapsuła powrotna z szympansem opadła u wybrzeży Portoryko. Enos, po locie trwającym 3 godziny, 20 minut i 59 sekund, był w doskonałej kondycji. Lot stanowił zamknięcie przygotowań programu Mercury do załogowego lotu kosmicznego.
Tło historyczne.
Program Mercury przewidywał przetestowanie załogowych kapsuł w lotach z szympansami, jednakże niektórzy wysoko postawieni pracownicy NASA sprzeciwiali się temu. Uważali, że naukowcy tracą czas na kolejną misję bezzałogową, podczas gdy Sowieci, do listopada 1961 roku, mieli za sobą już dwa załogowe loty kosmiczne (Wostok 1 i Wostok 2). Po wewnętrznych sporach, biuro prasowe NASA wydało oświadczenie, że "„szefostwo Programu Mercury nalegało na wysłanie szympansa na orbitę, jako niezbędnego sprawdzianu całości projektu Mercury przed zaryzykowaniem lotu człowieka-astronauty”".
Przygotowania.
Przygotowania do lotu MA-5 zabrały 40 tygodni. Były to najdłuższe przygotowania w historii programu Mercury. Było to spowodowane zmianą profilu misji, co jakiś czas. Na początku miał być to lot suborbitalny bez jakiejkolwiek załogi, potem suborbitalny lot z szympansem, następnie lot bez jakiejkolwiek załogi trwający trzy okrążenia Ziemi, aż ostatecznie zdecydowano się na orbitalny lot z szympansem. Kapsuła nr 9 użyta w tym locie, została dostarczona na Przylądek Canaveral w dniu 24 lutego 1961 roku. 29 października 1961 roku do bazy na Przylądku Canaveral przywieziono trzy szympansy i 12 osób personelu medycznego, opiekunów małp.
29 listopada 1961 roku, około pięć godzin przed startem, Enos, wraz ze „skafandrem”, został umieszczony w statku Mercury. Podczas odliczania odbyły się różnorakie przerwy o łącznej długości 2 godzin i 38 minut.
Enos został wytrenowany w ten sposób, że w momencie zapalenia się światła sygnałowego przyciskał dźwignię. Osiągnięto to przy pomocy metody tresury zwierząt. Szympans przyciska dźwignię, z automatu wypada banan. Gdy dźwignię nie przycisnął w odpowiednim momencie, otrzymywał lekki wstrząs elektryczny. W ten sposób szympans miał nadawać sygnały radiowe do stacji nasłuchowych na Ziemi. Defekt aparatury spowodował, że za każdym razem gdy Enos przyciągał dźwignie otrzymywał elektryczny wstrząs. 
Planowany przebieg misji.
MA-5 miał stanowić końcowy sprawdzań dorobku programu Mercury przed planowanym pierwszym amerykańskim załogowym lotem kosmicznym, misji Mercury-Atlas 6.
Mercury-Atlas 5 miał został wystrzelony ze stanowiska startowego 14 i lecieć na północny wschód kursem 72,51°. Wejście na orbitę miało nastąpić w odległości 722 km od Przylądka Canaveral. Statek miałby wtedy wysokość 161 km i prędkość 7832 m/s. Odpalenie silników hamujących planowano po 4 godzinach, 32 minutach i 26 sekundach od chwili startu – po wykonaniu trzech orbit. Wodowania statku spodziewano się po 21 minutach i 49 sekundach od odpalenia silników hamujących. Podczas powrotu przez atmosferę spodziewano się, że poszczególne części statku rozgrzeją się do temperatur:
Przebieg misji.
Start odbył się o godzinie 15:08 GMT. Rakieta Atlas D umieściła statek na orbicie o perygeum na wysokości 160 km i apogeum) 237 km. Obrót statkiem i wyrównanie lotu pochłonęły 2,7 kg z 27,9 kg paliwa napędu własnego statku (mniej niż MA-4 w tych samych manewrach).
Pierwsze okrążenie.
MA-5 wszedł na zakładaną orbitę o nachyleniu 34°. Utrzymanie właściwej pozycji statku podczas pierwszej orbity wymagało zużycia jedynie 0,7 kg paliwa.
Pod koniec pierwszej orbity kontrola naziemna zauważyła, że pokładowy zegar kapsuły spieszył się o 18 sekund. Podczas lotu nad Przylądkiem Canaveral wskazania zegara zostały skorygowane komendą radiową. Odbierane dane telemetryczne świadczyły o poprawnej pracy wszystkich układów statku.
Drugie okrążenie.
Problemy z falownikami.
W czasie lotu nad Atlantykiem, oznaczającego drugie okrążenie Ziemi, statek-stacja śledząca odnotował wzrastającą temperaturę falownika – elementu elektrycznego. Usterkę układu kontroli środowiska potwierdziła stacja naziemna na Wyspach Kanaryjskich. Nadmierne grzanie się miało już miejsce we wcześniejszych misjach. Falowniki mogły pracować dalej lub zostać przełączone w tryb oczekiwania. Kontrola misji nie uznała tej usterki za poważną lub niebezpieczną, gdyż przyszły astronauta mógłby bez problemu zaradzić jej samemu, z pokładu kapsuły.
Usterka układu kontroli położenia.
Gdy statek znajdował się nad Muchea, w Australii, odebrano sygnał odpalenia się silników i zmiany położenia kapsuły, co było sprzeczne z innymi wskazaniami świadczącymi o zachowaniu dotychczasowej orbity. Stacja naziemna w Woomera, również w Australii, potwierdziła jednak, że orbita statku jest nie zmieniona, więc odnotowane sygnały zignorowano.
Gdy MA-5 znalazł się nad stacją naziemną na wyspie Kanton, centrum kontroli lotu odkryło, że system kontroli położenia statku rzeczywiście nie działa poprawnie. Usterkę spowodował metalowy wiór w przewodzie paliwowym silniczków odpowiadających za obrót kapsuły w kierunku zgodnym z ruchem wskazówek zegara. Uszkodzony silniczek odchylał statek z kursu, po czym układ automatycznej stabilizacji przywracał statkowi poprzednie położenie. Do czasu odpalenia silników hamujących, cykl odchylenie-poprawka powtórzył się dziesięciokrotnie. Ostatni raz podczas procedury opuszczania orbity, nadając statkowi boczne przyspieszenie 0,49 m/s². Statek utrzymywał kurs dzięki pracy pozostałych silniczków manewrowych. Zużyły w tym celu 4,13 kg paliwa. Każda utrata położenia kosztowała około 450 g paliwa. Dla porównania, w czasie całej pierwszej orbity statek zużył 680 gramów paliwa.
Kolejny problem z temperaturą.
W trakcie problemów z układem kontroli położenia nastąpiły dalsze kłopoty z utrzymaniem w statku właściwej temperatury. Temperatura w „skafandrze”-siedzisku małpy wzrosła z 18 do 26 °C. Winna temu była zła praca wymiennika ciepła. Pociągnęło to za sobą wzrost temperatury ciała Enosa, z 37,2 do 37,8 °C. Asystujący lekarze zaczęli martwić się o stan szympansa, jednak jego temperatura ciała ustabilizowała się na poziomie 38,1 °C, co wskazywało, że układ kontroli środowiska podjął normalną pracę.
Skrócenie misji.
Gdy statek znajdował się nad Hawajami, zbliżając się do końca drugiej orbity, obserwatorzy medyczni zezwolili na kontynuację lotu Enosa i wykonanie trzeciego okrążenia Ziemi. Przeciwni temu byli jednak inżynierzy martwiący się zużyciem paliwa. Obawiali się, że po trzeciej orbicie statek mógłby mieć za mało paliwa na kontrolę trajektorii w trakcie ponownego wejścia w atmosferę.
Dyrektor lotu, Christopher Kraft, kazał przygotować się kontrolerom ze stacji na Hawajach do rozpoczęcia procedury sprowadzenia statku na Ziemię. Do tej samej procedury mieli przygotować się też kontrolerzy ze stacji Point Arguello, w Kalifornii. Dyrektor pozwolił na dokończenie drugiej orbity. Dwanaście sekund przed osiągnięciem punktu przewidzianego do odpalenia silników hamujących i powrotu do atmosfery, Kraft zdecydował na sprowadzenie statku na Ziemię. Komendę wydano ze stacji w Point Arguello.
Powrót i wodowanie.
Procedura powrotu do atmosfery, prócz wspomnianego ostatniego odchylenia z kursu, przebiegała bez zakłóceń. W przewidywanym miejscu lądowania kapsuły, Stacji 8, oczekiwały niszczyciele USS Stormes i USS Compton, oraz samolot P5M. W 193. minucie lotu, na 19 minut przed dotknięciem powierzchni wody, samolot zauważył opadającą na spadochronach kapsułę. Znajdowała się ona wtedy na wysokości 1525 m. Załoga samolotu doniosła o tym oczekującym 48 km dalej niszczycielom. Lądowanie kapsuły nastąpiło około 410 km od Bermudów, u wybrzeży Portoryko. Odebrano sygnały dwóch z trzech radioboi znajdujących się na pokładzie kapsuły. Samolot krążył wokół opadającej kapsuły i meldował o przebiegu wodowania. Towarzyszył kapsule aż do przybycia niszczyciela USS Stormes, 75 minut po wylądowaniu. Załoga niszczyciela wciągnęła kapsułę na swój pokład linami (powodując pęknięcie bulaja włazu kapsuły). Tamże odstrzelono właz statku MA-5 i wydostano ze środka pasażera misji, szympansa Enosa.
Zarówno małpa jak i sama kapsuła ukończyli misję w bardzo dobrym stanie. Przebyli razem 81 902 km, z maksymalną prędkością 28 212 km/h. Największe odnotowane przyspieszenie wyniosło 7,7 g (74,5 m/s²).
Udany lot MA-5 dowiódł sprawności i przygotowania programu Mercury do przeprowadzenia załogowego lotu w kosmos. Kapsuła wytrzymała bez szwanku 8-krotnie dłużej występujące zjawiska przy hamowaniu i przejściu przez atmosferę w stosunku do lotów Sheparda i Grissoma. Jednak wady w systemie utrzymywania położenia kapsuły i nadmierny wzrost ciepłoty urządzeń elektrycznych spowodowały, iż start Glena definitywnie odłożono do roku 1962.
Kapsuła Mercury nr 9, użyta w misji MA-5, jest wystawiona w Museum of Life and Science w Durham, w Północnej Karolinie, w USA.

</doc>
<doc id="746556" url="https://pl.wikipedia.org/wiki?curid=746556" title="Cieśnina La Perouse'a">
Cieśnina La Perouse'a



</doc>
<doc id="746559" url="https://pl.wikipedia.org/wiki?curid=746559" title="Ordynacje Skórzewskich">
Ordynacje Skórzewskich

Ordynacje Skórzewskich – arystokratyczna rodzina Skórzewskich herbu Drogosław w swojej historii utworzyła dwie ordynacje rodowe, które na początku XX wieku znalazły się w posiadaniu tego samego przedstawiciela rodu. Ponadto w 1875 Emilia z Goetzendorf-Grafowskich hrabina Skórzewska powołała testamentem ordynację próchnowską dla swojego wnuka Zygmunta Potulickiego.
Ordynacja na Łabiszynie.
Utworzona przez hrabiego Leona Skórzewskiego (1845-1903) właściciela dóbr Łabiszyn i Lubostroń, dla jego dalekiego krewnego i adoptowanego syna Witolda hr. Skórzewskiego i dziedziczona w linii męskiej wśród jego potomków. Nie są znane powody, dla których fundator odsunął od dziedziczenia ordynacji potomstwo swojego brata Kazimierza. Ordynacja istniała do reformy rolnej w 1945.
Ordynacja na Czerniejewie-Radomicach.
Utworzona została w 1846 przez hrabiego Rajmunda Skórzewskiego (1791-1859), a oficjalnie zatwierdził ją rząd pruski w 1855. Od 1869 każdemu ordynatowi przysługiwało miejsce w Pruskiej Izbie Panów. Ordynacja była dziedziczona w linii męskiej na zasadzie primogenitury. Istniała formalnie do 1945, gdy została rozwiązana na podstawie dekretu o reformie rolnej.

</doc>
<doc id="746565" url="https://pl.wikipedia.org/wiki?curid=746565" title="Ordynacja Próchnowska Potulickich-Skórzewskich">
Ordynacja Próchnowska Potulickich-Skórzewskich

Ordynacja próchnowska to ordynacja rodowa utworzona testamentem w 1875 przez Emilię z Goetzendorf-Grafowskich hrabinę Skórzewską, dla swojego wnuka Zygmunta Potulickiego. 
Historia.
Ordynację w 1875 roku ustanowiła Emilia z Goetzendorf-Grafowskich hrabinę Skórzewska pod warunkiem noszenia przez niego nazwiska Potulicki-Skórzewski przez każdego ordynata. Choć status ordynacji zatwierdził już w 1876 roku cesarz Wilhelm I Hohenzollern, to próbowały ją obalić pozostałe córki fundatorki. Proces był długi, kosztowny (co zmusiło rodzinę do sprzedaży majątku Jeziory Wielkie), ale ostatecznie sądy utrzymały istnienie ordynacji.
Ordynacja próchnowska obejmowała około 6367 ha., ale zarówno pierwszy, jak i drugi ordynat słynęli ze złego gospodarowania i często ordynacja była z zarządzie sądowym. Ordynacja istniała formalnie do 1945 roku gdy uległa likwidacji w wyniku reformy rolnej.

</doc>
<doc id="746566" url="https://pl.wikipedia.org/wiki?curid=746566" title="Eisley">
Eisley

Eisley – amerykański zespół muzyczny grający indie rock/pop, założony w 1997 roku, w Tyler w Teksasie, przez czwórkę rodzeństwa DuPree.

</doc>
<doc id="746567" url="https://pl.wikipedia.org/wiki?curid=746567" title="Vsetínská hokejová">
Vsetínská hokejová



</doc>
<doc id="746569" url="https://pl.wikipedia.org/wiki?curid=746569" title="HC Vsetin">
HC Vsetin



</doc>
<doc id="746571" url="https://pl.wikipedia.org/wiki?curid=746571" title="Angielski">
Angielski



</doc>
<doc id="746574" url="https://pl.wikipedia.org/wiki?curid=746574" title="Prawo dyplomatyczne">
Prawo dyplomatyczne

Prawo dyplomatyczne – dział prawa międzynarodowego regulujący stosunki dyplomatyczne między państwami, a więc stosunki utrzymywane poprzez stałe misje dyplomatyczne.
Prawo dyplomatyczne stanowi dział powszechnego prawa międzynarodowego, na który składa się ogół norm, w tym zwyczajowych, określających zasady reprezentacji państw w stosunkach międzynarodowych, status, organizację oraz sposoby działania organów państwowych powołanych do realizacji polityki zagranicznej państwa. Określa ono położenie prawne stałych misji dyplomatycznych i ich członków, misji specjalnych oraz przedstawicieli i delegacji państw w organizacjach międzynarodowych i na konferencjach międzynarodowych. Reguluje m.in. zakres ich funkcji oraz przywilejów i immunitetów, klasy i rangi szefów misji oraz zasady mianowania i odwoływania szefów i członków misji dyplomatycznej. Stwarza wreszcie podstawy prawne zapewniające normalne warunki konieczne do realizowania funkcji dyplomatycznych. 
Obecnie pojęcie czy też raczej system prawa dyplomatycznego obejmuje nie tylko normy prawnomiędzynarodowe, dotyczące statusu i funkcji stałych misji dyplomatycznych i ich personelu w stosunkach dwustronnych, lecz również misji specjalnych, przedstawicieli państw przy organizacjach międzynarodowych itd., a zatem w zasadzie wszystko to, co nazywamy urzędową (oficjalną) działalnością organów państwowych za granicą, reprezentujących w różnych dziedzinach państwo wysyłające.
Źródła prawa dyplomatycznego.
Podstawowym aktem prawa międzynarodowego regulującym tę dziedzinę prawa jest Konwencja wiedeńska o stosunkach dyplomatycznych z 1961 roku. Obejmuje ona kwestie ustanowienia stosunków dyplomatycznych, funkcje dyplomatyczne, rangi szefów misji dyplomatycznych, a także przywileje i immunitety dyplomatyczne. Poza Konwencją wiedeńską, która jest wielostronną umową międzynarodową, państwa niekiedy zawierają dwustronne konwencje dyplomatyczne, które rozwijają, uzupełniają lub modyfikują normy prawne zawarte w Konwencji wiedeńskiej z 1961 r. Mimo skodyfikowania prawa dyplomatycznego, wciąż spore znaczenie w tej dziedzinie ma zwyczaj międzynarodowy. 
Charakteru norm prawnie wiążących nie posiadają natomiast normy kurtuazji międzynarodowej, zwane też grzecznością międzynarodową lub obyczajem międzynarodowym, mimo że mają istotne znaczenie w dziedzinie stosunków dyplomatycznych.
Ustanowienie stosunków dyplomatycznych.
Każde państwo będąc podmiotem prawa międzynarodowego posiada tzw. prawo legacji ("ius legationis"), czyli możliwość uczestniczenia w stosunkach międzynarodowych poprzez wysyłanie własnych przedstawicieli dyplomatycznych do innych państw (prawo legacji czynnej) oraz przyjmowanie obcych dyplomatów na własnym terytorium (prawo legacji biernej). Tym niemniej nawiązanie stosunków dyplomatycznych wymaga obopólnej zgody zainteresowanych państw.
Gdy państwa nawiążą (ustanowią) stosunki dyplomatyczne, kolejnym etapem jest mianowanie szefa misji dyplomatycznej (z reguły w randze ambasadora). Prawo dyplomatyczne wymaga uzyskania uprzedniej zgody, tzw. "agrément", na mianowanie określonej osoby szefem misji. Prośbę o udzielenie "agrément" kieruje się w drodze dyplomatycznej. Państwo zapytane może odmówić udzielenia zgody i nie ma obowiązku uzasadniania swej decyzji. Zaakceptowany kandydat, po mianowaniu na szefa misji zgodnie z procedurą własnego kraju, przybywa do kraju przyjmującego wyposażony w listy uwierzytelniające (w przypadku "Chargé d’affaires" będą to listy wprowadzające). Oficjalnym początkiem pełnienia jego funkcji jako szefa misji jest moment akredytacji, czyli złożenia swoich listów uwierzytelniających (wprowadzających).
Funkcje misji dyplomatycznej.
Zgodnie z Konwencją wiedeńską z 1961 roku do funkcji misji dyplomatycznych należy:

</doc>
<doc id="746576" url="https://pl.wikipedia.org/wiki?curid=746576" title="Ordynacja Obrzycka Raczyńskich">
Ordynacja Obrzycka Raczyńskich

Ordynacja obrzycka Raczyńskich – ordynacja rodowa na dobrach w okolicach Obrzycka założona w 1825 przez hrabiego Atanazego Raczyńskiego. Obejmowała nieco ponad 10 000 ha., a jej siedzibą był pałac w Gaju Małym. Ordynaci byli także na mocy posiadania ordynacji członkami Pruskiej Izby Panów. Po 1920 roku państwo polskie rozparcelowało w wyniku reformy rolnej ponad 1000 ha, a kolejne 264 wyłączono na posag córki ordynata. Ordynacja istniała formalnie do 1945 roku, gdy zlikwidowała ją reforma rolna.
Sprawa sukcesji ordynacji.
Według pierwotnego statutu dziedzicami ordynacji mieli być w pierwszej kolejności męscy potomkowie hrabiego Atanazego, następnie potomkowie męscy jego brata Edwarda Raczyńskiego (1786-1845), a trzeciej kolejności przedstawiciele linii Kurlandzkiej i ewangelickiej. Jednak perypetie matrymonialne hrabiego Rogera Maurycego Raczyńskiego (1820-1864) i jego potomstwa na tyle zirytowały I ordynata na Obrzycku, że ten formalnie wydziedziczył bratanka i jego potomstwo, a ordynację przekazał swojemu kuzynowi z linii kurlandzkiej Zygmuntowi. Na takie rozwiązanie przystał cesarz Wilhelm II Hohenzollern, który nowemu ordynatowi nadał w 1905 roku dziedziczny tytuł hrabiego.
Kolejni ordynacji na Obrzycku, choć byli wyznania ewangelickiego, a ponadto uważali się za Niemców, utrzymywali wzorowe stosunki z okoliczna polską ludnością i polskim ziemiaństwem.

</doc>
<doc id="746577" url="https://pl.wikipedia.org/wiki?curid=746577" title="Disiarczyn potasu">
Disiarczyn potasu

Disiarczyn potasu ("pirosiarczyn potasu"; E224), – nieorganiczny związek chemiczny z grupy disiarczynów, sól niewystępującego w stanie wolnym kwasu disiarkawego (pirosiarkawego) i potasu.
Właściwości.
Występuje w postaci białych kryształów lub krystalicznego proszku o zapachu dwutlenku siarki. Reaguje z kwasami z uwolnieniem tego tlenku:
Na powietrzu utlenia się do siarczanu potasu, zwłaszcza w obecności wilgoci. Może zapalić się w trakcie zbyt gwałtownego rozdrabniania. Dobrze rozpuszcza się w wodzie, w etanolu jest natomiast nierozpuszczalny.
Disiarczyn potasu dostępny komercyjnie zawiera zazwyczaj około 5% zanieczyszczeń.
Otrzymywanie.
Disiarczyn potasu można otrzymać ogrzewając wodorosiarczyn potasu:
lub przez dodawanie do wodnego roztworu siarczynu potasu dwutlenku siarki:
Zastosowanie.
Stosowany jest jako konserwant w piwowarstwie, winiarstwie i przemyśle owocowo-warzywnym. Znajduje zastosowanie również przy bieleniu słomy, w kąpielach fotograficznych i w farbiarstwie.

</doc>
<doc id="746581" url="https://pl.wikipedia.org/wiki?curid=746581" title="Cieśnina La Pérouse’a">
Cieśnina La Pérouse’a

Cieśnina La Pérouse’a (jap. 宗谷海峡 Sōya-kaikyō: cieśnina Sōya, ros. Пролив Лаперуза) – cieśnina oddzielająca rosyjską wyspę Sachalin od japońskiej wyspy Hokkaido i łącząca Morze Japońskie z Morzem Ochockim.
Cieśnina została odkryta w 1787 r. przez francuskiego oficera marynarki Jean-François de La Pérouse'a i nazwana jego imieniem na cześć swego odkrywcy. Ma 94 km długości i 43 km szerokości. Jej przeciętna głębokość wynosi od 20 do 40 m. Maksymalna głębokość cieśniny - 118 m.

</doc>
<doc id="746591" url="https://pl.wikipedia.org/wiki?curid=746591" title="Drugie śniadanie">
Drugie śniadanie

Drugie śniadanie – zazwyczaj drugi posiłek w ciągu dnia, spożywany między śniadaniem a obiadem (najczęściej między godziną 10 a południem).
Na świecie.
W Polsce z lunchem, stosunkowo lekkim posiłkiem składającym się z kanapek lub lekkich potraw czy przekąsek w rodzaju jogurtu lub twarogu. W firmach korporacyjnych drugie śniadanie jest stopniowo wypierane przez brunch.
Drugie śniadanie (niem. "Zweites Frühstück") jest również spożywane w Niemczech, a zwłaszcza w Bawarii. Najczęściej głównym składnikiem niemieckiego drugiego śniadania jest biała kiełbasa, którą podaje się z preclami, słodką musztardą i piwem.
Drugie śniadanie w fantastyce.
W "Hobbicie" J.R.R. Tolkiena drugie śniadanie było jednym z sześciu posiłków, które dobrze odżywiony hobbit zjadał w ciągu dnia.

</doc>
<doc id="746595" url="https://pl.wikipedia.org/wiki?curid=746595" title="Calgary Hitmen">
Calgary Hitmen

Calgary Hitmen – juniorska drużyna hokejowa grająca w WHL w dywizji centralnej, konferencji wschodniej. Drużyna ma swoją siedzibę w Calgary w Kanadzie.

</doc>
<doc id="746596" url="https://pl.wikipedia.org/wiki?curid=746596" title="Tomáš Demel">
Tomáš Demel

Tomáš Demel (ur. 26 czerwca 1978 w Nowym Jičínie) - czeski hokeista.

</doc>
<doc id="746597" url="https://pl.wikipedia.org/wiki?curid=746597" title="Tomas Demel">
Tomas Demel



</doc>
<doc id="746612" url="https://pl.wikipedia.org/wiki?curid=746612" title="Ed Chynoweth Cup">
Ed Chynoweth Cup

President's Cup (pol. "Puchar Eda Chynowetha)" - trofeum przyznawane każdego roku za mistrzostwo ligi WHL. Pierwotnie od 1966 roku nosiło nazwę President's Cup ("Puchar prezydencki"). W 2007 roku zostało przemianowane dla uhonorowania Eda Chynowetha (1951-2008), wieloletniego prezydenta lig WHL i CHL. Ponadto poprzednia nazwa była tożsama z trofeum Coupe du Président w lidze LHJMQ.
Rywalizacja o Puchar toczy się pomiędzy zwycięzcami Konferencji wschodniej i zachodniej ligi, zaś triumfator jest jednym z czterech uczestników walki o Memorial Cup.

</doc>
<doc id="746615" url="https://pl.wikipedia.org/wiki?curid=746615" title="Rów Japoński">
Rów Japoński

Rów Japoński – rów oceaniczny w zachodniej części Pacyfiku, na wschód od Wysp Japońskich. Jest to jedna z głębin wchodzących w skład ognistego pierścienia Pacyfiku. Jego maksymalna głębokość wynosi 9000 m. Ciągnie się od wschodnich wybrzeży Hokkaido na północy do wysp Ogasawara (Bonin) na południu. Na północy łączy się z Rowem Kurylsko-Kamczackim, a na południu z Rowem Izu-Ogasawara. Na wschód od Rowu Japońskiego znajduje się płyta pacyficzna, a na zachód płyta eurazjatycka.
11 sierpnia 1989 roku trzyosobowa japońska łódź podwodna Shinkai 6500 osiągnęła głębokość 6526 m w czasie eksploracji Rowu Japońskiego.
W październiku 2008 roku japońsko-brytyjska ekspedycja wyłowiła z głębokości 7,7 km rybę z rodziny dennikowatych "Pseudoliparis amblystomopsis". Jest to jak do tej pory najgłębiej żyjąca ryba na ziemi.

</doc>
<doc id="746617" url="https://pl.wikipedia.org/wiki?curid=746617" title="Mittal Steel Company">
Mittal Steel Company

Mittal Steel Company N.V. − nieistniejący koncern, połączył się z Arcelor w ArcelorMittal. Największy producent stali na świecie. Notowany na giełdzie NYSE (). Koncern jest właścicielem spółki, w przeszłości Mittal Steel Poland S.A., obecnie pod firmą ArcelorMittal Poland, która skupia ok. 70 procent potencjału polskiego hutnictwa.

</doc>
<doc id="746626" url="https://pl.wikipedia.org/wiki?curid=746626" title="Klusajny">
Klusajny

Klusajny – osada w Polsce położona w województwie warmińsko-mazurskim, w powiecie lidzbarskim, w gminie Orneta.
W latach 1975–1998 miejscowość administracyjnie należała do województwa elbląskiego. Osada znajduje się w historycznym regionie Warmia.

</doc>
<doc id="746629" url="https://pl.wikipedia.org/wiki?curid=746629" title="Wola Lipecka">
Wola Lipecka

Wola Lipecka – osada w Polsce położona w województwie warmińsko-mazurskim, w powiecie lidzbarskim, w gminie Orneta.
W latach 1975–1998 miejscowość administracyjnie należała do województwa elbląskiego. Osada znajduje się w historycznym regionie Warmia.

</doc>
<doc id="746630" url="https://pl.wikipedia.org/wiki?curid=746630" title="Puchar Spenglera">
Puchar Spenglera

Puchar Spenglera (oficj. "Spengler Cup") – coroczny towarzyski turniej w hokeju na lodzie odbywający się w szwajcarskim Davos. Pierwsza edycja tego turnieju odbyła się w 1923 roku, co czyni go najstarszym turniejem hokejowym na świecie. Gospodarzem wydarzenia jest szwajcarski zespół HC Davos, którego hala Vaillant Arena jest użytkowana do rozegrania turnieju pomiędzy drugim dniem świąt Bożego Narodzenia, a Nowym Rokiem.
Pierwotnie w opracowanym przez doktora Carla Spenglera turniej miał promować drużyny z krajów niemieckojęzycznych, jednakże prestiż rozgrywek wzrósł ponad państwa niemieckojęzyczne, dzięki czemu uczestniczyły w nim często drużyny z innych części Europy m.in. pojawiły się zespoły ze Związku Radzieckiego, Szwecji, czy Czechosłowacji.
Ponadto w turnieju kilkakrotnie zagrały drużyny spoza kontynentu europejskiego. Zazwyczaj był to zespół Team Canada, który składał się z zawodników kanadyjskich grających w Europie. Rzadziej występował Team USA, a w 1971 do turnieju zaproszono zespół Japonii, który przed Igrzyskami Olimpijskimi w Sapporo przygotowywał się w Davos. W 2013 roku w turnieju wzięła udział drużyna Rochester Americans, która na co dzień występuje w American Hockey League. Reprezentacja Polski wystąpiła w turniejach w 1974 (II miejsce) i 1975 (III miejsce).
Formuła turnieju.
Jest to turniej towarzyski, który obecnie składa się z dwóch części: 

</doc>
<doc id="746636" url="https://pl.wikipedia.org/wiki?curid=746636" title="GE-Aviation">
GE-Aviation



</doc>
<doc id="746639" url="https://pl.wikipedia.org/wiki?curid=746639" title="Mittal Steel Poland">
Mittal Steel Poland



</doc>
<doc id="746644" url="https://pl.wikipedia.org/wiki?curid=746644" title="Dennis Wise">
Dennis Wise

Dennis Frank Wise (ur. 16 grudnia 1966 w Londynie) – angielski piłkarz i trener piłkarski.
Kariera.
Wychowanek Southamptonu, w latach 1985–1990 zawodnik Wimbledonu. W 1988 zdobył z nim puchar Anglii – w finałowym meczu z Liverpoolem wystąpił przez pełne 90 minut. W 1990 roku przeszedł do Chelsea, której trzy lata później został kapitanem. Wraz z londyńskim klubem dwukrotnie wywalczył puchar kraju (1997, 2000), sięgnął po Puchar Ligi Angielskiej (1998) oraz zdobył Tarczę Wspólnoty (2000). Ponadto w sezonie 1997/1998 wygrał rozgrywki Pucharu Zdobywców Pucharów – w finałowym spotkaniu z VfB Stuttgart zagrał w podstawowym składzie. Również w 1998 roku wywalczył Superpuchar Europy (w wygranym 1:0 pojedynku z Realem Madryt wystąpił przez pełne 90 minut). Zawodnikiem Chelsea był przez jedenaście lat; w tym czasie rozegrał w jej barwach łącznie 445 meczów i strzelił 76 goli.
Po odejściu z Chelsea w 2001 roku, występował w Leicesterze City, zaś w latach 2002–2005 w Millwall. Od 15 października 2003 do 9 maja 2005 roku pełnił w tym klubie funkcję grającego trenera. Następnie był graczem Southamptonu oraz Coventry City, w którym zakończył piłkarską karierę. 22 maja 2006 roku został trenerem Swindon Town. Pod jego wodzą zespół rozegrał 17 meczów – dziewięć z nich wygrał. 24 października 2006 objął stanowisko szkoleniowca Leeds United. W sezonie 2006/2007 prowadzona przez niego drużyna zajęła ostatnie miejsce w rozgrywkach Championship i spadła do League One. Pod koniec stycznia 2008 roku odszedł z klubu. Następnie pracował w Newcastle United.
W reprezentacji Anglii zadebiutował 1 maja 1991 roku w meczu z Turcją, w którym strzelił zwycięskiego gola. W 2000 uczestniczył w mistrzostwach Europy w Belgii i Holandii – w turnieju tym zagrał we wszystkich trzech spotkaniach grupowych (w tym w dwóch w podstawowym składzie). Po raz ostatni w kadrze wystąpił 11 października 2000 roku w zremisowanym bezbramkowo pojedynku z Finlandią. Łącznie w barwach narodowych rozegrał 21 meczów i zdobył jedną bramkę.

</doc>
<doc id="746652" url="https://pl.wikipedia.org/wiki?curid=746652" title="Siewierstal Czerepowiec">
Siewierstal Czerepowiec

Siewierstal Czerepowec (ros. Северсталь Череповец) – rosyjski klub hokejowy z siedzibą w Czerepowcu.
Historia.
Zespołami farmerskimi zostały występujące w rozgrywkach w Wyższej Hokejowej Lidze (WHL) wzgl. Rosyjskiej Hokejowej Lidze (RHL): Dizel Penza, Kristałł Saratów, HK Lipieck, Iżstal Iżewsk.
Drużynami juniorskimi zostały Ałmaz Czerepowiec w MHL i Mietałłurg Czerepowiec w NMHL.
Głównym sponsorem zespołu została firma Siewierstal, od której przyjęto nazwę klubu (dosł. "Północna Stal").
W 2018 Siewierstal została przesunięta w strukturze uczestników z Dywizji Tarasowa do Dywizji Bobrowa. Przed sezonem 2021/2022 drużyna została z powrotem przesunięta z Dywizji Bobrowa do Dywizji Tarasowa.
Szkoleniowcy.
W sezonie 2012/2013 trenerem był Andriej Nazarow. Od kwietnia 2013 szkoleniowcem był Igor Pietrow. W 2014 jego następcą został Nikołaj Sołowjow, a jego asystentami został Pietrow i Igor Krawczuk. W październiku 2014 Sołowjow został zwolniony. W maju 2015 głównym trenerem został Czech Václav Sýkora, asystentami mianowani Igor Pietrow i Igor Krawczuk, a trenerem bramkarzy Czech Rostislav Haas. Później do sztabu dołączyli Dmitrij Juszkiewicz i Siergiej Ziemczenko, a odszedł Krawczuk. W listopadzie 2015 zwolniony został Sýkora, a jego miejsce zajął Juszkiewicz. Jego asystentami byli Igor Pietrow, Rostislav Haas i Siergiej Ziemczenko. W kwietniu 2016 głównym trenerem został Aleksandr Gulawcew. W listopadzie 2018 głównym trenerem został Andriej Razin. Do jego sztabu weszli Jewgienij Stawrowski, Jewgienij Michałkiewicz i Andriej Karpin. W październiku 2020 do sztabu wszedł jako grający zawodnik Jurij Trubaczow.

</doc>
<doc id="746655" url="https://pl.wikipedia.org/wiki?curid=746655" title="San Jose Stealth">
San Jose Stealth

San Jose Stealth – zawodowa drużyna lacrosse grająca w NLL w dywizji zachodniej w latach 2004-2009. Drużyna mieściła się w San Jose w Stanach Zjednoczonych. W 2009 roku zespół przeniesiono do Everett w stanie Waszyngton i zmienił nazwę na Washington Stealth.

</doc>
<doc id="746656" url="https://pl.wikipedia.org/wiki?curid=746656" title="Grupa Armii Ostmark">
Grupa Armii Ostmark

Grupa Armii Ostmark () – niemiecka grupa armii z końca II wojny światowej.
Utworzenie.
Utworzona na przełomie kwietnia i maja 1945 roku z Grupy Armii Południe. 

</doc>
<doc id="746662" url="https://pl.wikipedia.org/wiki?curid=746662" title="Grupa Armii Kurlandia">
Grupa Armii Kurlandia

Grupa Armii Kurlandia () – niemiecka grupa armii
Formowanie i walki.
Utworzona w styczniu 1945 roku w Kurlandii, na Łotwie, z odciętych tam przez Armię Czerwoną od 10 października 1944 jednostek Grupy Armii Północ. Walczyła tam do maja 1945 roku. Część wojska opuściła Półwysep Kurlandzki i została ewakuowana na Pomorze Zachodnie i Półwysep Helski. W momencie kapitulacji grupa armii liczyła około 180 tys. żołnierzy.

</doc>
<doc id="746664" url="https://pl.wikipedia.org/wiki?curid=746664" title="Dywan">
Dywan

Dywan – tkanina dekoracyjna przeznaczona do pokrycia pewnych płaszczyzn (najczęściej podłóg, czasem także ścian).
Szacuje się, że dywany pojawiły się prawdopodobnie w Azji Centralnej między III a II tysiącleciem p.n.e. Najstarszym znanym nam dywanem jest tzw. Pazyryk. Został on odkryty przez rosyjskiego archeologa – Sergieja Rudenko – w 1949 roku. Odkrycie miało miejsce w dolinie Pazyryka na Syberii Południowej, przy granicy z Mongolią. Naukowcy wstępnie szacują datę Pazyryka na około 500 r. p.n.e., lecz biorąc pod uwagę sposób jego wykonania, domniema się, że jego tradycja może być starsza o kolejne 500 lat.
Dywan widnieje także na fladze Turkmenistanu.
Słowo dywan, według językoznawcy Aleksandra Brücknera, pochodzi od tureckiego "diwan" („rada, biuro”), a to z kolei z języka perskiego, gdzie oznacza „trybunał”.
Dywany mają różne kształty, kolory i rozmiary.

</doc>
<doc id="746677" url="https://pl.wikipedia.org/wiki?curid=746677" title="Muskon">
Muskon

Muskon – organiczny związek chemiczny z grupy ketonów. Występuje w naturalnym piżmie, stosowany jako składnik kompozycji zapachowych oraz jako utrwalacz.

</doc>
<doc id="746678" url="https://pl.wikipedia.org/wiki?curid=746678" title="Zermatt">
Zermatt

Zermatt – miejscowość i gmina w Szwajcarii w kantonie Valais, położona w górnej części doliny Mattertal w Alpach Pennińskich, na wysokości 1616 m n.p.m. Leży u podnóża najwyższych szczytów Alp poza masywem Mont Blanc. Znajduje się tu 38 z 54 szczytów szwajcarskich powyżej 4000 metrów. Niektóre z najbardziej znanych to Dufourspitze w masywie Monte Rosa (4634 m), Dom (4545 m), Liskamm (4527 m), Weisshorn (4506 m) i Matterhorn (4478 m). Otaczają je duże lodowce takie jak Gornergletscher (drugi co do wielkości lodowiec Alp), Findelgletscher czy Zmuttgletscher.
Zermatt jest jedną z najpopularniejszych miejscowości wypoczynkowych w Szwajcarii. Jest też jednym z największych ośrodków sportów zimowych oraz wspinaczek górskich w tym kraju.
W mieście zabroniony jest ruch pojazdów spalinowych. Kursują po nim pojazdy elektryczne (przeważnie akumulatorowe) i dorożki konne. Do Zermatt nie prowadzi żadna ogólnodostępna i utwardzona droga. Duże parkingi samochodowe znajdują się w pobliskiej miejscowości Täsch. Do Zermatt można dojechać elektryczną koleją zębatą kursującą na trasie Visp – Stalden – Täsch – Zermatt lub Glacier Expressem z St. Moritz i Davos do Zermatt. Na wzgórzu nad miastem znajduje się duży heliport. Jest tu największa w regionie stacja ratownictwa górskiego.
W Zermatt znajduje się szereg kolejek linowych (m.in. najwyżej położona kolej linowa w Europie na Klein Matterhorn) oraz zębata kolej naziemna na Gornergrat.
Od "Zermatt" pochodzi nazwa zermatyzmu – antropologicznej pseudonauki stworzonej przez Stanisława Szukalskiego.

</doc>
<doc id="746691" url="https://pl.wikipedia.org/wiki?curid=746691" title="Browarówka">
Browarówka

Browarówka (niem. "Brauer Berg"), 510 m n.p.m. – jeden z sześciu szczytów Gór Sokolich w Rudawach Janowickich, położony najdalej ku południowemu zachodowi.
Zbudowana z granitu karkonoskiego z żyłami aplitów. Na szczycie i zboczach duże nagromadzenie skałek i bloków skalnych.
Browarówka leży w obrębie Rudawskiego Parku Krajobrazowego.

</doc>
<doc id="746693" url="https://pl.wikipedia.org/wiki?curid=746693" title="Stefan Litauer">
Stefan Litauer

Stefan Litauer (ur. 31 maja 1892 w Łodzi, zm. 23 kwietnia 1959 w Londynie) – polski dziennikarz. radca prasowy Ministerstwa Spraw Zagranicznych, dyrektor Polskiej Agencji Telegraficznej. Współpracownik (prawdopodobny) wywiadu sowieckiego.
Życiorys.
Do 1932 radca Ministerstwa Spraw Zagranicznych do spraw prasowych i zastępca naczelnika wydziału prasowego MSZ. Po objęciu stanowiska szefa Biura Personalnego MSZ przez Wiktora Drymmera zwolniony ze stanowiska i MSZ z uzasadnieniem dezinformowania dziennikarzy zagranicznych o polskiej polityce zagranicznej. Po wydaleniu z MSZ korespondent Polskiej Agencji Telegraficznej w Londynie, następnie do kwietnia 1944 dyrektor Agencji. Usunięty ze stanowiska przez Rząd RP na uchodźstwie za dezinformację i działanie na szkodę państwa polskiego. Przewodniczący londyńskiego Foreign Press Association. Wrócił do kraju w 1945. Podjął pracę w MSZ na różnych stanowiskach. Od 1949 pracował m.in. w PISM, a także wykładał w Studium Dziennikarstwa Akademii Nauk Politycznych. Po 1956 był korespondentem Polskiego Radia w Londynie. Zmarł na zawał serca w windzie w Izbie Gmin w Londynie, gdzie pracował jako korespondent „Życia Warszawy”. Był członkiem Wielkiego Wschodu Francji. Pochowany na Cmentarzu Wojskowym na Powązkach w Warszawie (kwatera B2-13-10)

</doc>
<doc id="746699" url="https://pl.wikipedia.org/wiki?curid=746699" title="Rudzik (szczyt)">
Rudzik (szczyt)

Rudzik (niem. "Braunner Berg"), 500 m n.p.m. – jeden z sześciu wierzchołków Gór Sokolich, w Rudawach Janowickich, w Sudetach Zachodnich.
Położony w centrum Gór Sokolich, w północno-zachodniej części Rudaw Janowickich. Na południu łączy się z Browarówką.
Zbudowany z granitu karkonoskiego. Na szczycie i zboczach, zwłaszcza południowych i południowo-zachodnich, duże nagromadzenie skałek i bloków skalnych.
Porośnięty lasem świerkowym.
Wzniesienie położone jest na obszarze Rudawskiego Parku Krajobrazowego.

</doc>
<doc id="746701" url="https://pl.wikipedia.org/wiki?curid=746701" title="Trudno być bogiem">
Trudno być bogiem

Trudno być bogiem (tytuł oryg. "Трудно быть богом") – powieść z 1964 autorstwa Arkadija i Borysa Strugackich. Osadzona w stworzonym przez nich wszechświecie (jak treść większości ich książek), gdzie zjednoczona ludzkość wolna od chorób, niewiedzy, dogmatów religii, chciwości i głodu, dzięki nauce i rozwojowi technicznemu, bada otaczający ją kosmos starając się nieść w nim ideały humanizmu, wolności i oświecenia. Swoistą kontynuacją tej powieści jest sztuka, napisana także przez Strugackich.
Treść książki.
Książka opowiada o losach ziemskiego historyka wysłanego w celu badania humanoidalnej cywilizacji, istniejącej na jednej z odkrytych planet, gdzie panują warunki porównywalne z ziemskim średniowieczem. Pełniąc jedynie rolę agenta doskonale wtopionego w otaczającą go rzeczywistość, Rosjanin Anton noszący na badanej planecie nazwisko Don Rumata, może być tylko wykonawcą narzuconych mu rozkazów. Nie może kierować się swoimi emocjami, czy też osobistymi sympatiami. Jednak prymitywne i okrutne warunki panujące w Arkanarze, są dla niego codzienną i trudną próbą charakteru. A gdy dojdzie do tego jeszcze miłość do niezwykłej kobiety, mieszkanki planety o imieniu Kira, bohater zbuntuje się przeciw narzuconym mu przez ziemską misję ograniczeniom, starając się zmienić na własną rękę otaczającą go rzeczywistość.
Przesłanie.
Podstawową, uniwersalną ideą książki jest przekaz, że nigdy nie przestaniemy być ludźmi. Dążąc do wyznaczonego może i najbardziej szlachetnego celu, bez oglądania się na koszty, wedle zasady cel uświęca środki, gdzieś gubimy swoje człowieczeństwo. Niczym robot z zaprogramowaną misją, walec historii lub... Bóg. Jednak gdy nawet w imię tego człowieczeństwa odrzucimy wszystko co nas ogranicza i tak możemy ponieść klęskę. Trudno być bogiem, ale jeszcze trudniej być człowiekiem.

</doc>
<doc id="746706" url="https://pl.wikipedia.org/wiki?curid=746706" title="Megistoterium">
Megistoterium

Megistoterium – rodzaj wymarłych ssaków z rodziny hienodontów (Hyaenodontidae). Jeden z największych mięsożernych ssaków lądowych w dziejach ziemi, zaliczany nie do rzędu drapieżnych, a do kreodontów (pradrapieżnych). Był jednym z ostatnich przedstawicieli swej grupy. Zamieszkiwał Afrykę na terenach dzisiejszej Libii i Egipcie 24-21 milionów lat temu (wczesny miocen). Osiągał 1,7 metra wzrostu, 4-6 metrów długości i prawdopodobnie masę ok. 500 kilogramów. Jego czaszka osiągała długość 60 cm. Samiec był większy od samicy. Zwierzę to było – wraz z mongolskim andrewzarchem – największym znanym drapieżnym ssakiem lądowym w dziejach (niektórzy sądzą jednak że andrewzarch był nieco większy).
Etymologia nazwy rodzajowej: "megistos" „największy”, forma wyższa od μεγας "megas", μεγαλη "megalē" „wielki”; θηριον "thērion" „dzikie zwierzę”.
Wraz z kośćmi megistiterium znajdowano także skamieniałości młodych mastodontów, na które zwierzęta te mogły polować. Nie można jednak wykluczyć, że były one padlinożercami.
Megistoterium było jednocześnie jednym z ostatnich kreodontów, jakie pojawiły się na Ziemi. 
Pierwsze znaleziska z Egiptu, z Moghara (1918) obejmowały tylko kilka fragmentów czaszki. Dopiero szczęki i zęby wykopane w 1973 w Gebel Zelten w Libii pozwoliły sklasyfikować tego wielkiego ssaka. Szczątkami "Megistotherium" mogą być też znaleziska z Pakistanu i wschodniej Afryki.

</doc>
<doc id="746707" url="https://pl.wikipedia.org/wiki?curid=746707" title="Łysa (Góry Sokole)">
Łysa (Góry Sokole)

Łysa (niem. "Kahlenberg"), 490 i 482 m n.p.m. – jeden z sześciu wierzchołków Gór Sokolich w Rudawach Janowickich, położony najdalej ku północy, nad Bobrem, który tworzy zakole wokół Łysej.
Zbudowana z granitu karkonoskiego. Na szczycie i zboczach niewielkie skałki i bloki skalne.
Wzniesienie położone jest na obszarze Rudawskiego Parku Krajobrazowego. Na północ od niego biegnie granica Parku.

</doc>
<doc id="746715" url="https://pl.wikipedia.org/wiki?curid=746715" title="Buczek (Rudawy Janowickie)">
Buczek (Rudawy Janowickie)

Buczek (niem. "Buchberg"), 456 m n.p.m. – jeden z sześciu szczytów Gór Sokolich w Rudawach Janowickich, położony najdalej ku zachodowi.
Zbudowany z granitu karkonoskiego z żyłami aplitów. Na szczycie i zboczach występują bloki skalne.
Szczyt porośnięty lasem. Znajduje się na obszarze Rudawskiego Parku Krajobrazowego, którego granica przebiega u północnych podnóży wzniesienia.

</doc>
<doc id="746719" url="https://pl.wikipedia.org/wiki?curid=746719" title="I liga argentyńska w piłce nożnej (1973)">
I liga argentyńska w piłce nożnej (1973)

W sezonie 1973 rozegrano dwa turnieje mistrzowskie – stołeczny Campeonato Metropolitano i ogólnokrajowy Campeonato Nacional.
Mistrzem Argentyny Metropolitano w sezonie 1973 został CA Huracán, a wicemistrzem Argentyny Metropolitano został klub Boca Juniors.
Mistrzem Argentyny Nacional w sezonie 1973 został klub Rosario Central, a wicemistrzem Argentyny Nacional – klub River Plate.
Do Copa Libertadores 1974 zakwalifikowały się dwa kluby:
Campeonato Metropolitano 1973.
Mistrzem Argentyny Metropolitano w sezonie 1973 został klub CA Huracán, natomiast wicemistrzem Argentyny Metropolitano – Boca Juniors. Do drugiej ligi nie spadł żaden z klubów, a z drugiej ligi do pierwszej awansował jeden klub – CA Banfield. W ten sposób pierwsza liga została zwiększona z 17 do 18 klubów.
Końcowa tabela Metropolitano 1973.
W roku 1973 mistrzem Argentyny Metropolitano został CA Huracán, zapewniając sobie tym samym udział w Copa Libertadores 1974. Żaden klub nie spadł do drugiej ligi.
Campeonato Nacional 1973.
W Campeonato Nacional wzięło udział 30 klubów – 17 klubów biorących udział w mistrzostwach Metropolitano oraz 13 klubów z prowincji. Prowincjonalna trzynastka została wyłoniona podczas rozgrywek klasyfikacyjnych klubów które wygrały swoje ligi prowincjonalne w roku 1972. W sezonie 1973 w mistrzostwach Nacional wzięły udział następujące kluby z regionu stołecznego (Metropolitano): CA All Boys, Argentinos Juniors, Atlanta Buenos Aires, Boca Juniors, Chacarita Juniors, CA Colón, Estudiantes La Plata, Ferro Carril Oeste, Gimnasia y Esgrima La Plata, CA Huracán, Independiente, Newell’s Old Boys, Racing Club de Avellaneda, River Plate, Rosario Central, San Lorenzo de Almagro, CA Vélez Sarsfield
Do pierwszej ligi mistrzostw Nacional w sezonie 1973 zakwalifikowały się następujące kluby z prowincji: Atlético Tucumán, Belgrano Córdoba, Chaco For Ever Resistencia, Cipolletti, Desamparados San Juan, Gimnasia y Esgrima Jujuy, Independiente Rivadavia Mendoza, Instituto Córdoba, Juventud Antoniana Salta, Kimberley Mar del Plata, San Lorenzo Mar del Plata, San Martín Mendoza, San Martín Tucumán
W fazie grupowej 30 uczestników podzielono na 2 grupy A i B po 15 klubów w każdej grupie. Mecze w grupach rozegrano systemem każdy z każdym po jednym meczu, bez rewanżów. Ponieważ liczba klubów w każdej grupie była nieparzysta, dodatkowo rozgrywano mecze międzygrupowe między pauzującymi klubami, dlatego każdy z klubów w fazie grupowej zaliczył po 15 meczów. Z każdej grupy do finału awansowały 2 drużyny, co dało łącznie 4 kluby w finale. Tutaj rozegrano mecze systemem każdy z każdym także po jednym meczu. Zwycięzca grupy finałowej zdobył mistrzostwo Argentyny Nacional.
Kolejka 1.
Grupa A
Grupa B
Mecz międzygrupowy
Kolejka 2.
Grupa A
Grupa B
Mecz międzygrupowy
Kolejka 3.
Grupa A
Grupa B
Mecz międzygrupowy
Kolejka 4.
Grupa A
Grupa B
Mecz międzygrupowy
Kolejka 5.
Grupa A
Grupa B
Mecz międzygrupowy
Kolejka 6.
Grupa A
Grupa B
Mecz międzygrupowy
Kolejka 7.
Grupa A
Grupa B
Mecz międzygrupowy
Kolejka 8.
Grupa A
Grupa B
Mecz międzygrupowy
Kolejka 9.
Grupa A
Grupa B
Mecz międzygrupowy
Kolejka 10.
Grupa A
Grupa B
Mecz międzygrupowy
Kolejka 11.
Grupa A
Grupa B
Mecz międzygrupowy
Kolejka 12.
Grupa A
Grupa B
Mecz międzygrupowy
Kolejka 13.
Grupa A
Grupa B
Mecz międzygrupowy
Kolejka 14.
Grupa A
Grupa B
Mecz międzygrupowy
Kolejka 15.
Grupa A
Grupa B
Mecz międzygrupowy
Tabele.
Grupa A
Grupa B
Tabela finałowa Campeonato Nacional 1973.
Klub Rosario Central został mistrzem Argentyny Nacional i uzyskał prawo gry w Copa Libertadores 1974.

</doc>
<doc id="746725" url="https://pl.wikipedia.org/wiki?curid=746725" title="Łódź Radogoszcz">
Łódź Radogoszcz

Łódź Radogoszcz – zlikwidowany przystanek kolejowy Radegast przy ulicy Stalowej (obecnie Alei Pamięci Ofiar Litzmannstadt Getto).
W okresie II wojny światowej służył jako przystanek kolejowy łódzkiej zamkniętej dzielnicy żydowskiej, z której Niemcy hitlerowskie wywoziły do obozu Auschwitz-Birkenau obywateli narodowości żydowskiej. Przystanek kolejowy był położony na północno-wschodnim krańcu getta, już poza jego granicami. Z terenem getta łączyła go ogrodzona z obu stron kręta droga.
Po wojnie, pod polską nazwą, przystanek pełnił swoją funkcję aż do połowy lat 70., kiedy to nastąpiło jego ostateczne zamknięcie. Dawny przystanek podniesiony został do miana pomnika Ofiar Litzmannstadt Ghetto po generalnym remoncie w 2004 roku, kiedy to odnowiono rozpadające się drewniane budynki przystanku, postawiono nowe mury odgradzające, oraz wybudowano obecny pomnik. Wydzielono wtedy również oddzielny tor, na którym stanęła lokomotywa Ty2-702 wraz z wagonami służącymi niegdyś do przewozu Żydów, i wybudowano tam peron.

</doc>
<doc id="746727" url="https://pl.wikipedia.org/wiki?curid=746727" title="Kanadyjskie Siły Zbrojne">
Kanadyjskie Siły Zbrojne

Kanadyjskie Siły Zbrojne (ang. "Canadian Forces", fr. "Forces canadiennes") – siły i środki wydzielone przez Kanadę do zabezpieczenia jej interesów i prowadzenia walki. Według rankingu "Global Firepower" (2016) Kanadyjskie Siły Zbrojne stanowią 27. siłę militarną na świecie, z rocznym budżetem na cele obronne w wysokości 18 mld dolarów (USD). 
W latach 1968-2011 Armię Kanadyjską zebrano w jedną całość, jako "Canadian Forces", a tradycyjne rodzaje sił zbrojnych zastąpiono tzw. dowództwami: Sił Lądowych, Morskim i Powietrzne. Obecnie powróciły do dawnego nazewnictwa i składają się z:
Dowództwo sił kanadyjskich znajduje się w Ottawie. Formalnym najwyższym dowódcą jest nadal monarcha brytyjski (obecnie król Karol III), ale w 1904 roku ustalono, że zadania monarchy na tym polu będzie sprawować Gubernator generalny Kanady (obecnie jest nim Mary Simon). Faktycznie dowódcą sił kanadyjskich jest premier (obecnie Justin Trudeau), a najwyższym dowódcą wojskowym jest Szef Sztabu Obronnego (ang. "Chief of the Defence Staff" - obecnie generał Jonathan Vance). 
Siły kanadyjskie mają obecnie 64 057 żołnierzy w służbie czynnej (2005 r., według Canadianally.com). Składa się na nich:
Wojska kanadyjskie są w pełni zawodowe. Istnieje Rezerwa, ale służba w niej jest ochotnicza. Istnieją 3 rodzaje rezerwy:
Dowództwo Wojsk Lądowych.
Dowództwo Wojsk Lądowych jest organ dowodzenia na które składają się cztery dowództwa regionalne:
Za siły specjalne odpowiada Special Forces Command, za szkolenie Land Force Doctrine and Training System, a za służbę zdrowia - Canadian Forces Medical Service.
Wojska Lądowe Kanady składają się z następujących jednostek:
Rezerwa po mobilizacji może wystawić 10 brygad piechoty: w obszarze atlantyckim 36. i 37. Brygadę; w obszarze Quebecu 34. i 35. Brygadę; w obszarze centralnym 31., 32. i 33. Brygadę; w obszarze zachodnim 38., 39. i 41. Brygadę.

</doc>
<doc id="746731" url="https://pl.wikipedia.org/wiki?curid=746731" title="Normalizator">
Normalizator



</doc>
<doc id="746734" url="https://pl.wikipedia.org/wiki?curid=746734" title="Fort pomocniczy piechoty 50a „Lasówka”">
Fort pomocniczy piechoty 50a „Lasówka”

Fort 50a Lasówka – fort Twierdzy Kraków. Był międzypolowym fortem pancernym. Powstał w 1899 r. Położony jest na południowym brzegu Wisły, przy ul. Golikówka w Krakowie. Należał do VII obszaru warownego Twierdzy Kraków. Jego projektantem był Emil Gołogórski.
Wyróżniał się szeregiem nietypowych rozwiązań między innymi wypełnieniem fos wodą z Wisły, nazywany był fortem wodnym.
Zadaniem fortu była obrona południowego brzegu Wisły, a dokładnie doliny rzeki, wałów oraz pobliskiej przeprawy na drugi brzeg. Udzielał wsparcia ogniowego fortowi 49 ½ a Mogiła leżącemu na drugim (północnym) brzegu rzeki.
Historia fortu.
W latach 1918–1919, w czasie przewrotu politycznego fort został zdewastowany, lecz później miał miejsce jego remont. W okresie międzywojennym pełnił przez krótki czas funkcje magazynowe, ale w wyniku dużego zawilgocenia stracił tę funkcję.
W czasie II wojny światowej ponownie użytkowany był jako magazyn. Po wojnie przekazany został władzom cywilnym.
Od lat 60. XX wieku miała miejsce dewastacja fortu. Gospodarująca obiektem spółdzielnia „Barwa” dobudowała magazyny, naruszając jego pierwotny kształt. W kolejnych latach fort dalej popadał w ruinę. W 2001 roku skradziono pancerne okiennice i oryginalną balustradę strzelecką. Na początku XXI w. przez 4 lata odbywały się tutaj nielegalne festiwale punkowe pod nazwą Prowizorka.

</doc>
<doc id="746735" url="https://pl.wikipedia.org/wiki?curid=746735" title="Przełęcz Karpnicka">
Przełęcz Karpnicka

Przełęcz Karpnicka – przełęcz na wysokości 475 m n.p.m., w południowo-zachodniej Polsce, w Sudetach Zachodnich, w Rudawach Janowickich.
Przełęcz położona jest w Rudawskim Parku Krajobrazowym, w północno-zachodniej części Rudaw Janowickich, około 1,5 km na północny wschód od centrum Karpnik.
Jest to przełęcz górska stanowiąca wyraźne, rozległe, głębokie siodło w bocznym grzbiecie Rudaw Janowickich, wcinające się między Góry Sokole po zachodniej stronie a właściwe Rudawy Janowickie po stronie wschodniej. Ma niezbyt strome zbocza i nieco łagodne podejścia. Podłoże przełęczy zbudowane jest z górnokarbońskiego granitu karkonoskiego, w którym spotyka się żyły aplitowe i kwarcowe. Obszar w okolicy przełęczy zajmują niewielkie połacie łąk górskich z ciekawą roślinnością. Dalsze otoczenie przełęczy oraz zachodnie i wschodnie skrzydło porastają niewielkie lasy. Przełęcz stanowi punkt widokowy, z którego roztacza się panorama Rudaw Janowickich, Gór Sokolich i Karpnik. W sąsiedztwie przełęczy po północno-zachodniej stronie położone jest wzniesienie Sokolik. Przez przełęcz przechodzi droga lokalna z Janowic Wielkich do Karpnik.
Przełęcz nosi nazwę od miejscowości Karpniki, położonej po południowo-zachodniej stronie przełęczy.
Turystyka.
Poniżej przełęczy znajduje się parking. Powyżej, na zboczu Krzyżnej Góry stoi schronisko PTTK „Szwajcarka”.
Przez przełęcz prowadzą szlaki turystyczne:

</doc>
<doc id="746743" url="https://pl.wikipedia.org/wiki?curid=746743" title="Kajus Augustyniak">
Kajus Augustyniak

Kajus Mścisław Augustyniak (ur. 26 czerwca 1962 w Świeciu) – polski dziennikarz, rzecznik prasowy.
Życiorys.
Ukończył II LO w Tomaszowie Mazowieckim, a następnie filologię polską (1986) i kulturoznawstwo (1988) na Uniwersytecie Łódzkim. W latach 80. publikował w prasie niezależnej (tzw. drugiego obiegu). Należał do Solidarności Walczącej oraz Niezależnego Zrzeszenia Studentów (od 1981).
W latach 1990–1992 był członkiem Partii Wolności. Współpracował z „Gazetą Wyborczą” (1989–1990) i był pracownikiem tygodnika „Solidarność Walcząca” (Poznań), a od 1990 do 1997 roku „Wiadomości Dnia” (Łódź) jako dziennikarz, szef działu miejskiego oraz krajowego. Publikował m.in. w „Tygodniku Solidarność”, „Nowinach” (Rzeszów) i „Tyglu Kultury”.
W latach 1998–2002 był szefem Rady Nadzorczej „Tygodnika Solidarność”, a od 1998 do 2001 redaktorem naczelnym periodyku młodzieżowego „Grenzenlos – Bez Granic”. W latach 1997–2002 był dyrektorem Biura Prasowego oraz rzecznikiem Komisji Krajowej NSZZ „Solidarność”, a także (2000) kandydata na prezydenta reprezentującego Akcję Wyborczą Solidarność – Mariana Krzaklewskiego. W 2002 został rzecznikiem prasowym prezydenta Łodzi Jerzego Kropiwnickiego i funkcję tę pełnił do 2010; do 31 grudnia 2006 był również dyrektorem jego Biura Prasowego. W latach 2002–2006 był członkiem Rady Programowej TVP Polonia, a od 2003 do 2010 roku wiceprzewodniczącym Rady Nadzorczej Portu Lotniczego im. Władysława Reymonta w Łodzi. W 2011 wszedł w skład Rady Programowej „Tygodnika Solidarność”, a w 2012 Telewizji Łódź. 15 lipca 2021 został dyrektorem Instytutu Polskiego w Nowym Delhi.
Jest członkiem Stowarzyszenia Wolnego Słowa. Autor poradnika dla rzeczników prasowych i rysunków (publikowanych w „Głosie Szczecińskim”).
W 2020 „za zasługi w działalności na rzecz środowiska dziennikarzy polskich” odznaczony Brązowym Krzyżem Zasługi.

</doc>
<doc id="746746" url="https://pl.wikipedia.org/wiki?curid=746746" title="Robur (samochód)">
Robur (samochód)

Robur – samochód, produkowany przez VEB ROBUR-Werke Zittau w NRD w latach 1961–1991 jako ciężarówka i autobus. Wytwarzano go z napędem na cztery koła AWD i 4x2.
Historia i opis pojazdu.
Prace nad pojazdem rozpoczęto w 1957 roku, powstał wtedy m.in. prototyp LO 2500 w wersji autobus. W 1961 roku na wiosennych Targach Lipskich odbył się debiut Robura LO 2500. W tym samym roku rozpoczęła się produkcja seryjna samochodu. Pojazd ten był następcą przestarzałego już modelu Robur Garant 30K/32. Nowy Robur charakteryzował się nowoczesną na owe czasy stylistyką kabiny, chłodzonym powietrzem silnikiem R4 o pojemności 3,3 l i mocy 70 KM oraz ładownością do 2,5 tony. Powstała też wersja z napędem 4x4 o ładowności 1,8 tony, która otrzymała oznaczenie LO 1800A. Od 1964 do 1973 roku powstało około 2 tys. egzemplarzy z silnikiem Diesla.
W 1968 roku nastąpiła modernizacja Roburów, która ograniczała się do nowej atrapy wlotu powietrza oraz nowych oznaczeń LO 2501 i LO 1801A. Wersje terenowe przeznaczone były dla Nationale Volksarmee i straży granicznej NRD (Grenztruppen der DDR). W 1974 roku pojawił się model o ładowności do 3 ton, dostał on oznaczenie LO 3000, a wersja terenowa otrzymała oznaczenie LO 2002A. Model 2002 produkowano w latach 1973–1990 z przeznaczeniem dla armii NRD w wersjach: skrzyniowy, zdejmowany kontener sanitarny i wóz sztabowy. Jesienią 1982 roku pojawił się silnik wysokoprężny, chłodzony powietrzem. Modele z silnikiem Diesla otrzymały oznaczenia LD (od Diesel) 3001 i LD 3002 i charakteryzowały się m.in. powiększonym rozstawem osi. Na rynek eksportowy do krajów zamorskich przeznaczona była wersja Safari z klimatyzowaną kabiną. Od 1972 do 1979 roku trwały prace we współpracy z Automobilwerke Ludwigsfelde (L60) nad prototypami 0611 i D609, które charakteryzowały się nową, kanciastą kabiną. Z powodów ekonomicznych i politycznych pojazdy nie weszły do produkcji seryjnej. 
W 1991 roku Autosan rozpoczął współpracę z IFĄ (Robur-Werke). Strona niemiecka dostarczyła trzy podwozia Robura wraz z układem napędowym (4-cylindrowy silnik Deutz). Sanocka fabryka na bazie tego podwozia wykonała autobus międzymiastowy, towos z (7+1 miejscami siedzącymi) i furgon (2+1 miejsca). Pogarszająca się sytuacja finansowa niemieckiego producenta spowodowała jednak zaniechanie dalszej współpracy.
Po zjednoczeniu Niemiec w 1990 roku na nowym rynku niemieckim Robur był już mocno przestarzałą konstrukcją. Próbowano uratować pojazd m.in. poprzez zastosowanie silnika Diesla marki Deutz oraz unowocześnieniem kabiny w postaci nowego zderzaka, w który były wbudowane światła. Taka wersja dostała oznaczenie LD 3004 i powstała w liczbie ok. 350 sztuk. Nie pomogło to jednak w niekorzystnej sytuacji zakładów i w 1991 roku produkcja definitywnie została zakończona. Przez cały okres produkcji powstało ok. 250 tys. egzemplarzy. 
W 1995 roku powstało Robur-Fahrzeug-Engineering GmbH z planem wskrzeszenia ciężarówki. W 1999 roku powstało drugie takie przedsiębiorstwo o nazwie FBZ GmbH. Oba zajmują się modernizowaniem istniejących już Roburów o montaż silników Deutz, nowych hamulców, wspomagania kierownicy i innych.

</doc>
<doc id="746748" url="https://pl.wikipedia.org/wiki?curid=746748" title="Miasto na górze">
Miasto na górze

Miasto na górze (ros. "Город наверху") – jedna z powieści Kira Bułyczowa. Tak jak jego inne utwory, nawiązuje ona do sytuacji w ZSRR w latach powojennych. Bułyczow pisze o społeczeństwie, które żyje i umiera pod ziemią. Władzę sprawuje dyktator i jego tajna policja, a ludzie, którymi włada, traktują kawałek mydła jak największy skarb.
Główny bohater – rurarz Kroni – pobudzony opowieściami starszych, rusza na poszukiwania legendarnego Miasta na Górze. Jednak to, co znajduje, zmienia nie tylko jego, ale i całą społeczność.

</doc>
<doc id="746753" url="https://pl.wikipedia.org/wiki?curid=746753" title="T-raperzy znad Wisły">
T-raperzy znad Wisły

T-raperzy znad Wisły – polski zespół muzyczny założony przez Grzegorza Wasowskiego, Sławomira Szczęśniaka, Lucynę Malec i Andrzeja Butruka. Jest to zespół, który w latach 1995-2000 był nieodłączną częścią programu telewizyjnego Komiczny Odcinek Cykliczny. Utwory przez nich tworzone kwalifikują się do hip-hopu komediowego. Ich utwory mają charakter satyryczny, niegdyś też były tworzone nie w stylu rap, a disco. Do listopada 2009 roku zespół wydał 6 płyt.
Każda rapowana piosenka zespołu dotyczy albo konkretnego władcy, albo stanowi streszczenie znanej lektury.
Poczet Królów Polskich zawiera 18 utworów, każdy, chronologicznie, opowiada o najważniejszych władcach Polski. Każda z nich posiada życiorys, oraz najważniejsze daty z życia omawianego króla.
Inne utwory to streszczenia znanych lektur tj. Lalka, Potop, czy Pan Tadeusz.
Najpopularniejszym utworem grupy T-raperzy znad Wisły jest "„Mieszko”" - pierwsza pozycja z Pocztu Królów Polskich, opowiadająca o historii pierwszego władcy Polski. Refren brzmiący: "„Mieszko Mieszko, mój koleżko”" był wykorzystany w serialu Rodzina zastępcza oraz w piosence o tym samym tytule zespołu Grupa Operacyjna.
20 listopada 2009 roku zespół, po równo 11-letniej przerwie wydał nowy album pt. "Ekshumacja 2", na którym znajdują się piosenki z Pocztu Królów Polskich, lecz uaktualnione i z nowymi beatami. Znalazła się tam także nowa piosenka „Startest”,w której razem z T-Raperami występują tacy artyści jak Edyta Geppert, Stanisław Soyka, Aga Zaryan, Fisz, Kasia Nosowska, Łona, Anna Maria Jopek, Muniek Staszczyk, Dorota Miśkiewicz, Lech Janerka czy Marek Kondrat. O oprawę muzyczną do nowej płyty Ekshumacja 2 zadbali bracia Michał i Marcin Baryccy.
W 2016 roku zespół wziął udział w akcji promocyjnej serwisu OLX, dla którego muzycy nagrali utwór pt. "Rady nie od parady", a w 2019 piosenkę pt. "Antysmog song". Utwór "Kiedy pada śnieg", pierwotnie umieszczony na płycie "Dyskoteka szarego człowieka, czyli T-raperów lista szlagierów", został w 2022 roku nagrany ponownie, tym razem z udziałem Moniki Borzym.

</doc>
<doc id="746765" url="https://pl.wikipedia.org/wiki?curid=746765" title="Synagoga w Starogardzie Gdańskim">
Synagoga w Starogardzie Gdańskim

Synagoga w Starogardzie Gdańskim – synagoga zbudowana w 1849 roku przy ulicy Rycerskiej 2 w Starogardzie Gdańskim. Budynek powstał na miejscu dawnego dworu krzyżackiego, zniszczonego w wojnie szwedzkiej.
Murowany z cegły, nietynkowany budynek synagogi wzniesiono na planie prostokąta, w stylu neogotyckim. Z zewnątrz była pozbawiona wielu ozdób i charakterystycznych dla synagog cech stylowych. Wewnątrz w sali głównej na wschodniej ścianie w pięciobocznej apsydzie znajdował się bogato zdobiony aron ha-kodesz. Ściany były pokryte freskami przedstawiającymi m.in. zwierzęta, biblijne stwory czy znaki zodiaku. Przed arką stały dwa wielkie świeczniki, a z sufitu zwisało osiem żyrandoli, tzw. pająków.
Podczas II wojny światowej, w 1939 roku, hitlerowcy zdewastowali synagogę i urządzili w niej areszt śledczy, a pod jej murami miejsce kaźni wielu Polaków i Żydów. Po wojnie budynek synagogi służył jako magazyn fabryki farmaceutycznej, następnie hala targowa, a w latach 70. przebudowano ją i urządzono w niej pawilon z meblami, obecnie znajduje się tu dom handlowy.
Na jednej z zewnętrznych ścian synagogi znajduje się tablica upamiętniająca synagogę i miejsce kaźni. Dawniej przed synagogą stały również budynki szkoły żydowskiej i dom rabina. Oba zostały zburzone po wojnie, a na ich miejscu znajduje się plac targowy.

</doc>
<doc id="746771" url="https://pl.wikipedia.org/wiki?curid=746771" title="Salamandra luzytańska">
Salamandra luzytańska

Salamandra luzytańska ("Chioglossa lusitanica") – gatunek płaza ogoniastego z rodziny salamandrowatych.
Opis.
Wysmukła salamandra o długim ogonie (u osobników dorosłych ogon stanowi 2/3 długości całego ciała). Podobnie jak u salamandry kaukaskiej, w przypadku ataku drapieżnika, potrafi ona odrzucić ogon, który następnie zostaje zregenerowany. Głowa jest duża i wydłużona, oczy silnie wystające. Parotydy są małe, ale wyraźnie widoczne. Odnóża przednie zaopatrzone w 4, tylne w 5 palców (liczba "standardowa" dla płazów). Posiada ona z każdego boku tułowia od 10 do 12 bruzd międzyżebrowych. Język, na przodzie przyrośnięty - podobnie jak u płazów bezogonowych, zostaje wyrzucony w trakcie ataku salamandry na zdobycz. Tło grzbietu i boków ciała stanowi barwa czarna, przy czym na grzbiecie występują 2 wzdłużne paski biegnące od końca pyska aż do końca ogona, przy czym u nasady ogona zlewają się w jeden pasek. Grzbiet dodatkowo upstrzony jest malutkimi, niebieskawymi plamkami. Brzuch ciemnoszary, podgardle jasnoszare. Bardzo rzadko występuje albinizm. Samce w okresie godowym posiadają na przednich kończynach modzele godowe. Osiąga długość całkowitą do 16 cm, przy czym samce są mniejsze.
Występowanie.
Salamandra ta zamieszkuje pn.-zach. część Płw. Iberyjskiego, mianowicie Asturię, Galicię i Kantabrię w Hiszpanii oraz Portugalię na północ od Tagu. Zasięg pionowy sięga zaledwie do 400 m n.p.m.
Gody.
Pora godowa ma miejsce jesienią (rzadko wiosną). Występuje ampleksus, który zachodzi zarówno na lądzie jak i w płytkiej wodzie. Samice składają 14 - 20 jaj w kryjówkach na dnie strumieni. Jaja mają białawy kolor i średnicę (wraz z osłonkami wtórnymi) 5 - 8 mm. Larwy opuszczają osłony jajowe albo jeszcze jesienią i wówczas spędzają zimę w stanie wolnym, albo dopiero wiosną. Larwy przeobrażają się w lipcu, sierpniu lub wrześniu, czasem zimują. Larwa jest typu reofilnego i bardzo mała (w czasie metamorfozy osiąga długość do 22 mm).
Życie.
Salamandra ta należy do najzwinniejszych płazów (pod tym względem przypomina jaszczurkę). Gatunek ten hibernuje i estywuje, przy czym te okresy spoczynku nie są stałe, ponieważ w czasie wilgotnego lata lub ciepłej zimy zostają przerwane. Maksymalny stwierdzony wiek w niewoli to 10 lat.
Pożywienie.
Salamandra luzytańska jest zwierzęciem nocnym, polującym zwinnie na wszelkie bezkręgowce (pająki, muchy, żuki) używając do tego celu wyspecjalizowanego języka.
Zagrożenie.
Gatunek ten jest zagrożony (kat. VU na liście IUCN). Głównym zagrożeniem dla niego są przekształcanie drzewostanów na monokultury, pożary i zbyt duża eksploatacja zasobów wodnych.

</doc>
<doc id="746773" url="https://pl.wikipedia.org/wiki?curid=746773" title="Martín Fierro">
Martín Fierro



</doc>
<doc id="746776" url="https://pl.wikipedia.org/wiki?curid=746776" title="Chasmaporthetes ossifragus">
Chasmaporthetes ossifragus

Chasmaporthetes ossifragus – wymarły gatunek ssaka z rodziny hienowatych (Hyaenidae), jedyny gatunek hieny, który przeszedł przez most lądowy Beringa do Ameryki Północnej w czasie pliocenu.
"Chasmaporthetes ossifragus" wyginął pod koniec epoki lodowcowej ok. 10 tys. lat temu.

</doc>
<doc id="746777" url="https://pl.wikipedia.org/wiki?curid=746777" title="James Obiorah">
James Obiorah

James Chibuzor Obiorah (ur. 24 sierpnia 1978 w Lagos) – piłkarz nigeryjski grający na pozycji prawego lub ofensywnego pomocnika, a czasami napastnika. Mierzy 179 cm, waży 72 kg.
Kariera klubowa.
Obiorah pochodzi z dawnej stolicy Nigerii, Lagos. Jego pierwszym piłkarskim klubem w karierze był Kwame Bombers, grający w 1994 roku w 2. lidze nigeryjskiej. W barwach tego klubu zadebiutował w profesjonalnym futbolu w wieku niespełna 16 lat. W 1995 roku przeszedł do jednego z najbardziej utytułowanych klubów w kraju, Enyimba FC. W klubie z miasta Aba zadebiutował w nigeryjskiej ekstraklasie w wieku 16 lat i już w debiucie zdobył gola. Po 3 miesiącach rozgrywek był na czele tabeli strzelców, a w dalszej części kontynuował swoją skuteczność i ostatecznie został królem strzelców pierwszej ligi stając się najmłodszym graczem w historii Nigerii, który tego dokonał. Z Enyimbą zajął 11. miejsce w lidze.
W tym samym roku po Młodzieżowych Mistrzostwach Afryki podpisał wstępny kontrakt z RSC Anderlecht (miał także wiele innych ofert). Do Brukseli przeniósł się po skończonym sezonie w Nigerii. W rundzie wiosennej Eerste Klasse poszło mu całkiem nieźle i zdobył 4 gole w 13 meczach i z Anderlechtem wywalczył wicemistrzostwo Belgii. W sezonie 1996/1997 zagrał w 17 meczach zespołu i zdobył 2 gole, ale Anderlechtowi w lidze nie poszło najlepiej i zajął w niej dopiero 4. pozycję. Sezon 1997/1998 Obiorah absolutnie nie mógł zaliczyć do udanych. Na boiskach pierwszej ligi nie zagrał ani minuty i cały sezon spędził w rezerwach stołecznego klubu. Nie znalazł uznania w oczach kolejnych trenerów klubu – René Vandereyckena i Arie Haana i w pierwszej części sezonu 1998/1999 także nie zagrał żadnego meczu.
Zimą 1999 odszedł z klubu i został zawodnikiem szwajcarskiego Grasshoppers Zurych. Zagrał w 2 meczach pierwszej ligi, w których wychodził na boisko jako rezerwowy. Z klubem z Zurychu wywalczył wicemistrzostwo Szwajcarii oraz dotarł do finału Pucharu Szwajcarii, w którym przegrał z kolegami klubowymi z drużyną Lausanne-Sports 0:2. W Szwajcarii spędził także kolejny sezon. W drużynie "Koników Polnych" zagrał w 12 meczach ligowych i zajął z nią 4. miejsce w lidze. W Zurychu pozostał także na rundę jesienną sezonu 2000/2001, ale nie zagrał ani minuty w szwajcarskiej ekstraklasie.
W zimowym oknie transferowym Obiorah wyjechał aż do stolicy Rosji, Moskwy. Został wtedy graczem jednego z czołowych zespołów kraju, Lokomotiwu Moskwa. W Rosyjskiej Premier Lidze zaimponował skutecznością i w 2001 roku zdobył 14 goli w 25 meczach grając w ataku, co przyczyniło się do wywalczenia przez Lokomotiw wicemistrzostwa Rosji. Z Lokomotiwem zdobył też Puchar Rosji. W fazie grupowej Ligi Mistrzów wystąpił w 5 meczach Lokomotiwu, który zajmując 3. miejsce za Realem Madryt i Romą awansował do Pucharu UEFA, z którego odpadł jednak po dwóch porażkach z Hapoelem Tel Awiw. Na koniec roku został uznany najlepszym obcokrajowcem w lidze rosyjskiej. W 2002 roku także był czołowym zawodnikiem Lokomotiwu. W lidze zagrał w 22 meczach i zdobył w niej 5 goli. Ze względu na to, iż Lokomotiw oraz CSKA Moskwa zgromadziły równą liczbę punktów potrzebny był dodatkowy mecz o mistrzostwo Rosji, który piłkarze Lokomotiwu wygrali 1:0 (Obiorah grał pełne 90 minut). W Lidze Mistrzów także dał pokaz swojej wysokiej formy. W pierwszej fazie grupowej zdobył ładnego gola przeciwko Barcelonie (1:3) i swoją postawą pomógł w dalszym awansie do drugiej fazy. W drugiej fazie Obiorah również zdobył ładną bramkę przeciwko renomowanemu rywalowi – gol w zremisowanym 2:2 meczu z Realem Madryt. Jednak już na początku 2003 roku przyplątała mu się kontuzja mięśnia i od tego czasu zaczęły się problemy Jamesa w rosyjskim zespole. Po rehabilitacji po kontuzji został wysłany do rezerw, ale potem oskarżono go o nieprofesjonalne zachowanie i zarzucano mu, że nie chciał wrócić do składu pierwszej drużyny. Efektem tego było rozwiązanie kontraktu z Obiorahem w maju 2003.
Latem 2003 Obiorah przeszedł za darmo do beniaminka Segunda División, Cádiz CF. Podpisał z tym klubem roczny kontrakt z opcją przedłużenia na kolejny rok po sezonie. W klubie z Kadyksu rozegrał 17 meczów i zdobył 2 gole – w wygranym 2:0 wyjazdowym meczu z UD Las Palmas oraz przegranym 1:2 wyjazdowym z Levante UD. W marcu 2004 James wrócił do Rosji, do Lokomotiwu i podpisał z moskiewskim zespołem 2-letni kontrakt. Przez cały sezon pojawił się na boisku 15 razy i zdobył 1 gola (w wygranym wyjazdowym meczu z Ałaniją Władykaukaz) i przyczynił się do zdobycia drugiego w karierze mistrzostwa Rosji.
W styczniu 2005 z powodu słabej formy został wypożyczony na 6 miesięcy do grającego w Ligue 2 Chamois Niortais FC. Tam odzyskał formę i na w drugiej lidze francuskiej zdobył 4 gole w 12 meczach i zaliczył też kilka asyst, ale nie pomogło to klubowi z Niort, gdyż spadł do 3. ligi. Latem wrócił do Lokomotiwu, ale został wystawiony na listę transferową. Był na testach w Sparcie Rotterdam, ale nie podpisał kontraktu z holenderskim klubem, lecz z austriackim Grazerem AK. Z klubem tym podpisał roczny kontrakt z opcją przedłużenia na kolejny rok. W T-Mobile Bundeslidze zadebiutował 10 września w przegranym wyjazdowym meczu z SV Pasching. Nie imponował formą i rozegrał raptem 5 meczów ligowych oraz jeden w Pucharze UEFA z RC Strasbourg. Po sezonie, latem 2006 Obiorah był na testach w ukraińskim Metaliście Charków, ale jednak ponownie został piłkarzem Niort FC, grającym z powrotem w Ligue 2.
Kariera reprezentacyjna.
Karierę reprezentacyjną Obiorah rozpoczął od występów w młodzieżowej reprezentacji Nigerii U-17. W 1995 roku wystąpił z nią w Młodzieżowych Mistrzostwach Afryki w tej kategorii. W finale Nigeryjczycy co prawda przegrali z Ghaną, ale Obiorah zaimponował wielu skautom z klubów europejskich i przede wszystkim po tym turnieju zwrócił uwagę trenerów swojego pierwszego europejskiego klubu, Anderlechtu. W tym samym roku wystąpił w Młodzieżowych Mistrzostwach Świata U-17 w Ekwadorze. Tam Nigeryjczycy dotarli do ćwierćfinału. Kapitanem zespołu był właśnie Obiorah, który zdobył 2 gole w 4 meczach.
W pierwszej reprezentacji Nigerii James Obiorah zadebiutował 22 lutego 1998 roku w zremisowanym 2:2 towarzyskim meczu z Jamajką, rozegranym w Kingston. Mecz ten został rozegrany w ramach przygotowań do MŚ we Francji, na które Obiorah ostatecznie nie pojechał.
Do kadry wrócił w 2002 roku dzięki dobrej dyspozycji w Lokomotiwie Moskwa. 18 maja w meczu z Jamajką zdobył jedynego gola spotkania i został włączony do 23-osobowej kadry na MŚ w Korei i Japonii. Tam zagrał w jednym meczu – z Anglią, zremisowanym 0:0. Nigeria jednak po zdobyciu jednego punktu, nie wyszła z grupy.
Obecnie Obiorah znajduje się poza pierwszą reprezentacją, w której rozegrał 3 mecze i zdobył 1 gola.
Linki zewnętrzne.
Profil na stronie Nigerian Players

</doc>
<doc id="746778" url="https://pl.wikipedia.org/wiki?curid=746778" title="Herb Krymu">
Herb Krymu

Herb Krymu przedstawia w polu czerwonym srebrnego idącego gryfa trzymającego w łapie muszlę z błękitną perłą. Nad tarczą (normańską) złote wschodzące promieniste słońce. Po bokach tarczy dwie kolumny jońskie połączone wstęgą w barwach flagi krymskiej. Pośrodku wstęgi dewiza "Procwietanie w jedinstwie" ("Rozkwit w jedności"). Herb jest używane zarówno przez Autonomiczną Republikę Krymu, jak i Republikę Krymu.
Czerwona barwa tarczy nawiązuje do dramatycznej historii Krymu.
Kolumny jońskie nawiązują do starożytnych kolonii greckich na terenie Krymu. Wizerunek gryfa (strażnik kopalni złota) wywodzi się z rewersu greckich złotych monet, bitych w Pantikapaionie (obec. Kercz) od V do I wieku p.n.e. 
Herb i flaga Republiki Autonomicznej Krymu zostały przyjęte 24 września 1992 r. na IX sesji Rady Najwyższej Republiki Autonomicznej Krymu.

</doc>
<doc id="746782" url="https://pl.wikipedia.org/wiki?curid=746782" title="Monte Perdido">
Monte Perdido

Monte Perdido (hiszp. "Monte Perdido", franc. "Mont Perdu", kat. "Mont Perdut") – trzeci co do wysokości szczyt w Pirenejach, wznoszący się w północno-hiszpańskiej prowincji Huesca. Należy do wapiennego masywu Trzech Sióstr, wznoszącego się na terenie Parku Narodowego Ordesa. Ulubiony cel turystycznych wypraw górskich. Na zdjęciu widoczna jest normalna droga wejściowa wiodąca wypełnionym lodem i skalnym rumoszem żlebem Escupidera.
Nazwa "Monte Perdido" i sąsiadujących z nim szczytów wywodzi się z aragońskiej legendy o trzech siostrach, noszących imiona "Marboro, Perdido i Ramond". Słynące z urody siostry usiłowali porwać wojownicy sąsiedniego plemienia.
Gdy te stawiły porywaczom zdecydowany opór, w nierównej walce poniosły, z rąk napastników, śmierć .
Obcy ukryli ciała zamordowanych, ale następnego dnia, gdy wiatr rozwiał mgły w okolicznych górach, wysoko nad doliną ukazały się, nigdy wcześniej nie widziane, pokryte dziewiczą bielą, trzy szczyty.
"Nationalpark Ordesa y Monte Perdido" został wpisany w 1997 r. na listę światowego dziedzictwa UNESCO.

</doc>
<doc id="746786" url="https://pl.wikipedia.org/wiki?curid=746786" title="Hymn Wysp Owczych">
Hymn Wysp Owczych

Tú alfagra land mítt (pierwotnie "Mítt alfagra land", pol. „Mój kraju najpiękniejszy”) – hymn państwowy Wysp Owczych, terytorium zależnego, wchodzącego w skład Królestwa Danii. Archipelag ten cieszy się sporą autonomią i posiada własne symbole narodowe, które mogą być używane oficjalnie. Poza hymnem są nimi: flaga oraz herb.
Historia.
Wiersz, który później stał się hymnem, został napisany przez farerskiego poetę Símuna av Skarðiego 1 lutego 1906 roku, kiedy miał on 34 lata. Pierwotnie nosił tytuł "Mítt alfagra land". Rok później melodię do wiersza postanowił napisać skrzypek Peter Alberg. 8 stycznia 1908 roku pieśń ukazała się w jednej z pierwszych farerskich gazet – Tingakrossur.
Dzięki tej publikacji, a także następnym pieśń zaczęła się szybko rozpowszechniać i już w latach 30. XX wieku stała się hymnem mieszkańców archipelagu. Jest śpiewany w czasie ważnych uroczystości państwowych, między innymi przed rozpoczęciem meczów reprezentacji piłkarskiej.

</doc>
<doc id="746787" url="https://pl.wikipedia.org/wiki?curid=746787" title="Barbareum">
Barbareum

"Barbareum" (ukr. Барбареум lub Варвареум) – nazwa pierwszego greckokatolickiego seminarium duchownego, założonego przez cesarzową Marię Teresę w 1774 w Wiedniu.
Historia.
Powstało przy cerkwi pw. św. Barbary, w celu kształcenia kapłanów greckokatolickich dla całego Cesarstwa Austriackiego, a później Austro-Węgier. Oficjalna nazwa brzmiała: "Королівська греко-католицька Генеральна Семінарія у Відні при св. Варварі"/"Regium generale Seminarium Graeco-Catholicum Viennae ad Sanctam Barbaram", jednak powszechnie używano nazwy "Barbareum".
Przez 10 lat istnienia seminarium (do 1784) wykształcono 46 greckokatolickich studentów. Wśród absolwentów "Barbareum" było 6 biskupów, 10 profesorów uniwersytetów lub seminariów, 8 rektorów seminariów i 10 pisarzy. Do absolwentow należeli m.in. Mikołaj Skorodyński, Anton Anhełłowycz, Petro Pasławśkyj, Josyp Łewyćkyj, Antin Dobrianśkyj, Iwan Snihurśkyj, Mychajło Harasewycz.
W 1784 założono Greckokatolickie Seminarium Generalne we Lwowie, gdzie kontynuowali swoje studia studenci "Barbareum" pochodzący z Galicji, natomiast samo "Barbareum" zostało zamknięte w tym samym roku.
Ponownie "Barbareum" uruchomiono w 1803, i działało do 13 lipca 1893, kiedy to zostało rozwiązane rozporządzeniem cesarskim.

</doc>
<doc id="746789" url="https://pl.wikipedia.org/wiki?curid=746789" title="Święty Hubert z Liège">
Święty Hubert z Liège



</doc>
<doc id="746791" url="https://pl.wikipedia.org/wiki?curid=746791" title="Święty Hubert z Liege">
Święty Hubert z Liege



</doc>
<doc id="746793" url="https://pl.wikipedia.org/wiki?curid=746793" title="Äänekoski">
Äänekoski

Äänekoski – miasto w Finlandii, położone w centralnej części kraju, należące do prowincji Finlandia Zachodnia.
Położenie.
Miasto ma powierzchnię 885 km². Liczba mieszkańców wynosi 18 851 osób, zaś gęstość zaludnienia 21,3 os./km² (dane z roku 2018). Dojazd samochodem do lotniska Jyväskylä zajmuje około 20 minut.
Gospodarka.
Przemysł w Äänekoski w dużej mierze opiera się na przetwarzaniu drewna, którego duże ilości zapewniają pobliskie lasy. Rozwój gospodarczy miasta zapewniają też małe przedsiębiorstwa związane z nowymi technologiami, które są przyjazne dla środowiska. Tutejsze młyny wykorzystywały kiedyś silny prąd rzeczny, co spowodowało osiedlenie się kolejnych partii osadników.
19 marca 2004 roku pod Äänekoski wydarzył się najtragiczniejszy w historii Finlandii wypadek drogowy, w którym zginęły 23 osoby.

</doc>
<doc id="746795" url="https://pl.wikipedia.org/wiki?curid=746795" title="Stara Synagoga w Starogardzie Gdańskim">
Stara Synagoga w Starogardzie Gdańskim

Stara Synagoga w Starogardzie Gdańskim – dom modlitwy założony około 1815 roku w kamienicy znajdującej się niedaleko Bramy Tczewskiej. Obok sali modlitw znajdowały się pomieszczenia zarządu gminy żydowskiej. W 1849 roku synagoga przestała pełnić swoje funkcje, w związku z wybudowaniem nowej, większej synagogi.

</doc>
<doc id="746798" url="https://pl.wikipedia.org/wiki?curid=746798" title="Sheldon Lee Glashow">
Sheldon Lee Glashow

Sheldon Lee Glashow (ur. 5 grudnia 1932 w Nowym Jorku) – amerykański fizyk teoretyk, profesor uniwersytetów Stanford, Berkeley i Harvard, laureat Nagrody Nobla w dziedzinie fizyki za prace nad jednolitą teorią wzajemnego słabego i elektromagnetycznego oddziaływania cząstek elementarnych. Nagrodę Nobla otrzymał w roku 1979 wraz z Abdusem Salamem i Stevenem Weinbergiem.

</doc>
<doc id="746805" url="https://pl.wikipedia.org/wiki?curid=746805" title="Aanekoski">
Aanekoski



</doc>
<doc id="746806" url="https://pl.wikipedia.org/wiki?curid=746806" title="Metula">
Metula



</doc>
<doc id="746813" url="https://pl.wikipedia.org/wiki?curid=746813" title="Synagoga w Tczewie">
Synagoga w Tczewie

Synagoga w Tczewie – nieistniejąca synagoga znajdująca się w Tczewie przy ulicy Podgórnej.
Synagoga została zbudowana w 1835 roku. Podczas II wojny światowej, w 1939 roku, hitlerowcy zburzyli synagogę. Po zakończeniu wojny budynku synagogi nie odbudowano.

</doc>
<doc id="746814" url="https://pl.wikipedia.org/wiki?curid=746814" title="Cracking (informatyka)">
Cracking (informatyka)



</doc>
<doc id="746820" url="https://pl.wikipedia.org/wiki?curid=746820" title="Sheldon Glashow">
Sheldon Glashow



</doc>
<doc id="746823" url="https://pl.wikipedia.org/wiki?curid=746823" title="Dzień Kazimierza Pułaskiego">
Dzień Kazimierza Pułaskiego

Dzień Kazimierza Pułaskiego (ang. Casimir Pulaski Day) – święto obchodzone w niektórych stanach Stanów Zjednoczonych, upamiętniające urodziny Kazimierza Pułaskiego, bohatera amerykańskiej wojny o niepodległość. Święto obchodzone jest głównie w stanie Illinois, gdzie znajduje się największe skupisko Polonii amerykańskiej.
Zgodnie z uchwałą z 20 czerwca 1977 pierwszy poniedziałek marca jest świętem stanowym. Organizowane są wówczas parady uliczne, a w wielu szkołach dzieci mają dzień wolny. Dzień urodzin Pułaskiego świętowany jest również w stanach Wisconsin (święto stanowe 4 marca) i Indiana (dzień pamięci).
Dzień Pamięci Generała Pułaskiego.
Oprócz tego dnia w Stanach Zjednoczonych obchodzone jest w całym kraju federalne święto „Dzień Pamięci Generała Pułaskiego” ("General Pulaski Memorial Day"), upamiętniające śmierć Pułaskiego podczas bitwy pod Savannah. Święto przypada 11 października, w rocznicę śmierci generała.

</doc>
<doc id="746824" url="https://pl.wikipedia.org/wiki?curid=746824" title="Andrzej Filipowicz">
Andrzej Filipowicz

Andrzej Filipowicz (ur. 13 maja 1938 w Warszawie) – polski szachista, sędzia klasy międzynarodowej, dziennikarz i działacz szachowy, mistrz międzynarodowy od 1975 roku.
Życiorys.
W latach 1959–1980 osiemnastokrotnie wystąpił w finałach mistrzostw Polski mężczyzn, największy sukces odnosząc w 1971 r. w Poznaniu, gdzie wywalczył brązowy medal. Oprócz tego w latach 1960, 1966, 1967, 1970 oraz 1979 pięciokrotnie zajął IV miejsca. Czterokrotnie (w latach 1958–1963) reprezentował barwy Polski na akademickich drużynowych mistrzostwach świata oraz sześciokrotnie – na szachowych olimpiadach (w latach 1960–1972). W 1973 r. wystąpił również w narodowej drużynie na rozegranych w Bath drużynowych mistrzostwach Europy, na których polski zespół zajął IV miejsce.
W 1964 r. zwyciężył w rozegranym w Polanicy-Zdroju memoriale Akiby Rubinsteina, będąc do 2007 r. jednym z czterech polskich szachistów, którzy triumfowali w tym turnieju. Wielokrotnie startował w międzynarodowych turniejach, w 1973 r. podzielił III-IV m. w Polanicy-Zdroju, w 1977 r. zajął IV m. w Gausdal i Esbjergu, w 1979 r. zwyciężył w Bagneux, natomiast w 1981 r. zajął II m. w Rzymie.
Najwyższy ranking w karierze osiągnął 1 maja 1974 r., z wynikiem 2430 punktów zajmował wówczas 2. miejsce (za Włodzimierzem Schmidtem) wśród polskich szachistów.
Od połowy lat 70. dał się poznać jako działacz szachowy. W tym okresie po raz pierwszy został wybrany do Zarządu Polskiego Związku Szachowego, w którego składzie – z nielicznymi przerwami – znajdował się przez kilkadziesiąt kolejnych lat. W 1993 r. otrzymał tytuł honorowego członka PZSzach. Od 1978 r. pełnił również wiele funkcji w strukturach Międzynarodowej Federacji Szachowej (FIDE), m.in. był przewodniczącym Komisji Klasyfikacyjnej FIDE, członkiem Centralnego Komitetu FIDE oraz Rady Wykonawczej FIDE, a także Prezydentem Strefy Wschodnioeuropejskiej. Obecnie zajmuje stanowisko przewodniczącego Komisji Technicznej FIDE. W 2006 r., jako trzeci Polak w historii (po Dawidzie Przepiórce i Mieczysławie Najdorfie), został uhonorowany tytułem członka honorowego FIDE. Wielokrotnie brał również udział w redagowaniu wydawanych w Polsce kodeksów szachowych.
W 1994 r. zakończył szachową karierę, poświęcając się pracy działacza, dziennikarza oraz sędziego szachowego (w 1984 r. otrzymał tytuł sędziego międzynarodowego). W swojej karierze szachowego arbitra osiągnął znaczące sukcesy, sędziował m.in. mecz o mistrzostwo świata organizacji Braingames pomiędzy Garrim Kasparowem a Władimirem Kramnikiem w 2000 r. w Londynie, turniej pretendentów do meczu z mistrzem świata Władimirem Kramnikiem (z udziałem m.in. arcymistrzów Pétera Lékó, Weselina Topałowa i Aleksieja Szyrowa) w 2002 r. w Dortmundzie, rozegrane w 2006 r. w Riszon le-Cijjon II mistrzostwa świata w grze błyskawicznej, mecze pretendentów w 2007 r. w Eliście, mistrzostwa świata juniorów do 20 lat (Chotowa 2010), mistrzostwa świata w szachach szybkich i błyskawicznych (Astana 2012, Chanty-Mansyjsk 2013), memoriał Michaiła Tala (Moskwa 2012, 2013), mistrzostwa świata kobiet w szachach szybkich i błyskawicznych (Chanty-Mansyjsk 2014), mecz o mistrzostwo świata Magnus Carlsen – Viswanathan Anand (Soczi 2014) oraz wielokrotnie turniej elity "Dortmunder Schachtage".
W 1971 uzyskał stopień doktora nauk technicznych na Politechnice Warszawskiej. W latach 1986–1990 pełnił funkcję redaktora naczelnego miesięcznika Szachy, w latach 1991–2002 Szachisty, a od 2003 r. – Magazynu Szachista.

</doc>
<doc id="746829" url="https://pl.wikipedia.org/wiki?curid=746829" title="Stara Synagoga w Tczewie">
Stara Synagoga w Tczewie

Stara Synagoga w Tczewie – pierwszy dom modlitwy zbudowany w latach 80. XVIII wieku. Obok sali modlitw znajdowała się również szkoła żydowska. W synagodze odbywały się modły najprawdopodobniej do 1835 roku, kiedy to wybudowano nową synagogę.

</doc>
<doc id="746832" url="https://pl.wikipedia.org/wiki?curid=746832" title="Casimir Pulaski Day">
Casimir Pulaski Day



</doc>
<doc id="746834" url="https://pl.wikipedia.org/wiki?curid=746834" title="Golec (województwo warmińsko-mazurskie)">
Golec (województwo warmińsko-mazurskie)

Golec – nieoficjalna nazwa części wsi Dąbrówka w Polsce, położona w województwie warmińsko-mazurskim, w powiecie piskim, w gminie Orzysz.
W latach 1975–1998 miejscowość należała administracyjnie do województwa suwalskiego.

</doc>
<doc id="746837" url="https://pl.wikipedia.org/wiki?curid=746837" title="Nokia 2600">
Nokia 2600

Nokia 2600 – model telefonu komórkowego firmy Nokia.

</doc>
<doc id="746838" url="https://pl.wikipedia.org/wiki?curid=746838" title="Deinotherium bozasi">
Deinotherium bozasi

Deinotherium bozasi – wymarły trąbowiec z rodzaju "Deinotherium".
Mógł on być wraz z "Deinotherium gigantissimum" najpotężniejszym trąbowcem w dziejach. Wielkością i wagą ustępowały wśród ssaków lądowych jedynie "Indricotherium" z oligocenu i miocenu. Ich wysokość ocenia się na ponad 5 metrów w kłębie, a masę na 12 ton (samce). Zasiedlał wschodnią Afrykę (między innymi wąwóz Oldovai), w plejstocenie równocześnie z właściwymi słoniami oraz pierwotnymi człowiekowatymi.
"Deinotherium bozasi" pojawił się ok. 3,2 mln lat temu i ostatecznie wymarł ok. 500 tys. lat temu, a więc bardzo niedawno w skali geologicznej, na skutek dalszego osuszenia się klimatu i zaniku leśnych biotopów. Był to ostatni gatunek z tej rodziny.

</doc>
<doc id="746840" url="https://pl.wikipedia.org/wiki?curid=746840" title="Gorzekały">
Gorzekały

Gorzekały (niem. "Gorzekallen", 1938–1945 "Gortzen") – wieś w Polsce, położona w województwie warmińsko-mazurskim, w powiecie piskim, w gminie Orzysz. 
W latach 1975–1998 wieś administracyjnie należała do województwa suwalskiego.
Nazwa.
W dokumentach krzyżackich: "Gorsikallen."
Później utrwaliła się nazwa "Gorzekallen".
Na mapie "Districtus Reinensis" (1663) Józefa Naronowicza-Narońskiego – "Gorzykały".
16 lipca 1938 ówczesne niemieckie władze Prus Wschodnich dokonały zmiany historycznej nazwy "Gorzekallen" na "Gortzen".
Rozporządzeniem Ministrów: Administracji Publicznej i Ziem Odzyskanych z dnia 1 października 1948 r. nadano miejscowości obowiązującą nazwę "Gorzekały".
Historia.
Wolne dobro w Gorzekałach zostało lokowane na prawie magdeburskim dla obojga płci w roku 1542, po tym, kiedy to starosta ryński Jerzy von Diebes ("Georg von Diebes") sprzedał za 144 grzywny Michałowi, Adamowi i Maciejowi Gorzekałom ("Michall, Adam, Mazay Gorzikalla") z Zalesia w starostwie jańsborskim (piskim), 6 łanów w pobliżu starego pieca smolnego Lipińskich ("alten Pechoffen Lipianken"), ("alten Pechofen Lipiansken") między Orzyszem, a Drygałami. Bracia Gorzekałowie otrzymali też zezwolenie na karczmę (istniała w spisie z 1564 roku), a całość dóbr zwolniono z opłat czynszowych na 5 lat. Po okresie wolnizny musieli jednak płacić 6 grzywien "Freygeldu" i płużne w wysokości 3 korców żyta i tej samej ilości pszenicy.
Gorzekały należały do parafii w Klusach, administracyjnie podlegały rewirowi w Skomacku.
W 1857 roku wieś liczyła 79 mieszkańców. We wsi działała rakarnia, której właścicielem był "Paul". Urząd sołtysa w tym czasie pełnił "Rostejus".
W 1933 roku Gorzekały liczyły 156 mieszkańców. Według spisu powszechnego z maja 1939 roku we wsi mieszało 176 osób.
W 1954 r. w Gorzekałach przebywał Jarosław Iwaszkiewicz - zatrzymał się w pokoiku urządzonym przez Wiesława Kępczyńskiego (wychowanek J. Iwaszkiewicza). W czasie pobytu w Gorzekałach Iwaszkiewicz pracował m.in. nad utworami: "Chopin", "Ze wspomnień".
W latach pięćdziesiątych XX wieku część gruntów wsi Gorzekały przejęło Ludowe Wojsko Polskie na potrzeby pobliskiego poligonu. We wsi utworzono Wojskowe Gospodarstwo Rolne (nie istnieje). Wieś prawie opustoszała. Obecnie znajdują się w niej dwa gospodarstwa.
Zabytki.
Zabytki ujęte w gminnej ewidencji zabytków:
Obecnie położony na terenie poligonu. Najstarszy zachowany nagrobek z 1929 roku.
Na cmentarzu znajduje się kwatera wojenna z okresu I wojny światowej. Według zachowanych inskrypcji, jest miejscem spoczynku trzech nieznanych żołnierzy armii rosyjskiej "†1914-15".

</doc>
<doc id="746843" url="https://pl.wikipedia.org/wiki?curid=746843" title="Tú alfagra land mítt">
Tú alfagra land mítt



</doc>
<doc id="746847" url="https://pl.wikipedia.org/wiki?curid=746847" title="Górki (powiat piski)">
Górki (powiat piski)

Górki – nieoficjalna części wsi Dąbrówka w Polsce, położona w województwie warmińsko-mazurskim, w powiecie piskim, w gminie Orzysz.
Miejscowość nie figuruje w oficjalnym rejestrze nazw miejscowości TERYT.
W latach 1975–1998 miejscowość należała administracyjnie do województwa suwalskiego.

</doc>
<doc id="746854" url="https://pl.wikipedia.org/wiki?curid=746854" title="Przybysław (powiat jarociński)">
Przybysław (powiat jarociński)

Przybysław – osada w Polsce położona w województwie wielkopolskim, w powiecie jarocińskim, w gminie Żerków. Miejscowość wchodzi w skład sołectwa Antonin.
W latach 1975–1998 miejscowość należała administracyjnie do województwa kaliskiego.

</doc>
<doc id="746857" url="https://pl.wikipedia.org/wiki?curid=746857" title="Klusy (powiat piski)">
Klusy (powiat piski)

Klusy (niem. "Klaussen" albo "Claussen") – wieś w Polsce położona w województwie warmińsko-mazurskim, w powiecie piskim, w gminie Orzysz. Do 1954 roku miejscowość była siedzibą gminy Klusy. W latach 1975–1998 miejscowość administracyjnie należała do województwa suwalskiego.
Wieś kościelna na przesmyku pomiędzy jeziorem Kraksztyn i Lipińskim. Na północ od wsi kolejne jezioro Druglin Duży. W pobliżu Klus znajdują się stanowiska archeologiczne.
Historia.
Miejscowość lokowana w 1551 roku. Administracyjnie Klusy podlegały starostwu ryńskiemu, które z kolei podzielone było na: okręgi (Orzysz) i rewiry (Grzegorze, Skomack, Dąbrówka, Jora, Orle, Orzysz). Klusy wchodziły w skład rewiru w Skomacku (do którego należały także: Grzegorze, Lipińskie, Ogródek, Rożyńsk, Ruska Wieś). Jednostki te jednak nie odgrywały większej roli administracyjnej, były raczej powołane do zarządzania dobrami skarbowymi i domenami książęcymi.
Nadawcą przywileju był starosta ryński Jerzy von Diebes, który odsprzedał Wojtkowi Mikusiowi (Mikusach) 2 łany przy jeziorze Klusy (dzisiaj Lipińskie) w celu obsadzenia wsi na 20 łanach. Mieszkańcy otrzymali 8 lat wolnizny. Co również potwierdza spis z 1564 r. W tym czasie we wsi znajdowało się 5 karczm.
Kościół, zwany po łacinie "Clausula Mariana" (stąd nazwa wsi), znajduje na wzgórzu, między trzema jeziorami, zbudowany pierwszy raz podobno w roku 1354, przetrwał do 1754 r. „Proboszcz Jakonn Gross z Klus w sprawozdaniu do archiprezbitera Gizewiusza w Piszu z 1786 r. napisał, że przed kościołem wzniesionym w 1754 r. istniał „kościół wybudowany przez panów krzyżackich i mistrzów zakonnych w 54 r. XIV wieku” W sposób szczególny wyrażono określenie czasu wskazywać może na 1354 r. jednakże w tak dawnych czasach przypuszczalnie mogła być mowa jedynie o kaplicy. Potwierdza to również Toppen”
Kościół w Klusach był parafią, która obejmuje do dziś: Klusy, Ogródek, Rostki, Skomack, Rogale, Rogalik, Rożyńsk, Lipińskie, Ruską Wieś, Gorzekały. W starostwie ryńskim było siedem parafii, z których pięć miało uposażenie po 4 łany, a dwie po 2 łany (Okartowo, Klusy), parafia w Klusach liczyła 453 łany (w 1631 r.). Podczas reformacji kościół w Klusach zajęli protestanci i założyli tu parafię. Współczesny to budowla neogotycka z roku 1884.
Proboszczowie wspominani od połowy XVI w. W 1640 r. pastor tutejszy Wiśniewski odbywał w kościele przed zgromadzonym ludem egzorcyzm nad opętaną niewiastą. „"Czart srodze zaklęty wyszedł i na znak zostawił odbite w kamieniu przed wielkimi drzwiami podobizny stopy swojej, które każdy z podziwianiem oglądał"”. W roku "1660 w czasie wojny, litewsko-tatarskie wojsko plądrowało kościół; chcieli kościół zburzyć i proboszcza zabić, ale gdy im o owym czarcie powiedzieli i znaki po nim pokazali, z przestrachu odeszli i żadnej szkody więcej nie uczynili. Zajście z owym czartem pastorowie zapisali w kościelnych aktach i władzy swojej o tem donosili. Kazania miewają tu polskie. K. leżą o 17 kil. od Ełku, na wąskim przesmyku między jeziorem Lipieńskim i Kroksztyńskiem; 320 mk. ewan. mówiących po polsku. Stacya meteorologiczna i pocztowa." Nieco dokładniej zdarzenie z kamieniem i wypędzaniem diabła opisuje:
„W Kłusach w 1640 r. proboszcz Wiśniewski, w drugą niedzielę po Trójcy Świętej (17 czerwca) wygłosiwszy kazanie, gdy gmina w wielkim skupieniu odśpiewała pieśń „Obronną twardą jest nasz Bóg”, wywołał diabła – Kobalda z niewiasty wyznania katolickiego. Szatan prowadził ją do wszelkiego zła. Nie tylko próbowała poderżnąć sobie gardło, lecz chciała także innych uśmiercić, usiłując przykuć ich do ściany widłami od siana. I gdy po opuszczeniu ciała kobiety zły duch, przybrany w przerażającą postać, ukazał się na rogu kościoła, miejscowy duszpasterz skierował się ku niemu wołając: Exi małe Spirytus et da locum Spirytus sancto (Wyjdź zły duchu i oddaj miejsce Duchowi Świętemu!) A po wytknięciu mu jego grzechów rzekł(...): „O niewdzięczny zapomniałeś Pana Boga Stworzyciela twego Wszechmogącego, który stworzył cię ciętemu, lecz ty przez siebie(!) santiago nieczysty i zły się stałeś. Wtedy szatan wciekły ponad miarę zaryczał jak lew (...): Wyjdę, ale nie na twój rozkaz, lecz z rozkazu Jezusa Nazareńskiego!„ Przestałem dręczyć kobietę, ale jakiem Kobald, ty będziesz miał pamiątkę. Odwróciwszy się uderzył swą zakrzywioną stopą o leżący przed kościołem kamień, że można wyraźnie zobaczyć wielki palec i trzy kolejne palce oraz piętę stopy ludzkiej podobnej do koguta (tzn. w kształcie stopy wielkiego koguta).
Obecnie kamień z czartowskimi stopami leży dalej odsunięty na cmentarz. W czasie najazdu w 1656 roku Tatarzy wzięli do niewoli 21 mieszkańców, w tym 13 kobiet.
Szkoła (łacińska szkoła parafialna) w Klusach istniała już w 1530 roku, a od jej nauczyciela wymagano wyższego wykształcenia.
W roku 1710 do wsi dotarła zaraza dżumy.
W latach 1837-1847 pastorem w Klusach był Leopold Kraska, pisarz religijny, współpracownik Gizewiusza, ogłaszał swoje wiersze i artykuły w „"Przyjacielu Ludu Łęckim"”. Z Klus pochodzili też bracia Gustaw i Jan Sawitzcy (Sawiccy), założyciele Masurenbundu (Związku Mazurów) i redaktorzy wydawanego w latach 1928-1933 w Berlinie pisma o tematyce mazurskiej – Cech. Pismo to redagowane było w języku niemieckim, ale zawierało także artykuły w języku polskim. Było finansowane przez Związek Polaków w Niemczech.
Zabytki.
Zabytki ujęte w gminnej ewidencji zabytków:

</doc>
<doc id="746860" url="https://pl.wikipedia.org/wiki?curid=746860" title="Matyszczyki">
Matyszczyki

Matyszczyki (niem. "Grüneberg") – osada w Polsce, położona w województwie warmińsko-mazurskim, w powiecie piskim, w gminie Orzysz.
W latach 1975–1998 miejscowość należała administracyjnie do województwa suwalskiego.
Obecnie w miejscowości nie ma zabudowy.

</doc>
<doc id="746861" url="https://pl.wikipedia.org/wiki?curid=746861" title="Synagoga w Wejherowie">
Synagoga w Wejherowie

Synagoga w Wejherowie – nieistniejąca synagoga znajdująca się w Wejherowie przy ulicy Puckiej 3.
Synagoga została zbudowana w 1893 roku. Miała dwie kondygnacje. Na posesji znajdowała się jeszcze wozownia z dwoma karawanami - mniejszym do przewozu trumien dzieci i większym do przewozu zmarłych dorosłych. Podczas II wojny światowej hitlerowcy zdewastowali i następnie zburzyli synagogę. Po wojnie budynku synagogi nie odbudowano.

</doc>
<doc id="746863" url="https://pl.wikipedia.org/wiki?curid=746863" title="Nowa Wieś (powiat piski)">
Nowa Wieś (powiat piski)

Nowa Wieś (niem. "Neuendorf") – wieś w Polsce położona w województwie warmińsko-mazurskim, w powiecie piskim, w gminie Orzysz.
W latach 1975–1998 miejscowość administracyjnie należała do województwa suwalskiego.
Historia.
Nowa Wieś ("Neuendorf") powstała w 1834 roku na skutek oddzielenia gruntów od gminy Chmielewo ("Gemeinde Chmielewen").
W 1857 roku określona jako wieś, kolonia pod Chmielewem, na 720 morgach z 40 mieszkańcami. Posiadaczem ziemskim był "Georg Hütznemohr".
Zabytki.
Zabytki ujęte w gminnej ewidencji zabytków:

</doc>
<doc id="746865" url="https://pl.wikipedia.org/wiki?curid=746865" title="Samokontrola">
Samokontrola

Samokontrola (samodyscyplina) – umiejętność kontrolowania swoich emocji i zachowań. 
Badania z wykorzystaniem rezonansu czynnościowego ludzkiego mózgu pokazują, że samokontrola jest związana z pewnym obszarem grzbietowo-bocznej części kory przedczołowej, należącej do płata czołowego. Obszar ten jest odrębny od tych odpowiedzialnych za czynności zamierzone, postrzeganie intencji czy dokonywanie wyborów. 
Wielu badaczy pracuje nad identyfikacją obszarów biorących udział w procesie samokontroli; wiele z nich zostało już rozpoznanych. Na poziomie biologicznym uważa się, że utrata kontroli jest spowodowana nieprawidłową pracą mechanizmu decyzyjnego. Mechanistyczne wytłumaczenie zjawiska samokontroli jest wciąż na wczesnym etapie. Istnieje, jednakże silne zainteresowanie takim wyjaśnieniem, ze względu na jego możliwe zastosowanie kliniczne. Większość prac nad tym w jaki sposób mózg podejmuje decyzje jest oparta na dowodach poznania postrzeżeniowego. 
Wiele z zadań, którym poddawani są pacjenci nie są w bezpośredni sposób związane z samokontrolą i mają raczej charakter zadań decyzyjnych. Jednakowoż wkład w prace nad samokontrolą jest osiągany właśnie poprzez badania zadań decyzyjnych. Źródła dowodów na istnienie konkretnych mechanizmów nerwowych dotyczących samokontroli obejmują funkcjonalny magnetyczny rezonans jądrowy, obserwację pacjentów, badania nad układem nerwowym zwierząt, badania nad patologią wśród ludzi i zwierząt oraz badania nad pacjentami z zaburzeniami samokontroli. 
Z samokontrolą wiążą się interesujące zjawiska. Próby kontroli swoich myśli i uczuć skutkują zwykle narastaniem uczucia presji wewnętrznej na wykonywanie kontrolowanych zachowań i nasilaniem się tłumionych myśli. Tak dzieje się przede wszystkim w początkowych etapach wprowadzenia kontroli. Zjawisko to nazywane jest paradoksalnym efektem kontroli. 
„Samokontrola emocji”, pisze Lucyna Golińska w „Terapii”, „bywa rozumiana jako sterowanie jej doświadczaniem lub wyrażaniem. Większość ludzi chciałaby skrócić i zmniejszyć intensywność przeżywanego smutku lub lęku, a zintensyfikować doświadczanie szczęścia, ciekawości czy miłości”.
Ludzie, którzy np. próbują tłumić myśli o pewnych czynnościach (np. „nie będę jadł”, „nie będę palić”) narażają się na to, że myśli tych pojawi się więcej. 
Zjawisko to jest dobrze potwierdzone przez eksperymenty i wyjaśniane przez przynajmniej cztery teorie psychologiczne:

</doc>
<doc id="746866" url="https://pl.wikipedia.org/wiki?curid=746866" title="Temistokles (imię)">
Temistokles (imię)

Temistokles — imię męskie pochodzenia greckiego (gr. "Θεμιστοκλης"), oznaczające "chwała prawa", złożone z członów "θεμιστος (themistos)" — "prawa, obyczaju" i "κλεος (kleos)" — "chwała, sława". Imię to nosił ateński polityk Temistokles, a w Kościele katolickim jego patronem jest św. Temistokles (III wiek).
Temistokles imieniny obchodzi 21 grudnia.
Imię to nosi tylko 5 Polaków, w tym naczelnik Wydziału Komunikacji Społecznej CBA Centralnego Biura Antykorupcyjnego Temistokles Brodowski. Wśród znanych osób nosił je również Temistocle Solera, który zasłynął przede wszystkim jako jeden z librecistów Giuseppe Verdiego.

</doc>
<doc id="746868" url="https://pl.wikipedia.org/wiki?curid=746868" title="Wielki Atraktor">
Wielki Atraktor

Wielki Atraktor – olbrzymie skupisko gromad galaktyk, rozciągające się od gwiazdozbioru Centaura i Hydry do gwiazdozbioru Pawia, z centrum w gwiazdozbiorze Węgielnicy, w dużej mierze przesłonięte przez mgławice leżące w płaszczyźnie dysku naszej Galaktyki.
Wielki Atraktor został odkryty w 1987 przez zespół naukowców (nazwany grupą „siedmiu samurajów”) w składzie: Donald Lynden-Bell z Uniwersytetu w Cambridge, Sandra Faber z Uniwersytetu Kalifornijskiego w Santa Cruz, David Burstein z Uniwersytetu Stanu Arizona, Roger Davies z Narodowych Obserwatoriów Astronomii Optycznej, Alan Dressler z Instytutu Carnegie, Robert J. Terlevich z Królewskiego Obserwatorium w Greenwich i Gary Wegner z Dartmouth College.
Wielki Atraktor swym oddziaływaniem grawitacyjnym powoduje ruch galaktyk z Supergromady Lokalnej ku swemu centrum z prędkością rzędu 100-300 km/s. Masę Wielkiego Atraktora ocenia się na 5 × 1015 mas Słońca, czyli około 1046 kg.
Wielki Atraktor należy do wielkoskalowych struktur we Wszechświecie.

</doc>
<doc id="746871" url="https://pl.wikipedia.org/wiki?curid=746871" title="Nowy Testament w przekładzie Eugeniusza Dąbrowskiego">
Nowy Testament w przekładzie Eugeniusza Dąbrowskiego

Nowy Testament w przekładzie Eugeniusza Dąbrowskiego – katolickie tłumaczenie Nowego Testamentu, wydane po raz pierwszy w 1949, wielokrotnie wznawiane. Autorem jest biblista ks. Eugeniusz Dąbrowski. 
Źródłem tłumaczenia była na początku Wulgata. W 1961 roku ukazało się tłumaczenie z języka greckiego. Był to jeden z pierwszych polskich katolickich przekładów z języków oryginalnych.
Zastosowanie i znaczenie.
Przekład ksiąg Nowego Testamentu dokonany przez ks. Dąbrowskiego rozszedł się w niemal 2-milionowym nakładzie – największym przed publikacją Biblii Tysiąclecia. Nowy Testament ukazywał się 18 razy w łącznym nakładzie 552 900 egzemplarzy, zaś "Ewangelie i Dzieje Apostolskie" – 26 razy w nakładzie 896 200 egzemplarzy.
Przekład wydany został również w nietypowych formach: pismem Braille’a dla niewidomych i w postaci polsko-łacińskiej synopsy (była to pierwsza w historii polskiej biblistyki synopsa).
Przez kilkanaście lat (do czasu wydania Lekcjonarza Mszalnego bazującego na Biblii Tysiąclecia) był podstawą zbioru "Lekcje i Ewangelie na wszystkie niedziele i święta całego roku", odczytywanego w polskich kościołach. Z przekładu Dąbrowskiego benedyktyni tynieccy zaczerpnęli też perykopy czytań mszalnych do wydania Mszału Rzymskiego.
W 1961 watykański Sekretariat Stanu – dziękując ks. Dąbrowskiemu za przesłanie papieżowi Janowi XXIII milionowego egzemplarza – w imieniu Ojca Świętego nazwał tłumacza "humanissimus operis Auctor" („wielce wykształcony autor dzieła”).
Ostatnie wydania przekładu – już z oryginału greckiego – ukazały się w latach 60. Na Uniwersytecie Kardynała Stefana Wyszyńskiego w Warszawie pojawiła się inicjatywa reedycji przekładu Dąbrowskiego w formie dwujęzycznej: tekst polski i tekst łaciński. Tekst łaciński pochodzić ma z Neowulgaty, czyli edycji Wulgaty obowiązującej w Kościele katolickim od 1979.
Charakterystyka i krytyka.
Język tłumaczenia nawiązuje do dawnego języka biblijnego, konsultowany był z językoznawcami. Wersja tłumaczona z Wulgaty konsultowana była z prof. Witoldem Doroszewskim, zaś tłumaczenie z języka greckiego z prof. Marią Kossowską z Katolickiego Uniwersytetu Lubelskiego.
Przekład ks. Dąbrowskiego stał się przedmiotem licznych recenzji. Były one zasadniczo pozytywne i zwracały uwagę na ulepszenia tekstu, bez odrzucenia zasad, na jakich oparto pracę translatorską.
Pojawiły się jednak głosy, aby przekładu tego nie uważać za nowy, ale włączyć go do wielu prób unowocześniania i poprawiania XVI-wiecznego tłumaczenia ks. Jakuba Wujka.
Prof. Maria Kossowska na podstawie analizy pierwszych 12 rozdziałów Ewangelii Mateusza stwierdziła, że pod względem składni 91% tłumaczenia Dąbrowskiego idzie za przekładem Wujka. Ks. Marian Wolniewicz pisał: "„Ks. Dąbrowski dochowuje wierności Wujkowi tak dalece, że trzeba się zastanowić nad tym, czy daje własny przekład, czy też modernizuje Wujka.”". Sam Dąbrowski zestawił z Biblią Wujka początek Ewangelii wg św. Łukasza:
W grudniu 2009 została na Uniwersytecie Kardynała Stefana Wyszyńskiego w Warszawie obroniona rozprawa doktorska Andrzeja Langa na temat: "Pismo święte w przekładach Eugeniusza Dąbrowskiego. Komparatywne studium z translatoryki biblijnej". Dysertacja została napisana pod kierunkiem ks. prof. UKSW dr hab. Krzysztofa Bardskiego.

</doc>
<doc id="746886" url="https://pl.wikipedia.org/wiki?curid=746886" title="Seckach (gmina)">
Seckach (gmina)

Seckach – miejscowość i gmina Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, wchodzi w skład związku gmin Seckachtal. Leży w Baulandzie, nad rzeką Seckach, ok. 20 km na północny wschód od Mosbach, przy linii kolejowej Mosbach–Osterburken; Osterburken–Miltenberg.
Współpraca.
Miejscowości partnerskie:

</doc>
<doc id="746888" url="https://pl.wikipedia.org/wiki?curid=746888" title="Prąd indukcyjny">
Prąd indukcyjny

Prąd indukcyjny – prąd elektryczny płynący w zamkniętym obwodzie elektrycznym lub w substancji przewodzącej prąd elektryczny wywołany indukcją elektromagnetyczną np. z powodu umieszczenia obwodu w zmiennym polu magnetycznym.
Prąd indukcyjny można uzyskać różnymi sposobami, w których zmienia się pole magnetyczne: 
Zwojnica zasilana prądem nazywa się obwodem pierwotnym, a tę w której indukuje się prąd nazywa się obwodem wtórnym.
Prąd indukcyjny na skalę przemysłową uzyskuje się przy pomocy prądnic.

</doc>
<doc id="746892" url="https://pl.wikipedia.org/wiki?curid=746892" title="Seckach">
Seckach

Niemcy:

</doc>
<doc id="746897" url="https://pl.wikipedia.org/wiki?curid=746897" title="Billigheim">
Billigheim

Billigheim – miejscowość i gmina Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, siedziba związku gmin Schefflenztal. Leży w Baulandzie, ok. 10 km na wschód od Mosbach.

</doc>
<doc id="746902" url="https://pl.wikipedia.org/wiki?curid=746902" title="Diagonalizacja Jacobiego">
Diagonalizacja Jacobiego



</doc>
<doc id="746903" url="https://pl.wikipedia.org/wiki?curid=746903" title="Dąbrówka Mała (Dąbrówka)">
Dąbrówka Mała (Dąbrówka)

Dąbrówka Mała ("Stefanowo") – części wsi Dąbrówka w Polsce, położona w województwie warmińsko-mazurskim, w powiecie piskim, w gminie Orzysz.
W latach 1975–1998 Dąbrówka Mała należała administracyjnie do województwa suwalskiego.
Alternatywną nazwą jest "Stefanowo"

</doc>
<doc id="746906" url="https://pl.wikipedia.org/wiki?curid=746906" title="Schefflenz (gmina)">
Schefflenz (gmina)

Schefflenz – miejscowość i gmina Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, wchodzi w skład związku gmin Schefflenztal. Leży w Baulandzie, ok. 12 km na północny wschód od Mosbach, przy drodze krajowej B292.
Współpraca.
Miejscowości partnerskie:

</doc>
<doc id="746908" url="https://pl.wikipedia.org/wiki?curid=746908" title="Suchy Róg">
Suchy Róg

Suchy Róg (niem. "Trockenhorn") – osada w Polsce, położona w województwie warmińsko-mazurskim, w powiecie piskim, w gminie Orzysz, na przesmyku między jeziorami Śniardwy i Tuchlin, ok. 16 km na zachód od Orzysza.
W latach 1975–1998 miejscowość należała administracyjnie do województwa suwalskiego.
Historia.
Suchy Róg ("Trockenhorn") powstał na skutek wydzielenia gruntów z gminy Dziubiele ("Gemeinde Dziubiellen") w 1866 roku. Już wcześniej była tu zabudowa kolonijna ("Abbau"). Właścicielem był Danielczyk ("Danielzig"). 
Według danych z 1907 roku właścicielem 200 hektarowego majątku był "Otto Danielczik". Działała destylarnia. Później majątek ziemski obejmował 135 ha i należał do rodziny "Perl". Zachował się dawny dwór i pozostałości zabudowań gospodarczych. Dwór wzniesiony został na przełomie XIX i XX w. Budynek założony na rzucie prostokąta, parterowy, ze ścianką kolankową i dachem 2-spadowym; od frontu na osi znajduje się ganek kolumnowy, a w polu naczółka pozostałości kartusza herbowego.
Turystyka.
Miejscowość ma charakter turystyczno-letniskowy, a jej głównym walorem jest bliskość jezior, szczególnie zaś jeziora Śniardwy. W Suchym Rogu znajdują się m.in. domki wypoczynkowe oraz działają wypożyczalnie kajaków, rowerów i rowerów wodnych, łódek wiosłowych i motorowych oraz desek windsurfingowych.

</doc>
<doc id="746912" url="https://pl.wikipedia.org/wiki?curid=746912" title="Szwejkówko">
Szwejkówko

Szwejkówko (niem. "Klein Schweykowen" lub "Bulawskie") – osada w Polsce, położona w województwie warmińsko-mazurskim, w powiecie piskim, w gminie Orzysz.
Miejscowość ma charakter rolniczy. Na jej obszarze znajduje się m.in. duże gospodarstwo rolne, specjalizujące się w hodowli bydła.
W latach 1975–1998 miejscowość należała administracyjnie do województwa suwalskiego.
Nazwa.
"Klein Schweykowen", "Bulawskie" od właścicieli - Pułaskich.
Historia.
Początek dobrom w Szwejkówku dał 1 łan nadany na prawie magdeburskim w roku 1493 ówczesnemu mieszkańcowi Grzegorzy Mikołajowi Jegerowi przez komtura ryńskiego Rudolfa von Tippelskirchena. W zamian za dan Mikołaj Jeger musiał cztery dni w roku brać udział konno w polowaniach oraz przewozić żywność.
W 1555 roku potomek Mikołaja Jegera, ówczesny pastor z Okartowa Fryderyk Jeger ("Fridrich Jäger") kupił od Jerzego von Diebesa ("Georg von Diebes") bliżej nie określony fragment puszczy i bagna na prawie magdeburskim. Potwierdził to Książę Albrecht. W 1566 roku przy dobrach pastora z Okartowa 3 łany i 27 morgów otrzymał Wojtek Mross, zwany Myślętą (Wojtek Mróz Myślęta). Potem w Szwejkówku były dobra szlacheckie we władaniu Pułaskich (Bulawskich). W 1640 roku Jan Pułaski posiadał 7 łanów, a miał dostać 15, ale pozostałe łany nie nadawały się do użytku z powodu bagien. Dobra w Szwejkówku należały do rodziny Pułaskich do około 1680 roku. Potem zostały przejęte przez księcia Albrechta, a następnie przez Adama von Knebela. Wiadomo, że w 1693 roku majątek był już w posiadaniu Jerzego Fryderyka von Eulenburga. Po jego śmierci w 1699 roku przeszły w ręce jego syna (pogrobowiec) ale z przyczyn oczywistych zarządzał nimi ktoś inny. Najpierw Jan von Reibnitz, a potem wdowa po nim Maria Ester von Reibnitz. W 1716 roku dobra zostały scedowane na von Reibnitzów. W 1719 roku w posiadaniu Marii Ester von Reibnitz było już 16 łanów, ale w 1732 tylko 7 łanów. W XVIII wieku dobra w Szwejkówku należały również do rodziny von Knebel.
Ryńscy von Knebelowie, właściciele dóbr w Szwejkówku, wywodzili się z jańsborskiej (piskiej) gałęzi rodu. Miejscowość otrzymała przywilej wolnego rybołówstwa. Dawniej administracyjnie podlegało rewirowi w Grzegorzach.

</doc>
<doc id="746919" url="https://pl.wikipedia.org/wiki?curid=746919" title="Zdęgówko">
Zdęgówko

Zdęgówko – część wsi Tuchlin w Polsce, położona w województwie warmińsko-mazurskim, w powiecie piskim, w gminie Orzysz.
W latach 1975–1998 Zdęgówko należało administracyjnie do województwa suwalskiego.
Zabytki.
Zabytki ujęte w gminnej ewidencji zabytków:

</doc>
<doc id="746921" url="https://pl.wikipedia.org/wiki?curid=746921" title="Snycerz">
Snycerz



</doc>
<doc id="746925" url="https://pl.wikipedia.org/wiki?curid=746925" title="Witold Doliwa-Andruszewicz">
Witold Doliwa-Andruszewicz

Witold Tadeusz Andruszewicz-Doliwa (ur. 16 czerwca 1890 w Barszczowicach, zm. 20 września 1939 w Tułowicach) – pułkownik artylerii Wojska Polskiego, kawaler Orderu Virtuti Militari.
Życiorys.
Urodził się 16 czerwca 1890 w Barszczowicach, w ówczesnym powiecie lwowskim Królestwa Galicji i Lodomerii, w rodzinie Bolesława.
W czasie I wojny światowej walczył w szeregach cesarskiej i królewskiej Armii. Jego oddziałem macierzystym był Pułk Armat Polowych Nr 29, w 1916 przemianowany na Pułk Armat Polowych Nr 2, a dwa lata później na Pułk Artylerii Polowej Nr 2. W czasie służby w c. i k. Armii awansował na podporucznika ze starszeństwem z 1 stycznia 1916, a później porucznika ze starszeństwem z 1 lutego 1918 w korpusie oficerów rezerwy artylerii polowej i górskiej.
3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 143. lokatą w korpusie oficerów artylerii, a jego oddziałem macierzystym był 11 pułk artylerii polowej. W 1924 roku dowodził III dywizjonem 11 pułku artylerii polowej w Stanisławowie. 31 października 1927 roku został przesunięty ze stanowiska dowódcy dywizjonu na stanowisko kwatermistrza. W kwietniu 1928 roku został przeniesiony z 11 pap do 25 pułku artylerii polowej w Kaliszu na stanowisko dowódcy III dywizjonu. 23 stycznia 1929 roku został mianowany podpułkownikiem ze starszeństwem z dniem 1 stycznia 1929 roku i 4. lokatą w korpusie oficerów artylerii. 27 kwietnia 1929 roku został przeniesiony do 3 pułku artylerii polowej Legionów w Zamościu na stanowisko zastępcy dowódcy pułku. 28 czerwca 1933 roku ogłoszono jego przeniesienie do 16 pułku artylerii lekkiej w Grudziądzu na stanowisko dowódcy pułku. Obowiązki dowódcy pułku łączył z funkcją prezesa tamtejszego oddziału Polskiego Związku Zachodniego. Na stopień pułkownika został awansowany ze starszeństwem z dniem 1 stycznia 1936 roku i 3. lokatą w korpusie oficerów artylerii. 9 listopada 1938 roku został dowódcą artylerii dywizyjnej 16 Dywizji Piechoty w Grudziądzu. 
Na tym stanowisku walczył w kampanii wrześniowej 1939 roku. 20 września poległ w bitwie nad Bzurą, w nocnym natarciu w okolicach Tułowic. Pochowany na Cmentarzu Wojskowym na Powązkach (kwatera 10B-6-7).

</doc>
