<doc id="746926" url="https://pl.wikipedia.org/wiki?curid=746926" title="Ziemia obiecana (film 1974)">
Ziemia obiecana (film 1974)

Ziemia obiecana – polski film historyczno-obyczajowy z 1974 roku w reżyserii i według scenariusza Andrzeja Wajdy, stworzony na podstawie powieści Władysława Reymonta pod tym samym tytułem. Akcja filmu toczy się w przemysłowej Łodzi na przełomie XIX i XX wieku, w której trzej wspólnicy – polski ziemianin Karol Borowiecki (Daniel Olbrychski), niemiecki przemysłowiec Maks Baum (Andrzej Seweryn) oraz żydowski handlowiec Moryc Welt (Wojciech Pszoniak) – próbują zebrać fundusze na budowę własnej fabryki, by zbić interes na przemyśle włókienniczym.
W stosunku do literackiego pierwowzoru Wajda poczynił poważne zmiany. Reżyser zachował wprawdzie demoniczny portret przemysłowej Łodzi z powieści Reymonta, ale również złagodził antysemicką wymowę pierwowzoru literackiego. Nie uchroniło to filmowej "Ziemi obiecanej" przed krytyką ze strony amerykańskich Żydów, którzy nie dopuścili filmu do rozpowszechniania kinowego w Nowym Jorku i Los Angeles. Równocześnie film Wajdy nie ustrzegł się krytyki w Polsce, gdzie reżyserowi zarzucano, iż znacząco zmienił on treść oraz zakończenie powieści i ukazał głównego bohatera w negatywnym świetle. Późniejsze analizy filmu jednak dowiodły, że film stanowił krytykę nie tyle konkretnej narodowości, ile niszczycielskiej siły pieniądza jako bodźca do przemian kapitalistycznych na ziemiach polskich. "Ziemia obiecana", ze względu na swój ekspresyjny i turpistyczny ton, została uznana przez część krytyków za filmowe arcydzieło. Ów status filmu Wajdy potwierdził plebiscyt Muzeum Kinematografii w Łodzi z 2015 roku, w którym "Ziemia obiecana" zajęła pierwsze miejsce na liście najlepszych filmów polskich wszech czasów.
Fabuła.
"Uwaga: streszczenie dotyczy wersji z 1974 roku."
"Ziemia obiecana" rozpoczyna się ujęciem trzech młodych przyjaciół z wyższych sfer, którzy odpoczywają na dworku ziemiańskim w Kurowie. Karol jest młodym polskim ziemianinem, Maks – niemieckim przemysłowcem, natomiast Moryc – żydowskim handlowcem. Wszyscy trzej świętują z okazji zakupu zalesionej działki pod budowę fabryki w Łodzi, co zostaje w filmie skontrastowane z widokiem łódzkich dzielnic biedy i scenami modlitw przedstawicieli trzech narodowości: polskiego lombardzisty Wilczka, niemieckiego przemysłowca Bucholca oraz zamożnego Żyda Grünspana. Podczas gdy Karol pracuje w fabryce Bucholca w charakterze bezwzględnego nadzorcy, Maks próbuje bezskutecznie namówić swojego ojca do dofinansowania przedsięwzięcia, natomiast Moryc prowadzi negocjacje ze swoimi żydowskimi kontrahentami.
Podczas gdy Karol bezwzględnie nadzoruje pracowników fabryki Bucholca, stanowczo odmawia pomocy borykającemu się z problemami finansowymi polskiemu arystokracie Trawińskiemu, co skutkuje samobójstwem tego ostatniego. Jednocześnie miota się pomiędzy dwiema miłościami życia: Anką, polską szlachcianką mieszkającą w Kurowie, oraz Lucy Zuckerową, żoną zamożnego żydowskiego finansisty. Tymczasem niemiecki przemysłowiec Kessler, pertraktując z Morycem, prosi swojego asystenta o wybór jego robotnic na potrzeby orgii we własnym pałacu.
Po pewnym czasie, w drodze do opery, Karol rozmawia z niemieckim przemysłowcem Müllerem. Ten proponuje mu pracę w jego zakładzie, jednak Karol odmawia. Podczas przedstawienia "Jeziora łabędziego" w operze, trójka przyjaciół dyskutuje na temat niektórych przybyłych, w tym Zuckerowej oraz Mady Müller, córki przemysłowca. Mada prosi Karola o użyczenie jej kilku książek. Karol zgadza się ją odwiedzić, upatrując w wydarzeniu szansę na bliższe kontakty finansowe z Müllerem. Podczas przerwy, w trakcie przedstawienia burleski, dochodzi nagle do zamieszania wywołanego wieścią o samobójstwie kilku finansistów, którzy zbankrutowali na giełdzie. Karol wykorzystuje zajście i wraz z Zuckerową opuszcza potajemnie operę, by w jej karocy uprawiać z nią seks. W trakcie zbliżenia miłosnego Karol dowiaduje się od Zuckerowej o rosnących cenach bawełny, co wykorzystuje w rozmowie z przyjaciółmi, namawiając Moryca do zrobienia interesu na handlu tymże towarem.
Tymczasem w pałacu Kesslera młode polskie robotnice, upojone alkoholem, łatwo oddają się Niemcom podczas nocnej orgii. Jedna z nich, uwiedziona bezpośrednio przez Kesslera Zosia, zostaje wyrzucona przez swoją matkę z domu. Ojciec Zosi, Malinowski, prosi Kesslera o wizytę w jego pracowni. Wywiązuje się między nimi szamotanina, w wyniku czego obaj wpadają w tryby maszyny i zostają przez nią zmiażdżeni. W międzyczasie Moryc dowiaduje się, że niemieccy i żydowscy przemysłowcy zamierzają wejść w spisek przeciwko Karolowi, upatrując w nim zagrożenie. Zamożny Żyd Grünspan proponuje Morycowi pożyczkę pod warunkiem, że ten przejmie pełną kontrolę nad fabryką. Moryc wstawia się jednak za przyjacielem i odmawia. Trójka współwłaścicieli działki spotyka się, żeby przeliczyć dotychczas zebrane pieniądze, po czym Maks wyjawia z żalem, że wymusił na ojcu dofinansowanie interesu. Tymczasem Bucholc po rozmowie z niemieckim urzędnikiem Hornem, który wstawia się za ciemiężonymi robotnikami, natychmiast go zwalnia. Wyżywa się potem na służącym, który wpuścił Horna do gabinetu. Zraniony sługa ucieka, a Bucholc w pogoni za nim zmierza do własnej fabryki, gdzie nagle umiera. Na cześć Bucholca, mającego wielkie wpływy w Łodzi, odbywa się wielka ceremonia pogrzebowa.
Jeszcze przed pogrzebem Bucholca Karol przyjeżdża do Kurowa, gdzie mieszka jego narzeczona Anka. Borowiecki przekonuje ostatecznie swego ojca, aby i on dofinansował nową fabrykę. Później, gdy Anka podróżuje wraz z jego ojcem do Łodzi, Karol zdobywa również pieniądze od Anki, która nie ukrywa swego uczucia do niego. Jednakże gdy dowiaduje się od Zuckerowej, że ta jest w ciąży, Borowiecki odrzuca zaloty Anki. Jego ojciec komentuje to stwierdzeniem, że Karol „zaprzedał duszę złotemu cielcowi”.
Okazuje się jednak, że budowa fabryki nie może zostać ukończona z braku środków. Karol udaje się więc po pomoc do Müllera, który prezentuje mu swój okazały pałac. Natomiast Moryc pertraktuje z Grünspanem, podstępem zdobywając pieniądze od starego Żyda na dofinansowanie prac nad fabryką. Dzięki zebranym funduszom prace nad budową fabryki mogą zostać ukończone. Po rozpoczęciu produkcji w zakładzie trzej przyjaciele świętują, jednak na uroczystość przybywa Zucker, który pyta Karola o ojca dziecka ciężarnej Zuckerowej. Karol kłamie, iż nie ma z nią nic wspólnego. Jednakże gdy dowiaduje się o tym, że Zuckerowa ma wyjechać pociągiem do Berlina, gdzie mieszkają jej znajomi, potajemnie udaje się w podróż wraz z nią. Mimo to, dzięki donosowi od wynajętego zbira, który śledził parę, Zucker dowiaduje się, że został oszukany. Dlatego też zleca podpalenie fabryki Karola. Moryc i Maks, powiadomieni o sabotażu, z przerażeniem śledzą, jak ich majątek zostaje obrócony w gruzy. Wkrótce potem Karol otrzymuje telegram o podpaleniu fabryki i natychmiast wraca do Łodzi. Anka oficjalnie zrywa zaręczyny z Karolem, a Moryc i Maks przypuszczają wściekły atak słowny na swojego byłego kompana.
W ostatniej sekwencji, kilka lat później, Karol przyjmuje gości wraz ze swoją żoną Madą i dziećmi przy boku. Widok jego rezydencji zostaje zestawiony z widokiem opustoszałych fabryk. Nagle okno pałacu, w którym przebywa Karol, zostaje rozbite – robotnicy przypuszczają strajk. Karol wydaje rozkaz stłumienia strajku. Film kończy pojedynczy strzał w stronę robotnika niosącego czerwoną flagę, który pada bez znaku życia na ziemię.
Obsada.
"Źródło": FilmPolski.pl
Produkcja.
Prace przygotowawcze.
"Ziemia obiecana" Władysława Reymonta, jak twierdził Kazimierz Wyka, była powieścią o wielkim potencjale filmowym: „Technika pisarska Reymonta natrętnie przywodzi na myśl procedery filmowe w ich bardzo wczesnej fazie rozwoju – jaskrawe, porwane i drgające”. Jeszcze w 1927 roku adaptację dzieła Reymonta na ekrany kin sfilmowali Aleksander Hertz i Zbigniew Gwiazdowski, jednak ponure zakończenie utworu zostało zastąpione "happy endem" w postaci małżeństwa Karola Borowieckiego z Anką; film nie zachował się do czasów współczesnych.
Andrzej Wajda podszedł inaczej do pierwowzoru literackiego. Wiosną 1973 roku, po wyczerpującej pracy nad filmem "Wesele", poczynił przygotowania do nakręcenia powieści Reymonta. Na tę powieść znacznie wcześniej, bo w 1967 roku, reżyserowi zwrócił uwagę Andrzej Żuławski, który pokazał mu także film oświatowy Leszka Skrzydła "Pałace ziemi obiecanej". Wajda zachwycił się dziełem Reymonta, w którym pisarz „opisał ludzi, którzy tworzyli drugi obok romantycznego nurt naszej historii”. Reżyser zamierzał za pomocą adaptacji "Ziemi obiecanej" „pokazać tradycje przemysłu [łódzkiego] – ale i przemocy, i walki robotniczej”.
Szansę na odtworzenie realiów dziewiętnastowiecznej Łodzi stwarzała sama architektura miasta. Jak pisał Wajda:
W Łodzi [w latach siedemdziesiątych XX wieku] istniała ciągle dawna dziewiętnastowieczna zabudowa, z ogromnymi, trwającymi w niezmienionym stanie od początku wieku fabrykami, na których terenie znajdowały się dworce kolejowe, pałace i składy, tworząc całe kompleksy odgrodzone murem od reszty miasta. To bogactwo nie kosztowało nic, było do wzięcia, czekało tylko na nasz film.
Scenariusz, dobór obsady.
Pierwsza wersja scenariusza została napisana przez samego Wajdę jeszcze latem 1968 roku, podczas prac nad "Polowaniem na muchy". Dopiero jednak po powołaniu Zespołu Filmowego „X” w listopadzie 1971 roku Wajda otrzymał zgodę Naczelnego Zarządu Kinematografii na realizację scenariusza "Ziemi obiecanej". W październiku 1973 roku reżyser wraz ze scenografem Tadeuszem Kosarewiczem oraz Maciejem Putowskim rozpoczął gromadzenie dokumentacji na temat Łodzi, a w listopadzie przeprowadził próbne zdjęcia.
W scenariuszu Wajda znacząco zmienił niektóre elementy pierwowzoru literackiego, pisanego przez Reymonta na zamówienie Stronnictwa Narodowo-Demokratycznego. O ile w powieści Karol zostaje zdradzony przez swoich wspólników Moryca i Maksa, uosabiających najgorsze narodowe stereotypy lodzermenschów, o tyle w filmie ci sami wspólnicy bronią swojego przyjaciela w momentach kryzysowych. Sympatię dla postaci Moryca i Maksa miały wzbudzać również kreacje aktorskie: w obie role wcielili się odpowiednio pełen witalności Wojciech Pszoniak oraz Andrzej Seweryn, którzy akompaniowali Danielowi Olbrychskiemu w roli Karola. Początkowo Olbrychski, pamiętając swą dynamiczną kreację Andrzeja Kmicica z filmu "Potop" (1974) Jerzego Hoffmana, przeczytał powieść i scenariusz bez przekonania. Jednak Wajda wytłumaczył Olbrychskiemu, iż „gdyby Borowiecki urodził się w XVII wieku, to pewnie byłby podobnym zabijaką jak Kmicic. Szablą by sobie zdobywał pozycję, a nie wekslem i niemieckim kredytem”. Również Pszoniak wahał się, czy wziąć udział w zdjęciach próbnych. Jednak ostatecznie zlecił u fryzjera skrócenie swych włosów i przefarbowanie ich na rudo. Na zdjęciach próbnych wypadł wedle własnego przekonania „fatalnie”, jednak decyzją Wajdy i tak otrzymał rolę. Z trójki odtwórców głównych ról męskich jedynie Seweryn został wybrany przez reżysera bez zdjęć próbnych. Lucy Zuckerową miała zagrać Violetta Villas, zastąpiła ją jednak Kalina Jędrusik. W roli Anki wystąpiła Anna Nehrebecka, która na użytek sekwencji inicjalnej filmu nauczyła się jeździć konno.
Scenografia, okres zdjęciowy, promocja, plenery.
Kostiumy na potrzeby "Ziemi obiecanej" wykonała Barbara Ptak. Jak twierdziła po latach, poprzednia praca nad kostiumami do "Nocy i dni" (1975) Jerzego Antczaka była wyczerpująca: „Byłam tak głęboko zakorzeniona w tych szarościach i beżach "Nocy i dni", że długo nie mogłam się od nich uwolnić”. Złożona Ptak przez Wajdę propozycja udziału w pracach nad "Ziemią obiecaną" wniosła powiew świeżości do jej zawodu, ponieważ stroje miały być jaskrawe kolorystycznie: „pracowałam jak szalona, zaprojektowałam 600 strojów. To było przedsięwzięcie mojego życia”. Po latach projekty kostiumów do "Ziemi obiecanej" zostały wystawione w listopadzie 2016 roku w Filmotece Śląskiej w Katowicach.
Zdjęcia rozpoczęły się 15 lutego 1974 roku i trwały do 8 czerwca tego samego roku. "Ziemię obiecaną" kręciły dwie ekipy filmowe. Pierwszą dowodził sam Wajda, natomiast nadzór nad drugą objął II reżyser Andrzej Kotkowski, który realizował przez kilka tygodni sekwencję przejazdu starego Borowieckiego z Anką ze sprzedanego Kurowa do Łodzi. Rangi przedsięwzięcia dowodziła również obecność na planie trzech operatorów kamery: Witolda Sobocińskiego, Edwarda Kłosińskiego i Wacława Dybowskiego. Zespołem scenograficznym natomiast dowodził Tadeusz Kosarewicz, który rozdzielił obowiązki pomiędzy trzech asystentów: Piotra Dudzińskiego, Andrzeja Kopczyńskiego i Andrzeja Halińskiego. Scenografie przygotowano w autentycznych wnętrzach łódzkich fabryk i pałaców, a szczególne zadanie zaprojektowania i budowy fabryki Borowieckiego Kosarewicz zlecił Halińskiemu. Następnie na użytek filmu fabryka została podpalona, jednak wbrew oczekiwaniom scenografów budynek gwałtownie zajął się ogniem, co pozwoliło kamerzystom zrealizować jedynie sceny masowe. Podczas kręcenia sceny ledwo uszła z życiem Anna Nehrebecka, której suknia w ferworze prac zdjęciowych uległa przypadkowemu zapaleniu; Nehrebecką w porę uratował kaskader, zarzucając na nią koc azbestowy. Muzykę do filmu skomponował Wojciech Kilar, opierając się na dwóch motywach muzycznych: „miasta” i „dworku”. Montaż "Ziemi obiecanej" ukończony został w listopadzie 1974 roku. Największe problemy Wajdzie sprawiało zakończenie: wśród kilku wersji finału Wajda planował śmierć Karola od przypadkowej kuli, ale nakręconego materiału nie wykorzystał w ostatecznej wersji filmu. Mimo to „sentymentalne i niezbyt zgrabne” zakończenie powieści i tak zostało zastąpione mrocznym finałem w postaci strzałów oddanych w stronę robotników. Ogólny budżet przeznaczony do produkcji "Ziemi obiecanej" jest szacowany na 31 milionów złotych.
W kinach wydanie "Ziemi obiecanej" poprzedzały projekcje teledysku z udziałem Olbrychskiego, Seweryna i Pszoniaka, którzy na ulicach współczesnej Łodzi śpiewali piosenkę "Była nam kiedyś dana, ziemia obiecana". Na początku 1975 roku w dwóch miastach – Łodzi i Warszawie – odbyły się dwie prapremiery filmu, zorganizowane dla robotników łódzkich Zakładów Przemysłu Bawełnianego oraz warszawskiej Fabryki Samochodów Osobowych. Premiera filmu odbyła się 21 lutego 1975 w Warszawie, a następnie film prezentowano w kinach podczas przeglądu filmów z całego świata, tzw. „Konfrontacji 74”.
Wersje.
Istnieją trzy wersje "Ziemi obiecanej". Pierwsza z nich, rozpowszechniana w 1975 roku, liczyła 179 minut. W tym samym roku opracowana została jednak druga, telewizyjna wersja rozszerzona do około 200 minut (cztery odcinki po 50 minut). Ukazała się ona w Telewizji Polskiej 21 maja 1978 roku. Wersja telewizyjna zawierała dodatkowe materiały, które nie znalazły się w kinowej, na przykład scenę, w której kilku urzędników z kantoru i fabryki gromadzi się w knajpie, aby grać utwory klasyczne.
W 2000 roku na prośbę Wajdy ukończono przemontowaną i odrestaurowaną wersję filmu, skróconą do 138 minut. W ponownie zmontowanym materiale filmowym pojawiły się niektóre fragmenty z serialu, jednak zarazem niektóre wycięto. Wśród usuniętych scen znalazły się kontrowersyjne fragmenty seksu Karola z Lucy Zuckerową, w czym niektórzy krytycy upatrywali przejawów autocenzury ze strony Wajdy, który chciał uczynić postać Zuckerowej mniej demoniczną niż w pierwotnej wersji filmowej. Jednocześnie Wajda umieścił w swej wersji reżyserskiej scenę odgrywania utworów klasycznych przez fabrykantów i urzędników. Ponadto reżyser zmienił sekwencję inicjalną; o ile oryginalna wersja filmu rozpoczynała się w Kurowie, wersję reżyserską otwierała modlitwa Polaków, Niemców i Żydów. Wersja reżyserska z 2000 roku została wydana na DVD nakładem wydawnictwa Vision; oprócz samego filmu zawarto w niej wywiady z ekipą filmową, zwiastun, teledysk, treść listu wysłanego do Wajdy przez Stevena Spielberga, a także nagranie przedstawiające moment uhonorowania reżysera Oscarem za całokształt twórczości.
Dopiero w 2012 roku, za zgodą reżysera, oryginalna wersja filmu weszła do ponownej dystrybucji, poddana rekonstrukcji cyfrowej. Odnowiona wersja oryginalna o długości 170 minut ukazała się na płytach Blu-ray, w formacie 1,68:1 oraz ze zremasterowanym dźwiękiem wielokanałowym.
Odbiór.
Ukazawszy się na ekranach kin, "Ziemia obiecana" okazała się wielkim sukcesem frekwencyjnym. Do 2000 roku obejrzało ją w kinach 7 312 407 widzów, co plasowało ją na 25. miejscu na liście najbardziej kasowych polskich filmów wyprodukowanych w latach 1945–1989. Zarazem film wzbudził mieszane reakcje zarówno w Polsce, jak i za granicą. Jak pisze Janina Falkowska, kontrowersje dotyczyły czterech zasadniczych kwestii: nieprzychylnego przedstawienia Karola Borowieckiego, który w powieści był postacią pozytywną; demonizacji rozwoju przemysłu łódzkiego; stereotypowych przedstawień Niemców oraz Żydów; wreszcie „amerykańskiego” stylu opowiadania, stawiającego na wartką akcję oraz przejaskrawienie ekranowych wydarzeń.
Najbardziej przychylni krytycy dostrzegali w "Ziemi obiecanej" wysokiej rangi osiągnięcie artystyczne. Tomasz Burek z „Kina” stwierdził, iż Wajda „jest być może jednym z najwybitniejszych krytyków współczesnych, wyposażonym w kamerę filmową zamiast w pióro: interpretując bowiem cudze utwory i klasyczne dzieła literackie, wnosi w nie nieodmiennie swoją udrękę czy, jeśli wolicie, refleksję moralną i swoje pytania, i w ten sposób tworzy na pierwotnej kanwie świat własny”. Konrad Eberhardt również na łamach „Kina” pisał, że „Andrzej Wajda stworzył fascynujące, przenikliwie krytyczne, utrzymane w ciemnych tonacjach widowisko filmowe”. Reżyser Jan Rybkowski stwierdził, iż „Andrzej Wajda powiedział w "Ziemi obiecanej" dużo, dużo więcej o ludziach i epoce, niż mógł powiedzieć Reymont”. Zygmunt Kałużyński, jakkolwiek twierdził, że film w porównaniu z przerysowanym pierwowzorem „wzmocnił linie najgrubsze”, był urzeczony „wyjątkową estetyką filmu, splatającą w jeden sugestywny ciąg okropność i piękno, liryzm i szok, karykaturę i poezję”. Ponadto Kałużyński uznał, iż „film przynosi obraz naszej przeszłości niespodziewany, a przecież tak przekonujący, że pozostanie on jako pozycja w kronice sztuki polskiej”. Maria Janion dostrzegła w "Ziemi obiecanej" „jeden z najwspanialszych filmów Wajdy”, w którym krytyka kapitalizmu gładko przechodzi od „romantyczno-szlacheckiego obrzydzenia do miażdżącego werdyktu socjalistycznego trybunału sprawiedliwości”.
"Ziemia obiecana" została natomiast ostro skrytykowana przez środowiska moczarowskie, a po latach – także konserwatystów, świadomych gruntownej zmiany pierwotnego przesłania powieści. Reprezentująca stanowisko moczarowskie Bożena Krzywobłocka z pisma „Ekran” stwierdziła, iż portret Borowieckiego jest tak anachroniczny i nierealistyczny, że budzi śmiech. Ryszard Filipski wystosował do Wajdy list otwarty z zarzutem fałszowania historii, a zarazem sprzyjania interesom „Blumsztajnów i Michników”; Wajda w odpowiedzi wysłał do „Ekranu” list, w którym miał odpowiedzieć, że „w Polsce ciągle większość społeczeństwa to antysemici”. Korespondencja ta jednak nie została opublikowana w okresie istnienia Polskiej Rzeczypospolitej Ludowej. Po latach Ryszard Legutko uznał filmową "Ziemię obiecaną" za „[utwór] dość płaski w porównaniu z wybitnym pierwowzorem literackim”, a Stanisław Janecki z „Sieci” – za zakłamane przedstawienie rzeczywistości XIX-wiecznej Łodzi. Pewne zarzuty wysuwano także z drugiej strony sceny politycznej. Aleksander Ledóchowski z pisma „Film”, jakkolwiek uznał dzieło Wajdy za „film wybitny”, skrytykował przedstawienie w nim klasy robotniczej. Zdaniem Ledóchowskiego proletariat został w "Ziemi obiecanej" przedstawiony wyłącznie jako klasa ciemiężona, nie zaś jako „zindywidualizowana zbiorowość, mająca własną kulturę i świadomość”.
Przed atakiem ze strony środowisk moczarowskich dzieło Wajdy próbowała bronić partyjna gazeta „Trybuna Ludu”, uznając je za „kapitalny obraz rozrastania się nie polskiego przecież, lecz kosmopolitycznego, a z racji opóźnienia historycznego już nie postępowego, ale rekreacyjnego i grabieżczego kapitału”. Jako że „Trybuna Ludu” reprezentowała stanowisko władzy, ta starała się wyciszać dyskusje wokół filmu, publikując wytyczne dla cenzorów z Głównego Urzędu Kontroli Prasy, Publikacji i Widowisk. W informacji cenzorskiej nr 18 z 16 lipca 1975 roku widnieje informacja, żeby „nie zezwalać na podnoszenie w dyskusji wtórnych w gruncie rzeczy pierwiastków narodowościowych, a podkreślać pierwiastek klasowy i – ewentualnie artystyczny”.
Okoliczności nominacji do Oscara.
W wytycznych dla cenzorów znalazła się jeszcze rekomendacja, aby właśnie "Ziemia obiecana" reprezentowała Polskę na międzynarodowych festiwalach: „Zarówno dla widza krajowego, jak i zagranicznego, dla którego nazwisko Wajdy jest znaczącą rekomendacją, film jest dobrą lekcją o naszych racjach”. Konsekwencją tej rekomendacji było zgłoszenie filmu Wajdy jako kandydata do Oscara dla najlepszego filmu nieanglojęzycznego. W marcu 1976 roku "Ziemia obiecana" znalazła się w ścisłej czołówce filmów nominowanych do tejże nagrody. Film "Ziemia obiecana" był czwartym nominowanym w historii tej nagrody i tej kategorii polskim filmem, po wcześniej nominowanych filmach: "Nożu w wodzie" (1963) Romana Polańskiego, "Faraonie" (1966) Jerzego Kawalerowicza i "Potopie" (1974) Jerzego Hoffmana.
Począwszy jednak od negatywnej recenzji opublikowanej we francuskim piśmie „Le Monde”, która poprzedzała premierę filmu w Stanach Zjednoczonych, za "Ziemią obiecaną" ciągnęła się zła fama jako utworu o rzekomym przesłaniu antysemickim. Amerykańscy dystrybutorzy nie wprowadzili filmu do kin ani w Nowym Jorku, ani w Los Angeles. Z antysemityzmu dziennikarze czynili główny temat konferencji prasowej w Los Angeles. Jeden z tamtejszych dziennikarzy, ostro krytykując film, miał powiedzieć reżyserowi: „Ja wcale nie muszę oglądać tego filmu, wystarczy, że przychodzi z Polski”. Caryn James na łamach „The New York Timesa” określiła Lucy Zuckerową jako „szczególnie odrażającą i żarłoczną”. Izraelski historyk Omer Bartov po latach również uznał film za „odrażający”, a choć powstrzymywał się od nazwania Wajdy antysemitą, zarzucił mu zbyt wierną adaptację powieści, pozbawioną odniesień do niszczycielskiej Zagłady Żydów podczas II wojny światowej. Zarzuty te sprawiły, że "Ziemia obiecana" miała problemy z dotarciem do międzynarodowej publiczności; ostatecznie na 48. ceremonii wręczenia Oscarów, która odbyła się 29 marca 1976 w Los Angeles statuetkę dla najlepszego filmu nieanglojęzycznego przyznano radzieckiemu utworowi "Dersu Uzała" (1975) w reżyserii Akiry Kurosawy jako filmowi „nieobrażającemu niczyich uczuć”. Kontrowersje wokół "Ziemi obiecanej" reżyser komentował następująco: „Zrozumiałem wtedy, że tragicznego spadku po zagładzie Żydów na polskich ziemiach nie może skwitować żaden film, a już z całą pewnością nie polski. [...] Żydzi w USA nie chcą się wywodzić od tych bezwzględnych w interesach twórców "Ziemi obiecanej", oni raczej wolą pochodzić od sympatycznego "Skrzypka na dachu"”.
Nagrody i wyróżnienia.
Amerykański reżyser Martin Scorsese uznał "Ziemię obiecaną" za jedno z arcydzieł polskiej kinematografii i wytypował ją do prezentacji w Stanach Zjednoczonych oraz Kanadzie w ramach festiwalu polskich filmów w 2014 roku.
Analizy i interpretacje.
Reprezentacja narodowości.
Po latach polscy krytycy oraz historycy filmowi zaczęli się krytycznie odnosić do zarzutów antysemityzmu, które za Wajdą ciągnęły się latami. Ewelina Nurczyńska-Fidelska zauważyła, że w świecie filmu „moralność nie rozkłada się po stronie takich czy innych nacji – «swoich» i «obcych»”. Wręcz przeciwnie, choć zdaniem Nurczyńskiej-Fidelskiej przedstawienia Niemców uległy wyostrzeniu (w stosunku do przychylnego wobec nich pierwowzoru literackiego), to jednocześnie Wajda ocieplił wizerunki Żydów: Moryc Welt, „u Reymonta wykształcony, zimny, wyrachowany, intrygant, oszust i zdrajca”, w filmie jest „także krętaczem, lecz i lojalnym przyjacielem”. Dla odmiany, według Aleksandra Jackiewicza, Karol reprezentuje „syntezę losu Polaka”, który ze względu na brak wolności dopuszczał się podłych czynów, gdyż „brak wolności rodzi nie tylko bojowników, lecz i zdrajców”. Sebastian Jagielski dowiódł, że Wajda w równym świetle przedstawił wszystkie narodowości: poranna modlitwa, którą odmawiają Polacy, Niemcy i Żydzi, jest w istocie modlitwą do „złotego cielca” – pieniądza. W każdej z narodowości, jak zaznaczył Jagielski, da się dostrzec zarówno negatywne postacie (Wilczek, Bucholc, Grünspan), jak i pozytywne (Trawiński, Halpern, Horn).
Bartosz Kwieciński określił zarzuty antysemityzmu wobec Wajdy jako „absurdalne”, co wynikało jego zdaniem z dwóch przyczyn: odczytania filmu bez wcześniejszej lektury powieści Reymonta oraz „nieznajomości tradycji dziewiętnastowiecznej literatury europejskiej”, w której antysemityzm był głęboko zakorzeniony. Ponadto, zdaniem Kwiecińskiego, Wajda nadawał się na Zachodzie do roli kozła ofiarnego, ponieważ pochodził „z państwa o małym znaczeniu geopolitycznym, nie był Żydem, wreszcie wywodził się z kultury, która kojarzona była z antysemickim barbarzyństwem”, co pozwalało jego krytykom przypisywać mu złą wolę, nawet wbrew jego intencji.
Interpretacje w duchu teorii queer.
Po 2000 roku "Ziemię obiecaną" zaczęto interpretować również w duchu teorii queer. Krzysztof Tomasik, Ewa Mazierska oraz Sebastian Jagielski dostrzegli w zachowaniu Welta skłonności homoseksualne. Jak pisze Tomasik, Welt jest Borowieckim „nie tylko zafascynowany, ale wręcz w nim zakochany. Wodzi za nim wzrokiem, patrzy na niego z czułością, nosi w portfelu jego zdjęcie”. Zdaniem Mazierskiej homoseksualizmu Moryca dowodzi również jego przesadny sposób gestykulacji. Polska filmoznawczyni skrytykowała ów portret, twierdząc, że „łącząc żydowskość z homoseksualnością [...], reżyser przysłużył się tym, którzy homoseksualizm uważają za «chorobę z importu», obcą polskiemu charakterowi narodowemu”. Jagielski zaproponował zupełnie inną interpretację postaci Moryca, sytuując "Ziemię obiecaną" Wajdy w kontekście amerykańskiego kina kumpelskiego z lat siedemdziesiątych. Posługując się terminologią zaproponowaną przez Robina Wooda, wyróżniającego sześć kategorii narracji kumpelskiej (podróż, marginalizację kobiet, nieobecność domu, męską miłość, figurę jawnego homoseksualisty oraz śmierć), Jagielski zastosował ją do filmu Wajdy:
Jednocześnie Jagielski, polemizując z Mazierską, zaznaczył, iż choć Borowiecki jako uosobienie męskości jest przeciwstawiony zniewieściałemu Morycowi, „relacje pomiędzy nimi nie kształtują się podług charakterystycznego dla narodowych narracji antyhomoseksualnego scenariusza”. Natomiast Tadeusz Lubelski odrzucił interpretację postaci granej przez Pszoniaka w duchu teorii queer, twierdząc, że Moryc nie kieruje się wobec Borowieckiego „pasją homoseksualną”, lecz „zauroczeniem wyrośniętego wiecznego chłopca, niepotrafiącego sobie poradzić z własnym dojrzałym wizerunkiem”.
Styl filmowy.
W retrospektywnych ocenach "Ziemi obiecanej" Wajdy zwrócono uwagę na ekspresyjny styl filmowy reżysera. Jak pisze Adam Garbicz, „wyjątkowo zmienna jest optyka zdjęć: od długich ogniskowych do świetnie wykorzystanej kamery ręcznej i szczególnie szerokokątnego obiektywu w epilogu”, dzięki czemu reżyserowi udało się osiągnąć mariaż reportażowego spojrzenia z wizją w duchu "Metropolis". Falkowska oznajmiła, że reżyser nieustannie poraża widza szybkim montażem, estetycznie znakomitymi ujęciami oraz różnoraką kolorystyką. Zdaniem Falkowskiej sekwencje kręcone w ciemności ukazują beznadzieję życia w ośrodku przemysłowym, natomiast jasne, pełne żywych kolorów sekwencje dworku przywołują romantyczną wizję ziemiańskiej przeszłości. Tadeusz Miczka również zwrócił uwagę na kontrasty, jakimi cechuje się dzieło Wajdy: „[r]eżyser nieustannie zestawia ze sobą elementy brzydoty i przeciętności, piękna i kiczu”, a motywy brutalne czy też skatologiczne łączą się z poetyckimi bądź metafizycznymi. Także Nurczyńska-Fidelska zauważyła, iż kompozycja "Ziemi obiecanej" rozciąga się od impresjonistycznych pejzaży Kurowa po turpistyczną wizję Łodzi. Szczególną uwagę Nurczyńskiej-Fidelskiej zwróciła jednak sonorystyka: „huk i stukot maszyn, skrzyp kołowrotków i obroty kół we wnętrzach fabryk, ich skumulowany szum”. Z dźwiękami naturalnymi współistnieje muzyka Wojciecha Kilara, w której liryczny motyw dworku skontrastowany zostaje z mechanicystycznym motywem „tętna miasta”. "Dictionnaire mondial des films" wydawnictwa Larousse opisuje styl Wajdy następująco: „Kamera, bardzo mobilna i obecna, ma status uprzywilejowanego świadka w zrekonstruowanym dokumencie, który ożywia wydarzenia całej rozchwianej epoki”.
Patrick Friel dla magazynu „Film Comment” pisał, iż dzieło Wajdy łączy w sobie styl Davida Leana oraz Luchina Viscontiego, a kreację Olbrychskiego porównał do ról Omara Sharifa.
Ocena po latach.
Mimo kontrowersji panujących wokół "Ziemi obiecanej", film Wajdy jest przez niektórych krytyków uznany za arcydzieło kinematografii polskiej. Nurczyńska-Fidelska pisała, iż „[w]ybitna [...] powieść żyje swym nowym życiem. Ma ono postać arcydzieła sztuki innej – jest filmową "Ziemią obiecaną"”. Również Jagielski stwierdził, że „"Ziemia obiecana" to arcydzieło. Arcydzieło, które przyniosło reżyserowi pierwszą nominację do Oscara i wciąż dzierży palmę pierwszeństwa w rozmaitych plebiscytach na najwybitniejszy polski film wszech czasów”. Zdaniem Jana F. Lewandowskiego „[w] tym wyrazistym fresku o narodzinach kapitalizmu dostrzec można naturalistyczną wizję i analizę społeczną niemalże marksistowską, co nie osłabia jednak jej sugestywności”. Również Jerzy Płażewski oceniał film pozytywnie, twierdząc, że obrany przez Wajdę temat polskiego kapitalizmu „zaowocował galerią kapitalnych typów i kapitalnych wyglądów, ocalałych do dziś”. Leonard Quart dla pisma „Cinéaste” pisał, iż świat "Ziemi obiecanej" jest „zdefiniowany przez nadmiar i karykaturę dickensowską, a choć filmowi brakuje głębi i subtelności w potępianiu bezdusznego kapitalizmu, to jednak jest on zdecydowanie niezapomnianym przeżyciem”.
W plebiscycie z 2015 roku ogłoszonym przez Muzeum Kinematografii w Łodzi "Ziemia obiecana" zajęła pierwsze miejsce na liście najlepszych filmów polskich wszech czasów, wyprzedzając "Rękopis znaleziony w Saragossie" Wojciecha Jerzego Hasa oraz "Popiół i diament" Wajdy. W 2017 plebiscyt portalu Pełna Sala wyłonił "Ziemię obiecaną" jako czwarty najlepszy polski film wszech czasów, podczas gdy w 2019 roku analogiczne głosowanie krytyków portalu Esensja.pl zakończyło się umiejscowieniem filmu na samym szczycie podium.

</doc>
<doc id="746929" url="https://pl.wikipedia.org/wiki?curid=746929" title="IBMBIO.COM">
IBMBIO.COM



</doc>
<doc id="746933" url="https://pl.wikipedia.org/wiki?curid=746933" title="NortonLifeLock">
NortonLifeLock

NortonLifeLock Inc. (wcześniej Symantec Corporation) – amerykańskie przedsiębiorstwo założone w 1982 roku. Jest to międzynarodowa firma sprzedająca oprogramowanie komputerowe, szczególnie koncentrując się na dziedzinie bezpieczeństwa danych i zarządzania informacjami. Główna siedziba przedsiębiorstwa znajduje się w Mountain View w amerykańskim stanie Kalifornia, a oddziały terenowe rozlokowane są w ponad czterdziestu krajach na świecie.
Historia.
Pierwszym produktem, który przyniósł firmie rozgłos był Q&amp;A, produkt podwójnej natury, łączący w sobie funkcjonalność edytora tekstów i bazy danych. W latach 90. większość swojej energii firma przeniosła z dziedziny opracowywania własnych programów do przejmowania innych firm branży. Wcześnie zrealizowany zakup pozwolił Symantecowi na przejęcie firmy Peter Norton Computing, stworzonej w połowie lat 80. przez inżyniera oprogramowania Petera Nortona. Przez jakiś czas Symantec był również znany na rynku narzędzi deweloperskich, szczególnie dzięki pakietom THINK Pascala, THINK C, Symantec C++ i Visual Cafe, które były popularne wśród użytkowników platform Macintosh i kompatybilnych z IBM PC. Symantec zdecydował o wycofaniu się z tej części rynku pod koniec lat 90., gdy największym powodzeniem cieszyły się pakiety firm Metrowerks, Microsoft i Borland.
W ciągu kilku ostatnich lat Symantec głównie rozpoznawalny był dzięki pakietom oprogramowania antywirusowego i narzędziowego, firmowanym nazwą "Norton". Produkty udostępnione w tej serii to Norton AntiVirus, Norton 360, Norton Commander, Norton Internet Security, Norton Personal Firewall, Norton Systemworks (do którego został włączony pakiet Norton Utilities), Norton AntiSpam, Norton GoBack (poprzednio Roxio GoBack) i Norton Ghost (produkt stworzony przez firmę Binary Research).
Dzięki zrealizowanemu w roku 2003 przejęciu firmy PowerQuest, Symantec sprzedaje ostatnią wersję programu PartitionMagic (pod nazwą Norton PartitionMagic), nie rozwijając jednak dalej tego produktu. Ta sama prawidłowość dotyczy menedżera partycji NetWare, ServerMagic. Stworzony przez firmę PowerQuest program Drive Image został zastąpiony przez produkt o nazwie Norton Ghost.
Symantec jest również jedną z wiodących firm na rynku oprogramowania do kompleksowej ochrony komunikacji sieciowej, posiadając w swojej ofercie rozwiązania dla komunikatorów internetowych, programy antyspamowe, antywirusowe, sprawdzające zgodność prawną, sprawdzające treści, czy archiwizujące wiadomości.
Organizacja o nazwie Symantec Security Response (wcześniej Symantec Antivirus Research Center) jest jedną z największych grup prowadzących badania nad wirusami i kwestiami bezpieczeństwa systemów komputerowych w tej gałęzi przemysłu.
16 grudnia 2004 firmy Symantec i VERITAS ogłosiły plany połączenia. Biorąc pod uwagę wartość przedstawianą przez VERITAS – 13,5 miliarda dolarów amerykańskich – było to największe jak do tej pory połączenie dwóch firm przemysłu informatycznego.
24 lipca 2005 zgromadzenie akcjonariuszy Symanteca przegłosowało decyzję o połączeniu się z VERITAS, zaś porozumienie zawarto 2 lipca. 5 lipca był pierwszym dniem, w którym podjęto prace w amerykańskich biurach nowej firmy.
Przejęcia.
Symantec przejął szereg firm, które udostępniły mu technologie wykorzystywane w aktualnie sprzedawanych produktach. Lista przejętych przez Symantec firm jest następująca:
sierpień: Riptech, Inc., dostawca zabezpieczeń działających w czasie rzeczywistym

</doc>
<doc id="746934" url="https://pl.wikipedia.org/wiki?curid=746934" title="Ghettotech">
Ghettotech

Ghettotech (lub "ghetto tech") – gatunek muzyki elektronicznej, wywodzący się z Detroit, stanowiący połączenie electro, techno, hip-hopu, UK garage oraz ghetto house.
Historia.
"Ghettotech" stworzony został przez grupę DJ-ów i producentów z Detroit, we wczesnych latach 90. ubiegłego stulecia. Podstawowymi wpływami, które ukształtowały ten styl, były gatunki miami bass, UK garage oraz chicagowski ghetto house.

</doc>
<doc id="746935" url="https://pl.wikipedia.org/wiki?curid=746935" title="GE Aviation">
GE Aviation

GE Aviation – dział koncernu General Electric, z siedzibą w Evendale, w stanie Ohio (przedmieścia Cincinnati). GE Aviation jest światowym liderem w produkcji silników lotniczych o zastosowaniu cywilnym i wojskowym.
Struktura firmy.
GE Aviation jest częścią większej struktury przedsiębiorstwa, GE Infrastructure, która stanowi znaczącą część koncernu General Electric. Do września 2005 roku dział funkcjonował pod nazwą General Electric Aircraft Engines lub GEAE.
W roku 1942 General Electric zbudowało w Lynn, w stanie Massachusetts, pierwszy amerykański silnik odrzutowy. Od tego czasu oddział dostarcza silniki Departamentowi Obrony Stanów Zjednoczonych i jego jednostkom podrzędnym. W Lynn produkuje się takie silniki wojskowe jak F404, F414, czy T700, a także maszyny cywilne CF34, CFE738 i CT7.
Fabryka w Evendale montuje turbiny gazowe LM2500 i LM6000 oraz silnik CFM56, cieszący się ogromnym powodzeniem wśród przewoźników lotniczych.
Produkcja głównych podzespołów oraz montaż silników przeprowadza się w wielu fabrykach GE Aviation, takich jak:
Udział w rynku lotniczym.
Na rynku silników lotniczych GE Aviation ma dwóch głównych konkurentów: brytyjski Rolls-Royce oraz amerykański Pratt &amp; Whitney. Mocną pozycję na rynku uzyskała też francuska Snecma, mająca udziały w produkcji kilku udanych konstrukcji. W roku 1974 Snecma wraz z GE Aviation utworzyły firmę typu joint venture, CFM International, producenta silnika CFM56. Snecma uczestniczy ponadto przy produkcji silników GE90, CF6 i GP7200. GE Aviation zawiązało także współpracę z Hondą, w wyniku której zbudowano joint venture GE Honda Aero Engines. Inne udane konstrukcje powstające ze współpracy GE Aviation ze swoimi nominalnymi konkurentami to m.in.: GP7200 (z Pratt &amp; Whitney jako Engine Alliance), F136 (z Rolls-Royce), czy CFE738 i LV100 (z Honeywell).
Nowoczesna konstrukcja, oparta o GE90 - silnik GEnx ma napędzać nowe samoloty Boeing 787 i 747-8 oraz Airbus A350.
GE Aviation w Polsce.
W roku 2000 GE Aviation (wtedy GEAE) i GE Company Polska zawarły umowę o współpracy z Instytutem Lotnictwa w Warszawie. W wyniku tej umowy powstał na terenie Instytutu oddział Engineering Design Center, w ramach którego inżynierowie pracują nad zagadnieniami projektowania, analizy, obsługi produkcji oraz serwisu silników lotniczych i turbin gazowych.
W roku 2014 GE Aviation przejął część lotniczą włoskiej firmy Avio Spa. wraz ze spółką Avio Polska w Bielsku-Białej produkującym statory oraz rotory turbin niskiego ciśnienia do silników GEnx-1B, GEnx-2B, GE90-115B, CFM-56, LEAP-1A/1C, LEAP-1B, T700 oraz PW-308. Firma posiada własne centrum projektowe oraz jest głównym udziałowcem powstającego w Zielonce pod Warszawą nowoczesnego laboratorium aerodynamiki przepływów turbinowych PoloniAero.

</doc>
<doc id="746937" url="https://pl.wikipedia.org/wiki?curid=746937" title="Mała Synagoga w Inowrocławiu">
Mała Synagoga w Inowrocławiu

Mała Synagoga w Inowrocławiu – nieistniejąca obecnie synagoga znajdująca się w Inowrocławiu przy ulicy Krótkiej 1/2 i Wałowej 10/11. Powstała w 1805 roku na miejscu wcześniejszej synagogi, również zwanej małą. Po wybudowaniu w początkach XX wieku większej świątyni w śródmieściu, dawna synagoga pełniła funkcje domu modlitwy i szkoły talmudycznej. Budynek przetrwał II wojnę światową i został dostosowany do funkcji mieszkalnych, w latach 80. został rozebrany, a w 1988 jego miejsce zajął nowy budynek mieszkalny wzorowany na poprzednim.
Synagoga powstała w 1805 roku w miejscu zajmowanym wcześniej przez inną synagogę o tej samej nazwie. Niektóre źródła podają, że wcześniejsza synagoga została spalona w 1775 roku podczas wielkiego pożaru miasta, inne że została zburzona w 1804 celowo, by uczynić miejsce dla nowej budowli. Budynek miał formę klasycystycznego dworku, połowę kosztów jego wystawienia pokrył spadek przekazany przez Salomona Abrahama. Pod koniec XIX wieku dworek przebudowano dobudowując do niego wysoką salę modlitwy (tzw. "bet ha-midrasz", dosł. dom nauki bądź modlitwy) z charakterystycznymi wysokimi, półokrągło zakończonymi oknami. Obok sali głównej znajdowała się również szkoła talmudyczna i bogata biblioteka.
Pod koniec XIX wieku niewielki dom modlitwy przestał wystarczać na pomieszczenie rosnącej społeczności żydowskiej Inowrocławia, wobec czego za sumę 250 tysięcy marek rabin Jakub Kohn wystawił w mieście w latach 1905-1907 nową synagogę. Od tego czasu dworek był użytkowany na cele społeczno-oświatowe i funkcjonował pod nazwą bet ha-midrasz.
Budynek przetrwał II wojnę światową w dobrym stanie, po wojnie został przeznaczony na cele mieszkalne. Do lat 80. XX wieku popadł w ruinę, a jego resztki rozebrano. W 1988 roku działkę przejął nowy właściciel, który w kolejnych latach wystawił na niej nowy budynek mieszkalny, luźno wzorowany na wcześniejszej budowli (inne źródła podają, że nowy budynek wystawiono już w 1980 roku).

</doc>
<doc id="746942" url="https://pl.wikipedia.org/wiki?curid=746942" title="Jaime Huguet">
Jaime Huguet

Jaime Huguet lub "Jaume Huguet" (ur. ok. 1412 w Valls, zm. 1492 w Barcelonie) – hiszpański malarz późnego gotyku, przedstawiciel szkoły katalońskiej drugiej połowy XV wieku.
W młodości w latach 1435–1445 przebywał w Saragossie, później działał w Tarragonie, ostatecznie w 1448 r. osiadł w Barcelonie.
W jego twórczości widać oddziaływanie takich malarzy jak Bernardo Martorell i Luis Dalmau. Później stworzył własny styl, który przez wiele lat wywierał wpływ na sztukę malarską Katalonii i Aragonii.

</doc>
<doc id="746943" url="https://pl.wikipedia.org/wiki?curid=746943" title="Jaume Huguet">
Jaume Huguet



</doc>
<doc id="746948" url="https://pl.wikipedia.org/wiki?curid=746948" title="IBMDOS.COM">
IBMDOS.COM



</doc>
<doc id="746950" url="https://pl.wikipedia.org/wiki?curid=746950" title="Mina Anwar">
Mina Anwar

Mina Anwar (ur. 20 września 1969 w Church) – brytyjska aktorka. Sławę przyniosła jej rola w serialu młodzieżowym "Tajemnice domu Anubisa", w którym gra Trudy Rehman.

</doc>
<doc id="746956" url="https://pl.wikipedia.org/wiki?curid=746956" title="Rivotril">
Rivotril



</doc>
<doc id="746958" url="https://pl.wikipedia.org/wiki?curid=746958" title="Ulungur Hu">
Ulungur Hu

Ulungur Hu () – słone, bezodpływowe, jezioro tektoniczne w północno-zachodnich Chinach, w regionie autonomicznym Sinciang, w Fuhai w pobliżu miasta Altay. Uchodzi do niego rzeka Ulungur He. Jego powierzchnia wynosi 1035 km². Jest 10. co do wielkości jeziorem w Chinach.
Jezioro bywa nazywane „oceanem pustyni Gobi”.

</doc>
<doc id="746965" url="https://pl.wikipedia.org/wiki?curid=746965" title="Twierdzenie o bezwładności form kwadratowych">
Twierdzenie o bezwładności form kwadratowych

Twierdzenie o bezwładności form kwadratowych (zwane czasem twierdzeniem Sylvestera-Jacobiego) opisuje niezmienniczość liczby współczynników dodatnich i ujemnych formy kwadratowej ze względu na sprowadzanie jej do różnych postaci kanonicznych.
Twierdzenie.
Jeśli sprowadza się rzeczywistą formę kwadratową do dwóch różnych postaci kanonicznych za pomocą nieosobliwych przekształceń rzeczywistych, to obie formy kanoniczne mają te same liczby współczynników dodatnich i współczynników ujemnych.
Przestrzenie ortogonalne.
Twierdzenie o bezwładności form kwadratowych można wypowiedzieć w języku przestrzeni ortogonalnych.
Załóżmy, że formula_1 jest przestrzenią ortogonalną nad ciałem liczb rzeczywistych oraz
są dwiema bazami prostopadłymi przestrzeni formula_3 Wówczas,
gdzie:
Sygnatura funkcjonału.
Liczbę
nazywa się sygnaturą funkcjonału formula_9 (bądź przestrzeni formula_10 – oznacza się zwykle ją wówczas symbolem formula_11).

</doc>
<doc id="746966" url="https://pl.wikipedia.org/wiki?curid=746966" title="Uljungur">
Uljungur



</doc>
<doc id="746968" url="https://pl.wikipedia.org/wiki?curid=746968" title="Wielki Szott">
Wielki Szott

Wielki Szott, Szatt al-Dżarid (arab. شط الجريد) – bezodpływowe, słone jezioro w środkowo-zachodniej Tunezji. Położone w kotlinnym obniżeniu terenu.
Jezioro stanowi największy słony obszar na Saharze, liczący według różnych źródeł od 5000 km² do 7000 km² powierzchni. Ze względu na ekstremalne warunki klimatyczne, średnie roczne opady sięgające zaledwie ok. 100 mm i temperatury dochodzące do 50 °C, woda wyparowuje z jeziora. W miesiącach letnich jezioro wysycha niemal zupełnie.
Na południe od Szatt al-Dżarid zaczyna się pustynia Wielki Erg Wschodni, tam też rozlokowane są największe miasta przybrzeżne: Kibili i Duz.
Jezioro można pokonać pieszo lub przemieszczając się samochodem, nie jest to jednak zbyt bezpieczne i wygodne ze względu na nie zawsze trwałą powierzchnię soli, która dodatkowo zasypywana jest piaskiem.
Jezioro zostało wykorzystane na plener serii filmów "Gwiezdne Wojny"

</doc>
<doc id="746974" url="https://pl.wikipedia.org/wiki?curid=746974" title="Rewolucja Rumuńska">
Rewolucja Rumuńska



</doc>
<doc id="746975" url="https://pl.wikipedia.org/wiki?curid=746975" title="Rewolucja rumuńska">
Rewolucja rumuńska



</doc>
<doc id="746976" url="https://pl.wikipedia.org/wiki?curid=746976" title="Baza prostopadła">
Baza prostopadła



</doc>
<doc id="746989" url="https://pl.wikipedia.org/wiki?curid=746989" title="Świdnickie Przedsiębiorstwo Wodociągów i Kanalizacji">
Świdnickie Przedsiębiorstwo Wodociągów i Kanalizacji

Świdnickie Przedsiębiorstwo Wodociągów i Kanalizacji sp. z o.o. to spółka z udziałem miasta zaopatrująca w wodę mieszkańców miasta Świdnica. Głównym jej zadaniem jest dostarczanie wody pitnej dla mieszkańców oraz odbiór ścieków zarówno gospodarczych, jak i przemysłowych. Realizacja tych zadań jest wykonywana w 98% w przypadku dostaw wody i 95% w przypadku odbioru ścieków. Historia przedsiębiorstwa sięga czasów przedwojennych. W okresie powojennym funkcjonowało jako Miejskie Wodociągi, Wojewódzkie Przedsiębiorstwo Wodociągów i Kanalizacji, Miejskie Przedsiębiorstwo Wodociągów i Kanalizacji, a po okresie przekształceń własnościowych w Polsce przyjęło nazwę Świdnickie Przedsiębiorstwo Wodociągów i Kanalizacji. ŚPWIK sp. z o.o. posiada w swych strukturach 2 ujęcia wody pitnej dla miasta. Zarządza siecią wodociągową o łącznej długości 173 km, na której wykonane jest 2671 przyłączy do budynków. Długość sieci kanalizacyjnej wynosi 147 km na której wykonane jest 2766 przyłączy do budynków. Miasto Świdnica zaopatrywane jest z dwóch ujęć wody podziemnych: przy ul. Bokserskiej oraz w Pszennie.
ZUW Bokserska.
Zakład Uzdatniania Wody Bokserska to ujęcie wody pitnej dla miasta o zdolności 700 m³/h.
Woda ujmowana w tym ujęciu pochodzi z trzeciorzędowego poziomu wodonośnego. Ujęcie wody przy ul. Bokserskiej jest w złym stanie technicznym. Powodem tutaj są skorodowane stalowe rury użyte do budowy sieci ujęciowej. ZUW Bokserska jest obiektem wyeksploatowanym, jego metryka sięga już ponad 100 lat. Nieuniknione w najbliższych latach jest zaprojektowanie i wybudowanie nowego ujęcia wody dla miasta z racji znacznej dekapitalizacji ujęcia oraz wieku. Na ul. Bokserskiej pracuje 10 studni głębinowych o głębokościach pracy 55–130 m. Wydajność tego zakładu to 16800 m³/dobę. Wokół ZUW-u Bokserska Wojewoda Wałbrzyski ustanowił (na wniosek ŚPWiK) strefę ochronną ujęcia wody pitnej.
ZUW Pszenno.
Zakład Uzdatniania Wody Pszenno jest obiektem dosyć nowoczesnym, wybudowanym w roku 1996. Jest to zakład bardzo wydajny, o wydajności 15100 m³/dobę, produkujący wodę dobrej jakości o świetnych walorach smakowych. Zakład ma zdolność produkcji wody 631 m³/h. Woda ujmowana w tym ujęciu pochodzi również z trzeciorzędowego poziomu wodonośnego. W ZUW-ie Pszenno działa 8 studni głębinowych pracujących na głębokościach 62–130 m. Wokół tego ZUW-u również istnieje strefa ochronna ujęcia wody pitnej.
W mieście istnieje rezerwa wody. Obecny stan zużycia dobowego wody kształtuje się na poziomie 20000 m³/dobę, a zasoby wodne dla miasta Świdnica wynoszą 31944 m³/dobę.
Sieć wodociągowa.
Sieć wodociągowa w mieście Świdnica w 50% wykonana jest z żeliwa. Jej okres eksploatacji to około 80–100 lat. Okres użytkowania taki osiągają sieci głównie w starej części miasta, w centrum. Obecnie sieć ta ulega częstym awariom i usterkom z racji swego wieku, toteż powinna ona być sukcesywnie wymieniana.
Sieć kanalizacyjna.
Kanalizacja w mieście Świdnica zbudowana jest z dwóch sieci kanalizacyjnych a mianowicie z kanalizacji ogólnospławnej, wybudowanej jeszcze na przełomie XIX i XX wieku oraz kanalizacji sanitarnej. Kanalizacja ogólnospławna posiada długość 55,1 km, i jest w dobrym stanie. Główną jej zaletą jest dość niska awaryjność. Kanalizacja sanitarna w mieście jest w znacznym stopniu zdekapitalizowana i wymaga szybkiej wymiany.
Podsumowanie.
Szereg inwestycji przeprowadzonych w ostatnich latach znacząco polepszył smak i jakość wody, ograniczył wydatki zakładu na chlorowanie wody pitnej. Zmodernizowanie sieci wodociągowej zapewnia stałe dostawy wody niezależnie od pory dnia, roku czy godziny, a awaryjność sieci wodno-kanalizacyjnej spadła o 80%. Woda dostarczana do mieszkańców ma akceptowalny zapach i wygląd a wszelkie normy stężeń pierwiastków i mikroelementów nie są przekroczone. Woda dostarczana do mieszkań ma odczyn pH od 6,9-7,3, a więc obojętny.

</doc>
<doc id="746991" url="https://pl.wikipedia.org/wiki?curid=746991" title="Układ Henona">
Układ Henona

Układ Henona (albo odwzorowanie Henona) – układ dwóch równań różnicowych nieliniowych przedstawionych przez francuskiego astronoma Michela Hénona.
lub
lub
gdzie formula_4
Dla odwzorowania przy parametrach (formula_5 i formula_6), startując z punktu początkowego na płaszczyźnie układu, dochodzi się do zbioru punktów nazywanych dziwnym atraktorem Henona albo rozbiega się do nieskończoności. Atraktor Henona jest fraktalem, natomiast przekrój przez atraktor Henona jest tożsamy ze zbiorem Cantora.

</doc>
<doc id="746993" url="https://pl.wikipedia.org/wiki?curid=746993" title="Samuel Ekeme">
Samuel Ekeme

Samuel Ekeme N'Diba (ur. 12 lipca 1966 w Kumbie) – kameruński piłkarz, występował na pozycji obrońcy.
Życiorys.
Swoją profesjonalną karierę zaczynał w kameruńskim klubie Canmark Jaunde, gdzie grał od 1984 do 1986 roku. Następnie przeniósł się do Santos Jaunde i występował tam do 1989 roku. W latach 1989-1994 był zawodnikiem Canonu Jaunde i dwa razy z rzędu sięgnął po mistrzostwo Kamerunu (1991 i 1992), a w 1993 zdobył Puchar Kamerunu. Rok później przeniósł się do Racingu Bafoussam. Później wyjechał z kraju, by reprezentować Hawaii Tsunami. Został wybrany najlepszym obrońcą Northwest Division, a sezon skończył z dorobkiem 6 asyst i jednego gola, co jest dobrym wynikiem, jak na obrońcę. Od roku 1996 reprezentował barwy Kansas City Wizards, rozgrywając 23 mecze. Grał w tym klubie między innymi z Uche Okaforem.
Był w kadrze na Mistrzostwa Świata 1994, jednak trener Henri Michel nie dał mu szansy gry w ani jednym meczu. Ma na swoim koncie 32 występy w reprezentacji Kamerunu.

</doc>
<doc id="746994" url="https://pl.wikipedia.org/wiki?curid=746994" title="Międzyrzecczyzna">
Międzyrzecczyzna

Międzyrzecczyzna (ziemia międzyrzecka) - mikroregion i kraina historyczna na Południowym Podlasiu obejmująca miasto i gminę Międzyrzec Podlaski oraz gminy Drelów i Kąkolewnica.
Region ten do k. XIV w. był przedmiotem sporu i wpływów Polski, Jaćwingów, Litwy, Rusi Halickiej i Zakonu Krzyżackiego. W 1511 r. rozgorzały spory graniczne między właścicielem dóbr Janem Janowiczem Zabrzezińskim a starostą łukowskim. Od XIV w. do 1616 r., z krótkimi przerwami, obszar znajdowały się w granicach Litwy. W latach 1382–1384, 1440–1443 podporządkowany był książętom mazowieckim, a w latach 1569–1574 Koronie. W 1616 r. na sejmie wileńskim przydzielono Międzyrzec Koronie. Do 1795 r. region znajdował się w ziemi mielnickiej województwa podlaskiego. Pierwszym znanym z imienia właścicielem ziemi międzyrzeckiej był Abraham z Jaxów Chamiec herbu Gryf, który otrzymał te tereny od Władysława Jagiełły za zasługi wojenne w 1390 roku. Pierwsza parafia w Międzyrzecu Podlaskim powstała w 1174 roku Tereny te od XV w. tworzyły zwarty obszar dóbr magnackich, przechodzących na kolejnych właścicieli prawie zawsze drogą dziedziczenia. Od XV w. granice nie ulegały większym zmianom i obejmowały teren trochę większy niż obszar rzymskokatolickiej parafii św. Mikołaja w granicach z końca XIX w. z wyraźnym centrum dóbr w Międzyrzecu Podlaskim. Przynależność do scentralizowanych dóbr klucza międzyrzeckiego spajała ekonomicznie i kulturowo okolice Międzyrzeca Podlaskiego. Na przestrzeni stuleci wytworzyły się tu specyficzne stosunki społeczne i etniczne (wsie bojarskiej,Bagnosze, Rekuny, Litwaki) odróżniające dobra międzyrzeckie od sąsiednich. Tereny te później wchodziły w skład Ordynacji Międzyrzeckiej należącej do rodów Czartoryskich i Potockich.
W roku 1947 z inicjatywy władz miejskich i w latach 1998–2001 przy reorganizacji podziału administracyjnego Polski planowane było utworzenie powiatu międzyrzeckiego z siedzibą w Międzyrzecu Podlaskim. Nigdy jednak do tego nie doszło.

</doc>
<doc id="746997" url="https://pl.wikipedia.org/wiki?curid=746997" title="Ziemia międzyrzecka">
Ziemia międzyrzecka



</doc>
<doc id="746998" url="https://pl.wikipedia.org/wiki?curid=746998" title="Paralelizm ewolucyjny">
Paralelizm ewolucyjny

Paralelizm ewolucyjny – równoległa ewolucja prowadząca do ukształtowania się podobnych modyfikacji rozwojowych u różnych grup organizmów. Ponieważ jej przyczyną są podobne mechanizmy rozwojowe i zbliżone warunki środowiskowe, często paralelizm dotyczy blisko spokrewnionych grup organizmów.
Przykłady.
Jeden z najbardziej spektakularnych przykładów paralelizmu ewolucyjnego widać w dwóch głównych gałęziach ssaków: łożyskowcach i torbaczach, które podążyły niezależnymi ścieżkami ewolucyjnymi po rozpadzie superkontynentu Gondwana około 100 milionów lat temu. W Ameryce Południowej łożyskowce i torbacze współdzieliły ekosystem, Australię zdominowały torbacze, a Starym Światem zawładnęły łożyskowce. Ssaki były jednak wtedy małe i zajmowały niewiele miejsc w ekosystemie, aż do wyginięcia dinozaurów 65 milionów lat temu. Od tego czasu ssaki na wszystkich tych trzech obszarach zaczęły przyjmować coraz różnorodniejsze formy i role. Mimo że wiele form było unikalnych dla każdego środowiska, zaskakująco dużo zwierząt wyewoluowało podobnie na dwóch lub trzech z oddzielnych kontynentów. Przykładami są bardzo podobne litopterny i konie, europejskie tygrysy szablozębne i południowoamerykańskie "Thylacosmilus"; wilki workowate i europejskie wilki; krety i krety workowate czy też akrobatki i lotopałankowate.

</doc>
<doc id="747004" url="https://pl.wikipedia.org/wiki?curid=747004" title="Jules Pascin">
Jules Pascin

Jules Pascin (ur. 31 marca 1885 w Widyniu, zm. 5 czerwca 1930 w Paryżu) – bułgarski malarz i grafik, nazywany "Księciem Montparnasse'u".
Życiorys.
Urodził się w Widyniu, ojciec był z pochodzenia hiszpańskim Żydem, rodzina matki miała korzenie włoskie. Rodzina Pincasów była zamożna i zajmowała się kupiectwem, byli niechętni zainteresowaniom syna, licząc, że zostanie kupcem. Mając siedem lat został przez rodziców wysłany do szkoły w Bukareszcie, naukę kontynuował w Wiedniu, Berlinie i Bukareszcie. W 1903 wyjechał do Monachium, gdzie zaczął pracować jako ilustrator. Swoje rysunki zamieszczał w gazetach niemieckich, np. "Simplicissimus". Pod koniec 1905 wyjechał do Paryża i na stałe związał się z Montparnasse, początkowo był zafascynowany fowizmem, a następnie zainteresował go kubizm. Otrzymywane z Monachium honoraria pozwalały mu na wygodne życie, szybko stał się znany jako bywalec nocnych lokali, był regularnym bywalcem znanych kawiarń "La Dôme" i "La Rotonde". Zaprzyjaźnił się z artystą Henrim Bingiem, który Pascina nazywał "anarchistą przebranym za dandysa". Jesienią 1907 poznał swoją przyszłą żonę Hermine David, która była już wówczas znaną malarką i ilustratorką. Pomiędzy 1908 a 1912 jego rysunki i akwarele były wystawiane w Salonie Jesiennym. W 1909 poznał Cecile Vidil, znaną jako Lucy, która była modelką Alberta Marqueta i Henri Matisse'a, została ona jego wieloletnią kochanką. Po wybuchu I wojny światowej ze względu na przynależność narodową musiał opuścić Francję, wiele podróżował m.in. do Tunezji, Hiszpanii, Portugalii i Stanów Zjednoczonych, gdzie przebywał w latach 1914-1920. W 1915 do Nowego Jorku przyjechała Hermine David, 25 września 1918 para wzięła ślub. Mimo otrzymania obywatelstwa amerykańskiego we wrześniu 1920 postanowił wrócić do Paryża, co nastąpiło miesiąc później. Natychmiast po powrocie nawiązał kontakt z malarzem Jeanem-Gabrielem Daragnès i kontynuował pracę grafika i malarza. Jego prace były wystawiane w Berthe Weill i w Salonie Niezależnych. Odnalazł również swoją dawną kochankę, która była wówczas żoną norweskiego artysty Pera Krohga. W 1921 wyjechał w podróż do Algierii i Tunezji, ponownie wyjeżdżał tam w 1924 i 1926. Od 1922 regularnie wystawiał swoje prace w Salon de l'Araignée, założonego przez Gusa Bofę oraz w miesiącach letnich wyjeżdża do Marsylii i Cassis. W 1923 kilka prac zakupił znany lekarz i kolekcjoner sztuki Albert Barnes. Jego ilustracje były w tym okresie publikowane w cyklu "Famille tunisienne" publikowanym w "Le Crapouillot", ilustrował w tej gazecie również publikacje swojego przyjaciela Pierre'a Maca Orlana. W 1924 spotkał się z Ernestem Hemingwayem, który opisał to w wydanej w 1964 powieści "Ruchome święto" ("A Moveable Feast"). Jest tam zawarty opis atmosfery Montparnasse z tamtych lat, zgiełku lokalu, tańców i dyskusji artystycznych o sztuce. Rok później podróżował do Włoch, a w sierpniu 1927 aby nie stracić obywatelstwa amerykańskiego wyjechał do Nowego Jorku. W ślad za nim w styczniu 1928 pojechała Lucy Krohg, razem rok później razem odwiedzili Hiszpanię i Portugalię. Postępujący alkoholizm i depresja sprawiły, że w dniu otwarcia własnej wystawy indywidualnej popełnił w swojej paryskiej pracowni samobójstwo podcinając sobie żyły, a następnie wieszając się. Przed powieszeniem własną krwią napisał na ścianie "Adieu Lucy". Ciało odkryła trzy dni później Lucy Krohg, pogrzeb miał miejsce na cmentarzu Montparnasse.
Debiutował jako rysownik satyryczny, znany też był z drzeworytów. W malarstwie jego przewodnimi motywami były akty, młode kobiety i prostytutki. Twórczość artysty zbliżona jest do ekspresjonizmu, odznacza się lekką, jasną kolorystyką i melancholijnym nastrojem. Pascin miał też bogaty dorobek ilustratorski, m.in. książki André Salmona czy André Warnoda.

</doc>
<doc id="747009" url="https://pl.wikipedia.org/wiki?curid=747009" title="Trzmielina europejska">
Trzmielina europejska



</doc>
<doc id="747011" url="https://pl.wikipedia.org/wiki?curid=747011" title="Passacaille">
Passacaille



</doc>
<doc id="747017" url="https://pl.wikipedia.org/wiki?curid=747017" title="Homoplazja">
Homoplazja

Homoplazja – w biologii występowanie u różnych taksonów cech podobnych, ale niehomologicznych (niewystępujących u ostatniego wspólnego przodka tych taksonów), powstałych w wyniku konwergencji, paralelizmu (gdy dana cecha występuje u co najmniej dwóch linii ewolucyjnych, ale nie u ich ostatniego wspólnego przodka) lub rewersji (gdy cecha jest obecna/nieobecna u przodka, zanika/pojawia się u jego najbliższych potomków, a u dalszych potomków dochodzi do jej wtórnego pojawienia się/zaniku). Te typy homoplazji nie muszą się wzajemnie wykluczać i niekiedy bywają trudne do odróżnienia. Konwergencja przeważnie zachodzi u organizmów spokrewnionych ze sobą bardziej odlegle niż w przypadku paralelizmu. Wynika zazwyczaj z różnych mechanizmów genetycznych, podczas gdy paralelizmy powstają w wyniku podobnych przyczyn genetycznych.
Fenotypowe podobieństwo może wynikać z homoplazji na różnych poziomach, takich jak różne mutacje tego samego genu, różnych genów lub różnych funkcji genów, co sugeruje, że wpływ doboru naturalnego na ewolucję fenotypów jest ograniczony czynnikami genetycznymi.
Powstawanie homoplazji.
Homoplazje nie należą do rzadkich zjawisk. Mogą one powstać w różnych mechanizmach.
Jednym z nich jest konwergencja. Polega ona na powstawaniu zewnętrznie podobnych do siebie cech na drodze różnych przemian. Futuyma jako przykład podaje ewolucję oczu kręgowców i głowonogów. W każdym z tych dwóch przypadków w oku można wyróżnić siatkówkę czy też soczewkę. Jednakże głębsze przyjrzenie się tym strukturom ujawnia istotne różnice. Z siatkówki w obu przypadkach wychodzą zmierzające do mózgu aksony komórek nerwowych. Jednak u kręgowców wychodzą one ze szczytowej części komórek, natomiast u głowonogów z tylnej. Świadczy to o ich różnym pochodzeniu.
Do zjawiska konwergencji podobny jest paralelizm ewolucyjny, gdy dana cecha powstaje niezależnie u organizmów blisko ze sobą spokrewnionych. Jako przykład można podać podobne przekształcenia odnóży bliskich sobie skorupiaków, które powstały w drodze ewolucji kilkakrotnie.
Innym mechanizmem prowadzącym do powstania homoplazji jest rewersja. Mówi się o niej, gdy jakaś cecha apomorficzna ulegnie zmianie, w efekcie której przywrócony zostanie stan pierwotny (ancestralny). Futuyma przytacza jako przykład zęby płaza "Amphignathodon". Wywodzi się on z linii płazów bezogonowych, zazwyczaj pozbawionych zębów. Przodkowie tych płazów mieli jednak zęby – stanowiło to dla nich cechę plezjomorficzną – ale w tej linii nastąpiła ich utrata. Ponowne pojawienie się zębów u rodzaju "Amphignathodon" stanowi więc rewersję, czyli powrót do cechy ancestralnej.
Homoplazje wykrywa się analizami filogenetycznymi. Za rozwój cech homoplastycznych może odpowiadać ten sam mechanizm genetyczny, np. oczy zarówno bezkręgowców, jak i kręgowców powstają w wyniku zbliżonych czynników transkrypcyjnych – tego typu homoplazje wykazujące wspólne podłoże genetyczne nazywane są głębokimi homologiami. Z drugiej strony powstają one jako adaptacje do podobnych warunków środowiskowych. Przykładowo podobny kształt dzioba obserwuje się u różnych niespokrewnionych ze sobą bliżej linii ptaków żywiących się tym samym pokarmem.
Rola w filogenetyce.
Homoplazje odgrywają dużą rolę w filogenetyce. Utrudniają wykonywanie analiz filogenetycznych.
Jednym z założeń teorii ewolucji od czasów Darwina jest to, że różne taksony może łączyć wspólne pochodzenie – powstały na drodze ewolucji ze wspólnego przodka. W miarę zachodzenia tego procesu pojawiały się u nich kolejne cechy, którymi różne gałęzie wywodzące się od wspólnego pnia zaczęły różnić się od siebie. Powstawały cechy nowe, czyli apomorfie. Nowe cechy charakterystyczne dla danego taksonu, czyli synapomorfie, mają kluczowe znaczenie w analizie filogenetycznej.
Analizę filogenetyczną rozpoczyna się właśnie od wyboru cech, które mają posłużyć odtworzeniu filogenezy. Jednakże fakt, że jakaś cecha występuje u kilku organizmów, nie oznacza wcale, że musi być ona synapomorfią. Może być starą ewolucyjnie cechą, a więc symplezjomorfią. Nawet jednak nowa apomorfia nie musi oznaczać synapomorfii. Może być także homoplazją, a więc wspólną cechą niebędącą synapomorfią, w przeciwieństwie do synapomorfii nie mającą pozytywnej wartości dla ustalania pokrewieństw pomiędzy organizmami, a nawet utrudniającą odgadnięcie tych pokrewieństw.
Synapomorfia tworzy się bowiem w przebiegu ewolucji tylko raz. Natomiast pojawienie się tej samej cechy, czy też tego samego stanu cechy, oznacza wystąpienie homoplazji. Osobniki dzielące synapomorfię odziedziczyły ją więc po wspólnym przodku, osobniki, które łączy homoplazja, nie. W powyższym przykładzie występowanie oka z siatkówką i soczewką u głowonogów i kręgowców mogłoby skłonić do fałszywego poglądu, że grupy te odziedziczyły te struktury po wspólnym przodku, u którego one powstały. W rzeczywistości jednak tak nie było, a oko kręgowców i głowonogów ma zupełnie inne pochodzenie.

</doc>
<doc id="747019" url="https://pl.wikipedia.org/wiki?curid=747019" title="Ałtaj (ujednoznacznienie)">
Ałtaj (ujednoznacznienie)



</doc>
<doc id="747021" url="https://pl.wikipedia.org/wiki?curid=747021" title="Bractwo Kapłańskie Świętego Jozafata">
Bractwo Kapłańskie Świętego Jozafata

Bractwo Kapłańskie Świętego Jozafata Kuncewicza (FSSJK) – międzynarodowe zgromadzenie zrzeszające tradycjonalistycznych księży i seminarzystów katolickich obrządku bizantyjskiego, założone przez księdza Wasyla Kowpaka. Bractwo ściśle współpracuje z Bractwem Świętego Piusa X. Działa na zachodniej Ukrainie. Posiada seminarium we Lwowie i opiekuje się małym żeńskim zgromadzeniem zakonnym.
Seminarium.
Lwowskie seminarium Bractwa Świętego Jozafata jest poświęcone Niepokalanemu Sercu Maryi. Aktualnie kształci około trzydziestu przyszłych księży. Wykładają tam księża mieszkający w Polsce i należący do Bractwa Świętego Piusa X oraz tradycjonalistycznie nastawieni kapłani ukraińscy.
Poglądy.
Liturgia.
Bractwo odrzuca reformy liturgiczne wprowadzone w Ukraińskim Kościele Greckokatolickim. Sprzeciwia się usunięciu Stacji Drogi Krzyżowej, różańca i monstrancji z liturgii i parafii tego kościoła. Nie zgadza się też z porzuceniem języka cerkiewnosłowiańskiego w liturgii, na rzecz ukraińskiego.
Ekumenizm.
SSJK potępia dialog ekumeniczny z prawosławnymi, który jest prowadzony przez papieża, kardynała Lubomyra Huzara, i głównych biskupów Ukraińskiego Kościoła Greckokatolickiego. Propaguje prowadzenie misji katolickich wśród wiernych Cerkwi prawosławnej.
Relacje z hierarchią Ukraińskiego Kościoła Katolickiego.
Ekskomunika.
W 2003 roku kard. Huzar ekskomunikował księdza Kowpaka; ksiądz Kowpak odwołał się do władz kościelnych w Rzymie. Ekskomunika została przez Watykan podtrzymana.
Święcenia.
W lutym 2006 bp Bernard Tissier de Mallerias FSSPX, w warszawskim przeoracie Bractwa Świętego Piusa X wyświęcił dwóch seminarzystów z Bractwa Świętego Jozafata na diakonów. 22 listopada 2006 bp Richard Williamson FSSPX wyświęcił dwóch członków FSSJK na prezbiterów a siedmiu na diakonów. 16 października 2007 bp Bernard Fellay wyświęcił w Warszawie siedmiu prezbiterów.

</doc>
<doc id="747029" url="https://pl.wikipedia.org/wiki?curid=747029" title="Paul Loga">
Paul Loga

Serge-Paul Loga (ur. 14 kwietnia 1969 w Duali) – kameruński piłkarz, występował na pozycji pomocnika.
Życiorys.
Był w kadrze na mistrzostwa świata w 1994, jednak był zmuszony przesiedzieć cały turniej na ławce rezerwowych, gdyż ówczesny trener, Henri Michel nie widział go w wyjściowej jedenastce „Nieposkromionych Lwów”. Podczas mistrzostw był zawodnikiem Prévoyance Jaunde.

</doc>
<doc id="747030" url="https://pl.wikipedia.org/wiki?curid=747030" title="Spengler Cup">
Spengler Cup



</doc>
<doc id="747040" url="https://pl.wikipedia.org/wiki?curid=747040" title="Mecze piłkarskie Stomilu Olsztyn z poszczególnymi zespołami">
Mecze piłkarskie Stomilu Olsztyn z poszczególnymi zespołami



</doc>
<doc id="747044" url="https://pl.wikipedia.org/wiki?curid=747044" title="Franciszka Ksawera">
Franciszka Ksawera

Franciszka Ksawera – podwójne imię żeńskie, żeński odpowiednik imienia Franciszek Ksawery. Jego patronką jest św. Franciszka Ksawera Cabrini. 
Franciszka Ksawera imieniny obchodzi 22 grudnia.

</doc>
<doc id="747050" url="https://pl.wikipedia.org/wiki?curid=747050" title="Biskupi kijowscy">
Biskupi kijowscy

Biskupi diecezji kijowskiej I Rzeczypospolitej

</doc>
<doc id="747051" url="https://pl.wikipedia.org/wiki?curid=747051" title="Wodociąg mózgu">
Wodociąg mózgu

Wodociąg mózgu (łac. "aquaeductus cerebri"), zwany także wodociągiem Sylwiusza (od nazwiska Franciszka de le Boë Sylviusa, medyka i uczonego holenderskiego) – kanał w śródmózgowiu o długości 15-20 mm łączący III komorę mózgową w międzymózgowiu z IV komorą, położoną pomiędzy mostem a móżdżkiem. Przez IV komorę połączony z kanałem kręgowym. Przebiega on łukowato pomiędzy blaszką pokrywy a konarami mózgu. Kanał jest pokryty wyściółką otoczoną istotą szarą.
Wodociąg wypełniony jest płynem mózgowo-rdzeniowym. Jego zablokowanie powoduje wodogłowie niekomunikujące, a w efekcie poszerzenie układu komorowego.

</doc>
<doc id="747055" url="https://pl.wikipedia.org/wiki?curid=747055" title="Ołeh Kuzniecow">
Ołeh Kuzniecow

Ołeh Wołodymyrowycz Kuzniecow, ukr. Олег Володимирович Кузнєцов, ros. Олег Владимирович Кузнецов, "Oleg Władimirowicz Kuzniecow" (ur. 22 marca 1963 w Magdeburgu, Niemiecka Republika Demokratyczna) – ukraiński piłkarz, grający na pozycji obrońcy, były reprezentant Związku Radzieckiego, Wspólnoty Niepodległych Państw i Ukrainy, Wicemistrz Europy w 1988, trener piłkarski.
Kariera piłkarska.
Kariera klubowa.
Wychowanek szkoły sportowej w Czernichowie. Także w rodzinnym Czernichowie rozpoczął w 1981 występy w dorosłym futbolu. Jego pierwszym klubem była miejscowa Desna, z której w 1983 przeszedł do Dynama Kijów. Niedługo potem stał się jednym z podstawowych zawodników Dynama, które należało wówczas do ścisłej czołówki radzieckiej ekstraklasy. Z Dynamem zdobył Mistrzostwo ZSRR w 1985, 1986 i 1990, Puchar ZSRR w 1985, 1987 i 1990 oraz Puchar Zdobywców Pucharów w 1986. Wystąpił w 181 meczach ekstraklasy ZSRR, strzelając 15 bramek.
W 1990 wyjechał do Szkocji, gdzie przez cztery lata bronił barw Rangers F.C. Zdobył wówczas Mistrzostwo Szkocji w 1992 i 1993 oraz krajowy puchar w 1993. W 1994 przeniósł się do Izraela, a wkrótce potem powrócił na Ukrainę. W 1995 występował w CSKA-Borisfen Kijów, gdzie zakończył karierę.
Kariera reprezentacyjna.
Jako zawodnik Dynama zadebiutował na początku 1986 w reprezentacji ZSRR. W tym samym roku wziął udział w Mundialu 1986. Dwa lata później zdobył srebrny medal mistrzostw Europy. Uczestniczył również w Mundialu 1990 i Euro 1992. W latach 1986-1992 rozegrał dla ZSRR i WNP 63 mecze, strzelając 1 bramkę. W latach 1992-1994 3 razy wystąpił w barwach ukraińskiej drużyny narodowej.
Kariera trenerska.
Po zakończeniu kariery zawodniczej rozpoczął pracę jako trener, jednak samodzielnie prowadził jedynie w 2001 zespół CSKA Kijów, który podczas przerwy zimowej przekazał swoje miejsce nowo utworzonemu klubowi Arsenał Kijów, w którym w 2002 kontynuował pracę szkoleniową. Poza tym pracował wyłącznie jako asystent innych szkoleniowców, pomagając m.in. Ołeksijowi Mychajłyczence w Dynamie Kijów oraz Ołehowi Błochinowi w reprezentacji Ukrainy. Był członkiem sztabu szkoleniowego ukraińskiej drużyny narodowej podczas Weltmeisterschaft 2006. W tym samym roku został przez Władimira Romanowa, litewskiego biznesmena i właściciela szkockiego Heart of Midlothian FC ściągnięty do pracy w tym klubie w roli asystenta Valdasa Ivanauskasa i Eduarda Małofiejewa. Po niepowodzeniach w Szkocji ponownie podjął współpracę z Błochinem, do końca 2007 w reprezentacji Ukrainy, a w 2008 w FK Moskwa. Od 2010 pracuje na stanowisku starszego trenera juniorskiej reprezentacji.

</doc>
<doc id="747057" url="https://pl.wikipedia.org/wiki?curid=747057" title="Oleg Kuzniecow">
Oleg Kuzniecow



</doc>
<doc id="747060" url="https://pl.wikipedia.org/wiki?curid=747060" title="Maurice Thorez">
Maurice Thorez

Maurice Thorez (ur. 28 kwietnia 1900 w Noyelles-Godault, zm. 11 lipca 1964 podczas rejsu na Morzu Czarnym) – francuski polityk komunistyczny, wieloletni sekretarz generalny Francuskiej Partii Komunistycznej (PCF) od 1930 roku do śmierci.
Po zawarciu paktu Ribbentrop-Mołotow Francuska Partia Komunistyczna rozpoczęła po agresji Niemiec na Polskę we wrześniu 1939 kampanię antywojenną posuwając się do otwartego wzywania żołnierzy francuskich do dezercji. Maurice Thorez, sekretarz generalny FPK, powołany do wojska zdezerterował, uciekł do ZSRR i został w konsekwencji skazany na śmierć za dezercję przez sąd wojenny Francji. W 1944 został objęty amnestią przez gen. de Gaulle’a wobec wejścia Francuskiej Partii Komunistycznej w skład Francuskiego Rządu Tymczasowego. W latach 1946-1947 sprawował urząd wicepremiera Francji. Był deputowanym do Zgromadzenia Narodowego.
Jego nazwisko nosiło przejściowo miasto Czystiakowe (1964-2016).
W latach 1950-1993 wałbrzyska kopalnia węgla kamiennego "Julia" nosiła nazwę "Thorez".

</doc>
<doc id="747062" url="https://pl.wikipedia.org/wiki?curid=747062" title="Portugalska Demokratyczna Partia Pracy">
Portugalska Demokratyczna Partia Pracy

Portugalska Demokratyczna Partia Pracy (port. "Partido Trabalhista Democrático Português", PTDP) była centrolewicową portugalską partią polityczną. Ugrupowanie te zostało założone 3 maja 1974 roku, była pierwszą portugalską partią polityczną ustworzoną po Rewolucji Goździków. Jednakże powstanie PTDP nie wywołało poważniejszych skutków, partia ta nie została nawet nigdy oficjalnie zarejestrowana.
&lt;br&gt;

</doc>
<doc id="747063" url="https://pl.wikipedia.org/wiki?curid=747063" title="V2 (silnik)">
V2 (silnik)

V2 – oznaczenie silnika widlastego składającego się z dwóch cylindrów.
Silnik tego typu stał się nieodłącznym symbolem marki motocykli Harley-Davidson. Inne firmy (głównie japońskie) spopularyzowały ten typ silnika w motocyklach, które są tańsze i bardziej dopracowane pod względem technologicznym niż konstrukcje amerykańskie.
W Polsce produkowano motocykle z silnikami tego typu: CWS M 55 1929 i Sokół 1000 M111 1936.

</doc>
<doc id="747064" url="https://pl.wikipedia.org/wiki?curid=747064" title="Henryk Hayden">
Henryk Hayden

Henryk Hayden, Henri Hayden (ur. 1883 w Warszawie, zm. 1970 w Paryżu) – polski malarz.
Życiorys.
Przyszedł na świat w zasymilowanej rodzinie żydowskich handlarzy jako Henryk Hayden-Wurcel. Pierwsze studia rozpoczął w Instytucie Politechnicznym, następnie kształcił się w warszawskiej Szkole Sztuk Pięknych pod kierunkiem Konrada Krzyżanowskiego. Do Paryża przyjechał w 1907 roku. Od 1908 często udawał się do Bretanii, gdzie poznał Ślewińskiego.
Był blisko związany z krytykami Adolfem Baslerem i André Salmonem, którzy promowali jego malarstwo. Artysta przyjaźnił się z Maxem Jacobem, Matisse'em i Picassem.
Indywidualnie wystawy Haydena w galeriach Paryża: Druet (1911), Rosenberg (1919), de l'Effort Moderne (1919), Zborowski (1923), Bernheim (1928), Zak (1928, 1933), Drouant (1933), Pétrides (1939) i Suillerot (1953, 1957, 1965); Londynu: Waddington Galleries (1959), (1961), (1964), (1967).
Na wczesną twórczość Haydena miał wpływ Ślewiński. Geometryzacja form w latach 1912 – 1914 ujawniły inspiracje sztuką Cézanne'a.
Znane obrazy.
WYSTAWY retrospektywne indywidualne 

</doc>
<doc id="747066" url="https://pl.wikipedia.org/wiki?curid=747066" title="Wodociąg Sylwiusza">
Wodociąg Sylwiusza



</doc>
<doc id="747067" url="https://pl.wikipedia.org/wiki?curid=747067" title="Moszenki południowe">
Moszenki południowe

Moszenki południowe ("Colutea arborescens") – gatunek krzewu z rodziny bobowatych. Nazywany jest też koluteą południową, truszczeliną południową, truszczeliną drzewiastą lub moszeńcem południowym. Rodzimy obszar jej występowania to środkowa, południowa i wschodnia Europa oraz Afryka Północna (Algieria, Maroko). W Polsce tylko jako roślina uprawna.
Biologia i ekologia.
Gatunek wytrzymały na mrozy. Nanofanerofit. Charakterystyczny dla świetlistych lasów, zarośli. Preferuje suche i ciepłe tereny. Roślina jest żywicielem motyla "Glaucopsyche iolas". Roślina jest lekko trująca i jej spożycie (a szczególnie nasion) może powodować biegunkę i wymioty.

</doc>
<doc id="747068" url="https://pl.wikipedia.org/wiki?curid=747068" title="Szatt al Dżarid">
Szatt al Dżarid



</doc>
<doc id="747069" url="https://pl.wikipedia.org/wiki?curid=747069" title="Marc Girardelli">
Marc Girardelli

Marc Girardelli (ur. 18 lipca 1963 w Lustenau) – austriacki narciarz alpejski reprezentujący także Luksemburg, dwukrotny wicemistrz olimpijski, wielokrotny medalista mistrzostw świata i pięciokrotny zdobywca Pucharu Świata. Wygrywał zawody Pucharu Świata we wszystkich pięciu konkurencjach: biegu zjazdowym, supergigancie, slalomie, slalomie gigancie oraz kombinacji. Jeden z najbardziej wszechstronnych i utytułowanych zawodników w historii dyscypliny.
Kariera.
Naukę jazdy na nartach rozpoczął w wieku 5 lat, trzy lata później zdobył mistrzostwo Vorarlbergu w slalomie, a w wieku 12 lat zdobył swój pierwszy młodzieżowy tytuł. Jego pierwszym i jedynym trenerem był jego ojciec, Helmut Girardelli. Już wtedy był skłócony z działaczami Austriackiego Związku Narciarskiego (ÖSV), gdyż pozostali juniorzy uczęszczali do gimnazjum sportowego, a on trenował z ojcem. Postawiono mu ultimatum: albo przeniesie się do specjalnej szkoły dla młodych talentów, albo nie zostanie powołany do kadry. Podczas zawodów w Szwajcarii jego ojciec spotkał przedstawiciela Narciarskiego Związku Luksemburga i spytał o możliwość startów syna w ich reprezentacji. Odpowiedź była pozytywna i w wieku lat trzynastu Marc Girardelli otrzymał luksemburską licencję. Dopóki nie zaczął zarabiać na kontraktach sponsorskich karierę finansowali wyłącznie rodzice. Nie otrzymywał też pomocy od związku lub klubu. W 1977 roku Marc, jako czternastolatek zwyciężył w zawodach Trofeo Topolino, w których startują dzieci poniżej 16 roku życia. Jeszcze w sezonie 1977/1978 wziął udział w swoich pierwszych zawodach Pucharu Świata.
Pierwsze punkty w zawodach pucharowych wywalczył 26 lutego 1980 roku w Waterville Valley, gdzie był trzynasty w gigancie. Były to jego jedyne punkty w sezonie 1979/1980, który ukończył na 84. pozycji. W kolejnym sezonie punktował już siedmiokrotnie, w tym 25 stycznia 1981 roku w Wengen po raz pierwszy stanął na podium zawodów PŚ, zajmując drugie miejsce w slalomie. W zawodach tych rozdzielił Bojana Križaja z Jugosławii i Ingemara Stenmarka ze Szwecji. Było to pierwsze w historii podium wywalczone przez alpejczyka reprezentującego Luksemburg. Poza tym jeszcze dwa razy znalazł się w najlepszej dziesiątce, dzięki czemu w klasyfikacji generalnej zajął 26. miejsce. Przełom w jego karierze nastąpił rok później, kiedy Girardelli aż dwanaście razy plasował się w czołowej dziesiątce, w tym czterokrotnie stając na podium: 9 stycznia w Morzine, 9 lutego w Kirchbergu i 19 marca w Kranjskiej Gorze był trzeci w gigancie, a 24 marca 1982 roku w San Sicario zajął drugie miejsce w tej konkurencji. W klasyfikacji generalnej był szósty, a w klasyfikacji giganta zajął trzecie miejsce, ulegając tylko Philowi Mahre z USA i Ingemarowi Stenmarkowi.
Nie wystąpił jednak na rozgrywanych w lutym 1982 roku mistrzostwach świata w Schladming, bowiem startując w barwach Luksemburga wciąż posiadał austriackie obywatelstwo. Z tego samego powodu nie uczestniczył również w rozgrywanych dwa lata później igrzyskach olimpijskich w Sarajewie. W międzyczasie osiągał sukcesy w Pucharze Świata. W drugiej połowie sezonu 1982/1983, 27 lutego 1983 roku w Gällivare odniósł swoje pierwsze zwycięstwo, wygrywając slalom. Pokonał wtedy Stenmarka oraz jego rodaka, Stiga Stranda. Ponadto jeszcze trzy razy znalazł się w najlepszej trójce, dwa razy w kombinacji i raz w gigancie, lecz nie wygrywał. Nie startował w końcówce sezonu po tym, jako podczas zjazdu w Lake Louise doznał kontuzji, zrywając więzadła w lewym kolanie. Ostatecznie był czwarty w klasyfikacji generalnej, siódmy w gigancie, szósty w slalomie, a w klasyfikacji kombinacji zajął trzecie miejsce. Doszedł do zdrowia po kontuzji i przygotował się do startów w sezonie 1983/1984. Rywalizację zaczął od slalomu 22 grudnia w Kranjskiej Gorze, którego jednak nie ukończył. Następnie zajął dopiero 58. miejsce w zjeździe w Val d’Isère. W kolejnych startach osiągał coraz lepsze wyniki, ostatecznie dziesięć razy stając na podium. Odniósł przy tym pięć zwycięstw: 16 stycznia w Parpan, 22 stycznia w Kitzbühel, 2 lutego w Borowcu, 18 marca w Åre i sześć dni później w Oslo był najlepszy w slalomie. Wyniki te dały mu trzecie miejsce w klasyfikacji generalnej, za Szwajcarem Pirminem Zurbriggenem i Stenmarkiem. Był też piąty w kombinacji, czwarty w zjeździe, a w klasyfikacji slalomu zdobył pierwszą w karierze Małą Kryształową Kulę.
Najlepsze wyniki osiągał w sezonie 1984/1985. Czternaście razy stawał na podium, w tym aż jedenaście razy zwyciężał: 2 grudnia w Sestriere, 4 stycznia w Bad Wiessee, 13 stycznia w Kitzbühel, 21 stycznia w Wengen, 16 lutego w Kranjskiej Gorze, 20 marca w Park City i 23 marca 1985 roku w Heavenly Valley był najlepszy w slalomie, 11 grudnia w Sestriere i 10 marca w Aspen wygrywał giganta, a 17 grudnia w Madonna di Campiglio i 27 stycznia w Garmisch-Partenkirchen był pierwszy w supergigancie. W efekcie zwyciężył w klasyfikacji generalnej, zdobywając Kryształową Kulę. Najlepszy był również w klasyfikacjach slalomu i giganta, a w klasyfikacji zjazdu był siedemnasty. Wtedy też wystąpił na swojej pierwszej dużej, międzynarodowej imprezie, mistrzostwach świata w Bormio. Najpierw wystąpił w gigancie, w którym był trzeci za Markusem Wasmeierem z RFN i Pirminem Zurbriggenem. Był to pierwszy w historii medal dla Luksemburga w narciarstwie alpejskim. Trzy dni później Girardelli zajął drugie miejsce w slalomie, rozdzielając na podium Szweda Jonasa Nilssona i Austriaka Roberta Zollera. Do zwycięstwa w tych zawodach zabrakło mu zaledwie 0,06 sekundy. Drugą z rzędu Kryształową Kulę wywalczył w sezonie 1985/1986. Tym razem na podium stanął osiem razy, wygrywając trzykrotnie: 15 grudnia w Alta Badia i 7 lutego w Sankt Anton był najlepszy w kombinacji, a 5 lutego 1986 roku w Crans-Montana zwyciężył w supergigancie. W klasyfikacji giganta był piąty, zjazdu czwarty, w supergigancie był trzeci, a w klasyfikacji kombinacji zajął drugie miejsce za Zurbriggenem.
Mistrzostwa świata w Crans-Montana w 1987 roku okazały się najbardziej udaną imprezą w jego karierze. W swoim pierwszym starcie, biegu zjazdowym zajął siódme miejsce. Dzień później zwyciężył w kombinacji, uzyskując najlepszy czas zjazdu i siódmy w slalomie. Następnie zajął drugie miejsce w gigancie i supergigancie, w obu przypadkach przegrywając tylko z Zurbriggenem. Bliżej zwycięstwa był w gigancie, w którym do zwycięzcy stracił tylko 0,07 sekundy. Wystąpił tam także w slalomie, który ukończył na czwartej pozycji. Walkę o podium przegrał z Arminem Bittnerem o 0,08 sekundy. W zawodach pucharowych sześć razy stanął na podium, zwyciężając w supergigancie 1 marca w Furano i 15 marca w Calgary oraz w gigancie 22 marca 1987 roku w Sarajewie. W klasyfikacji generalnej oraz klasyfikacji supergiganta był drugi, ulegając tylko Zurbriggenowi. Rok później osiągał nieco słabsze wyniki, nie odnosząc żadnego zwycięstwa. Na podium plasował się sześciokrotnie, trzy razy w zjeździe, dwa razy w supergigancie oraz jeden raz w gigancie. Ostatecznie był między innymi piąty w klasyfikacji generalnej, siódmy w zjeździe oraz czwarty w klasyfikacji supergiganta. W lutym 1988 roku wystartował na igrzyskach olimpijskich w Calgary, jednak nie zdobył medalu. Był tam jedynym członkiem reprezentacji Luksemburga. Jego najlepszym wynikiem było tam dziewiąte miejsce w biegu zjazdowym.
Kolejne sukcesy osiągnął na mistrzostwach świata w Vail w 1989 roku, gdzie zdobył dwa medale. Już w swoim pierwszym starcie, kombinacji, zdobył złoty medal. Uzyskał drugi czas w zjeździe i trzeci w slalomie, co wystarczyło do zwycięstwa z przewagą 11,5 pkt nad Szwajcarem Paulem Accolą i ponad 26 pkt nad Austriakiem Güntherem Maderem. Następnie był czternasty w supergigancie i czwarty w gigancie, w którym walkę o podium przegrał z Zurbriggenem. Mistrzostwa te zakończył zdobywając brązowy medal w slalomie, o 0,80 sekundy za Rudolfem Nierlichem i o 0,36 sekundy za Arminem Bittnerem. W Pucharze Świata trzynaście razy stawał na podium, przy czym dziewięciokrotnie zwyciężał: w slalomie 6 grudnia w Sestriere i 17 grudnia w Kranjskiej Gorze, zjeździe 13 stycznia w Kitzbühel oraz 20 i 21 stycznia w Wengen, kombinacji 15 stycznia w Kitzbühel i tydzień później w Wengen, gigancie 17 stycznia w Adelboden oraz supergigancie 26 lutego 1989 roku w Whistler. Ostatecznie w sezonie 1988/1989 był najlepszy w klasyfikacji generalnej oraz klasyfikacjach zjazdu i giganta, wśród slalomistów był trzeci a w supergigancie zajął piąte miejsce. Na początku sezonu 1989/1990 w pięciu startach dwukrotnie stawał na podium, zajmując trzecie miejsce w slalomach Waterville Valley i Mont-Sainte-Anne. Jednak 12 grudnia 1989 roku w Sestriere odniósł kolejną poważną kontuzję, kiedy przy prędkości 90 km/h wypadł z trasy supergiganta, przebił dwa rzędy siatek i zatrzymał się na niepokrytymi śniegiem kamieniach. Girardelli uszkodził kręgosłup i groził mu paraliż prawej strony ciała. Pozwał Międzynarodową Federację Narciarską (FIS) o odszkodowanie i wygrał, stracił jednak resztę sezonu. Ostatecznie został sklasyfikowany na 25. pozycji.
Do rywalizacji powrócił w sezonie 1990/1991. Już w czwartym starcie cyklu, 16 grudnia 1990 roku w Alta Badia, zajął trzecie miejsce w slalomie. W kolejnych startach na podium plasował się ośmiokrotnie, odnosząc trzy zwycięstwa: 13 stycznia w Kitzbühel w slalomie i kombinacji oraz dwa dni później w Adelboden, gdzie był najlepszy w gigancie. Równe starty i wiele miejsc w najlepszej dziesiątce dały mu czwartą w karierze Kryształową Kulę za zwycięstwo w klasyfikacji generalnej. Był również najlepszy w klasyfikacjach slalomu i kombinacji, a w gigancie zajął trzecie miejsce za Włochem Alberto Tombą i Rudolfem Nierlichem. Na przełomie stycznia i lutego 1991 roku startował na mistrzostwach świata w Saalbach-Hinterglemm, zdobywając złoty medal w slalomie. W zawodach tych wyprzedził Austriaka Thomasa Stangassingera oraz Ole Kristiana Furusetha z Norwegii. W pozostałych startach plasował się poza podium, najlepszy wynik uzyskując w gigancie, który ukończył na piątej pozycji. Do brązowego medalisty, Szweda Johana Wallnera stracił 0,99 sekundy.
Na igrzyska olimpijskie w Albertville w 1992 roku pojechał jako jeden z faworytów. Rywalizację zaczął od zjazdu, którego jednak nie ukończył. W kombinacji, w której był już dwukrotnym mistrzem świata oraz zdobył dwie Małe Kryształowe Kule, także nie dotarł do mety, wypadając z trasy zjazdu. Następnie wystąpił w supergigancie, zajmując drugie miejsce, 0,73 sekundy za Norwegiem Kjetilem André Aamodtem, a o 0,06 sekundy przed jego rodakiem Janem Einarem Thorsenem. Był to pierwszy w historii medal zimowych igrzysk olimpijskich dla Luksemburga oraz pierwszy medal olimpijski w narciarstwie alpejskim dla tego kraju. Był to także pierwszy od 40 lat medal olimpijski wywalczony przez luksemburskiego sportowca, od czasu gdy na letnich igrzyskach olimpijskich w Helsinkach w 1952 roku Josy Barthel zwyciężył w biegu na 1500 m. Wynik ten powtórzył dwa dni później kiedy w gigancie rozdzielił na podium Alberto Tombę i Kjetila André Aamodta. W zawodach tych do zwycięzcy stracił 0,32 sekundy. Wystartował także w slalomie, jednak już w pierwszym przejeździe ominął jedną bramkę i został zdyskwalifikowany. W zawodach pucharowych osiągał nieco słabsze wyniki niż rok wcześniej. Wielokrotnie plasował się w czołowej dziesiątce, jednak na podium stanął tylko cztery razy, odnosząc jedno zwycięstwo: 8 grudnia 1991 roku w Val d’Isère wygrał supergiganta. W klasyfikacji generalnej sezonu 1991/1992 był trzeci za Paulem Accolą i Alberto Tombą. Był też między innymi drugi w supergigancie oraz siódmy w klasyfikacji giganta.
Piątą i ostatnią w karierze Kryształową Kulę wywalczył w sezonie 1992/1993. Na podium stawał tylko czterokrotnie, trzy razy zwyciężając: 13 grudnia w Alta Badia i tydzień później w Kranjskiej Gorze był najlepszy w slalomie gigancie, a 12 stycznia 1993 roku w Sankt Anton wygrał supergiganta. Ostatecznie drugiego w klasyfikacji generalnej Kjetila André Aamodta (6 zwycięstw w sezonie) wyprzedził o zaledwie 32 punkty. W sezonie tym zdobył też trzecią w karierze Małą Kryształową Kulę w klasyfikacji kombinacji, był trzeci w gigancie, piąty w supergigancie i szósty w zjeździe. W lutym 1993 roku wystąpił na mistrzostwach świata w Morioce, jednak zrezygnował ze startów w konkurencjach szybkościowych. Zaczął od zdobycia brązowego medalu w kombinacji, uzyskując jedenasty czas zjazdu i szósty w slalomie. Na podium wyprzedzili go dwaj Norwegowie: Lasse Kjus, który był lepszy o 2,05 pkt i Kjetil André Aamodt, który wyprzedził go o zaledwie 0,18 pkt. Następnie zajął osiemnaste miejsce w gigancie, jednak trzy dni później wywalczył srebrny medal w slalomie. Uplasował się tam tylko 0,04 sekundy za Aamodtem i o 0,07 sekundy przed Stangassingerem. Na rozgrywanych rok później igrzyskach olimpijskich w Lillehammer wystartował we wszystkich konkurencjach, lecz nie zdobył żadnego medalu. Najlepszy wynik osiągnął w supergigancie, który ukończył na czwartej pozycji. Walkę o medal przegrał tam z Aamodtem o 0,14 sekundy. Był też między innymi siódmy w zjeździe oraz dziewiąty w kombinacji. W Pucharze Świata na podium stawał siedmiokrotnie, przy czym 23 stycznia 1994 roku w wygrał supergiganta w Wengen. Sezon 1993/1994 ukończy na drugim miejscu za Aamodtem, w klasyfikacji zjazdu zdobył Małą Kryształową Kulę, a w klasyfikacji supergiganta był drugi za Thorsenem.
Kolejne zwycięstwo odniósł 15 stycznia 1995 roku w Kitzbühel, gdzie był najlepszy w kombinacji. W tej samej konkurencji wygrał także tydzień później w Wengen, a 8 stycznia w Garmisch-Partenkirchen był drugi w slalomie. Nie stawał więcej na podium, jednak dziesięciokrotnie plasował się w najlepszej dziesiątce. Dało mu to czwarte miejsce w klasyfikacji generalnej sezonu 1994/1995, zwycięstwo w klasyfikacji kombinacji i dziewiąte miejsce w slalomie. Ostatnie podium w karierze wywalczył 21 stycznia 1996 roku w Veysonnaz, gdzie był najlepszy w kombinacji. Było to także jego jedyne podium w sezonie 1995/1996, który ukończył na 22. pozycji. Był też między innymi drugi w klasyfikacji kombinacji, za Güntherem Maderem, a przed Włochem Alessandro Fattorim. W lutym 1996 roku brał udział w mistrzostwach świata w Sierra Nevada, gdzie zdobył ostatni w karierze medal. W kombinacji wywalczył po raz trzeci złoty medal, osiągając czwarty czas zjazdu i drugi wynik w slalomie. Łączny czas dał mu zwycięstwo, o 0,25 sekundy przed Lasse Kjusem i o 0,98 sekundy przed Güntherem Maderem. Na tych samych mistrzostwach był też osiemnasty w supergigancie i zjeździe, giganta nie ukończył, a w slalomie nie wystartował.
Startował także w sezonie 1996/1997, jednak zajmował odległe pozycje. Punktował tylko trzy razy, najlepszy wynik osiągając 27 października 1996 roku w Sölden, gdzie zajął 25. miejsce w gigancie. W drugiej połowie sezonu już nie startował po tym, jak 21 grudnia w Val Gardena odniósł kontuzję kolana. Uraz był na tyle poważny, iż Girardelli mógł do końca życia poruszać się o kulach. W lutym 1997 roku zdecydował się zakończyć karierę.
Po zakończeniu kariery otworzył hotel w Dornbirn, który jednak spłonął w 2001 roku. Zainicjował także budowę krytego stoku narciarskiego w Bottrop, którego był dyrektorem do 2004 roku, kiedy sprzedał swoje udziały. W tym samym roku wypuścił pierwszą kolekcję ubrań sportowych dla dzieci. Ponadto zatrudniony jest jako konsultant kadry niemieckiej i Bułgarskiego Związku Narciarskiego. Prowadzi także kampanię promocyjną ośrodka narciarskiego w bułgarskim Bansku, oraz jest konsultantem firm Head oraz Roxa, produkujących sprzęt narciarski.

</doc>
<doc id="747071" url="https://pl.wikipedia.org/wiki?curid=747071" title="V8 (silnik)">
V8 (silnik)

V8 – silnik widlasty o ośmiu cylindrach umieszczonych w dwóch rzędach w skrzyni korbowej, kąt rozwarcia między nimi wynosi najczęściej 90°, istnieją także konstrukcje o mniejszym rozwarciu. Wszystkie osiem tłoków przekazuje siłę nacisku na wspólny wał korbowy. Niektóre z możliwych kolejności zapłonu dla czterosuwowego silnika V8 to 1-5-4-8-6-3-7-2, 1-5-4-2-6-3-7-8 (Ford), 1-3-7-2-6-5-4-8 (Ford), 1-8-4-3-6-5-7-2 (Chevrolet Small Block i Big Block), 1-8-7-2-6-5-4-3 (Chevrolet LS Engine).
W najprostszej postaci są to dwie jednostki R4 dzielące wspólny wał korbowy. Rozwiązanie to dzieli jednak wady mniejszych silników R4 związane z wyważeniem jednostki - wraz ze wzrostem pojemności skokowej wzrastają drgania generowane w związku z siłami drugiego rzędu. Z tego powodu od lat 20. XX wieku stosuje się bardziej skomplikowane wały korbowe z wykorbieniami o dwóch płaszczyznach (z ang. crossplane) wyposażone w przeciwciężary. Dzięki temu motor V8 pracuje płynniej niż V6 będąc tańszym niż V12. Większość silników V8 stosowanych w sporcie samochodowym wykorzystuje jednak płaski wał korbowy (z ang. flat-plane) co pozwala na szybsze przyspieszanie i efektywniejszą pracę układu wydechowego.
Amerykańskie silniki V8 były używane jako podstawowe jednostki napędowe tzw. „muscle cars” (Chevrolet Chevelle, Dodge Charger), jednak z powodzeniem są wykorzystywane również w pojazdach użytkowych, np. typu pick-up. W Europie silniki V8 są stosowane przez producentów samochodów luksusowych i sportowych: m.in. Aston Martin, Audi, BMW, Ferrari, Jaguar, Mercedes-Benz, Porsche.
Produkcję seryjną silników V8 w USA jako pierwszy producent na świecie rozpoczął w 1914 roku Cadillac (Typ 51). Większość silników, tak jak pierwsze silniki posiadają cylindry nachylone pod kątem 90°.
Spotykane kąty rozwarcia.
Najczęściej spotykanym kątem pomiędzy rzędami cylindrów jest 90°. Układ taki sprawia, że silnik cechuje się szeroką i niską budową oraz optymalną charakterystyką zapłonu i generowanych drgań. Występują jednak także inne kąty rozwarcia. W silniku Ford/Yamaha V8 zastosowanym w modelu Taurus "SHO" występuje kąt 60°. Konstrukcja bazuje na jednostce Duratec V6. Podobnie zbudowane silniki konstrukcji Yamahy stosowane są w samochodach Volvo od 2005 roku. Dzięki węższej budowie mogą one zostać zamontowane poprzecznie do osi nadwozia. Do płynnej i równej pracy wymagane było jednak zastosowanie m.in. wałka wyrównoważającego. W 2010 roku General Motors zaprezentowało jednostkę Duramax o pojemności 4,5 l i kącie rozwarcia 72°.
Silnik Rover Meteorite powstał na bazie jednostki stosowanej w czołgu Rover Meteor (ta z kolei bazowała na silniku lotniczym Merlin), odziedziczył po niej kąt 60°. Spotykano także kąt 45° – wysokoprężna jednostka 567 stosowana do napędu lokomotyw, czy też w wyścigowym pojeździe Miller z napędem na cztery koła (1932).
W 1922 roku Lancia wprowadziła silnik V8, w którym kąt rozwarcia cylindrów wynosił zaledwie 14°. Był on krótszy od odpowiadającego mu pojemnością motoru R6, przy czym węższy od typowej jednostki V8. Dzięki zwartej budowie i rozrządzie typu OHC silniki te były lżejsze i mocniejsze od współczesnych im jednostek o podobnej pojemności.

</doc>
<doc id="747074" url="https://pl.wikipedia.org/wiki?curid=747074" title="V4 (silnik)">
V4 (silnik)

V4 – oznaczenie silnika widlastego składającego się z czterech cylindrów. Kolejność zapłonu dla czterosuwowego silnika V4 to 1-4-2-3 lub rzadziej 1-3-4-2. Rozwiązanie rzadko występujące w samochodach osobowych, częściej spotykane w motocyklach wysoko pojemnościowych.

</doc>
<doc id="747076" url="https://pl.wikipedia.org/wiki?curid=747076" title="V6 (silnik)">
V6 (silnik)

V6 – oznaczenie silnika widlastego składającego się z sześciu cylindrów. Jest to drugi po R4 typ silnika najczęściej stosowany do napędu samochodów osobowych. Najczęściej występującym kątem rozwarcia silnika V6 jest 60°, rzadziej 90° lub 120°.
Silniki typu V6 często znajdują zastosowanie w samochodach segmentu D/E, dostępne są opcjonalnie jako mocniejsze źródło napędu w porównaniu do mniejszych jednostek R4. Spotyka się je także jako mniejszą oraz bardziej ekonomiczną alternatywę dla silników V8. Jednostki typu V6 są krótsze od R4 o podobnej pojemności, często także węższe od V8. Dzięki zwartej budowie możliwy jest ich montaż poprzecznie do osi nadwozia i użycie w samochodach przednionapędowych. Doładowane silniki V6 generują moc i moment obrotowy możliwy do uzyskania z większych jednostek V8, emitując przy tym mniej zanieczyszczeń i zużywając mniej paliwa. Przykładem może być silnik TFSI 3.0 Volkswagena, doładowany mechanicznie z bezpośrednim wtryskiem paliwa lub EcoBoost 3.5 Forda, oba silniki porównywane są do wolnossącego V8 4.2 FSI Volkswagena.
Pierwszym seryjnie produkowanym samochodem osobowym z silnikiem V6 była Lancia Aurelia z 1950 roku.

</doc>
<doc id="747077" url="https://pl.wikipedia.org/wiki?curid=747077" title="Trzymanie kciuków">
Trzymanie kciuków

Trzymanie kciuków – przesąd lub zwrot grzecznościowy wyrażający się słowami "Trzymam kciuki!" Jako przesąd odwołuje się do sił, które nie są w stanie zmienić wydarzeń. Deklarująca trzymanie kciuków osoba nie posiada możliwości wpłynięcia na rozwój wypadków, wierzy jedynie w moc nadprzyrodzoną. Z kolei jako formułka grzecznościowa trzymanie kciuków występuje podczas komunikacji międzyludzkiej zamiast życzeń powodzenia. 
Przesąd trzymania kciuków wywodzi się ze starożytności. Dla wojownika kciuk był ważny, ponieważ bez niego nie był w stanie utrzymać broni. Trzymanie kciuków było więc gestem ochronnym. Zwyczaj upowszechnił się najpierw wśród Germanów.

</doc>
<doc id="747083" url="https://pl.wikipedia.org/wiki?curid=747083" title="V12">
V12

V12 – silnik widlasty o dwunastu cylindrach w dwóch rzędach zamontowanych we wspólnej skrzyni korbowej. Zazwyczaj kąt rozwarcia między cylindrami wynosi 60°, wszystkie tłoki napędzają wspólny wał korbowy. Silniki V12 znajdują zastosowanie do napędu lokomotyw (np używane w Polsce ST44, SP45, Class 66), statków, generatorów, ciężkiego sprzętu budowlanego, a także luksusowych i sportowych samochodów osobowych. Kolejność zapłonu dla silnika V12 to zwykle 1-10-5-7-3-11-6-9-2-12-4-8 lub rzadziej 1-9-2-7-4-8-6-10-5-12-3-11. Przed wprowadzeniem silników turbośmigłowych i turboodrzutowych, silniki V12 były stosowane również w samolotach.

</doc>
<doc id="747087" url="https://pl.wikipedia.org/wiki?curid=747087" title="Camille Flammarion">
Camille Flammarion

Camille Flammarion (ur. 26 lutego 1842 w Montigni-le-Roi, zm. 3 czerwca 1925 w Juvisy-sur-Orge) – francuski astronom.
Życiorys.
W latach 1858–1862 pracował jako rachmistrz w Obserwatorium Paryskim, potem – w latach 1862–1876 jako rachmistrz w Biurze Długości, a następnie, w latach 1876–1883, jako współpracownik Obserwatorium Paryskiego. Camille Flammarion był założycielem obserwatorium astronomicznego w Juvisy-sur-Orge pod Paryżem i został jego dyrektorem. Założenie tego obserwatorium nastąpiło w 1883. Zajmował się badaniami Księżyca, Marsa, gwiazd podwójnych, komet oraz atmosfery.
Był też wybitnym popularyzatorem astronomii w swoich czasach. Był autorem licznych, popularnych książek o Wszechświecie i możliwości istnienia cywilizacji pozaziemskich. Jego dzieło "Astronomie populaire" z 1880 stanowi klasyczną pozycję w literaturze popularnonaukowej. Flammarion został nagrodzony za to dzieło przez Akademię Nauk w Paryżu. W 1882 założył czasopismo „L`Astronomie”, a w 1887 stowarzyszenie Société astronomique de France.
Camille Flammarion znany jest też z opublikowania metaforycznej ilustracji (nieznanego autora), przedstawiającej Ziemię na tle Wszechświata oraz człowieka wyciągającego rękę w kierunku gwiazd. Ilustracja została umieszczona w wydanej w 1888 książce "L'Atmosphere: Météorologie Populaire".
Upamiętnienie.
Na cześć astronoma nazwano: planetoidę (1021) Flammario oraz kratery na Księżycu i Marsie.

</doc>
<doc id="747088" url="https://pl.wikipedia.org/wiki?curid=747088" title="13 amerykańskich kolonii">
13 amerykańskich kolonii



</doc>
<doc id="747089" url="https://pl.wikipedia.org/wiki?curid=747089" title="Eltron">
Eltron

Eltron – rodzina amplimikserów i kolumn estradowych produkowanych przez bydgoskie zakłady Unitra Eltra w latach 70. i 80.
Zestawy Eltron przeznaczone były do nagłaśniania średnich i dużych pomieszczeń, były używane do wzmacniania wokalu i gitar. Bywają używane nadal w polskich szkołach jako podstawowe źródła dźwięku podczas apeli i akademii. Do kolumn Eltron były produkowane wzmacniacze o tej samej nazwie: Eltron 30, 60 i 100 (oznaczenia liczbowe odzwierciedlają moc sinusoidalną przy obciążeniu 4Ω, a w przypadku modelu Eltron 30, do którego można było podłączyć tylko jedną kolumnę – przy obciążeniu 8Ω).
Sprzęt serii Eltron.
Wzmacniacz ELTRON 100.
Wzmacniacz o mocy wyjściowej 100W (4 Ω). Wzmacniacz wyposażono w 6 wejść bez możliwości wyboru poziomu sygnału wejściowego, wskaźnik poziomu sygnału wyjściowego, regulację tonów średnich (Alt) i charakterystyczną dla starszych modeli kanciastą obudowę. Współgra z dwoma kolumnami głośnikowymi ZG-60/2.
Wzmacniacz ELTRON 100 U.
Nowsza wersja wzmacniacza o mocy wyjściowej 100 W (4 Ω). Wzmacniacz wyposażony w 6 wejść (4 wejścia z korektorem i możliwością wyboru poziomu sygnału wejściowego) oraz wskaźnik poziomu sygnału wyjściowego. Urządzenie otrzymało nową obudowę oraz zamieniono regulację "Alt" na "Echo". Moc wyjściowa: 100 W (4 Ω). Pasmo przenoszenia: 35 Hz - 20 kHz. Masa: 14 kg. Rozmiary: 545 x 360 x 165 mm. Współgra z dwoma kolumnami głośnikowymi ZG-60/3 lub ZG-50.
Wzmacniacz ELTRON 100 P.
Unowocześniona wersja ELTRONA 100 U wyposażona w pogłos sprężynowy. Były wersje z tradycyjnym wskaźnikiem wysterowania jak i z wskaźnikiem opartym na diodach led, miał inne gałki potencjometrów i wejścia typu jack, dodano kilka wyjść. Istniały również ELTRONY 100 U z takimi wejściami i wyjściami, jak i wskaźnikiem wysterowania LED. Były one produkowane równolegle ze wzmacniaczem ELTRON 100 P pod sam koniec ich produkcji.
Wzmacniacz ELTRON 60.
Wzmacniacz wyposażony w 4 wejścia, regulację tonów niskich, średnich i wysokich może współpracować z gramofonem (na jednym z wejść). Moc wyjściowa: 60 W (4 Ω). Współgra z dwoma kolumnami głośnikowymi ZG-60/2.
Wzmacniacz ELTRON 60 U.
Nowsza wersja wzmacniacza o mocy wyjściowej 60W (4 Ω). W przeciwieństwie do starszego modelu ELTRON 60, wzmacniacz otrzymał nową obudowę, zamieniono regulację "Alt" na "Echo" oraz wprowadzono możliwość wyboru poziomu sygnału na dwóch wejściach. Współgra z dwoma kolumnami głośnikowymi ZG-60/3.
Wzmacniacz ELTRON 30.
Wzmacniacza o mocy wyjściowej 30W (8 Ω). Wyposażony w 4 wejścia. Dwa z regulacją tonów wysokich, średnich i niskich, ostatni wyposażony w przełącznik czułości wejścia. Współgra z jedną kolumną głośnikową ZG-60/2.
Wzmacniacz ELTRON 30 U.
Nowsza wersja wzmacniacza o mocy wyjściowej 30W (8 Ω). W stosunku do starszej wersji dostał nową obudowę , w wejściu nr 1 dodano wyjście do pętli efektów, tak jak w innych wzmacniaczach serii U, przełącznik czułości posiadały już dwa ostatnie wejścia, a potencjometr "Alt" zmieniono na "Echo" regulujących moc sygnału wyjścia przez wejście/wyjście nr 1. Współgra z jedną kolumną głośnikową ZG-60/3.
Wzmacniacz WM 100.
Końcówka mocy pozbawiona przedwzmacniaczy, w odróżnieniu od modelu Eltron 100 posiadała zabezpieczenie przed nagłym wzrostem temperatury. Moc wyjściowa: 100 W (4 Ω). Pasmo przenoszenia: 20 Hz - 20 kHz. Masa: 10 kg. Rozmiary: 535 x 340 x 145 mm.
Wzmacniacz WM 100-2.
Moc wyjściowa: 100 W (4 Ω). Pasmo przenoszenia: 20 Hz - 20 kHz. Masa: 8,5 kg. Rozmiary: 515 x 305 x 130 mm.
Zestaw nagłośniający ELTRON 50 JP-2.
Wzmacniacz wyposażony w dwa wejścia, przeznaczony do współpracy z instrumentami klawiszowymi, gitarą elektryczną i mikrofonem dynamicznym. Wzmacniacz wyposażono także w wyjście liniowe i słuchawkowe. Moc wyjściowa: 50 W. Masa: 23 kg. Rozmiary: 610 x 468 x 290 mm.
Zestaw nagłośniający ELTRON 50 JP.
Wzmacniacz wyposażony w dwa wejścia, przeznaczony do współpracy z instrumentami klawiszowymi, gitarą elektryczną i mikrofonem dynamicznym. Wzmacniacz wyposażono w sprężynowy układ pogłosowy. Moc wyjściowa: 50 W. Masa: 24 kg. Rozmiary: 753 x 464 x 290 mm.
Zestaw nagłośniający ELTRON G 50 JP.
Wzmacniacz przeznaczony do współpracy z gitarą elektryczną. Wzmacniacz umożliwia uzyskanie efektu pogłosowego i efektu "Fuzz". Moc wyjściowa: 50 W. Pasmo przenoszenia: 100 Hz - 10 kHz. Masa: 21 kg. Rozmiary: 610 x 468 x 290 mm.
Zestaw nagłośniający ELTRON G-25 JP.
Wzmacniacz przeznaczony do współpracy z gitarą elektryczną. Moc wyjściowa: 25 W. Masa: 11 kg. Rozmiary: 435 x 345 x 253 mm.
Zestaw głośnikowy ZG-120 G.
Zestaw głośnikowy o mocy 120 W (4 Ω) i pasmie przenoszenia 60 Hz - 10 kHz. Kolumna składa się z 4 głośników szerokopasmowych GDS30 o impedancji 4 Ω. Masa zestawu wynosi 30 kg.
Zestaw głośnikowy ZG-603.
Zestaw głośnikowy o mocy 60 W (8 Ω) i pasmie przenoszenia 80 Hz - 12 kHz. Masa 33 kg.
Kolumny posiadały dwa głośniki szerokopasmowe GDS 30/30 na licencji firmy Pioneer. Zestaw ZG603 posiadał też 2 sztuki głośników GDWT 9/40 lub GDWT 9/70/1 podłączone przez kondensator 1μF/100V (głośniki przyłączane + do – GDS 30/30, aby zachować zgodność fazową), kolumna z otworem bas refleks. Ze względu na moc (sin. 60 wat) i bardzo dużą efektywność potrafią przy niewielkiej mocy wytworzyć duże ciśnienie akustyczne.
Zestaw głośnikowy ZG-602.
Zestaw głośnikowy o mocy 60 W (8 Ω) i pasmie przenoszenia 40-5000Hz.
Kolumny posiadały dwa głośniki szerokopasmowe GDS 30/30 na licencji firmy Pioneer, które zostały połączone szeregowo. Kolumna typu bas refleks.
Zestaw głośnikowy ZG 50.
Zestaw głośnikowy o mocy 50 W (8 Ω) i pasmie przenoszenia 100 Hz - 15 kHz. Masa 16 kg.
Wyposażone byłe w głośnik GD 30/50, dwa głośniki GDWT 9/40 lub GDWT 9/70/1 połączone szeregowo i poprzedzone kondensatorem 1μF/100V. Posiadały otwory bas refleks i były przystosowane do montażu ich na statywach po uprzednim wyposażeniu ich w tuleje pod statyw.

</doc>
<doc id="747095" url="https://pl.wikipedia.org/wiki?curid=747095" title="Franciszek Trzeciak">
Franciszek Trzeciak

Franciszek Trzeciak (ur. 1 października 1942 w Wieniawce koło Trembowli) – polski aktor filmowy i teatralny, także reżyser.
Życiorys.
Po trzykrotnych próbach dostał się na PWSTiF w Łodzi. Naukę na uczelni łączył z pracą garderobianego i gońca w teatrze. Po ukończeniu szkoły w 1965 grał kolejno w teatrach: Nowym w Łodzi, Narodowym w Warszawie i również stołecznym – Teatrze Polskim.

</doc>
<doc id="747099" url="https://pl.wikipedia.org/wiki?curid=747099" title="Hugo II Henckel von Donnersmarck">
Hugo II Henckel von Donnersmarck

Hugo II Henckel von Donnersmarck, właściwie "Hugo II Karol Łazarz Eugeniusz Fryderyk Henckel von Donnersmarck" (ur. 31 lipca 1832 w Siemianowicach, zm. 2 kwietnia 1908 w Brynku) – hrabia, śląski magnat, pan Brynka i Siemianowic, Kawaler Honoru Zakonu Maltańskiego, zapoczątkował linię Henckel-Gaschin von Donnersmarck.
Życiorys.
Urodził się 31 lipca 1832 r. w Siemianowicach jako syn Hugona I i Laury von Hardenberg. Na swoją siedzibę wybrał najpierw pałac w Siemianowicach, a następnie pałac w Brynku, który stał się główną siedzibą tej linii rodu. 15 maja 1856 roku w Krowiarkach poślubił Wandę, córkę hrabiego Amanda von Gaschin. 19 lutego 1857 r. w Siemianowicach na świat przyszło ich pierwsze dziecko – syn Hugon III, a 3 lipca 1858 r. pierwsza córka, Sara. W 1879 r. jego żona, Wanda odziedziczyła po swojej matce, hrabinie Franciszce von Gaschin-Rosenberg majątki wokół Kietrza, Krowiarek i Makowa. W 1890 r. po śmierci Hugona I zapoczątkował linię na Brynku i Krowiarkach, która wydzieliła się z linii bytomsko-siemianowickiej rodu Henckel von Donnersmarck. W 1900 r. z majątków odziedziczonych przez Wandę utworzono fideikomis. Zmarł 2 kwietnia 1908 r. w Brynku. Pochowany wraz z żoną w mauzoleum rowodwym w Krowiarkach.
Rodzina.
Z małżeństwa Hugona II i Wandy pochodziło sześcioro dzieci. Jego dziećmi byli:

</doc>
<doc id="747100" url="https://pl.wikipedia.org/wiki?curid=747100" title="Karina Cyfka">
Karina Cyfka

Karina Joanna Cyfka (z domu Szczepkowska, znana też jako Szczepkowska-Horowska, ur. 28 października 1987 w Rybniku) – polska szachistka, arcymistrzyni od 2010 roku. W 2020 roku zwyciężyła w mistrzostwach Polski w szachach indywidualnych.
Kariera szachowa.
Jest wielokrotną medalistką mistrzostw Polski juniorek. W 2002 r. zdobyła srebrny medal w kategorii do 16 lat w Bartkowej. Rok później w Krynicy w tej samej kategorii wiekowej zdobyła medal złoty. W 2005 r. zdobyła kolejny tytuł mistrzyni Polski, triumfując w Łebie w kategorii do 18 lat. Zdobyła również srebrne medale na mistrzostwach Polski do 20 lat (w Środzie Wielkopolskiej), mistrzostwach kraju w szachach błyskawicznych (w Polanicy-Zdroju) oraz w szachach aktywnych (w Koszalinie, w grupie do lat 18). Kolejne medale w mistrzostwach Polski w szachach błyskawicznych zdobyła w latach 2008 (brązowy) oraz 2014 (srebrny).
Od 2004 r. wielokrotnie startowała w finałach mistrzostw Polski kobiet, zdobywając trzy medale: srebrny (Poznań 2015) oraz dwa brązowe (Warszawa 2011, Chorzów 2013).
Wielokrotnie reprezentowała Polskę na mistrzostwach świata i Europy juniorek. W 2002 r. wywalczyła tytuł mistrzyni Europy do lat 16 w szachach aktywnych. Życiowy sukces odniosła w 2003 r. w Chalkidiki, zdobywając tytuł wicemistrzyni świata do 16 lat. W 2006 r. podzieliła I-II m. w turnieju "Pobeskydi Arcimpex Cup" we Frýdku-Místku, natomiast na przełomie 2008 i 2009 r. podzieliła I m. w Trzyńcu (wspólnie m.in. z Olegiem Kalininem). W 2010 r. zdobyła w Poznaniu tytuł akademickiej mistrzyni Polski. W 2011 r. zwyciężyła w kołowym turnieju w Orłowej oraz podzieliła I m. (wspólnie z Iwetą Rajlich) w I Międzynarodowym Turnieju im. Krystyny Radzikowskiej. W 2012 r. zdobyła w Katowicach tytuł akademickiej mistrzyni Polski, natomiast w 2014 r. – również w Katowicach – zdobyła srebrny medal Akademickich Mistrzostw Polski.
Reprezentantka Polski w rozgrywkach drużynowych, m.in.:
Najwyższy ranking w dotychczasowej karierze osiągnęła 1 lutego 2015 roku z wynikiem 2416 punktów zajmowała wówczas 58. miejsce na światowej liście FIDE, jednocześnie zajmując 3. miejsce (za Moniką Soćko i Jolantą Zawadzką) wśród polskich szachistek.

</doc>
<doc id="747106" url="https://pl.wikipedia.org/wiki?curid=747106" title="Paralelizm">
Paralelizm



</doc>
<doc id="747111" url="https://pl.wikipedia.org/wiki?curid=747111" title="Wanda von Gaschin">
Wanda von Gaschin

Wanda von Gaschin, właśc. Wanda Malwina von Gaschin von und zu Rosenberg (ur. 7 grudnia 1837 w Żyrowej, zm. 30 sierpnia 1908 w Krowiarkach) – hrabianka, Dama Orderu Gwiaździstego Krzyża.
Życiorys.
Urodziła się 7 grudnia 1837 w Żyrowej jako córka hrabiego Amanda von Gaschina i Franciszki Nimfa von Gaschin-Rosenberg. 15 maja 1856 w Krowiarkach poślubiła hrabiego Hugona II Henckel von Donnersmarck. 19 lutego 1857 w Siemianowicach na świat przyszło ich pierwsze dziecko – syn Hugon III, a 3 lipca 1858 pierwsza córka – Sara. W 1879 odziedziczyła po swojej matce, hrabinie Franciszce von Gaschin-Rosenberg majątki wokół Kietrza, Krowiarek i Makowa. W 1900 z majątków tych utworzono fideikomis. Zmarła 30 sierpnia 1908 w Krowiarkach. Pochowana wraz z mężem w mauzoleum rodowym w Krowiarkach.
Rodzina.
Z małżeństwa Hugona II i Wandy pochodziło sześcioro dzieci. Jego dziećmi byli:

</doc>
<doc id="747114" url="https://pl.wikipedia.org/wiki?curid=747114" title="Blok energetyczny">
Blok energetyczny

Blok energetyczny – zespół urządzeń w elektrowni
Stanowi turbogenerator (turbozespół) współpracujący z kotłem parowym, stanowiący autonomiczny system energetyczny w elektrowni kondensacyjnej lub elektrociepłowni, wraz z indywidualnymi systemami dostarczania do kotła paliwa i powietrza, odprowadzenia spalin i popiołu, oraz wyprowadzenia energii elektrycznej.

</doc>
<doc id="747116" url="https://pl.wikipedia.org/wiki?curid=747116" title="Zsófia Polgár">
Zsófia Polgár

Zsófia Polgár (ur. 2 listopada 1974 w Budapeszcie) – węgierska szachistka, jedna z trzech sióstr Polgár. Zdobyła tytuł arcymistrzyni (WGM) oraz męskiego mistrza międzynarodowego (IM).
Wstęp.
Przez rodzinę uważana za najzdolniejszą z sióstr. Jej rozliczne zainteresowania były jedną z najważniejszych przyczyn, dla których nie osiągnęła poziomu gry Judit i Zsuzsy, choć skalę swoich możliwości zaprezentowała na turnieju kołowym w Rzymie w 1989, uzyskując wynik, który wzbudził sensację w szachowym świecie. Jej zainteresowanie sztuką i artystyczne uzdolnienia zaowocowały m.in. studiami w Avni Institute of Arts and Design w Tel-Awiwie, gdzie zamieszkała po wyjściu za mąż za izraelskiego arcymistrza Jonę Kosaszwili (7 lutego 1999). Ukończyła także Ort College w Rehevot.
Największe osiągnięcia.
Najwyższy ranking w karierze osiągnęła 1 lipca 2000 r., z wynikiem 2501 punktów zajmowała wówczas 10. miejsce na światowej liście FIDE, jednocześnie zajmując 2. miejsce (za swoją siostrą Judit) wśród węgierskich szachistek.

</doc>
<doc id="747117" url="https://pl.wikipedia.org/wiki?curid=747117" title="Zsofia Polgar">
Zsofia Polgar



</doc>
<doc id="747118" url="https://pl.wikipedia.org/wiki?curid=747118" title="Sofia Polgar">
Sofia Polgar



</doc>
<doc id="747119" url="https://pl.wikipedia.org/wiki?curid=747119" title="Transition Minimized Differential Signaling">
Transition Minimized Differential Signaling

Transition Minimized Differential Signaling (TMDS) – technologia szeregowej transmisji danych o dużej przepustowości. Używana jest przez złącza DVI oraz HDMI.
Transmiter używa zaawansowanego algorytmu kodowania, dzięki któremu ograniczono negatywny wpływ interferencji elektromagnetycznej pomiędzy przewodami i pozwalającego na dokładne odtworzenie zegara w odbiorniku. Pozwala to osiągnąć wysoką tolerancję, pozwalającą na zwiększenie maksymalnej odległości pomiędzy nadajnikiem a odbiornikiem, jak również skorzystać z cieńszych (tańszych) przewodów.
Kodowanie jest zbliżone do kodowania 8B/10B. Składa się z dwóch faz i jego efektem jest zapis ośmiu bitów na 10-bitowym słowie. W pierwszej fazie każdy bit poza pierwszym jest poddawany operacji XOR lub XNOR z poprzednim bitem. Koder dokonuje wyboru między tymi operacjami tak, aby zapewnić jak najmniej przejść (z 0 na 1 i odwrotnie) w ciągu wynikowym, wybór operacji jest oznaczany na 9. bicie wyniku. W fazie drugiej pierwsze osiem bitów jest opcjonalnie odwracane (0 zamieniane na 1 i odwrotnie) aby zapewnić równowagę między zerami i jedynkami w całym sygnale i przez to utrzymać jego średni poziom. Przeprowadzenie inwersji jest oznaczane na dziesiątym bicie wyniku.
TMDS został opracowany przez Silicon Image Inc. będącą członkiem Digital Display Working Group.

</doc>
<doc id="747121" url="https://pl.wikipedia.org/wiki?curid=747121" title="Wręby">
Wręby



</doc>
<doc id="747127" url="https://pl.wikipedia.org/wiki?curid=747127" title="Ischyrion">
Ischyrion

Ischyrion — imię męskie pochodzenia greckiego, stanowiące spieszczenie od przydomka "Ischyros" — "mocny". Istnieje dwóch świętych o tym imieniu. 
Ischyrion imieniny obchodzi 1 czerwca i 22 grudnia.

</doc>
<doc id="747128" url="https://pl.wikipedia.org/wiki?curid=747128" title="Osadniki Sodowe Solvay">
Osadniki Sodowe Solvay

Osadniki Sodowe Solvay (tzw. Białe Morza) – tereny poprzemysłowe Krakowskich Zakładów Sodowych „Solvay”, położone na pograniczu Borku Fałęckiego i Łagiewnik w Dzielnicy IX w Krakowie.
Po zlikwidowaniu fabryki w 1989 r., obszar osadników stanowi ważny i bardzo charakterystyczny element dzielnicy. W wyniku przeprowadzonej tu rekultywacji terenu i częściowego zalesienia go, powstało ponad 30 ha terenów zielonych.
Obecnie na północnym osadniku znajduje się Centrum Jana Pawła II „Nie lękajcie się”.
Położenie.
Osadniki otoczone są przez ulice:
Ponadto wzdłuż ich zachodniej granicy biegnie linia kolejowa nr 94 Kraków-Oświęcim.
Osadniki są przecięte na linii północ-południe rzeką Wilgą. Przez ich teren przechodzi ścieżka łącząca pobliskie osiedla (Wola Duchacka, Kurdwanów Nowy) z Centrum Handlowym „Zakopianka”. Jest to bardzo popularna wśród mieszkańców, 10-minutowa droga „na skróty”.
Funkcja i historia powstania osadników.
Osadniki służyły jako miejsce sedymentacyjnego składowania odpadów poprodukcyjnych z fabryki. Tok ich budowy obejmował usypanie żwirowo-żużlowych obwałowań, do których wlewano odpady w postaci 15-20% zawiesiny. Po opadnięciu cząstek stałych na dno, zbiornik odwadniano przy użyciu systemu rurociągów. Po wyschnięciu osadu nasypywano kolejną warstwę obwałowania i powtarzano proces. W ten sposób osadniki osiągały wysokości do 20 metrów.
Pierwsze osadniki powstały na początku lat 30. Do drugiej połowy lat 70. XX wieku powstało 15 osadników, w tym 6 dwupoziomowych.
Osadniki obecnie.
Po 17 latach od zamknięcia fabryki oraz w wyniku 10-letniej rekultywacji terenu powstały 32 ha terenów zielonych, częściowo zalesionych. Osadniki przypominają teraz strome pagórki. Teren jest bardzo popularnym miejscem spacerów, stanowi specyficzną oazę zieleni wśród otaczających go osiedli.
Znajdują się tu następujące charakterystyczne obiekty:
Plany zagospodarowania.
Najważniejszym elementem planu zagospodarowania terenów zielonych jest budowa Kopca Jana Pawła II na wzór innych krakowskich kopców. Ma on mieć wysokość ok. 50 m i średnicę podstawy 110 m.
W opracowaniu jest także kompleksowa rewitalizacja całego tego obszaru. Powstaną tu tereny rekreacyjne, w których skład wejdą:

</doc>
<doc id="747132" url="https://pl.wikipedia.org/wiki?curid=747132" title="Aladyn (film 1992)">
Aladyn (film 1992)

Aladyn () – amerykański film animowany z 1992 roku wyprodukowany przez Walt Disney Pictures, trzydziesty pierwszy film z kanonu filmów animowanych Disneya oraz czwarty z tzw. Renesansu Disneya. Jest to swobodna adaptacja baśni o Aladynie i magicznej lampie z "Księgi tysiąca i jednej nocy".
Stał się najbardziej dochodowym filmem 1992 roku, który zarobił ponad 504 miliony dolarów światowych przychodów ze sprzedaży biletów. Po premierze stał się pierwszym filmem animowanym, który osiągnął pół miliarda dolarów i był najbardziej dochodowym filmem animowanym wszech czasów, dopóki nie został wyprzedzony przez "Króla Lwa" z 1994 roku.
"Aladyn" otrzymał 2 Oscary za najlepszą muzykę i za piosenkę „A Whole New World”. Był nominowany jeszcze w kategoriach: dźwięk, montaż dźwięku i za piosenkę „Friend Like Me”.
Film doczekał się dwóch sequeli: "" (1994) i "Aladyn i król złodziei" (1996) oraz wersji serialowej: "Aladyn" z 1994 roku. W 2019 roku powstał aktorski remake pod tym samym tytułem.
Fabuła.
W sułtanacie Agrabah położonym w średniowiecznej Arabii uliczny handlarz przedstawia widzom historię zaczarowanej lampy. Była ona poszukiwana przez tajemniczego Dżafara. Lampa znajduje się w ukrytej Jaskini Cudów. Zrekrutowany przez niego złoczyńca Gazeem wchodzi do Jaskini Cudów, lecz zostaje przez nią zabity. Jaskinia mówi mu, że tylko osoba będąca tzw. nieoszlifowanym diamentem jest godna jej wejścia. W Agrabah ubogi nastolatek Aladyn żyje z drobnych kradzieży i z tego powodu wiecznie ucieka sułtańskiej straży. Jego jedynym towarzyszem jest małpka Abu. Ratuje on biedne dzieci przed aroganckim księciem Achmedem z zagranicy jawnie gardzącym Aladynem, który marzy o polepszeniu swego statusu.
Tymczasem córka sułtana – Dżasmina zniechęca do siebie Achmeda. Jest zdenerwowana swoim obowiązkiem poślubienia księcia ze względu na prawo, a nie z miłości. Także czuje się więźniem w pałacu. Sułtan stara się ją zrozumieć i zwierza się wielkiemu wezyrowi, którym jest Dżafar manipulujący władcą magicznym berłem. Dżasmina w przebraniu ucieka z pałacu, by ujrzeć świat zewnętrzny. Na bazarze zostaje uratowana przed wściekłym kupcem Faroukiem przez Aladyna, który się w niej zakochuje. Gdy rozwija się więź między nim i Dżasminą, straż aresztuje go na rozkaz Dżafara. Po aresztowaniu ujawnia się Dżasmina, w pałacu konfrontuje się z Dżafarem, aby żądać uwolnienia Aladyna. Jednak ten mówi, że na chłopaku wykonano już wyrok śmierci za porwanie księżniczki.
W rzeczywistości Aladyn nadal żyje uwięziony. Od dłuższego czasu był obserwowany przez Dżafara przeczuwającego, że to on jest „nieoszlifowanym diamentem”. W przebraniu starego żebraka uwalnia Aladyna i prowadzi go do Jaskini Cudów, nakazując mu zdobyć lampę. Jaskinia zezwala Aladynowi na wejście, ale przestrzega go przed dotknięciem czegokolwiek poza lampą. Aladyn znajduje w środku zarówno lampę, jak i latający dywan, ale Abu łapczywie łapie duży klejnot, powodując zawalenie się jaskini. Aladyn daje lampę Dżafarowi, który zrzuca go i Abu do zapadającej się jaskini, ale wcześniej Abu udaje się wykraść mu lampę. Aladyn pocierając lampę, wywołuje mieszkającego w niej dżina. Ten jako sługa posiadacza lampy jest zobligowany do spełnienia jego trzech życzeń.
Dżin wyciąga z Jaskini Cudów Aladyna, który używając podstępu nie wykorzystał przy tym ani jednego życzenia. Dżin wyjawia, że jest niewolnikiem lampy i marzy o byciu wolnym, wobec czego Aladyn obiecuje w jednym z życzeń dać mu wolność. Jego pierwszym życzeniem jest zamiana w księcia, sądząc że tylko tak zdobędzie względy Dżasminy. Tymczasem konflikt Dżafara i Dżasminy przybiera na sile. Jago, papuga Dżafara sugeruje mu poślubienie Dżasminy, by potem zabić ją i jej ojca, by samemu stać się sułtanem. Okłamuje sułtana o piśmie mówiącym, że jeśli księżniczka nie wybierze sobie męża, to musi poślubić wielkiego wezyra. Gdy do miasta przybywa Aladyn jako książę Ali, Dżasmina na początku nie darzy go sympatią. W końcu się w nim zakochuje i rozpoznaje w Alim biednego chłopaka z bazaru.
Aladyn wstydząc się swego pochodzenia mówi, że jest księciem czasem udającym biedaka, aby odejść od codziennych zajęć. Zaraz po gorącym pocałunku z Dżasminą Ali zostaje uderzony w głowę przez sługi Dżafara, a następnie wrzucony do rzeki. Ratuje go dżin wykorzystując jego drugie życzenie. Gdy sułtan stwierdza, że Dżafar zostanie mężem Dżasminy, pojawia się Aladyn i odkrywa manipulacje Dżafara wobec sułtana. Podczas ucieczki Dżafar poznaje prawdziwą tożsamość Alego. Aladyn czując się, że zdobył miłość Dżasminy i szacunek sułtana w nieuczciwy sposób niechętnie łamie obietnicę daną dżinowi. Jago kradnie lampę z dżinem, który od teraz musi wykonywać rozkazy Dżafara.
Wykorzystując dwa pierwsze życzenia Dżafar staje się najpotężniejszym czarnoksiężnikiem i nowym sułtanem. Więzi Dżasminę i jej ojca, a Aladyna wysyła na pewną śmierć, zaraz po tym, jak demaskuje go przed Dżasminą. Aladynowi udaje się jednak wydostać z pułapki i wraz z latającym dywanem i Abu dociera do Agrabahu, gdzie Dżasmina próbuje pomóc mu odzyskać lampę. Dżafar zauważa to i w postaci gigantycznej kobry walczy z Aladynem. Ten drwi z niego za bycie mniej potężnym od dżina. Dżafar rozkazuje dżinowi, żeby uczynił go najpotężniejszym dżinem. Za późno orientuje się, że podstępem Aladyna został niewolnikiem nowej lampy i wraz z Jago zostaje wysłany do Jaskini Cudów. Gdy Agrabah wraca do normalności Aladyn wykorzystuje ostatnie życzenie, którym uwalnia dżina na zawsze. Sułtan zmienia zasadę za mąż pójścia księżniczki, dzięki czemu niedługo Aladyn wraz z Dżasminą staną się małżeństwem.
Wersja polska.
Opracowanie: Studio Opracowań Filmów w Warszawie
Reżyseria: Maria Piotrowska
Dialogi: Elżbieta Łopatniukowa
Teksty piosenek: Filip Łobodziński
Dźwięk: Alina Hojnacka-Przeździak
Montaż: Gabriela Turant-Wiśniewska
Kierownictwo produkcji: Mieczysława Kucharska
Wystąpili:
Premiera.
Filmowa premiera w polskich kinach odbyła się 6 grudnia 1993 roku z dystrybucją Syrena Entertainment Group. Film wydany na kasetach wideo z firmą Imperial Entertainment, później na DVD w wydaniu specjalnym.

</doc>
<doc id="747139" url="https://pl.wikipedia.org/wiki?curid=747139" title="Szaniec FS-25">
Szaniec FS-25

Szaniec FS 25 – powstał w latach 1849–1855.
"Krótki opis Szańca:" Narys siedmioboczny (w tym 2 boki włamane kleszczowo, z wjazdem w szyi); wał ziemny; klasyczna fosa wypełniona wodą.
Został zmodernizowany w 1912 roku. Obecnie na jego dziedzińcu możemy zaobserwować zabudowania gospodarcze. Szaniec jest położony przy ulicach Kapelanka i Kobierzyńska w Krakowie.

</doc>
<doc id="747143" url="https://pl.wikipedia.org/wiki?curid=747143" title="Paralelizm intonacyjny">
Paralelizm intonacyjny



</doc>
<doc id="747146" url="https://pl.wikipedia.org/wiki?curid=747146" title="Paralelizm kompozycyjny">
Paralelizm kompozycyjny



</doc>
<doc id="747147" url="https://pl.wikipedia.org/wiki?curid=747147" title="Paralelizm leksykalny">
Paralelizm leksykalny



</doc>
<doc id="747148" url="https://pl.wikipedia.org/wiki?curid=747148" title="Fort cytadelowy 2 „Kościuszko”">
Fort cytadelowy 2 „Kościuszko”

Fort cytadelowy 2 „Kościuszko” – fort cytadelowy, który powstał w latach 1850–1856 w Krakowie wokół Kopca Kościuszki, wpisany do rejestru zabytków nieruchomych województwa małopolskiego.
Projektantami Fortu 2 „Kościuszko” są: Franz Pidoll von Quintenbock, Feliks Księżarski oraz Bernard von Caboga.
Należał do I obszaru warownego Twierdzy Kraków, bronił dostępu od zachodu do jej rdzenia. Przystosowany był do samodzielnej obrony. Jest to największa fortyfikacja Twierdzy Kraków, fort był przeznaczony dla 732 żołnierzy, wyposażono go w 60 armat oraz haubic, a także 6 moździerzy.
Obecnie fort mieści Muzeum Kościuszkowskie, siedzibę zarządu radia RMF FM, hotel oraz kawiarnie.

</doc>
<doc id="747149" url="https://pl.wikipedia.org/wiki?curid=747149" title="Paralelizm stroficzny">
Paralelizm stroficzny



</doc>
<doc id="747150" url="https://pl.wikipedia.org/wiki?curid=747150" title="Paralelizm syntaktyczny">
Paralelizm syntaktyczny



</doc>
<doc id="747152" url="https://pl.wikipedia.org/wiki?curid=747152" title="Bloodrayne (film)">
Bloodrayne (film)



</doc>
<doc id="747157" url="https://pl.wikipedia.org/wiki?curid=747157" title="Fort cytadelowy 33 „Krakus”">
Fort cytadelowy 33 „Krakus”

Fort 33 Krakus – fort należący do Twierdzy Kraków. Powstał w latach 1854–1857. Znajdował się w pobliżu Kopca Krakusa. Styl fortu był zbliżony do stylu staroangielskiego i był bardzo podobny do zachowanego do dzisiejszych czasów drugiego fortu okalającego kopiec w Krakowie, czyli Fortu 2 „Kościuszko”, okalającego Kopiec Kościuszki.
Fort 33 Krakus zburzono w 1933 roku w czasie przystąpienia do prac archeologicznych na Kopcu Krakusa, zaś koszary rozebrano po II wojnie światowej, w 1954. Zachowany jest zarys fos i wału. W 2014 roku w czasie remontu Kopca i terenów do niego przylegających, zrekonstruowano częściowo wapiennymi kamieniami zarys muru w stylu reliktów fortu. Teren obiektu dostępny jest dla zwiedzających, znajduje się tam obecnie łąka pod Kopcem Krakusa.

</doc>
<doc id="747159" url="https://pl.wikipedia.org/wiki?curid=747159" title="Aszantowie">
Aszantowie



</doc>
<doc id="747162" url="https://pl.wikipedia.org/wiki?curid=747162" title="Dunpeal">
Dunpeal



</doc>
<doc id="747164" url="https://pl.wikipedia.org/wiki?curid=747164" title="Maja Ivarsson">
Maja Ivarsson

Maja Ivarsson (ur. 2 października 1979 w Åhus) - szwedzka piosenkarka oraz autorka tekstów, liderka grupy The Sounds. Gra też na gitarze elektrycznej od 14. roku życia.
Jako dziecko chciała zostać strażakiem, jednak w wieku 14 lat zaczęła śpiewać w chórze kościelnym i zdecydowała się na śpiew. W 1994 r. dostała propozycję śpiewania w zespole "We like the feetsmell" swojego przyjaciela Johana Ekmana. Po trzech latach, w 1997, nazwa zespołu została zmieniona na "The Sounds". Wraz z zespołem Cobra Starship, Williamem Beckettem (The Academy Is...) i Travisem McCoyem (Gym Class Heroes) nagrała piosenkę Snakes on a Plane (Bring It), która została wykorzystana na soundtracku do filmu o tym samym tytule.
Ivarsson jest znana ze swojego charakterystycznego, ochrypłego głosu. Jest biseksualistką. Pod koniec 2005 roku zaczęła terapię odwykową z uzależnienia od narkotyków, którą ukończyła z dobrym rezultatem.
 

</doc>
<doc id="747165" url="https://pl.wikipedia.org/wiki?curid=747165" title="Coal Chamber">
Coal Chamber

Coal Chamber – amerykańska grupa wykonująca muzykę z pogranicza nu metalu i metalu alternatywnego.
Historia.
Zespół powstał na początku 1994 roku w Los Angeles, jego założycielami byli Miguel Rascon oraz Bradley Fafara. Bradley odpowiedział na umieszczone w lokalnej gazecie ogłoszenie Miguela. Wkrótce do zespołu dołączyli perkusista Mike Cox oraz basistka Rayna Ross.
Po niedługim czasie wydali płytę demo i ich bardzo znany kawałek o nazwie „Loco”. Wtedy właśnie zespołem zainteresował się Dino Cazares (gitarzysta Fear Factory i Brujeria) oraz producent Ross Robinson. W połowie 1994 r. przygotowany do podpisania był już kontrakt płytowy, niefortunnie jednak na drogę sławy wkroczyła żona Fafary, której nie podobało się, że mąż angażuje się z takim zapałem w zespół.
Grupa Coal Chamber zawiesiła działalność na okres pół roku. Kłótnie Fafary oraz jego żony ciągnęły się w nieskończoność aż w końcu ich małżeństwo się rozpadło. W końcu zespół podpisał kontrakt płytowy z wytwórnią Roadrunner. Debiutancka płyta sprzedawała się znakomicie. Podobnie było z drugą płytą „Chamber Music”, która jest często uważana za najlepszy album grupy. na krążku tym znalazł się m.in. utwór „Shock The Monkey”, z gościnnym udziałem Ozzy Osbourne’a. W maju 2002 roku miał premierę trzeci już album grupy „Dark Days”. W tym też roku doszło do dość poważnych zmian personalnych w zespole. Mianowicie odeszła Rayna, a jej miejsce zajęła Nadja. W 2003 roku zespół zakończył swoją działalność.
W drugiej połowie 2011 grupa wznowiła działalność. W październiku 2014 Dez Fafara zawiesił działalność grupy DevilDriver (założonej w 2002 po ustaniu Coal Chamber), z zamiarem skupienia się na pracy w Coal Chamber. W grudniu 2014 poinformowaniu o pracach wykończeniowych nad nowym albumem grupy, który wyprodukował Mark Lewis, nakładem wytwórni Napalm Records.
Dyskografia.
Albumy
Kompilacje

</doc>
<doc id="747166" url="https://pl.wikipedia.org/wiki?curid=747166" title="Game Cube">
Game Cube



</doc>
<doc id="747167" url="https://pl.wikipedia.org/wiki?curid=747167" title="Kazimierz Jasiński">
Kazimierz Jasiński



</doc>
<doc id="747171" url="https://pl.wikipedia.org/wiki?curid=747171" title="Kunta Kinteh Island">
Kunta Kinteh Island

Kunta Kinteh Island (dawniej James Island) – wyspa w zachodniej Gambii na rzece Gambia. Znajdują się tu ruiny XVII-wiecznego fortu ("Fort James"), które wraz z kilkoma innymi historycznymi budowlami w Gambii (głównie w pobliskiej miejscowości Albreda) zostały w 2003 roku wpisane na listę światowego dziedzictwa UNESCO.
Pierwszymi Europejczykami, którzy w XVI wieku dotarli do brzegów wyspy, byli Portugalczycy, którzy nadali jej nazwę Wyspa Świętego Andrzeja (port. "Isla de Andrea"). Po raz pierwszy osiedlili się tu jednak dopiero w kolejnym stuleciu Niemcy bałtyccy i Łotysze z Księstwa Kurlandii, lenna Rzeczypospolitej. W 1651 roku Kurlandczycy ogłosili wyspę swoją kolonią i założyli tu fort i posterunek handlowy, chociaż Brytyjczycy, posiadający wówczas prawo handlu na terenach obecnej Gambii, już wcześniej przydzielili to terytorium dwóm innym kompaniom. Kurlandzki fort otrzymał nazwę fort Jakuba na cześć Jakuba Kettlera – księcia Kurlandii.
W ciągu kilku stuleci swojej historii fort kilkakrotnie zmieniał właścicieli, należał do Holendrów, Brytyjczyków i Francuzów, przejściowo znajdował się także w rękach miejscowych piratów. Został też co najmniej trzykrotnie zniszczony (dwa razy przez Francuzów, a raz przypadkiem, kiedy wyleciała w powietrze prochownia). Pod rządami Korony Brytyjskiej wyspa i fort zostały nazwane na cześć króla Jakuba II Stuarta (ang. "James II"). W rękach Francuzów fort nazywał się Fort Jacques lub Fort Saint-Jacques.
Wyspę ostatecznie opuszczono w 1829 roku, kiedy istniał już nowy fort na St. Mary’s Island w rejonie dzisiejszego miasta Bandżul.
W 2011 roku wyspa otrzymała swoją obecną nazwę na cześć Kunty Kintego – bohatera powieści "Korzenie – Saga amerykańskiej rodziny" amerykańskiego pisarza o gambijskich korzeniach Alexa Haleya.

</doc>
<doc id="747172" url="https://pl.wikipedia.org/wiki?curid=747172" title="Kwajalein">
Kwajalein

Kwajalein – największy atol w archipelagu Wysp Marshalla w łańcuchu wysp Ralik Chain. Wyspy zajmują powierzchnię 28,5 km². Miejsce lokalizacji wojskowej bazy lotniczej i morskiej USA, przede wszystkim zaś poligonu antybalistycznego Ronald Reagan Ballistic Missile Defense Test Site.

</doc>
<doc id="747173" url="https://pl.wikipedia.org/wiki?curid=747173" title="James Island">
James Island



</doc>
<doc id="747174" url="https://pl.wikipedia.org/wiki?curid=747174" title="Fort James">
Fort James



</doc>
<doc id="747175" url="https://pl.wikipedia.org/wiki?curid=747175" title="I liga argentyńska w piłce nożnej (1972)">
I liga argentyńska w piłce nożnej (1972)

W sezonie 1972 rozegrano dwa turnieje mistrzowskie – stołeczny Campeonato Metropolitano i ogólnokrajowy Campeonato Nacional.
Mistrzem Argentyny Metropolitano w sezonie 1972 został San Lorenzo de Almagro, a wicemistrzem Argentyny Metropolitano został klub Racing Club de Avellaneda.
Mistrzem Argentyny Nacional w sezonie 1972 został klub San Lorenzo de Almagro, a wicemistrzem Argentyny Nacional – klub River Plate.
Do Copa Libertadores 1973 zakwalifikowały się dwa kluby:
Campeonato Metropolitano 1972.
Mistrzem Argentyny Metropolitano w sezonie 1972 został klub San Lorenzo de Almagro, natomiast wicemistrzem Argentyny Metropolitano – Racing Club de Avellaneda. Sześć ostatnich klubów w tabeli rozegrało turniej Reclasificatorio. Dwa najgorsze kluby tego turnieju Club Atlético Lanús i CA Banfield spadły do drugiej ligi. Na ich miejsce awansował tylko jeden klub – CA All Boys. W ten sposób pierwsza liga została zmniejszona z 18 do 17 klubów.
Końcowa tabela Metropolitano 1972.
Mistrzem Argentyny Metropolitano w roku 1972 został klub San Lorenzo de Almagro.
Turniej Reclasificatorio zdecydował o tym, które dwa kluby argentyńskie spadną do drugiej ligi
Tabela Reclasificatorio
Do drugiej ligi spadły dwa ostatnie kluby turnieju Reclasificatorio – Club Atlético Lanús i CA Banfield.
Campeonato Nacional 1972.
W Campeonato Nacional wzięło udział 26 klubów – 18 klubów biorących udział w mistrzostwach Metropolitano oraz 8 klubów z prowincji. Prowincjonalna ósemka została wyłoniona podczas rozgrywek klasyfikacyjnych klubów które wygrały swoje ligi prowincjonalne w roku 1971. W sezonie 1972 w mistrzostwach Nacional wzięły udział następujące kluby z regionu stołecznego (Metropolitano): San Lorenzo de Almagro, River Plate, CA Vélez Sarsfield, Atlanta Buenos Aires, Rosario Central, Independiente, Club Atlético Lanús, Gimnasia y Esgrima La Plata, Boca Juniors, CA Colón, Argentinos Juniors, CA Huracán, Racing Club de Avellaneda, CA Banfield, Ferro Carril Oeste, Chacarita Juniors, Estudiantes La Plata, Newell’s Old Boys.
Do pierwszej ligi mistrzostw Nacional w sezonie 1972 zakwalifikowały się następujące kluby z prowincji: Bartolomé Mitre Posadas, Belgrano Córdoba, Desamparados San Juan, Gimnasia y Esgrima Mendoza, Independiente Trelew, San Lorenzo Mar del Plata, San Martín Mendoza, San Martín Tucumán.
W fazie grupowej 26 uczestników podzielono na 2 grupy A i B po 13 klubów w każdej grupie. Mecze w grupach rozegrano systemem każdy z każdym po jednym meczu, bez rewanżów. Ponieważ liczba klubów w każdej grupie była nieparzysta, dodatkowo rozgrywano mecze międzygrupowe między pauzującymi klubami, dlatego każdy z klubów w fazie grupowej zaliczył po 13 meczów. Z obu grup do fazy pucharowej awansowały 3 drużyny z największym dorobkiem punktowym. Drużyna z największą ilością punktów automatycznie zakwalifikowała się do finału, a dwie pozostałe stoczyły półfinałowy pojedynek, którego zwycięzca kwalifikował się jako drugi klub do finału. Zwycięzca finału zdobył tytuł mistrza Argentyny Nacional, a przegrany – tytuł wicemistrza.
Kolejka 1.
Grupa A
Grupa B
Mecz międzygrupowy
Kolejka 2.
Grupa A
Grupa B
Mecz międzygrupowy
Kolejka 3.
Grupa A
Grupa B
Mecz międzygrupowy
Kolejka 4.
Grupa A
Grupa B
Mecz międzygrupowy
Kolejka 5.
Grupa A
Grupa B
Mecz międzygrupowy
Kolejka 6.
Grupa A
Grupa B
Mecz międzygrupowy
Kolejka 7.
Grupa A
Grupa B
Mecz międzygrupowy
Kolejka 8.
Grupa A
Grupa B
Mecz międzygrupowy
Kolejka 9.
Grupa A
Grupa B
Mecz międzygrupowy
Kolejka 10.
Grupa A
Grupa B
Mecz międzygrupowy
Kolejka 11.
Grupa A
Grupa B
Mecz międzygrupowy
Kolejka 12.
Grupa A
Grupa B
Mecz międzygrupowy
Kolejka 13.
Grupa A
Grupa B
Mecz międzygrupowy
Tabele.
Grupa A
Grupa B
Finał.
San Lorenzo de Almagro został mistrzem Argentyny Nacional w roku 1972, ale ponieważ prawo gry w Copa Libertadores 1973 zapewnił już sobie jako mistrz Metropolitano, drugie miejsce w Copa Libertadores 1973 otrzymał wicemistrz Argentyny Nacional – River Plate.

</doc>
<doc id="747176" url="https://pl.wikipedia.org/wiki?curid=747176" title="Kazimierz Jasiński (historyk)">
Kazimierz Jasiński (historyk)

Kazimierz Aleksander Mikołaj Jasiński (ur. 12 grudnia 1920 w Jankowicach, zm. 8 sierpnia 1997 w Toruniu) – polski historyk specjalizujący się w historii średniowiecznej i genealog.
Życiorys.
W 1939 roku ukończył Gimnazjum i Liceum im. Jana III Sobieskiego w Grudziądzu.
Po wojnie podjął studia historyczne na Uniwersytecie Mikołaja Kopernika. W ich trakcie, w 1947 roku został zatrudniony na stanowisku młodszego asystenta na Wydziale Humanistycznym UMK. Studia ukończył w 1949 roku, rok później uzyskał stopień doktora nauk humanistycznych. Tematem pracy doktorskiej były "Dzieje społeczno-polityczne Wielkopolski w latach 1250–1279", a promotorem Bronisław Włodarski. 
W 1958 roku uzyskał, na podstawie rozprawy "Chronologia polska", tytuł naukowy docenta. W 1968 roku otrzymał tytuł profesora nadzwyczajnego, a w 1977 roku profesora zwyczajnego nauk humanistycznych. 
W latach 1957–1962 był kierownikiem Zakładu Nauk Pomocniczych Historii, w latach 1962–1969 kierował Katedrą Archiwistyki i Nauk Pomocniczych Historii, a od 1969 do 1986 roku Zakładem Nauk Pomocniczych Historii. 
W 1994 roku został członkiem korespondentem Polskiej Akademii Umiejętności. Był od 1991 członkiem honorowym Polskiego Towarzystwa Heraldycznego. Nagrodzony został jako pierwszy Medalem im. Oswalda Balzera (1980). Jako zasłużony nauczyciel akademicki został natomiast udekorowany Krzyżem Kawalerskim Orderu Odrodzenia Polski, Medalem Komisji Edukacji Narodowej i Medalem UMK.

</doc>
<doc id="747177" url="https://pl.wikipedia.org/wiki?curid=747177" title="Konstantyn VIII (cesarz bizantyjski)">
Konstantyn VIII (cesarz bizantyjski)



</doc>
<doc id="747178" url="https://pl.wikipedia.org/wiki?curid=747178" title="Teodozjusz III (cesarz bizantyjski)">
Teodozjusz III (cesarz bizantyjski)



</doc>
<doc id="747180" url="https://pl.wikipedia.org/wiki?curid=747180" title="Iskâr">
Iskâr



</doc>
<doc id="747181" url="https://pl.wikipedia.org/wiki?curid=747181" title="Skât">
Skât



</doc>
<doc id="747182" url="https://pl.wikipedia.org/wiki?curid=747182" title="Osâm">
Osâm



</doc>
<doc id="747183" url="https://pl.wikipedia.org/wiki?curid=747183" title="Bârzija">
Bârzija



</doc>
<doc id="747186" url="https://pl.wikipedia.org/wiki?curid=747186" title="Wyspa Świętego Andrzeja">
Wyspa Świętego Andrzeja



</doc>
<doc id="747191" url="https://pl.wikipedia.org/wiki?curid=747191" title="Działa 75 mm (Stany Zjednoczone)">
Działa 75 mm (Stany Zjednoczone)

Działa 75 mm – rodzina amerykańskich dział będąca na wyposażeniu armii amerykańskiej oraz marines w okresie II wojny światowej. Rodzina dzieliła się na dwie zasadnicze odmiany. Pierwszym były haubice o krótszej lufie, dużych kątach podniesienia lufy, mniejszej prędkości wylotowej pocisku, montowane na lawetach zaprojektowanych tak, by można je było łatwo rozłożyć na części, które będą mogły być transportowane na grzbiecie muła lub innego zwierzęcia jucznego. Drugim armaty o dłuższej lufie, większej prędkości wylotowej pocisku, przystosowane do roli armaty przeciwpancernej.
Armaty.
Przede wszystkim w wersjach M3 i M4, bazowana na francuskiej Canon de 75 modèle 1897. Armata została zaprojektowana jako armata przeciwpancerna, przystosowana także do strzelania amunicją kruszącą, ale w związku ze wzrastającym opancerzeniem czołgów przestałą być skuteczną bronią jako armata przeciwpancerna już w środkowym okresie wojny.
M2.
Wersja używana we wczesnych odmianach czołgu M3 Lee.
M3.
Odmiana M2 z dłuższą lufa, stanowiła uzbrojenie takich czołgów jak M4 Sherman, późniejsze modele M3 Lee i Mk IV Churchill.
Brytyjska armata czołgowa kal. 75 mm, w którą uzbrojone były czołgi Sherman i Mk VIII Cromwell, została zaprojektowana tak, aby można w niej było używać tej samej amunicji co w armacie amerykańskiej.
T13E1/M5.
Lekka wersja armaty z cieńszą lufą i innym mechanizmem oporopowrotnika, używana w bombowcach B-25G/H.
M6.
Bazowana na T13E1 wersja stanowiąca uzbrojenie czołgu lekkiego M24 Chaffee.
Haubice.
M2.
Przekonwertowane haubice M1 używane w pojazdach M8 Scott i jako uzbrojenie niektórych pojazdów rodziny LVT w tej samej wieży, co w przypadku M8 Scott.
M3.
Zbudowane od podstaw armaty dla M8 Scott, identyczne jak M2.
M8.
Specjalnie zaprojektowany zespół haubicy i lawety przystosowany do zrzutu spadochronowego (rozmontowywane na kilka sekcji, każda zrzucana osobno) lub do przenoszenia w całości (np. przez brytyjskie szybowce transportowe Horsa). Działa te zastąpiły brytyjskie haubice 3,75 calowe w jednostkach powietrznodesantowych i używane m.in. podczas operacji Market Garden.

</doc>
<doc id="747195" url="https://pl.wikipedia.org/wiki?curid=747195" title="Wypad floty japońskiej na Ocean Indyjski">
Wypad floty japońskiej na Ocean Indyjski



</doc>
<doc id="747196" url="https://pl.wikipedia.org/wiki?curid=747196" title="Alan i Naomi">
Alan i Naomi

Alan i Naomi (ang. "Alan &amp; Naomi") – amerykański film telewizyjny z 1992 roku w reżyserii Sterlinga Van Wagenena, ekranizacja powieści Myrona Levoya.
Fabuła.
"Akcja filmu toczy się w Nowym Jorku pod koniec drugiej wojny światowej. Alan, chłopiec z Brooklynu, zaprzyjaźnia się z młodą Francuzką, która przeszła okropności nazistowskie w Europie. Mimo dobrych chęci Alana, Naomi z trudem przezwycięża strach przed obcym środowiskiem. Kiedy zaczyna wierzyć ludziom, wyłania się nowe niebezpieczeństwo..."

</doc>
<doc id="747197" url="https://pl.wikipedia.org/wiki?curid=747197" title="Alan &amp; Naomi">
Alan &amp; Naomi



</doc>
<doc id="747198" url="https://pl.wikipedia.org/wiki?curid=747198" title="Działko M4">
Działko M4

Działko M4 (37 mm Automatic Gun, M4, znane także jako T9) – amerykańskie działko lotnicze kalibru 37 mm zaprojektowane przez amerykańskiego konstruktora Johna Browninga. Działko działało na zasadzie długiego odrzutu.
Używane było w myśliwcach P-39 i P-63, eksperymentalnie w niektórych P-38D oraz na małych okrętach patrolowych. Rozwinięciem konstrukcji było działko M10.

</doc>
<doc id="747200" url="https://pl.wikipedia.org/wiki?curid=747200" title="Lukas Haas">
Lukas Haas

Lukas Daniel Haas (ur. 16 kwietnia 1976 w West Hollywood) – amerykański aktor.
Życiorys.
Wczesne lata.
Urodził się w West Hollywood jako syn pisarki Emily Tracy i artysty Bertholda Haasa. Jego matka pochodziła z Teksasu, a ojciec był emigrantem z Niemiec. Wychował się z braćmi-bliźniakami: Simonem Jakowayem i Nikolaiem Johannesem. Ukończył St. Stephen's Episcopal School w Austin.
Kariera.
Został odkryty w wieku pięciu lat w jego przedszkolu przez dyrektorkę castingu Margery Simkin. Jego pierwszą rolą była postać Scottie’go Wetherlya w filmie fantastycznonaukowym "Testament" (1983) o nuklearnej zagładzie z Jane Alexander i Williamem Devane. Stał się bardziej znany w 1985, gdy w wieku ośmiu lat pojawił się w Petera Weira "Świadek" ("Witness") u boku Harrisona Forda i Kelly McGillis. Jego występ w roli Samuela Lappa, który jest jedynym świadkiem morderstwa policjanta, został dobrze przyjęty przez krytyków.
Za kreacje Ryana White w telewizyjnym dramacie biograficznym ABC "Historia Ryana White’a" ("The Ryan White Story", 1989) był nominowany do nagrody Emmy. Pojawił się także w teledyskach „Roses” (2004) duetu hip-hopowego Outkast jako tańczący student i „Welcome to the Black Parade” (2006) grupy My Chemical Romance jako pacjent.

</doc>
<doc id="747201" url="https://pl.wikipedia.org/wiki?curid=747201" title="Kd lang">
Kd lang



</doc>
<doc id="747205" url="https://pl.wikipedia.org/wiki?curid=747205" title="Rachel Legrain-Trapani">
Rachel Legrain-Trapani

Rachel Legrain-Trapani (ur. 31 sierpnia 1988 w Saint-Saulve) - Miss Francji 2007. Mieszka w Saint-Quentin.
9 grudnia 2006 jako Miss Aisne i reprezentantka Pikardii zdobyła tytuł Miss Francji 2007.
Chciała zrzec się udziału w konkursie Miss World na rzecz Sophie Vouzelaud, pierwszej vicemiss, a zarazem pierwszej niedosłyszącej finalistki konkursu Miss Francji. Władze konkursu Miss World nie zgodziły się jednak na to, gdyż akceptują jedynie zwyciężczynie konkursów krajowych.
W 2012 roku, wyszła za mąż za piłkarza Aurélien Capoue.

</doc>
<doc id="747207" url="https://pl.wikipedia.org/wiki?curid=747207" title="Rosenfeld">
Rosenfeld

Niemcy:
Osoby:

</doc>
<doc id="747208" url="https://pl.wikipedia.org/wiki?curid=747208" title="Céline Roscheck">
Céline Roscheck

Céline Roscheck (ur. 16 sierpnia 1983 w Bregencji) – austriacka wiolonczelistka i modelka, Miss Austrii 2002.
Biografia.
Córka wiolonczelistki Jacqueline Roscheck-Morard i kontrabasisty Christiana Roschecka. W 2006 roku wystąpiła w pierwszym sezonie telewizyjnego show "Germany’s Next Topmodel", z którego odeszła w trzecim odcinku, z przyczyn osobistych. W 2016 roku, wraz z Fariną Miss, brała udział w preselekcjach na przedstawiciela Austrii w Konkursie Piosenki Eurowizji 2016, z utworem "Sky is the Limit".

</doc>
<doc id="747212" url="https://pl.wikipedia.org/wiki?curid=747212" title="Gerrymandering">
Gerrymandering

Gerrymandering – manipulowanie przebiegiem granic okręgów wyborczych, najczęściej w celu uzyskania korzystnego wyniku przez partię mającą wpływ na kształtowanie ordynacji wyborczej. Jest to także szczególne pole badawcze geografii wyborczej, poświęcone systematycznym studiom nad wpływem ukształtowania okręgów wyborczych na wyniki głosowania i dokumentowaniem przypadków nadużyć w tym zakresie.
Nazwa pochodzi od słowa „gerrymander”, którym w języku angielskim przyjęto nazywać okręgi wyborcze o dziwnych kształtach stworzone w wyniku takich manipulacji. Termin ten powstał przez połączenie nazwiska Elbridge’a Gerry’ego (amerykańskiego polityka z Partii Demokratyczno-Republikańskiej, 1744–1814) ze słowem salamandra. To właśnie zwierzę miał przypominać kształt jednego z okręgów, który Gerry, jako gubernator stanu Massachusetts, wykreślił na mapie wyborczej tak, aby zwiększyć szanse wyborcze kandydatów wystawionych przez jego partię.
Strategia.
Gerrymandering spełnia prawidłowo swoją funkcję w przypadku występowania okręgów jednomandatowych. Główna strategia bazuje na tworzeniu dwóch rodzajów okręgów. Okręgi wygrywające powinny być jak najmniejsze oraz ich poparcie dla danej partii powinno być na poziomie lekko przekraczającym wymagany próg do zwycięstwa. Możliwie duże okręgi przegrywające powinny zawierać jak najmniejszą część sympatyków danej partii.
Powiązania z matematyką.
Proceder gerrymanderingu angażuje wiele różnych dziedzin nauk matematycznych. Jedną z nich jest teoria grafów, która za pomocą odpowiedniego algorytmu jest w stanie wyznaczyć odpowiednie granice okręgów wyborczych, korzystne dla faworyzowanej partii politycznej.
Obecnie Sąd Najwyższy Stanów Zjednoczonych debatuje nad dopuszczeniem współczynnika Efficiency Gap, jako oficjalnej metody walki ze zjawiskiem gerrymanderingu. Ma ona na celu wykrywać prawdopodobne malwersacje wyborcze na podstawie głosów zmarnowanych. Współczynnik dany jest poniższy wzorem:
gdzie przyjęto następujące oznaczenia:
Współczynnik weryfikuje liczbę głosów zmarnowanych, a następnie na podstawie otrzymanego wyniku, nasuwa wstępne wnioski o podejrzeniu wobec konkretnej partii politycznej. Jeżeli otrzymana wartość jest liczbą dodatnią, można wnioskować o podejrzeniu oszustwa wobec partii formula_10 natomiast jeżeli wartość będzie ujemna, można wnioskować o podejrzeniu oszustwa wobec partii formula_11 W przypadku wyniku zbliżonego do zera można sądzić, że wybory odbyły się uczciwie i nie dokonano manipulacji granicami okręgów wyborczych.
W Polsce.
O próbę manipulowania w ten sposób wynikami wyborów publicyści podejrzewali partię Prawo i Sprawiedliwość, w związku z wyborami samorządowymi 2018 i projektem zmiany ustroju miasta stołecznego Warszawy. Podobne oskarżenia pojawiły się wobec Platformy Obywatelskiej, której radni zmienili okręgi wyborcze w Warszawie na kilka miesięcy przed wyborami samorządowymi – ostatecznie zmiany zostały zablokowane przez Państwową Komisję Wyborczą, a następnie WSA.

</doc>
<doc id="747213" url="https://pl.wikipedia.org/wiki?curid=747213" title="Morgan le Fay">
Morgan le Fay



</doc>
<doc id="747214" url="https://pl.wikipedia.org/wiki?curid=747214" title="Morgana">
Morgana



</doc>
<doc id="747215" url="https://pl.wikipedia.org/wiki?curid=747215" title="Morgiana Le Fay">
Morgiana Le Fay



</doc>
<doc id="747216" url="https://pl.wikipedia.org/wiki?curid=747216" title="Morgiana">
Morgiana



</doc>
<doc id="747217" url="https://pl.wikipedia.org/wiki?curid=747217" title="Curtiss XP-71">
Curtiss XP-71

Curtiss XP-71 – projekt ciężkiego myśliwca eskortowego, który powstał w zakładach Curtiss-Wright Corporation w 1941 roku. Projekt zainteresował dowództwo USAAF na tyle, że zamówiono dwa prototypy, jednak 26 lipca 1943 roku z powodu wątpliwości co do możliwości budowy czy praktycznego użycia tak dużej maszyny projekt skasowano jeszcze przed rozpoczęciem budowy prototypów.
XP-71 był dwusilnikowym, dwumiejscowych górnopłatem. Umieszczone pod skrzydłami silniki gwiazdowe Pratt &amp; Whitney R-4360 o mocy 2,574 kW napędzały dwa współosiowe śmigła przeciwbieżne pchające samolot.

</doc>
<doc id="747218" url="https://pl.wikipedia.org/wiki?curid=747218" title="XP-71">
XP-71



</doc>
<doc id="747230" url="https://pl.wikipedia.org/wiki?curid=747230" title="San Sebastián de Garabandal">
San Sebastián de Garabandal

San Sebastián de Garabandal (Garabandal) – miejscowość w gminie Rionansa należącej do wspólnoty autonomicznej Kantabria, obejmującej prowincję o tej samej nazwie, w Hiszpanii, nazywana potocznie Garabandal.
Charakterystyka.
San Sebastián de Garabandal jest śródleśną wsią, położoną w Górach Kantabryjskich, na północnym stoku grzbietu Peña Sagra, w odległości 8 km od miejscowości Puentenansa, stolicy gminy, 51 km na południowy zachód od Santanderu i 18 km na południe od wybrzeża Zatoki Biskajskiej. Miejscowość leży na terytorium rezerwatu przyrody Saja, pokrytego lasem mieszanym, w pobliżu ujścia strumienia Sobrando do rzeki Vendul. Przez wieś przechodzi odnoga lokalnej drogi CA-860. Zamieszkiwana jest przez około sto osób, trudniących się głównie rolnictwem.
Historia.
W pobliżu San Sebastián de Garabandal znajdują się ślady osadnictwa z epoki neolitu, bądź chalkolitu: kurhan i dolmen. W czasach historycznych teren ten obejmowali w posiadanie kolejno: celtyccy Kantabrowie, rzymska prowincja Hispania, Królestwo Wizygotów, Królestwo Asturii, Królestwo Leónu. Od XI wieku pozostaje on częścią Starej Kastylii.
W Garabandal znajduje się kościół z XVII wieku, pw. św. Sebastiana. Wewnątrz ołtarz barokowy, na zewnątrz inskrypcja z 1723 roku. Parafia obejmująca wioskę należy do diecezji santanderskiej. Wartość etnograficzną posiadają pozostałości chat pasterskich oraz zachowana tradycyjna zabudowa wsi, w tym kilka domów kamiennych z charakterystycznymi herbami.
W ciągu ostatnich paru dziesięcioleci większość, spośród około 300 mieszkańców, opuściła miejscowość, w związku z czym postawiono tu pomnik „matki emigrantów” (hiszp. "Monumento a la madre del emigrante").
Objawienia.
W San Sebastián de Garabandal, w latach 1961-1965, miały miejsce wydarzenia określane jako Objawienia Najświętszej Maryi Panny z Góry Karmel i św. Michała Archanioła. Ich uczestniczkami były cztery miejscowe dziewczynki: Conchita González, Maria-Dolorez Mazon, Jacinta González i Maria-Cruz González. W czasie trwania objawień, które obfitowały w różne nadzwyczajne zjawiska, miejscowość była odwiedzana przez tysiące pielgrzymów i turystów oraz licznych specjalistów różnych dziedzin, duchownych i dziennikarzy z wielu krajów, przez co stała się znana na całym świecie.
Miejsce to nadal przyciąga uwagę niektórych, ponieważ jedno z proroctw tam rozpowszechnionych zawiera zapowiedź, iż któregoś roku wydarzy się „Wielki Cud w Garabandal”. Ma on się dokonać „w czwartek w godz. 20.30-20.45, między marcem a majem we wspomnienie liturgiczne młodego męczennika Eucharystii”. W okresie tym wypada jedno takie wspomnienie, 13 kwietnia, gdy w Kościele katolickim, zwłaszcza w Hiszpanii, czczony jest św. Hermenegild.
Miejscowi biskupi kilkakrotnie opublikowali noty informacyjne, iż nie potwierdzają oni nadprzyrodzonego charakteru zjawisk z tamtych lat i jedno orzeczenie o zgodności treści objawień z wiarą katolicką. Rzym trzykrotnie poinformował, iż nie będzie zajmować się tą sprawą, ale należy ona do lokalnych ordynariuszy. Msze w Garabandal mogą być odprawiane przez księży miejscowych i przyjezdnych tylko w kościele parafialnym.
Na terenie Garabandal znajduje się kapliczka i krzyż w miejscu objawień, "Los Pinos" oraz małe wizerunki Maryi ze szkaplerzem i św. Michała Archanioła przy wiodącej tam polnej drodze zwanej "Calleja". Miejscowość posiada niewielki dom pielgrzyma "Hospedería Nuestra Señora del Carmen de Garabandal" w centrum wsi i parę innych miejsc noclegowych.

</doc>
<doc id="747231" url="https://pl.wikipedia.org/wiki?curid=747231" title="Garabandal">
Garabandal



</doc>
<doc id="747232" url="https://pl.wikipedia.org/wiki?curid=747232" title="Hennadij Łytowczenko">
Hennadij Łytowczenko

Hennadij Wołodymyrowicz Łytowczenko, , , "Giennadij Władimirowicz Litowczenko" (ur. 11 września 1963 w Dnieprodzierżyńsku) – ukraiński piłkarz, grający na pozycji pomocnika, reprezentant Związku Radzieckiego i Ukrainy, Wicemistrz Europy w 1988, trener piłkarski.
Kariera zawodnicza.
Kariera klubowa.
Do 1987 był piłkarsko związany z Dniepropietrowskiem, gdzie uczył się w szkole sportowej, a od 1981 występował z pierwszym zespole Dnipra. Tam też zdobył w 1983 Mistrzostwo ZSRR. Rok później w plebiscycie tygodnika "Futboł" uznano go najlepszym piłkarzem ZSRR. Pod koniec lat 80. został zawodnikiem kijowskiego Dynama, gdzie święcił kolejne triumfy: w 1990 zdobył Mistrzostwo i Puchar Związku Radzieckiego. W tym samym roku wyjechał do Grecji. Został ściągnięty przez trenera Ołeha Błochina (byłego kolegę z reprezentacji ZSRR) do Olympiakosu Pireus. W 1992 wspólnie z Błochinem świętował zdobycie Pucharu Grecji. W późniejszych sezonach występował w Austrii i na Cyprze oraz na Ukrainie. W Czornomorcu Odessa zakończył karierę.
Kariera reprezentacyjna.
28 marca 1984 meczem z RFN zadebiutował w reprezentacji ZSRR. W spotkaniu tym strzelił również swą pierwszą bramkę dla "Sbornej". Jako reprezentant ZSRR brał udział w mistrzostwach świata w 1986 i 1990, zaś w 1988 zdobył tytuł Wicemistrza Europy. Rozegrany 18 czerwca 1990 na mistrzostwach świata mecz z Kamerunem był ostatnim jego występem dla drużyny Związku Radzieckiego. Łącznie wystąpił w niej 57 razy, zdobywając 14 bramek. W latach 1993–1994 zagrał także 4 mecze w kadrze Ukrainy.
Kariera trenerska.
Po zakończeniu kariery zawodniczej podjął pracę jako szkoleniowiec. Pracował jako asystent w CSKA Kijów, Krywbasie Krzywy Róg, Arsenale Kijów i Dniprze Dniepropietrowsk. Samodzielnie prowadził zespoły Krywbasu, Metalista Charków i Arsenału Charków. Równolegle, od 2002 jest zatrudniony w Federacji Futbolu Ukrainy jako asystent selekcjonera reprezentacji młodzieżowej. Od grudnia 2006 pracuje jako główny trener młodzieżowej drużyny Dynamo-2 Kijów.

</doc>
<doc id="747233" url="https://pl.wikipedia.org/wiki?curid=747233" title="Giennadij Litowczenko">
Giennadij Litowczenko



</doc>
<doc id="747234" url="https://pl.wikipedia.org/wiki?curid=747234" title="GE Infrastructure">
GE Infrastructure

GE Infrastructure – część koncernu General Electric, zajmująca się produkcją i rozwojem nowoczesnych technologii w takich dziedzinach jak silniki lotnicze, energia, przemysł naftowy i gazowy, systemy transportu szynowego oraz technologie przetwarzania wody. GE Infrastructure oferuje także usługi leasingu samolotów i ich podzespołów oraz serwis finansowy inwestycji energetycznych.
Działy firmy składające się na GE Infrastructure:

</doc>
<doc id="747237" url="https://pl.wikipedia.org/wiki?curid=747237" title="Zuni">
Zuni

Zuni – plemię Indian Ameryki Północnej z grupy Pueblo. Większość Zuni zamieszkuje wioskę (pueblo) w stanie Nowy Meksyk w Stanach Zjednoczonych. Jedno z niewielu plemion amerykańskich, które nigdy nie zostały zmuszone do zmiany miejsca zamieszkania.
W roku 1539 franciszkanin Marcos z Nicei oglądał z oddali wioskę tubylców nad rzeką nazwaną później Zuni, a następnie wrócił do Meksyku, informując o wielkich miastach należących do mitycznej krainy Cibola. Na podstawie jego relacji przygotowana została ekspedycja pod wodzą hiszpańskiego konkwistadora Coronado, która wyruszyła na północ w rok później. Coronado nie znalazł srebra ani złota, a „Siedem Miast Ciboli” okazało się biednymi, choć – jak na warunki północnoamerykańskie – obszernymi osiedlami z suszonej na słońcu cegły adobe.
Zuni to społeczność rolnicza, uprawiająca kukurydzę, bawełnę, fasolę i dynię, hodująca kozy, owce i osły, znana z garncarstwa, spokojna i pokojowo nastawiona do białych. Jedyny zryw, w jakim wzięli udział, to powstanie przeciwko Hiszpanom w roku 1680. Byli prawdopodobnie pierwszymi Indianami, którzy udomowili indyka.
W XX wieku poddani procesom asymilacji i amerykanizacji, zachowali po części dawne tradycje, język, organizację społeczną i elementy tradycyjnego stylu życia.

</doc>
<doc id="747238" url="https://pl.wikipedia.org/wiki?curid=747238" title="Albet">
Albet

Albet – miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE w 2020 roku liczyła 15 mieszkańców – 9 mężczyzn i 6 kobiet. 

</doc>
<doc id="747239" url="https://pl.wikipedia.org/wiki?curid=747239" title="Guils del Cantó">
Guils del Cantó

Guils del Cantó – miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE z 2005 roku miejscowość zamieszkiwały 22 osoby.

</doc>
<doc id="747240" url="https://pl.wikipedia.org/wiki?curid=747240" title="Aravell">
Aravell

Aravell, dawniej: Aravell i Bellestar – miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE w 2020 roku liczyła 179 mieszkańców – 86 mężczyzn i 93 kobiety. 

</doc>
<doc id="747241" url="https://pl.wikipedia.org/wiki?curid=747241" title="El Balcó del Pirineu">
El Balcó del Pirineu

El Balcó del Pirineu – miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE z 2005 roku miejscowość zamieszkiwało 146 osób.

</doc>
<doc id="747242" url="https://pl.wikipedia.org/wiki?curid=747242" title="Sant Andreu de Castellbò">
Sant Andreu de Castellbò

Sant Andreu de Castellbò – miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE z 2005 roku miejscowość zamieszkiwało 15 osób.

</doc>
<doc id="747243" url="https://pl.wikipedia.org/wiki?curid=747243" title="Montferrer (Hiszpania)">
Montferrer (Hiszpania)

Montferrer – miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE z 2005 roku miejscowość zamieszkiwało 240 osób.

</doc>
<doc id="747244" url="https://pl.wikipedia.org/wiki?curid=747244" title="Pallerols del Cantó">
Pallerols del Cantó

Pallerols del Cantó – miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE z 2005 roku miejscowość zamieszkiwało 16 osób.

</doc>
<doc id="747245" url="https://pl.wikipedia.org/wiki?curid=747245" title="Santa Creu de Castellbò">
Santa Creu de Castellbò

Santa Creu de Castellbò, Santa Creu – miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE w 2020 roku liczyła 16 mieszkańców – 10 mężczyzn i 6 kobiet. 

</doc>
<doc id="747246" url="https://pl.wikipedia.org/wiki?curid=747246" title="Sallent de Castellbò">
Sallent de Castellbò

Sallent de Castellbò, również: Sallent – miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE w 2020 roku liczyła 1 mieszkańca – 1 mężczyznę. 

</doc>
<doc id="747247" url="https://pl.wikipedia.org/wiki?curid=747247" title="Vilamitjana del Cantó">
Vilamitjana del Cantó

Vilamitjana del Cantó – miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE z 2005 roku miejscowość zamieszkiwało 41 osób.

</doc>
<doc id="747248" url="https://pl.wikipedia.org/wiki?curid=747248" title="Cassovall">
Cassovall

Cassovall – miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE w 2020 roku liczyła 6 mieszkańców – 5 mężczyzn i 1 kobietę. 

</doc>
<doc id="747249" url="https://pl.wikipedia.org/wiki?curid=747249" title="Turbiàs">
Turbiàs

Turbiàs – miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE z 2005 roku miejscowość zamieszkiwało 6 osób.

</doc>
<doc id="747250" url="https://pl.wikipedia.org/wiki?curid=747250" title="Sarcedol">
Sarcedol

Sarcedol – miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE z 2005 roku miejscowość zamieszkiwały 3 osoby.

</doc>
<doc id="747251" url="https://pl.wikipedia.org/wiki?curid=747251" title="Seix (Hiszpania)">
Seix (Hiszpania)

Seix – miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE z 2005 roku miejscowość zamieszkiwało 6 osób.

</doc>
<doc id="747252" url="https://pl.wikipedia.org/wiki?curid=747252" title="Bellestar">
Bellestar

Bellestar - miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE z 2005 roku miejscowość zamieszkiwało 97 osób.

</doc>
<doc id="747253" url="https://pl.wikipedia.org/wiki?curid=747253" title="Castellbò">
Castellbò

Castellbò () – miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE w 2020 roku liczyła 88 mieszkańców – 53 mężczyzn i 35 kobiet. 

</doc>
<doc id="747254" url="https://pl.wikipedia.org/wiki?curid=747254" title="Saulet">
Saulet

Saulet – miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE z 2005 roku miejscowość zamieszkiwały 3 osoby.

</doc>
<doc id="747255" url="https://pl.wikipedia.org/wiki?curid=747255" title="Carmeniu">
Carmeniu

Carmeniu – miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE z 2005 roku miejscowość zamieszkiwały 2 osoby.

</doc>
<doc id="747256" url="https://pl.wikipedia.org/wiki?curid=747256" title="Sendes">
Sendes

Sendes – miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE z 2005 roku miejscowość zamieszkiwały 2 osoby.

</doc>
<doc id="747257" url="https://pl.wikipedia.org/wiki?curid=747257" title="Vila-rubla">
Vila-rubla

Vila-rubla – miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE z 2005 roku miejscowość zamieszkiwały 4 osoby.

</doc>
<doc id="747258" url="https://pl.wikipedia.org/wiki?curid=747258" title="Solans">
Solans

Solans – miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE z 2005 roku miejscowość zamieszkiwały 2 osoby.

</doc>
<doc id="747259" url="https://pl.wikipedia.org/wiki?curid=747259" title="Canturri">
Canturri

Canturri – miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE z 2005 roku miejscowość zamieszkiwały 3 osoby.

</doc>
<doc id="747260" url="https://pl.wikipedia.org/wiki?curid=747260" title="Avellanet">
Avellanet

Avellanet – miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE w 2020 roku liczyła 1 mieszkańca – 1 kobietę. 

</doc>
<doc id="747261" url="https://pl.wikipedia.org/wiki?curid=747261" title="Sant Joan de l'Erm">
Sant Joan de l'Erm

Sant Joan de l'Erm - opuszczona miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE z 2005 roku miejscowość nie zamieszkiwała żadna osoba, liczba ludności wynosi więc 0.

</doc>
<doc id="747262" url="https://pl.wikipedia.org/wiki?curid=747262" title="Les Eres">
Les Eres

Les Eres - opuszczona miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE z 2005 roku miejscowość nie zamieszkiwała żadna osoba, liczba ludności wynosi więc 0.

</doc>
<doc id="747263" url="https://pl.wikipedia.org/wiki?curid=747263" title="Solanell">
Solanell

Solanell - opuszczona miejscowość w Hiszpanii, w Katalonii, w prowincji Lleida, w comarce Alt Urgell, w gminie Montferrer i Castellbò.
Według danych INE z 2005 roku miejscowość nie była zamieszkana. 

</doc>
<doc id="747265" url="https://pl.wikipedia.org/wiki?curid=747265" title="Kokoryczka okółkowa">
Kokoryczka okółkowa

Kokoryczka okółkowa ("Polygonatum verticillatum") – gatunek rośliny wieloletniej z rodziny szparagowatych. W Polsce roślina dość rozpowszechniona, ale częściej spotykana tylko na południu oraz w części północno-wschodniej kraju.
Biologia i ekologia.
Występuje w cienistych lasach i zaroślach. W górach bardziej rozpowszechniona niż na niżu. Geofit. Gatunek charakterystyczny dla Cl. "Betulo-Adenostyletea".

</doc>
<doc id="747267" url="https://pl.wikipedia.org/wiki?curid=747267" title="General Electric J31">
General Electric J31

General Electric J31 – pierwszy seryjnie produkowany w Stanach Zjednoczonych silnik odrzutowy będący kopią angielskiego Whittle W.1, który został wysłany do USA po sukcesie tzw. Misji Tizarda.
Na producenta silnika została wybrana firma General Electric – głównie z powodu doświadczenia, jakie wcześniej zdobyła, produkując turbosprężarki do silników tłokowych. Podobnie jak W.1, J31 (pierwsze oznaczenie I-16) osiągał ciąg 7,3 kN. Produkcję rozpoczęto w 1943, przeznaczona była dla myśliwca Bell P-59 Airacomet i do jej zakończenia w 1945 wyprodukowano łącznie 241 egzemplarzy silnika. "GE" opracowało wersję rozwojową nazwaną I40 o ciągu 17 kN, ale seryjną produkcję tych silników rozpoczęto w zakładach Allison Engine jako Allison J33.

</doc>
<doc id="747269" url="https://pl.wikipedia.org/wiki?curid=747269" title="J31">
J31



</doc>
<doc id="747275" url="https://pl.wikipedia.org/wiki?curid=747275" title="Discoverer 36">
Discoverer 36

Discoverer 36 – amerykański satelita rozpoznawczy. Stanowił część tajnego programu CORONA. Jego zadaniami miało być wykonanie wywiadowczych zdjęć Ziemi o niskiej rozdzielczości. Kapsuła powrotna z negatywami wróciła po czterech dniach na Ziemię (satelita wykonał 64. okrążeń globu). Była to najlepiej przeprowadzona misja serii Keyhole-3 satelitów Discoverer. Ładunkiem dodatkowym wyniesionym przez satelitę, był inny satelita, OSCAR 1.
Kapsuła została wyłowiona z Oceanu Spokojnego przez niszczyciel USS „Renshaw” (DDE-449). 
Pomyślnie wystrzelone misje Keyhole-3, czyli Discoverer 29, Discoverer 30, Discoverer 32, Discoverer 35 i Discoverer 36, zużyły razem 7521,24 metrów taśmy filmowej, na których wykonały 9918 fotografii.

</doc>
<doc id="747277" url="https://pl.wikipedia.org/wiki?curid=747277" title="Polygonatum verticillatum">
Polygonatum verticillatum



</doc>
<doc id="747278" url="https://pl.wikipedia.org/wiki?curid=747278" title="AOX">
AOX

AOX ("adsorbowalne organicznie związane chlorowce", ang. adsorbable organohalogens) – umowna miara zawartości chloro-, bromo- i jodopochodnych związków organicznych w wodzie lub ściekach w przeliczeniu na chlor.
Pomiar AOX polega na adsorpcji obecnych w próbce wodnej zanieczyszczeń chlorowcoorganicznych na węglu aktywnym. Kolejnym etapem jest spalenie przemytego sorbentu w strumieniu tlenu. Reakcja spalania chloropochodnych zachodzi zgodnie z równaniem:
Powstający w wyniku spalenia chlorowodór oznacza się zazwyczaj poprzez mikrokulometryczne miareczkowanie chlorków.
Termin ten został wprowadzony w 1976 roku w Niemczech jako miara zanieczyszczenia wody toksycznymi organicznymi związkami chloru (DDT i jego pochodne, polichlorowane bifenyle itp). W 1985 roku został tam wprowadzony na listę podstawowych parametrów mierzonych w wodach i ściekach.
W polskim prawodawstwie parametr AOX wymieniony jest w dwóch ustawach: rozporządzeniu Ministra Budownictwa w sprawie warunków wprowadzania ścieków do urządzeń kanalizacyjnych określa maksymalne dopuszczalne stężenie AOX w ściekach odprowadzanych m.in. do oczyszczalni (wynosi ono 1 mg Cl/dm³). Rozporządzenie Ministra Środowiska ws. warunków, jakie należy spełnić przy wprowadzaniu ścieków do wód lub do ziemi limituje m.in. stężenie AOX w ściekach odprowadzanych do rzek – od lipca 2006 roku wynosi ono 5 mg Cl/dm³, a przed wejściem tej ustawy w życie wynosiło 10 mg Cl/dm³

</doc>
<doc id="747279" url="https://pl.wikipedia.org/wiki?curid=747279" title="Rejencja pilska">
Rejencja pilska

Rejencja pilska (do 1938 niem. "Regierungsbezirk Schneidemühl", 1938–1945 "Regierungsbezirk Grenzmark Posen-Westpreußen") – pruska i niemiecka jednostka administracyjna istniejąca na terenie prowincji Marchia Graniczna Poznańsko-Zachodniopruska (w latach 1918–1938) i Pomorze (w latach 1938–1945).
Historia.
Tymczasowa rejencja z siedzibą w Pile (niem. "Schneidemühl") powstała 20 listopada 1919 r. z pozostałych przy Prusach powiatów prowincji Poznańskiej i prowincji Prusy Zachodnie. 1 lipca 1922 po utworzeniu prowincji Marchia Graniczna Poznańsko-Zachodniopruska, rejencja pilska stała się jedyną rejencją tej prowincji, a więc terytorialnie tożsama z prowincją.
1 października 1938 roku po likwidacji prowincji Marchia Graniczna, doszło do szeregu zmian:
Od rejencji pilskiej odłączono:
Do rejencji pilskiej dołączono natomiast:
Jednocześnie, tak terytorialnie zmienioną rejencję pilską przeniesiono do prowincji Pomorze i – dla zachowania nazwy zlikwidowanej prowincji – przemianowano na 'Rejencja Marchia Graniczna Poznańsko-Zachodniopruska’ ("Regierungsbezirk Grenzmark Posen-Westpreußen"). Zmiana ta prowadzi nierzadko do pomyłek, ponieważ nazwa dotychczasowej "prowincji" stała się nazwą "rejencji" w prowincji Pomorze (przeskok w hierarchii jednostek).
W 1945 r. całość ziem rejencji znalazła się w Polsce i rejencja przestała istnieć.
Wykaz miast.
Wykaz miast rejencji pilskiej w roku 1938 (do końca września) oraz w 1939 (od 1 października 1938) – już jako "„rejencja Marchia Graniczna Poznańsko-Zachodniopruska”":
Podział administracyjny.
20 listopada 1919 roku.
Stolica rejencji: Piła
Powiaty ziemskie ("Landkreis") z prowincji Prusy Zachodnie:
Powiaty ziemskie ("Landkreis") z Prowincji Poznańskiej:
1 stycznia 1938 roku.
Stolica rejencji: Schneidemühl
Powiat grodzki ("Stadtkreis"):
Powiaty ziemskie ("Landkreis"):
1 stycznia 1939 roku.
Stolica rejencji: Schneidemühl
Powiat grodzki ("Stadtkreis"):
Powiaty ziemskie ("Landkreis"):

</doc>
<doc id="747281" url="https://pl.wikipedia.org/wiki?curid=747281" title="Neckargerach">
Neckargerach

Neckargerach – miejscowość i gmina Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, siedziba związku gmin Neckargerach-Waldbrunn. Leży nad Neckarem, ok. 6 km na północ od Mosbach, przy drodze krajowej B37 i linii kolejowej Mannheim–Heilbronn–Stuttgart.

</doc>
<doc id="747284" url="https://pl.wikipedia.org/wiki?curid=747284" title="Binau">
Binau

Binau – miejscowość i gmina Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, wchodzi w skład związku gmin Neckargerach-Waldbrunn. Leży nad Neckarem, ok. 6 km na zachód od Mosbach, przy drodze krajowej B37 i linii kolejowej Mannheim–Heilbronn–Stuttgart.
Współpraca.
Miejscowość partnerska:

</doc>
<doc id="747285" url="https://pl.wikipedia.org/wiki?curid=747285" title="Hochdeutsch">
Hochdeutsch



</doc>
<doc id="747286" url="https://pl.wikipedia.org/wiki?curid=747286" title="Waldbrunn (Badenia-Wirtembergia)">
Waldbrunn (Badenia-Wirtembergia)

Waldbrunn – miejscowość i gmina Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, wchodzi w skład związku gmin Neckargerach-Waldbrunn. Leży w Odenwaldzie, ok. 12 km na północ od Mosbach.
Współpraca.
Miejscowości partnerskie:

</doc>
<doc id="747287" url="https://pl.wikipedia.org/wiki?curid=747287" title="Pixar">
Pixar

Pixar Animation Studios (lub krótko Pixar) – amerykańska wytwórnia komputerowych filmów animowanych powstała w 1979 r. jako Graphics Group. Od 1986 niezależna wytwórnia filmowa. W 2006 roku ostatecznie weszła w skład korporacji The Walt Disney Company.
Zarówno siedziba spółki, jak i jej studia znajdują się w Emeryville w Kalifornii.
Historia.
Przedsiębiorstwo powstało w 1979 roku jako Graphics Group (część wytwórni filmowej LucasFilm Limited, Inc.). Steve Jobs kilka miesięcy po opuszczeniu Apple w 1986 roku kupił ten dział animacji komputerowej Lucasfilmu, z którego utworzył samodzielne studio filmowe – Pixar Animation Studios.
Począwszy od 1990 roku Pixar współpracuje z wytwórnią Walt Disney Pictures. Ich pierwszą wspólną produkcją był "Toy Story", który był pierwszym w historii kinematografii filmem tworzonym w całości wyłącznie techniką komputerową. Umowa zawarta między przedsiębiorstwami miała zakończyć się w 2004 roku na filmie "Iniemamocni", jednak The Walt Disney Company w 2006 roku wykupił pakiet kontrolny akcji Pixara za 7,4 miliarda dolarów i wytwórnia ta stała się częścią Disneya; .
Logo.
W trakcie prezentacji cały czas widać rozszerzone logo „P I X A R” z charakterystyczną czcionką; w czasie prezentacji od prawej strony skacze staroświecka lampa biurowa, która ostatecznie naskakuje na literę „I” zajmując jej miejsce. Często lampka gaśnie, najczęściej po prezentacji na końcu filmu. Logo jest używane przez wytwórnię od 1995 roku (od premiery "Toy Story").
W 2015 roku (od "W głowie się nie mieści") do filmów wytwórni w 3D stworzono nowe intro wykonane w technice trójwymiarowej, gdzie "kamera" przemieszcza się pomiędzy literami i na końcu staje w miejscu, gdzie oglądaliśmy do tej pory oryginalne intro.
Wyżej wymieniona lampka-zabawka oraz mała niebiesko-żółta piłka z dwiema czerwonymi gwiazdkami są powszechnie uznawane za maskotki przedsiębiorstwa. Obie zabawki wystąpiły w drugim filmie Pixar "Luxo Jr." (1986).

</doc>
<doc id="747288" url="https://pl.wikipedia.org/wiki?curid=747288" title="Zwingenberg (Badenia-Wirtembergia)">
Zwingenberg (Badenia-Wirtembergia)

Zwingenberg – miejscowość i gmina Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, wchodzi w skład związku gmin Neckargerach-Waldbrunn. Leży nad Neckarem, ok. 10 km na północny zachód od Mosbach, przy drodze krajowej B37 i linii kolejowej Mannheim–Heilbronn–Stuttgart.

</doc>
<doc id="747289" url="https://pl.wikipedia.org/wiki?curid=747289" title="Elztal">
Elztal

Elztal – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, wchodzi w skład wspólnoty administracyjnej Mosbach. Leży nad rzeką Elzbach, ok. 7 km na północny wschód od Mosbach, przy drogach krajowych B27, B292 i linii kolejowej Osterburken-Mosbach.

</doc>
<doc id="747294" url="https://pl.wikipedia.org/wiki?curid=747294" title="Pixar Animation Studios">
Pixar Animation Studios



</doc>
<doc id="747296" url="https://pl.wikipedia.org/wiki?curid=747296" title="Neckarzimmern">
Neckarzimmern

Neckarzimmern – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, wchodzi w skład wspólnoty administracyjnej Mosbach. Leży nad Neckarem, ok. 3 km na południe od Mosbach, przy drodze krajowej B37 i linii kolejowej Mannheim–Heilbronn–Stuttgart.

</doc>
<doc id="747297" url="https://pl.wikipedia.org/wiki?curid=747297" title="Disney-Pixar">
Disney-Pixar



</doc>
<doc id="747298" url="https://pl.wikipedia.org/wiki?curid=747298" title="Jelena Donaldson-Achmyłowska">
Jelena Donaldson-Achmyłowska

Jelena Donaldson-Achmyłowska (ur. 11 marca 1957 w Leningradzie, zm. 18 listopada 2012 w Kirkland) – rosyjska szachistka, wicemistrzyni świata z roku 1986, obywatelka Stanów Zjednoczonych od 1988 roku.
Kariera szachowa.
Największe sukcesy odnosiła jako Jelena Achmyłowska. W latach 1978, 1980 oraz 1981 trzykrotnie zwyciężyła w mistrzostwach Związku Radzieckiego. Dwukrotnie (1978 i 1986) zdobyła złoty medal olimpijski, zaś w roku 1988 - srebrny. W roku 1976 podzieliła I-II miejsce (z Ałłą Kusznir) w międzystrefowym turnieju w Roosendaal, dzięki czemu rok później otrzymała tytuł arcymistrzyni. Następnie w I rundzie meczów pretendentek pokonała Tatianę Lemaczko, ale w półfinale uległa Mai Cziburdanidze. W kolejnym cyklu rozgrywek o mistrzostwo świata podzieliła w turnieju międzystrefowym w Alicante I-II miejsce (z Tatianą Lemaczko), zaś w I rundzie przegrała z Naną Aleksandriją. W roku 1985 w kolejnym turnieju międzystrefowym rozegranym w Hawanie zajęła II miejsce (za Naną Aleksandriją) i awansowała do turnieju pretendentek w Malmö, w którym zwyciężyła, zdobywając prawo do walki z Mają Cziburdanidze o mistrzostwo świata. W spotkaniu rozegranym w Sofii przegrała 5½ – 8½ i zdobyła tytuł wicemistrzyni świata. W rozegranym w roku 1988 kolejnym turnieju pretendentek podzieliła I-II miejsce (z Naną Ioseliani), ale dogrywkę o awans do meczu o mistrzostwo świata przegrała. Ostatni występ w turnieju pretendentek zanotowała w roku 1990 w Bordżomi (zajęła wówczas VI miejsce).
Podczas trwania olimpiady w roku 1988 wyszła za mąż za kapitana drużyny amerykańskiej, Johna Donaldsona i po X rundzie niespodziewanie opuściła Saloniki. Sytuacja ta okazała się całkowitym zaskoczeniem dla kierownictwa radzieckiej ekipy i poważnie ją osłabiła (do tej pory Achmyłowska miała najlepszy wynik w drużynie – 8½ pkt w 9 partiach), w wyniku czego po raz pierwszy w historii (z wyjątkiem roku 1976, w którym nie brała udziału) drużyna radziecka nie zdobyła złotego olimpijskiego medalu.
Była trzykrotną mistrzynią Stanów Zjednoczonych (zwyciężała w latach 1990, 1993 i 1994).
Najwyższy ranking w karierze osiągnęła 1 stycznia 1987, z wynikiem 2435 punktów dzieliła wówczas 5-6. miejsce (wspólnie z Naną Ioseliani) na światowej liście FIDE.

</doc>
<doc id="747299" url="https://pl.wikipedia.org/wiki?curid=747299" title="Jelena Achmyłowska">
Jelena Achmyłowska



</doc>
<doc id="747303" url="https://pl.wikipedia.org/wiki?curid=747303" title="Réseau Express Régional">
Réseau Express Régional



</doc>
<doc id="747305" url="https://pl.wikipedia.org/wiki?curid=747305" title="Obrigheim (Badenia-Wirtembergia)">
Obrigheim (Badenia-Wirtembergia)

Obrigheim – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, wchodzi w skład wspólnoty administracyjnej Mosbach. Leży nad Neckarem, ok. 3 km na zachód od Mosbach, przy drogach krajowych B27 i B292.

</doc>
<doc id="747308" url="https://pl.wikipedia.org/wiki?curid=747308" title="Limbach (Badenia-Wirtembergia)">
Limbach (Badenia-Wirtembergia)

Limbach – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, siedziba wspólnoty administracyjnej Limbach. Leży w Odenwaldzie, nad rzeką Elzbach, ok. 15 km na północny wschód od Mosbach.

</doc>
<doc id="747310" url="https://pl.wikipedia.org/wiki?curid=747310" title="Henry Bruce (2. baron Aberdare)">
Henry Bruce (2. baron Aberdare)

Henry Campbell Bruce (19 czerwca 1851 w Duffryn w Walii - 20 lutego 1929 Eaton Square 83 w Londynie), brytyjski arystokrata, najstarszy syn Henry’ego Bruce’a, 1. barona Aberdare i Annabelli Beadon, córki Richarda Beadona.
Wykształcenie odebrał w Rugby School i na Uniwersytecie Fryderyka Wilhelma w Berlinie. Później wstąpił do wojska osiągając rangę pułkownika 5 batalionu regimentu walijskiego ("5th Battalio, Welsh Regiment"). Po śmierci ojca w 1895 r. odziedziczył tytuł barona Aberdare i zasiadł w Izbie Lordów. Później osiągnął rangę majora 3 ochotniczego batalionu regimentu walijskiego ("3rd Volunteer Battalion, Welsh Regiment"). Był przewodniczącym University College Południowej Walii i Narodowego Muzeum Walijskiego. Był Wicelordem Namiestnikiem Glamorgan. Był członkiem Tajnej Rady. W życiu politycznym był związany z Partią Liberalną.
10 lutego 1880 r. w kościele św. Jerzego na Hanover Square w Londynie, poślubił Constance Mary Beckett (zm. 8 lutego 1932), córkę Hamiltona Becketta i Sophii Copley, córki 1. barona Lyndhurst. Henry i Constance mieli razem pięciu synów i cztery córki:
Lord Aberdare zmarł w wieku 78 lat. Jego pogrzeb odbył się 23 lutego 1929 r. w Mountain Ash, w hrabstwie Glamorgan.

</doc>
<doc id="747311" url="https://pl.wikipedia.org/wiki?curid=747311" title="Fikoplast">
Fikoplast

Fikoplast – wiązka mikrotubuli ułożonych równolegle do płaszczyzny podziału, powstająca w miejscu wrzeciona kariokinetycznego. Struktura oddziela dwa powstałe podczas podziału jądra, umożliwiając wytworzenie przegrody dzielącej komórki. Fikoplast rozrasta się odśrodkowo. Jest wytwarzany w dzielących się komórkach części glonów należących do zielenic.

</doc>
<doc id="747312" url="https://pl.wikipedia.org/wiki?curid=747312" title="Podbój kosmosu">
Podbój kosmosu



</doc>
<doc id="747314" url="https://pl.wikipedia.org/wiki?curid=747314" title="Fahrenbach (Badenia-Wirtembergia)">
Fahrenbach (Badenia-Wirtembergia)

Fahrenbach – miejscowość i gmina w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, wchodzi w skład wspólnoty administracyjnej Limbach. Leży w Odenwaldzie, ok. 10 km na północ od Mosbach.
Współpraca.
Miejscowość partnerska:

</doc>
<doc id="747315" url="https://pl.wikipedia.org/wiki?curid=747315" title="Paradygmat (socjologia)">
Paradygmat (socjologia)

Podział paradygmatów (fundamentalnych założeń naukowych co do natury rzeczywistości, które przyjmuje się za oczywiste i nie neguje w badaniach) w naukach społecznych (a przede wszystkim w socjologii oraz w antropologii) w popularnej typologii Garetha Morgana i Gibsona Burrella z 1979 ("Sociological paradigms and organizational analysis") opiera się na trzech podstawowych pytaniach:
Wybór paradygmatu badawczego ma ogromny wpływ na dobór metod badawczych, a także istotnie wpływa na preferencje dotyczące metod ilościowych i metod jakościowych – trudno wyobrazić sobie badacza wyznającego paradygmat funkcjonalistyczny, a zarazem stosującego teorię ugruntowaną.

</doc>
<doc id="747322" url="https://pl.wikipedia.org/wiki?curid=747322" title="Mudau">
Mudau

Mudau – miejscowość i gmina Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald. Leży w Odenwaldzie, ok. 20 km na północ od Mosbach.

</doc>
<doc id="747328" url="https://pl.wikipedia.org/wiki?curid=747328" title="Team Galaxy">
Team Galaxy



</doc>
<doc id="747330" url="https://pl.wikipedia.org/wiki?curid=747330" title="Grounded theory">
Grounded theory



</doc>
<doc id="747331" url="https://pl.wikipedia.org/wiki?curid=747331" title="Kontener do przewozu aparatów oddechowych">
Kontener do przewozu aparatów oddechowych

Kontener do przewozu aparatów oddechowych – specjalistyczny kontener Państwowej Straży Pożarnej będący na wyposażeniu krajowych baz sprzętu specjalistycznego.
Przeznaczenie.
Zapewnienie ochrony dróg oddechowych ratowników jest podstawowym zadaniem przy zapewnieniu odpowiedniego poziomu bezpieczeństwa przed toksycznymi produktami spalania podczas pożarów i przed substancjami toksycznymi w trakcie akcji ratownictwa chemicznego.
Doskonałym zabezpieczeniem wyposażenia indywidualnego ratownika, gwarantującym mu także wymianę sprzętu podczas dużych akcji ratownictwa chemicznego, jest "kontener do przewozu aparatów oddechowych".
Wyposażenie.
Wszystkie skrytki posiadają odpowiednie zabezpieczenie przed dostępem osób postronnych.
Kontener wyposażony w elektryczną instalację oświetleniową wewnętrzną (oświetlenie wnętrza skrytek) i zewnętrzną oświetlenie przestrzeni wokół kontenera zasilanie z własnego agregatu z możliwością podłączenia zewnętrznego zasilania poprzez tablicę rozdzielczą z zabezpieczeniem różnicowoprądowym. Natężenie światła w odległości 5 m – 5 luksów.

</doc>
<doc id="747333" url="https://pl.wikipedia.org/wiki?curid=747333" title="Streptopus amplexifolius">
Streptopus amplexifolius



</doc>
<doc id="747336" url="https://pl.wikipedia.org/wiki?curid=747336" title="The Far Out Adventures of Team Galaxy">
The Far Out Adventures of Team Galaxy



</doc>
<doc id="747338" url="https://pl.wikipedia.org/wiki?curid=747338" title="Długokąty (województwo dolnośląskie)">
Długokąty (województwo dolnośląskie)

Długokąty – nieoficjalna część wsi Parowa w Polsce położona w województwie dolnośląskim, w powiecie bolesławieckim, w gminie Osiecznica.
Osada leży w Borach Dolnośląskich przy DW350.
W latach 1975–1998 miejscowość administracyjnie należała do województwa jeleniogórskiego.

</doc>
<doc id="747340" url="https://pl.wikipedia.org/wiki?curid=747340" title="Jelenie Rogi">
Jelenie Rogi

Jelenie Rogi – nieoficjalna nazwa części wsi Ławszowa w Polsce położona w województwie dolnośląskim, w powiecie bolesławieckim, w gminie Osiecznica.
W latach 1975–1998 miejscowość administracyjnie należała do województwa jeleniogórskiego.

</doc>
<doc id="747341" url="https://pl.wikipedia.org/wiki?curid=747341" title="Zbigniew Grabowski (powieściopisarz)">
Zbigniew Grabowski (powieściopisarz)

Zbigniew Grabowski (ur. 22 grudnia 1903 w Krakowie, zm. 6 marca 1974 w Toronto) – polski publicysta, tłumacz, anglista i powieściopisarz, syn historyka literatury polskiej Tadeusza. Tłumaczy powieści pisarzy angielskich i norweskich.
Życiorys.
Wydał powieść "Ciszy lasu i twojej ciszy..." (1931), bardzo przychylnie przyjętą przez krytykę, jako mocno i oryginalnie ujęty wyraz nowego pokolenia. Utwór ten stanowił jedną z pierwszych polskich powieści, nawiązujących do twórczości Marcela Prousta. Współpracował z „Ilustrowanym Kurierem Codziennym”. Był autorem prac o Stevensonie i Conradzie oraz źródłowej monografii o Walterze Paterze (1929).
Pisywał wiele recenzji i korespondencji z Anglii i Europy do „Wiadomości Literackich”, przy czym pod koniec lat trzydziestych podpisywał je pseudonimem „Politicus”.
W czasie II wojny światowej był kierownikiem programu w Polskim Radio (w Londynie) i pisał teksty prasowe m.in. do „Wiadomości Polskich”. Wydał w tym czasie także książkę "Anglia - wyspa nieznana".
Był też jednym ze współautorów dzieła zbiorowego "Straty kultury polskiej 1939–1944" (Glasgow 1945), zawierającego szkice wspomnieniowo-biograficzne o polskich twórcach zmarłych w czasie wojny. Po wojnie pozostał na emigracji.
W PRL informacje na temat Zbigniewa Grabowskiego podlegały cenzurze. Jego nazwisko znajdowało się na specjalnej liście osób z całkowitym zakazem publikacji. Zalecenia cenzorskie dotyczące jego osoby zanotował Tomasz Strzyżewski, który w swojej książce o peerelowskiej cenzurze opublikował notkę informacyjną nr 9 z 1975 roku Głównego Urzędu Kontroli Prasy, Publikacji i Widowisk. Wytyczne dla cenzorów zawierały na liście autorów zakazanych jego nazwisko głosząc: „(...) w stosunku do niżej wymienionych pisarzy, naukowców i publicystów przebywających na emigracji (w większości współpracowników wrogich wydawnictw i środków propagandy antypolskiej) należy przyjąć zasadę bezwarunkowego eliminowania ich nazwisk oraz wzmianek o ich twórczości, poza krytycznymi, z prasy, radia i TV oraz publikacji nieperiodycznych o nienaukowym charakterze (literatura piękna, publicystyka, eseistyka)”.

</doc>
<doc id="747342" url="https://pl.wikipedia.org/wiki?curid=747342" title="Ziarno prawdy (opowiadanie)">
Ziarno prawdy (opowiadanie)

Ziarno prawdy − opowiadanie z gatunku fantasy autorstwa Andrzeja Sapkowskiego. Należy do serii opowiadań o wiedźminie Geralcie z Rivii. 
Opowiadanie publikowane było w czasopismach i dziełach zbiorowych takich jak: „Fantastyka” 3/1989, "Wiedźmin", Reporter 1990, "Ostatnie życzenie", superNowa 1993, "Opowieści o wiedźminie", tom 1., Świat Książki 2002.
Bohaterowie.
W opowiadaniu występują:
Fabuła.
Geralt na swej wiernej klaczy, Płotce, wędruje po świecie w poszukiwaniu zajęcia. Na drodze znajduje martwego płatnerza i jego córkę. Chcąc wyjaśnić, kto zabił tych ludzi, Geralt porzuca szlak i rusza wzdłuż drogi, którą martwi podróżowali. Natyka się na stary i tajemniczy dwór – jest on opuszczony, ale tylko na pozór. Wiedźmin widzi tam piękną dziewczynę, która jednak ucieka na jego widok. Następnie spotyka właściciela dworu – bestię, która chce przepędzić Geralta ze swej posiadłości. Wiedźmin nie daje się wyrzucić i prosi o gościnę, gospodarz (imieniem Nivellen) wreszcie ustępuje. Zaprasza wiedźmina do siebie i ugaszcza, jak może. Obaj szybko przypadają sobie do gustu. 
Na prośbę Geralta Nivellen opowiada mu swoją historię. Był kiedyś człowiekiem, wielkim panem. Idąc w ślady swego ojca i dziadka zajął się rozbojem – on i jego banda byli postrachem całej okolicy. Któregoś dnia napadli na pewną świątynię, złupili ją doszczętnie, a Nivellen, za namową kamratów, zgwałcił tamtejszą kapłankę. Popełniła ona samobójstwo, przed śmiercią rzucając na niego urok. Parę dni później zamienił się w bestię. Z rozpaczy oszalał, jego służba i bliscy przerażeni uciekli. Został we dworze jedynie w towarzystwie paru zwierząt, które się go nie bały. Jednocześnie dom zaczął wykonywać wszystkie jego polecenia: otwieranie okien, zapalanie świec, przygotowanie jadła. Nivellen miał nadzieję odzyskać ludzką postać. Pamiętał, że według bajek takie uroki może zdjąć jedynie miłość pięknej dziewczyny. Któregoś dnia przyłapał w swoim ogrodzie pewnego kupca, który zrywał jego ulubione róże. Schwytany kupiec tłumaczył się, że chciał zerwać kilka róż dla swej córki. Nivellen wypuścił go pod warunkiem, że przywiezie mu swoją córkę – kupiec powiedział, iż jego córka to dopiero dziecko, więc Nivellen puścił go wolno obdarowawszy złotem. Jakiś czas później do dworu przybył inny kupiec z córką. Dziewczyna spędziła u Nivellena rok, zaprzyjaźnili się, lecz czar dalej działał. Dziewczyna powróciła do domu, kupiec zaś dostał za fatygę worek klejnotów. Od tego czasu kupcy i rycerze przywozili mu na rok swoje córki w zamian za skarby. Żadna dziewczyna jednak nie zdjęła z niego czaru. Nivellen zrezygnował z prób odzyskania ludzkiej postaci, w chwili rozmowy z wiedźminem mieszkał z rusałką Vereeną (to ją widział Geralt), dla której odprawił z kwitkiem płatnerza, który przywiózł mu swoją córkę. 
Geralt żegna się z gospodarzem i jedzie dalej. Nie dawało mu jednak spokoju pytanie: czego bała się Płotka, jeśli nie Nivellena? Domyśliwszy się, że Vereena nie jest rusałką, lecz bruxą (rodzajem wampira), zawrócił do dworu. Wściekła bruxa rzuca się na Geralta, ten odpiera jej ataki jednak z każdym jej atakiem staje się coraz słabszy. Na dziedzińcu zjawia się Nivellen, próbuje uspokoić Vereenę, lecz także on zostaje zaatakowany. Przerażony, wbija ukochanej w pierś ostro zakończoną żerdź. Vereena zostaje uśmiercona przez Geralta, przed śmiercią wyznając Nivellenowi miłość – wtedy Nivellen odzyskuje ludzką postać. Geralt wyjaśnia zdumionemu przyjacielowi, że w każdej bajce znajduje się „ziarno prawdy”.

</doc>
<doc id="747343" url="https://pl.wikipedia.org/wiki?curid=747343" title="Jeziory (województwo dolnośląskie)">
Jeziory (województwo dolnośląskie)

Jeziory – nieoficjalna nazwa części wsi (leśniczówka) Ławszowa w Polsce położona w województwie dolnośląskim, w powiecie bolesławieckim, w gminie Osiecznica.
Podział administracyjny.
W latach 1975–1998 miejscowość administracyjnie należała do województwa jeleniogórskiego.

</doc>
<doc id="747344" url="https://pl.wikipedia.org/wiki?curid=747344" title="Rosenberg (powiat Neckar-Odenwald)">
Rosenberg (powiat Neckar-Odenwald)

Rosenberg – miejscowość i gmina Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald, wchodzi w skład związku gmin Osterburken. Leży w Baulandzie, nad rzeką Kirnau, ok. 30 km na północny zachód od Mosbach, przy drodze krajowej B292 i linii kolejowej Würzburg–Stuttgart.

</doc>
<doc id="747346" url="https://pl.wikipedia.org/wiki?curid=747346" title="Luboszów">
Luboszów

Luboszów (niem. "Lipschau") – osada w południowo-zachodniej Polsce, w województwie dolnośląskim, w powiecie bolesławieckim, w gminie Osiecznica. Leży w Borach Dolnośląskich, 600 metrów na południe od Autostrady A18, 12 kilometrów na północ od Osiecznicy, 22 km na północny zachód od Bolesławca oraz 120 km na zachód od Wrocławia. Jest to najmniejsza wieś niesołecka w Polsce, zameldowane są w niej dwie osoby (przez długi czas była tylko jedna) i mieszkają także dwie osoby (z których jedna nie jest zameldowana).
Po raz pierwszy wieś była wzmiankowana w 1421. Na początku XVIII wieku została niemal całkiem zniszczona przez pożar, co przysporzyło długów jej właścicielowi. Luboszów ostatecznie został jednak odbudowany. Według danych z 1861 roku wieś zamieszkiwało 448 osób. Po II wojnie światowej niemal całkowicie opuszczona, gdyż teren miał być zajęty przez radziecki poligon w Świętoszowie. Nowy mieszkaniec wprowadził się w 1957 roku, wykupując od ówczesnej właścicielki najlepiej zachowany dom. Pozostałe budynki nie zostały zasiedlone i z czasem się rozpadły. Na początku lat 80. XX wieku osadę zelektryfikowano. Obecnie w Luboszowie znajduje się jedno gospodarstwo (jeden budynek mieszkalny, 3-hektarowy ogród, kilka zabudowań gospodarczych), prowadzące hodowlę pszczół.
W latach 1975–1998 miejscowość należała administracyjnie do województwa jeleniogórskiego.

</doc>
<doc id="747348" url="https://pl.wikipedia.org/wiki?curid=747348" title="OSCAR 1">
OSCAR 1

OSCAR 1 () – amerykański, pierwszy w historii amatorski sztuczny satelita Ziemi. Do czasu wyczerpania się baterii sygnał z satelity odebrało 570 radioamatorów z 28 krajów na świecie.
W tym czasie tylko niewielka liczba stacji amatorskich dysponowała aparaturą pracującej na tej częstotliwości, stąd też liczbę ponad pół tysiąca amatorów należy uznać za wysoką.
Historia.
OSCAR 1 był pierwszym w historii satelitą zbudowanym przez radioamatorów i miłośników astronautyki. Grupie takich „zapaleńców”, którzy nazwali się Project OSCAR, będących głównie pracownikami firm elektronicznych znad Zatoki San Francisco, bez większych przeszkód udało się namówić Siły Powietrzne Stanów Zjednoczonych, aby zastąpiły balast jednej ze swoich rakiet nośnych, który, prócz obciążania, nie miał żadnego innego praktycznego celu, ich prostym kilkukilogramowym satelitą. Na koszt budowy satelity, około 18 000 USD, złożyli się radioamatorzy z całych Stanów Zjednoczonych. Sam statek powstał w przydomowych warsztatach. Satelita został więc wyniesiony „na przyczepkę” z tajnym wojskowym satelitą wywiadowczym Discoverer 36. Po tej pierwszej próbie, nazywanej często rozrywkową, nastąpiły dalsze.
Budowa.
Satelita miał kształt zbliżony do wycinka łagodnego łuku. Z jego górnej powierzchni wystawała 60 cm antena dipolowa. Kadłub oklejony był paskami o dużym współczynniku odbicia w celu kontroli temperatury. Zasilany był z baterii rtęciowej. Nie posiadał systemu kontroli położenia.
Ładunek.
OSCAR 1 przenosił nadajnik radiowy o mocy 140 mW, pracujący na częstotliwości 144,98 MHz (pasmo V, według oznaczeń programu OSCAR). Nadawał on prostą wiadomość "HI" (ang. "cześć") w alfabecie Morse’a (cztery kropki - dwie kropki). Częstość nadawania tego sygnału (koło 10 razy na minutę) była kontrolowana wewnętrznym termometrem satelity – tym samym przekazując informacje o temperaturze statku.
Przebieg misji.
Baterie zasilające starczyły na trzy tygodnie działania. Sygnał nadajnika satelity został zarejestrowany na Ziemi przeszło 5000 razy, przez około 570 radioamatorów w 28 krajach.
Jako pierwsza sygnał odebrała stacja KCRVSB na Biegunie Południowym. Potem stacja KL7EBM, na wyspie Kodiak, na Alasce. Raporty radioamatorów z całego świata pomogły twórcom określić przesunięcie dopplerowskie sygnału, jego siłę, a nawet orbitę satelity.
Znaczenie.
Ta historyczna dla astronautyki misja dowiodła, że można amatorsko:
Udany lot OSCARA 1 doprowadził do utworzenia w 1969 organizacji Amateur Satellite Corporation (AMSAT), która nadzoruje i koordynuje budowę amatorskich satelitów na całym świecie.

</doc>
<doc id="747352" url="https://pl.wikipedia.org/wiki?curid=747352" title="Lucjan Grabowski">
Lucjan Grabowski

Lucjan Grabowski (ur. 19 marca 1871 w Tarnowie, zm. 24 października 1941 we Lwowie) – polski astronom i geodeta, profesor astronomii sferycznej i geodezji wyższej na Politechnice Lwowskiej, członek Towarzystwa Naukowego Lwowskiego.
Życiorys.
Syn Maksymiliana i Teodory z Mayerów. W 1889 ukończył gimnazjum w Tarnowie i po jednorocznej służbie wojskowej zapisał się na studia w Uniwersytecie Jagiellońskim. W czasie studiów (od 1 października 1892 do końca września 1895) pełnił funkcję asystenta w Obserwatorium Astronomicznego Uniwersytetu Jagiellońskiego. W latach 1895–1900 studiował astronomię i nauki fizyczne na uniwersytetach w Bonn i Monachium, uzyskując stopień doktora. Zajmował się badaniami fotometrycznymi gwiazdy Nova Persei w Obserwatorium w Pułkowie koło Petersburga. Wiosną 1902 objął stanowisko adiunkta w Obserwatorium Uniwersytetu Jagiellońskiego. W 1907 pracował jako stypendysta na uniwersytecie w Stuttgarcie, a następnie w Instytucie Geodezyjnym w Poczdamie.
W marcu 1909 został powołany na profesora w katedrze miernictwa w Politechnice Lwowskiej. W 1912 dzięki swojemu wkładowi do nauki polskiej został profesorem zwyczajnym i kierownikiem Katedry Astronomii Sferycznej i Geodezji Wyższej na tejże Politechnice, na stanowisku którym pozostał aż do śmierci. W 1938 otrzymał tytuł doktora honoris causa Politechniki Warszawskiej. Po wrześniu 1939 pozostał na Politechnice Lwowskiej (nazwa okupacyjna: "Lwowski Instytut Politechniczny"). Po wkroczeniu Niemców do Lwowa wyrzucony z uczelni wraz z innymi profesorami.
Publikacje.
Jest autorem ponad 50 prac z dziedziny astronomii, geodezji i grawimetrii. Opublikował m.in.: „Theorie des Harmonischen Analysators” (Sitzungsber. d. Akad. in Wien, 1898); „Photometrische Beobachtungen der Nova-Persei” (Mem. d. l' Acad. des Sc. de St. Petersbourg, 1902); „O błędach fizjologicznych przy pomiarach astron. za pomocą mikrometrów okultacyjnych” (Rozpr. Pol. Ak. Umiejętności, 1907); „O odwzorowaniu płaskich wiernokątnych elipsoidy obrotowej” (1928).

</doc>
<doc id="747359" url="https://pl.wikipedia.org/wiki?curid=747359" title="Ignacy Grabowski (duchowny)">
Ignacy Grabowski (duchowny)

Ignacy Grabowski (ur. 22 sierpnia 1878 w Tarnopolu, zm. 25 marca 1950 w Warszawie) – polski duchowny katolicki, kanonista, nauczyciel akademicki Uniwersytetu Lwowskiego i Uniwersytetu Warszawskiego.
Życiorys.
Ojciec Wojciech matka Anna z domu Oneserko. W latach 1899–1902 odbył studia na Uniwersytecie Lwowskim, a w latach 1902–1905 na Papieskim Uniwersytecie Gregoriańskim w Rzymie, które zakończył uzyskaniem stopnia doktora prawa kanonicznego. 8 sierpnia 1904 otrzymał święcenia kapłańskie z rąk arcybiskupa lwowskiego Józefa Bilczewskiego. Po powrocie do kraju przez rok był wikariuszem w parafii Tartarów k. Bełżca, w latach 1906-1914 prefektem Seminarium Duchownego we Lwowie. W latach 1910–1919 był adiunktem na Wydziale Teologicznym Uniwersytetu Lwowskiego. W 1917 na Uniwersytecie Lwowskim otrzymał habilitację na podstawie monografii "Ekscepcje w prawie kanonicznym". W 1919 został kierownikiem katedry prawa kanonicznego na Wydziale Teologii Katolickiej Uniwersytetu Warszawskiego. W 1921 otrzymał nominację na profesora zwyczajnego. Był trzykrotnie dziekanem tego wydziału. Był w latach 1922-1939 radcą Kurii Metropolitalnej, w latach 1923-1932 sędzią synodalnym Sądu Arcybiskupiego w Warszawie. W okresie II wojny światowej przebywał w Warszawie. Prowadził wykłady na tajnych kompletach Wydziału Teologii Katolickiej zorganizowanych już na początku 1940. W 1946 podjął swoje dawne obowiązki profesora zwyczajnego na Wydziale Teologii Katolickiej Uniwersytetu Warszawskiego, przeszedł na emeryturę w 1949. Pochowany w mogile zbiorowej księży emerytów Warszawskiej Kapituły Metropolitalnej na cmentarzu Stare Powązki w Warszawie (kwatera 107–5,6–23-30).

</doc>
<doc id="747360" url="https://pl.wikipedia.org/wiki?curid=747360" title="Yuna Itō">
Yuna Itō

 – japońska piosenkarka i aktorka. Pochodzi z rodziny japońsko-koreańsko-amerykańskiej. Popularność zdobyła dzięki debiucie w filmie "NANA" oraz wykonaniu utworu "Endless Story" wchodzącego w skład ścieżki dźwiękowej do tegoż filmu.
Kariera i życie osobiste.
Yuna Itō urodziła się w Los Angeles, w Stanach Zjednoczonych, jako córka Japończyka i Koreanki. Trzy miesiące później jej rodzina przeniosła się na Hawaje, gdzie Yuna mieszkała do momentu rozpoczęcia kariery muzycznej w Japonii. Już we wczesnym dzieciństwie marzyła o karierze wokalistki słuchając i śpiewając piosenki Mariah Carey i Janet Jackson. W 2001 r. ukończyła McKinley High School w Honolulu. Na początku 2005 r. wzięła udział w przesłuchaniach do filmu "NANA", starając się o rolę charyzmatycznej wokalistki zespołu "Trapnest" imieniem Reira, którą ostatecznie otrzymała. Wiązało się z tym nagranie singla "Endless Story", który zajął drugie miejsce w rankingu Oricon, tuż za "Glamorous Sky" (wykonanie Mika Nakashima) – drugim przebojem z filmu NANA.
Po premierze filmu Japończycy oszaleli na punkcie głosu Itō, a jej singel już pierwszym dniu sprzedaży osiągnął drugie miejsce na listach sprzedaży Oricon, by później znacznie prześcignąć singel "Glamorous Sky" – ponad 450 tys. sprzedanych egzemplarzy. Yuna zaczęła pojawiać się na okładkach magazynów, plakatach i wkrótce wystąpiła po raz pierwszy w japońskiej telewizji "MUSIC STATION".
W marcu 2006 wydany został drugi singel, zatytułowany "Faith/Pureyes". Piosenka "Faith" pochodzi z TV dramy "UNFAIR", a "Pureyes" została skomponowana do reklamy Bioclean Zero. Singel został wyprzedany w ilości 50 tys. egzemplarzy, co było sporym rozczarowaniem w porównaniu z komercyjnym sukcesem poprzedniego.
Trzeci singel "Precious" z tytułowym utworem ze ścieżki dźwiękowej do filmu okazał się drugim co do wielkości sukcesem Itō. Został wyprzedany w ilości ponad 200 tys. egzemplarzy, a ponadto utwór tytułowy był najczęściej pobieranym w Japonii w pierwszej połowie 2006 r. Dwa kolejne utwory z tego singla "I'm free" oraz "Secrects" są współautorstwa Yuny.
Kolejne dwa single, to Stuck on you, zawierający jej wykonanie utworu "These Boots Are Made for Walkin", nagrany na potrzeby reklamy dla firmy Daihatsu, oraz "losin"', będący motywem końcowym dla japońskiej wersji popularnego serialu telewizyjnego "Lost" (pol. "Zagubieni").
4 sierpnia 2006 roku japońskie studio filmowe Toho ogłosiło, że w sequelu "NANY" rolę Reiry Serizawy również zagra Yuna Itō, a ponadto rola ta będzie bardziej znacząca niż w pierwszej części. Premiera singla "Truth", związanego z filmem, odbyła się 6 grudnia, a premiera filmu "NANA2" 9 grudnia 2006.
4 grudnia 2006 r. firma Sony Music przekazała informację, że 24 stycznia 2007 będzie miała miejsce premiera debiutanckiego albumu Yuny – "Heart...", którego wydanie specjalne będzie zawierało także płytę DVD z teledyskami do sześciu utworów.
W 2008 roku zaśpiewała z Celine Dion w Madison Square Garden w Nowym Jorku.
Znaczenie imienia.
 jest na szóstym miejscu w rankingu popularnych japońskich nazwisk. Złożone jest ze znaków kanji, z których pierwszy oznacza "tamten / tamta", a drugi "wisteria".
 jest również popularnym w Japonii imieniem. Pierwsze kanji oznacza "powód/przyczynę" lub "znaczenie". Drugie kanji najczęściej jest stosowane w imionach z przyczyn czysto fonetycznych, jednak może też oznaczać "co?". Yuna jest także bardzo popularnym koreańskim imieniem, jednakże to nadane Yunie Itō przez rodziców nie posiada koreańskiego źródłosłowu.
W krajach azjatyckich zwyczajowo nazwisko występuje przed imieniem, dlatego zapis na styl zachodni "Yuna Itō", czytany łącznie, nabiera dla Japończyków dodatkowego znaczenia: to zapożyczenie z angielskiego "unite", czyli "jedność/jednoczyć".
Dyskografia.
Inne.
album "Laid Back" – Micro of Def Tech
album "Tribute to Celine Dion" – różni artyści

</doc>
<doc id="747361" url="https://pl.wikipedia.org/wiki?curid=747361" title="Clarence Bruce">
Clarence Bruce

Clarence Napier Bruce (ur. 2 sierpnia 1885 w Londynie, zm. 4 października 1957 w Jugosławii), brytyjski arystokrata i sportowiec, syn Henry’ego Bruce’a, 2. barona Aberdare i Constance Beckett, córki Hamiltona Becketta.
Wykształcenie odebrał w Winchester School, gdzie grał w uczelnianej drużynie krykieta i był jej kapitanem. Później uczył się na Uniwersytecie w Oksfordzie, gdzie w latach 1907–1908 grał w akademickiej drużynie krykieta, zdobywając 46 punktów. Grał również w golfa i tenisa. W tej ostatniej dyscyplinie zdobył w 1907 nagrodę w postaci srebrnej rakiety. W turnieju rozegranym w 1908 r. zajął trzecie miejsce. W 1911 r. rozpoczął praktykę adwokacką w Inner Temple. Bruce był utalentowanym sportowcem, ale rozwinięciu jego kariery przeszkodziła I wojna światowa. Bruce walczył w szeregach ochotników w Glamorgan, później był w sztabie 61 dywizjonu oraz regimentu karabinów maszynowych Gwardii ("Guards Machine Guns Regiment"). Wojnę ukończył w stopniu kapitana. W pierwszych miesiącach wojny zginął starszy brat Bruce’a, Henry. Tym samym Clarence został dziedzicem tytułu barona Aberdare.
Od 1919 r. Bruce grał w krykieta reprezentując drużynę Middlesex, w której grał już dwukrotnie w 1908 r. Jego najlepszym sezonem był sezon 1925 r., kiedy to zdobył 527 punktów w 19 występach. Swój najbardziej pamiętny mecz rozegrał 23 czerwca podczas meczu z drużyną Nottingham, kiedy to zdobył 103 punkty. Ten mecz jest uznawany za największy w historii krykietu w Middlesex. Karierę krykiecisty zakończył w 1929 r.
Bruce był również dobrym golfiarzem i tenisistą. Wygrywał zawody amatorskie w 1922 i 1931 oraz 10-krotnie wygrywał turnieje debla. W 1932 r. został mistrzem Wysp Brytyjskich, pokonując J.C.F. Simpsona. Był również indywidualnym mistrzem Kanady w latach 1928–1930, a w późniejszych latach wygrywał turnieje deblowe w Kanadzie i Stanach Zjednoczonych. Był mistrzem Stanów w tenisa w 1930 r. oraz mistrzem Anglii w 1932 i 1938 r. W turniejach tenisowych M.C.C. zdobywał regularnie złote lub srebrne medale. Znany był ze świetnej taktyki. W 1938 r. pokonał młodszego od siebie L. Leesa, mistrza od pięciu lat, 3-2 w półfinale, dwukrotnie przełamując set przeciwnika. Był również 6-krotnym zwycięzcą Coupe de Paris. W późniejszych latach napisał kilka podręczników do gry w tenisa.
Po śmierci ojca w 1929 r. odziedziczył tytuł barona Aberdare i zasiadł w Izbie Lordów. Rozpoczął też aktywniejszy udział w życiu publicznym kraju. W latach 1931–1946 był członkiem Miners’ Welfare Committee, którą to nominację zawdzięczał wieloletnim powiązaniom swojej rodziny z południowowalijskimi kopalniami. Wspierał również organizacje młodzieżowe, będąc od 1943 r. przewodniczącym National Association of Boys’ Clubs. Kolejną organizacją w której aktywnie uczestniczył był Queen’s Institute of District Nursing, którego został przewodniczącym w 1944 r. W lutym 1937 r. Oliver Stanley ogłosił powstanie Narodowej Rady Doradczej Rozwoju Fizycznego, której Aberdare był do 1939 r. przewodniczącym. Aberdare sprawdził się na tym stanowisku: był sprawnym organizatorem, stanowczym i skromnym. W 1938 r. wygłosił mowę, w której stwierdził, że jego największym marzeniem było danie każdemu szansy uczynienia z ciała instrumentu duszy.
W Walii kontynuował rodzinne tradycje wspierania Uniwersytetu Walijskiego. Był również przewodniczącym Narodowej Walijskiej Szkoły Medycznej. W 1953 r. otrzymał tytuł honorowego doktora prawa. W 1948 r. został przeorem walijskiego przeoratu Zakonu Św. Jana Jerozolimskiego. Podczas II wojny światowej służył w Home Guards i był honorowym pułkownikiem 77 ciężkiej brygady walijskiej. W 1949 r. został odznaczony Krzyżem Komandorskim Orderu Imperium Brytyjskiego, zaś w 1954 r. Krzyżem Wielkim tegoż Orderu.
W 1931 r. Aberdare dołączył do komitetu wykonawczego MKOl. Był obserwatorem olimpiad w Los Angeles, Berlinie, Londynie, Helsinkach i Melbourne. W 1957 r., wracając ze spotkania komitetu w Sofii, zginął w wypadku samochodowym na terenie Jugosławii. Jego pogrzeb odbył się 8 października 1957 r. w Mountain Ash, w hrabstwie Glamorgan.
12 grudnia 1912 r. poślubił Margaret Bethune Black (przed 1897 – 8 lutego 1950), córkę Adama Blacka i Mary Smith, córki Jamesa Smitha. Clarence i Margaret mieli razem dwóch synów i dwie córki:
12 września 1957 r. poślubił Griseldę Harriet Violet Finettę Georginę Hervey (1 października 1901–1980), córkę Dudleya Herveya i Griseldy Campbell, córki pułkownika Edwarda Campbella, 2. baroneta.

</doc>
<doc id="747365" url="https://pl.wikipedia.org/wiki?curid=747365" title="Trypanosoma cruzi">
Trypanosoma cruzi



</doc>
<doc id="747366" url="https://pl.wikipedia.org/wiki?curid=747366" title="Bronisław Teodor Grabowski">
Bronisław Teodor Grabowski

Bronisław Teodor Grabowski, pseud. i krypt. Zenobiusz Drakuli, Zen. Dr. T. Brog, B. Gr., b. g. (ur. 19 września 1841 w Kaliszu, zm. 24 grudnia 1900 w Pińczowie) – etnograf, polski pisarz, tłumacz i slawista.
Życiorys.
Ukończył gimnazjum w Piotrkowie. Studiował slawistykę i języki zachodnioeuropejskie (m.in. włoski i angielski) na Uniwersytecie Petersburskim oraz językoznawstwo porównawcze w Szkole Głównej w Warszawie. W 1867 uzyskał stopień magistra nauk filologicznych.
Pracował jako nauczyciel gimnazjalny w Warszawie i Częstochowie oraz progimnazjalny w Pińczowie. Był autorem dramatów (m.in. "Mściwój i Swanhilda" 1876, "Syn Margrafa" 1880, "Królewicz Marko" 1880, "Donna Rozanda" 1886, "Boruta" 1890, "Książę Henryk" 1894), komedii satyrycznych ("Sprzymierzeńcy czyli Inteligencja w miasteczku", "Na wodach" 1878), powieści (m.in. "Nieprzyjaciel ludzi" 1890), opowiadań i kalendarzy. Najważniejsze zasługi położył w studiach z literatur słowiańskich. Opracował "Dziele literatur słowiańskich" (wchodzących w skład "Dziejów literatury powszechnej"). Drukował w "Tygodniku Powszechnym", "Wiśle" i "Niwie" ("Słoweńcy, naród i dzieje", "Rzut oka na odrodzenie Słowian południowych i zachodnich", 1872). Później został głównym redaktorem działu słowiańskiego tego ostatniego czasopisma. Był też współpracownikiem czasopisma "Czas". 
Tłumaczył z czeskiego m.in. Karolinę Světlą i Jaroslava Vrchlicky’ego. 
W 1872 ożenił się z Marią Balbiną Krokowską (1855-1943). Zmarł 24 grudnia 1900. Został pochowany w Pińczowie.

</doc>
<doc id="747371" url="https://pl.wikipedia.org/wiki?curid=747371" title="Aoudaghost">
Aoudaghost



</doc>
<doc id="747372" url="https://pl.wikipedia.org/wiki?curid=747372" title="Środek stylistyczny">
Środek stylistyczny



</doc>
<doc id="747374" url="https://pl.wikipedia.org/wiki?curid=747374" title="Stawka podatku">
Stawka podatku

Stawka podatku – określony procentowo lub kwotowo wskaźnik służący obliczeniu należnej kwoty podatku od podstawy opodatkowania. Stawka podatkowa nie jest jedynym parametrem wpływającym na wysokość podatku.
Stawki podatkowe w Polsce.
Podatek od towarów i usług.
W zakresie podatku od towarów i usług (VAT) od 1 stycznia 2011 roku obowiązują stawki:
Do końca 2010 roku obowiązywały następujące stawki podatkowe:
Podatek dochodowy.
Osoby prawne oraz te osoby fizyczne, które wybrały liniową metodę rozliczania podatku dochodowego objęte są 19% stawką tego podatku. 
Osoby fizyczne rozliczające swoje dochody na zasadach ogólnych według skali podatkowej, od 1 stycznia 2009 r. objęte są stawkami 18% lub 32% podatku dochodowego. Wysokość stawki w tym ostatnim przypadku jest zależna od wysokości podstawy opodatkowania. Dnia 1 października 2019 weszła w życie nowelizacja ustawy o PIT, mająca na celu obniżenie dolnej stawki podatku dochodowego dla osób fizycznych rozliczających dochody na zasadach ogólnych z 18% do 17% (na mocy tej nowelizacji w 2019 stawka ta wyniesie 17,75%, a od 2020 17%). Od dnia 1 lipca 2022 roku stawka podatku została obniżona z 17% do 12% dla podatników opodatkowanych według zasad ogólnych.
Podatek dochodowy od przychodów nieujawnionych (sankcyjna stawka podatku stosowana w przypadku zatajenia przychodów): 75%.

</doc>
<doc id="747376" url="https://pl.wikipedia.org/wiki?curid=747376" title="Koumbi Saleh">
Koumbi Saleh



</doc>
<doc id="747378" url="https://pl.wikipedia.org/wiki?curid=747378" title="Kwadratura (astronomia)">
Kwadratura (astronomia)

Kwadratura – położenie ciała niebieskiego względem Ziemi, w którym jego długość ekliptyczna różni się od długości ekliptycznej Słońca o 90° lub o 270°.
Zobacz też:

</doc>
<doc id="747381" url="https://pl.wikipedia.org/wiki?curid=747381" title="Tegdaoust">
Tegdaoust



</doc>
<doc id="747386" url="https://pl.wikipedia.org/wiki?curid=747386" title="Dariusz Kłus">
Dariusz Kłus

Dariusz Kłus (ur. 11 października 1981 w Jastrzębiu-Zdroju) – polski piłkarz grający na pozycji pomocnika.
Dariusz Kłus jest wychowankiem GKS-u Jastrzębie. Następnie grał w Odrze Wodzisław Śląski i ŁKS-ie Łódź. Wiosną 2007 roku podpisał kontrakt z Cracovią. W grudniu 2009 roku rozwiązał umowę z klubem. W lutym 2010 roku przeszedł do Zagłębia Sosnowiec, a 22 czerwca trafił do ŁKS-u Łódź. Podpisał z tym klubem kontrakt na rok. 2 lutego 2012 podpisał kontrakt z Olimpią Grudziądz.
Dariusz Kłus zadebiutował w polskiej Ekstraklasie 9 czerwca 2001 roku w spotkaniu Odry Wodzisław Śląski z Amicą Wronki.

</doc>
<doc id="747389" url="https://pl.wikipedia.org/wiki?curid=747389" title="Kwadratura">
Kwadratura



</doc>
<doc id="747393" url="https://pl.wikipedia.org/wiki?curid=747393" title="Wertheim (ujednoznacznienie)">
Wertheim (ujednoznacznienie)

Niemcy:
Osoby:
Inne:
Zobacz też:

</doc>
<doc id="747395" url="https://pl.wikipedia.org/wiki?curid=747395" title="Kwadratura Gaussa">
Kwadratura Gaussa



</doc>
<doc id="747396" url="https://pl.wikipedia.org/wiki?curid=747396" title="Jan Jerzy Grabowski">
Jan Jerzy Grabowski

Jan Jerzy Grabowski herbu Oksza (ur. ? na Litwie, zm. 1789) – generał lejtnant wojsk armii koronnej, generalny inspektor jazdy litewskiej, marszałek utworzonej w 1767 dysydenckiej konfederacji słuckiej.
Życiorys.
Pochodził z rodziny szlacheckiej, od wieków związanej z kościołem ewangelicko reformowanym. Miał dwóch braci generałów: Michała Grzegorza Grabowskiego i Pawła Grabowskiego.
Z pierwszej żony i współwyznawczyni Joanny Gruszczyńskiej miał dwóch synów: Pawła Jerzego generała i Jerzego generalnego inspektora wojsk litewskich. W 1769 roku poślubił Elżbietę Szydłowską. Większość dzieci z tego związku była naprawdę dziećmi króla Stanisława Augusta Poniatowskiego i była wychowywana na katolików. Jednym z nich był Stanisław Grabowski.
Od wczesnej młodości służył w wojsku litewskim, doszedł do stanowiska pułkownika regimentu konnego gwardii. W 1782 uzyskał patent generała lejtnanta jako dowódca 1 Dywizji Litewskiej, jednocześnie szef swojego regimentu. W 1784 był jedynym posłem dysydenckim w Polsce, ale żadnej roli nie odegrał. Wbrew nadziejom dysydentów król nie powołał go do Senatu, zapewne nie chcąc narażać się duchowieństwu katolickiemu.
W 1767 roku został odznaczony rosyjskim Orderem Świętego Aleksandra Newskiego.

</doc>
<doc id="747399" url="https://pl.wikipedia.org/wiki?curid=747399" title="Reksizm">
Reksizm



</doc>
<doc id="747400" url="https://pl.wikipedia.org/wiki?curid=747400" title="Piotr Grabowski (duchowny)">
Piotr Grabowski (duchowny)

Piotr Grabowski, (ur. II poł. XVI w., zm. 1625) – polski duchowny, proboszcz parnawski, pisarz polityczny i ekonomiczny popierający merkantylizm.
Życiorys.
Był proboszczem w Parnawie (Inflanty), gdzie posiadał majętność ziemską. Według Kaspra Niesieckiego pochodził z rodziny szlacheckiej herbu Dołęga i tytułował się proboszczem poznańskim. Odbywał zagraniczne podróże.

</doc>
<doc id="747403" url="https://pl.wikipedia.org/wiki?curid=747403" title="SAMOS 5">
SAMOS 5

SAMOS 5 (ang. "Satellite And Missile Observation Satellites") – amerykański satelita rozpoznawczy programu SAMOS. Należał do serii E-5 tego programu. Mimo udanego startu misja nie powiodła się, gdyż powrót kapsuły do atmosfery został wywołany za wcześnie i nie udał się. Kapsuły nie odzyskano.
Statek przenosił kamerę typu E-5 o ogniskowej dł. 1,7 m.
SAMOS odnaleziony w ZSRR?
Syn pierwszego sekretarza KC Komunistycznej Partii Związku Radzieckiego, Nikity Chruszczowa, Siergiej, pisał w swoich wspomnieniach o odnalezieniu kapsuły statku, którym, jak wierzył, był właśnie SAMOS. Przeczą jednak temu ramy czasowe. W czasie podawanym przez Chruszczowa seria E-5 była dopiero opracowywana. Mogła być to jednak makieta kapsuły satelity typu SAMOS. Chruszczow pisze, że amerykańską kapsułę odnaleziono wiosną 1961. Była w niej kamera 30 cm i setki metrów szerokiego na 10 cm filmu. Odnaleziono także bezwładnościowy system orientacji statku silniczkami elektrycznymi. Kapsuła została ponoć znaleziona przez traktorzystów. Rozebrali oni kapsułę, a filmu użyli do owinięcia wychodka, w celu zapewnienia prywatności w niezalesionym terenie. Na szczęście dla Amerykanów, prześwietlenie filmu uniemożliwiło Sowietom poznanie technicznych możliwości systemu.

</doc>
<doc id="747405" url="https://pl.wikipedia.org/wiki?curid=747405" title="Kwadryki">
Kwadryki



</doc>
<doc id="747410" url="https://pl.wikipedia.org/wiki?curid=747410" title="Zobowiązanie podatkowe">
Zobowiązanie podatkowe

Zobowiązanie podatkowe – wynikające z obowiązku podatkowego zobowiązanie podatnika do zapłacenia na rzecz Skarbu Państwa, województwa, powiatu albo gminy podatku w wysokości, w terminie oraz w miejscu określonych w przepisach prawa podatkowego (art. 5 ordynacji podatkowej).
Zobowiązanie podatkowe powstaje z dniem zaistnienia zdarzenia, z którym ustawa podatkowa wiąże powstanie takiego zobowiązania (dotyczy to np. podatku dochodowego, VAT, od czynności cywilnoprawnych) lub z dniem doręczenia decyzji organu podatkowego, ustalającej wysokość tego zobowiązania (dotyczy to np. podatku od spadków i darowizn, dochodowego z działów specjalnych produkcji rolnej, karty podatkowej) (art. 21 ordynacji podatkowej).
Zobowiązanie podatkowe jest stosunkiem zobowiązaniowym powstałym wyłącznie na gruncie przepisów prawa podatkowego, odmiennie kształtowanym od zobowiązań cywilnych, mimo występowania istotnych podobieństw. 
Określenie konkretnego momentu powstania zobowiązania podatkowego, z dokładnością co do dnia, ma zasadnicze znaczenie przy ustalaniu odpowiedzialności podatkowej osób trzecich. 
Z uwagi na nieostrość zapisu ustawowego, w przypadku powstawania zobowiązania podatkowego z mocy prawa, istnieją rozbieżne poglądy w sprawie ustalenia momentu powstania tego zobowiązania. 
Podstawową formą realizacji zobowiązania podatkowego jest zapłata podatku przez podatnika.
Zobowiązanie podatkowe wówczas wygasa. Za termin dokonania zapłaty podatku uważa się przy zapłacie gotówką dzień wpłacenia kwoty podatku w kasie organu podatkowego lub na rachunek tego organu w banku, w placówce pocztowej, w spółdzielczej kasie oszczędnościowo-kredytowej albo dzień pobrania podatku przez płatnika lub inkasenta. W tzw. obrocie bezgotówkowym terminem zapłaty podatku jest dzień obciążenia rachunku bankowego podatnika lub rachunku podatnika w spółdzielczej kasie oszczędnościowo-kredytowej na podstawie polecenia przelewu. Oznacza to, iż ustalając moment zapłaty podatku bierze się pod uwagę dzień wykonania dyspozycji przelewu pieniędzy na rachunek organu podatkowego przez bank, a nie dzień złożenia w banku stosownej dyspozycji, ani dzień wpływu tych środków na rachunek organu.
Terminy płatności podatków, w sytuacji gdy zobowiązanie podatkowe powstaje z mocy prawa (podatki dochodowe, VAT, od czynności cywilnoprawnych) są ustalane w ustawach podatkowych regulujących te podatki. Termin płatności podatków, których wysokość jest ustalana decyzją organu podatkowego (np. podatek od nieruchomości, od spadków i darowizn) wynosi 14 dni od dnia doręczenia decyzji ustalającej wysokość zobowiązania podatkowego
Zobowiązanie podatkowe wygasa również na skutek wystąpienia innych zdarzeń. Są to:
Wśród nich wyróżnia się efektywne i nieefektywne sposoby wygasania zobowiązań podatkowych.
Przy czym za efektywne uważa się takie, które prowadzą do zaspokojenia roszczenia podatkowego. Zaś nieefektywne nie wiążą się z zaspokojeniem roszczenia.

</doc>
<doc id="747411" url="https://pl.wikipedia.org/wiki?curid=747411" title="Stawka zerowa VAT">
Stawka zerowa VAT

Stawka zerowa VAT – preferencyjna stawka podatku VAT określona w wysokości 0% podstawy opodatkowania, wprowadzona przez ustawę z dnia 8 stycznia 1993 r. o podatku od towarów i usług oraz o podatku akcyzowym (). Stawka 0% jest w rzeczywistości zwolnieniem z zachowaniem prawa do odliczenia podatku naliczonego, nie mają zatem do niej zastosowania wymagania dyrektywy 2006/112/WE w zakresie ustalenia stawki obniżonej na poziomie co najmniej 5%.
W efekcie zastosowania tej stawki nie występuje obowiązek naliczenia podatku VAT przez dokonującego dostawę towarów lub świadczącego usługę. Zastosowanie stawki zerowej jest często błędnie utożsamiane ze zwolnieniem towaru lub usługi od podatku VAT. Różnica pomiędzy "byciem zwolnionym od VAT" a "stosującym stawkę zerową" także wykracza poza sferę podatku od towarów i usług i w bardzo istotny sposób wpływa na wysokość kosztów uzyskania przychodu. Podatnik zwolniony od podatku, co do zasady – chociaż i tu są wyjątki określone w art. 86 ust. 1 i 9 ustawy o podatku od towarów i usług – nie ma prawa do pomniejszenia podatku należnego o naliczony, bowiem w przypadku sprzedaży zwolnionej nie występuje kategoria podatku należnego. Podatek naliczony przy zakupie towarów i usług jest więc dla niego kosztem uzyskania przychodu.
Podatnik stosujący stawkę zerową dokonuje sprzedaży opodatkowanej, tyle tylko, że stawką 0%, zatem może dokonać odliczenia podatku naliczonego przy zakupie towarów i usług dotyczących tej sprzedaży, bowiem jest ona opodatkowana. Może, w związku z tym, zażądać od urzędu skarbowego zwrotu całości podatku naliczonego. Zwrot podatku nadwyżki podatku naliczonego nad należnym następuje w terminie 180 dni od dnia złożenia deklaracji podatkowej VAT-7. W terminie krótszym tzn. w ciągu 60 dni można ubiegać się o zwrot w wysokości odpowiadającej 23% wartości sprzedaży opodatkowanej stawkami niższymi niż 23%. W szczególnych przypadkach opisanych ustawą terminem podstawowym jest 60 dni, a skróconym 25 dni.
Stawka zerowa VAT występuje:
Pierwszy przypadek dotyczy transakcji dokonywanych w kraju pomiędzy polskimi podatnikami VAT (tzw. "0% krajowe"), drugi dotyczy transakcji wewnątrzwspólnotowych dostaw i nabycia towarów pomiędzy podatnikami podatku od wartości dodanej i podatnikami podatku od towarów i usług (tzw. "0% unijne").
W sytuacji świadczenia usług pomiędzy kontrahentami z różnych krajów UE
dosyć drobiazgowe przepisy UE zaadaptowane w polskiej ustawie o podatku od towarów i usług umożliwiają nie poddanie opodatkowaniu niektórych usług (art. 27 i 28 ustawy) w Polsce przez ustalenie, że usługi te wykonywane są poza granicami Polski (np. usługi związane z nieruchomościami położonymi poza granicami Polski). Jest to trzecia sytuacja, w której polski podatnik VAT nie ma obowiązku naliczenia podatku, zachowując prawo do jego zwrotu.
Jedynie przy stosowaniu stawki zerowej można mówić o stawce podatku. W przypadku zwolnienia (zw) lub niepodlegania opodatkowaniu (np) podatnik nie ma do czynienia ze stawkami podatkowymi.

</doc>
<doc id="747418" url="https://pl.wikipedia.org/wiki?curid=747418" title="Abies">
Abies



</doc>
<doc id="747419" url="https://pl.wikipedia.org/wiki?curid=747419" title="Pseudotsuga">
Pseudotsuga



</doc>
<doc id="747427" url="https://pl.wikipedia.org/wiki?curid=747427" title="The Videos 1989–2004">
The Videos 1989–2004

The Videos 1989-2004 – DVD amerykańskiego zespołu Metallica wydane przez wytwórnię Warner Bros.
Płyta zawiera wszystkie klipy kapeli począwszy od kontrowersyjnego "One", aż po "Some Kind of Monster". W sumie to 144 minuty, w , w formacie dźwięku PCM Stereo oraz 5.1 Dolby Surround Sound. Krążek zawiera kilka dodatków m.in. zwiastun filmu "Some Kind of Monster" i alternatywną wersję "One". W ciągu pierwszego tygodnia sprzedaży rozszedł się w 28 000 egzemplarzy. W 2006 znalazł się na 3. miejscu listy "Billboard Top Videos".
W Polsce nagrania trafiły na półki sklepowe 4 grudnia 2006 roku i uzyskały status złotej płyty DVD.
DVD zajęło 3. pozycję w kategorii "DVD of the Year" ("DVD roku") w ramach Classic Rock Awards 2007 organizowanych przez magazyn "Classic Rock".

</doc>
<doc id="747428" url="https://pl.wikipedia.org/wiki?curid=747428" title="Trasa Kopernikowska">
Trasa Kopernikowska

Trasa Kopernikowska – część śródmiejskiej obwodnicy Białegostoku. 
Planowany wygląd trasy.
Trasa ma mieć początek na ulicy Zwycięstwa (wjazd do Białegostoku od strony Warszawy), biegnąc na południowy wschód estakadą nad torami kolejowymi na południe od Dworca PKP. Następnie ma się połączyć z ulicą Łomżyńską, dalej biegnąc na wschód ulicami Kopernika i Zwierzyniecką. Po skrzyżowaniu z ulicą 11 Listopada Trasa Kopernikowska będzie prowadzić na północny wschód do ulicy Piastowskiej, dalej tą drogą i jej przedłużeniem na północ przez Osiedle Wygoda do drogi krajowej nr 19 prowadzącej do Grodna.
Powstała część trasy.
Zakończenie inwestycji było planowane na rok 2018.
Obecnie oddana jest do użytku jedynie kilka ulic wchodzących w skład Trasy Kopernikowskiej. Jest to m.in. ulica Piastowska, która obecnie jest fragmentem drogi krajowej nr 19 i nr 65 prowadzącej do Lublina i przejścia granicznego w Bobrownikach oraz jej przedłużenie: ulice Kazimierza Wielkiego i Bolesława Krzywoustego. Ulice Kopernika i Zwierzyniecka, oddana w trzecim kwartale 2007 roku ulica Miłosza oraz otwarta 1 sierpnia 2009 roku ulica św. Ojca Pio, będąca domknięciem obwodnicy śródmiejskiej Białegostoku. Otrzymała ona dwie nazwy – św. Ojca Pio i Franciszka Malinowskiego, jednak wojewoda podlaski uznał uchwałę nadającą ulicy imię włoskiego świętego za ważną.
Planowane części trasy.
Estakada nad torami kolejowymi jest częścią planowanego centralnego węzła komunikacyjnego. 

</doc>
<doc id="747430" url="https://pl.wikipedia.org/wiki?curid=747430" title="Elektrometr">
Elektrometr

Elektrometr – przyrząd pomiarowy służący do pomiaru napięcia elektrycznego przy bardzo małym natężeniu prądu elektrycznego

</doc>
<doc id="747432" url="https://pl.wikipedia.org/wiki?curid=747432" title="Galwanometr elektrostatyczny">
Galwanometr elektrostatyczny



</doc>
<doc id="747435" url="https://pl.wikipedia.org/wiki?curid=747435" title="Stawka podatkowa">
Stawka podatkowa



</doc>
<doc id="747443" url="https://pl.wikipedia.org/wiki?curid=747443" title="Dom Artystów Weteranów Scen Polskich">
Dom Artystów Weteranów Scen Polskich

Dom Artystów Weteranów Scen Polskich w Skolimowie ("Dom Aktora w Skolimowie") – dom należący do Związku Artystów Scen Polskich, znajdujący się obecnie w lewobrzeżnej części Konstancina-Jeziorny (w Skolimowie C), przy ul. Kazimierza Pułaskiego 6.
Historia.
Dom został wybudowany w 1927 ze składek członków ZASP i darowizn miłośników teatru, z myślą o samotnych emerytowanych artystach. Wzniesiony z inicjatywy aktora Antoniego Bednarczyka na parceli ufundowanej przez Wacława Prekera. Do II wojny światowej schronisko dla aktorów w trudnej sytuacji życiowej.
Po wojnie utrzymywany dzięki dotacjom Ministerstwa Kultury i Sztuki oraz dzięki akcjom charytatywnym organizowanym przez aktorów, nadal jest miejscem pobytu i zamieszkania dla wielu artystów. W latach 80. XX wieku powiększony o nowy budynek, dzięki m.in. zapisom testamentowym Zofii Terne i rodzeństwa Rapackich oraz dotacji Ministerstwa Kultury i Sztuki, jest dziś zamieszkały przez blisko 50 osób, gdzie każdy z mieszkańców ma własny pokój i zapewnioną opiekę. Znajdują się tu też mieszkania dla małżeństw, z łazienkami i aneksami kuchennymi.
W 2020 roku powstała piosenka charytatywna Artyści dla Skolimowa "Jest taki dom" napisana specjalnie z myślą o pomocy dla Domu Artystów Weteranów Scen Polskich. Jej autorzy to Marek Dutkiewicz i Marcin Nierubiec. W teledysku do utworu pojawiła się plejada gwiazd polskiego kina i teatru m.in. Małgorzata Kożuchowska, Joanna Kurowska, Olga Bończyk, Krystyna Tkacz, Małgorzata Królikowska, Daniel Olbrychski, Wiktor Zborowski, Piotr Machalica, Paweł Królikowski, Joanna Dark, Elżbieta Panas.
Mieszkańcy.
W domu zamieszkali m.in. Barbara Bargiełowska, Józef Fryźlewicz, Irena Górska-Damięcka, Witold Gruca, Eugenia Herman, Maria Homerska, Lidia Korsakówna, Barbara Krafftówna, Ewa Krasnodębska, Zbigniew Korpolewski, Zofia Kucówna, Irena Kwiatkowska, Bożena Mrowińska, Danuta Muszyńska-Zamorska, Kazimierz Orzechowski, Zofia Perczyńska, Tadeusz Pluciński, Jerzy Połomski, Danuta Rinn, Witold Sadowy, Irena Santor, Irena Sznebelin, Andrzej Szopa, Teresa Szmigielówna, Zofia Wilczyńska, Bohdan Wróblewski, Adolfina Zimajer, Teofila Żołopińska.

</doc>
<doc id="747445" url="https://pl.wikipedia.org/wiki?curid=747445" title="DVCAM">
DVCAM

DVCAM – rozwinięcie systemu DV stworzone przez firmę Sony, skierowane do odbiorców profesjonalnych.
Kasety.
Standard DVCAM korzysta z takich samych kaset jak w przypadku standardu DV. Rejestracja jest dokonywana na kasetach o dwóch rozmiarach:
Powierzchnia taśmy naparowywana jest czystym kobaltem (ang. Metal Evaporated). Szerokość taśmy wynosi 6,35 mm, a jej grubość 7,0 um.
Dane są zapisywane helikalnie. Każda ścieżka o szerokość 15 um podzielona jest na 4 sektory: ITI (Insert and Track Information), Audio, Video i Subcode sectors. Prędkość przesuwu taśmy to 28,221 mm/sek.
Szersza ścieżka zapisu i większa prędkość przesuwu taśmy w porównaniu do formatu DV zwiększa odporność na dropy i ułatwia edycję materiału.
Format sygnału.
Próbkowanie odbywa się w formacie 4:2:0. Sygnał luminancji jest próbkowany z częstotliwością 13,5 MHz (720 pikseli na linię), a sygnały różnicowe kolorów z częstotliwością 6,5 MHz (360 piskeli na linię). W każdej ramce przesyłanych jest 576 aktywnych linii. Spróbkowane dane wideo są kompresowane ze stałym współczynnikiem 5:1 z użyciem DCT (dyskretnej transformaty kosinusowej) i VLC (kodowania o zmiennej długości). Stosuje się kodowanie intra-frame. Przepływność strumienia wideo wynosi 25 Mb/s.
Istnieje możliwość zapisu 2 kanałów audio z próbkowaniem 48 kHz i rozdzielczością 16 bit lub 4 kanałów o parametrach 32 kHz/12 bit.
Kompatybilność.
Problemem z jakim spotkać się może użytkownik DVCAM jest brak pełnej kompatybilności ze sprzętem klasy DV, tj. nagrywać w formacie DVCAM można tylko na sprzęcie oznaczonym logo DVCAM, jednak odtwarzanie nagranego w tym formacie materiału jest możliwe przez większą grupę urządzeń. Wszystkie maszyny DVCAM odtwarzają taśmy nagrane w formacie DV.

</doc>
<doc id="747446" url="https://pl.wikipedia.org/wiki?curid=747446" title="Gongylophis">
Gongylophis

Gongylophis – rodzaj węży z podrodziny Erycinae i rodziny dusicielowatych, obejmujący gatunki występujące w Afryce i Azji.
Gatunki.
Do rodzaju należą następujące gatunki:

</doc>
<doc id="747447" url="https://pl.wikipedia.org/wiki?curid=747447" title="Eskalator">
Eskalator



</doc>
<doc id="747448" url="https://pl.wikipedia.org/wiki?curid=747448" title="TV Asta">
TV Asta

TV Asta – lokalna stacja telewizyjna miasta Piła. 7 maja 2012 została uruchomiona wersja HDTV kanału.
Początki TV Asta i inne.
Początki telewizji Asta sięgają 1989 roku, kiedy to powstało „Przedsiębiorstwo Produkcyjno Handlowo Usługowe ASTRA PIŁA” s.c. Dopiero w 1994 roku sprzyjająca koniunktura na rynku, a także zapotrzebowanie na powstanie regionalnego medium zainicjowało powstanie własnego programu telewizyjnego w sieci kablowej. 15 grudnia 1994 roku Astra Piła s.c. uzyskała koncesję na nadawanie programu telewizyjnego pod nazwą „ASTRA”. Powstała w ten sposób Telewizja Astra Sp. z o.o. ze 100% kapitałem przedsiębiorstwa ASTRA Piła s.c. Decyzja o powołaniu nowej spółki podyktowana była również planami o dokapitalizowaniu działalności czysto medialnej spółki poprzez dopuszczenie inwestora strategicznego. W 2004 roku Telewizja Astra Sp. z o.o. zmieniła nazwę na TV ASTA Sp. z o.o. co wynikało z tego, iż nazwa ASTRA została zastrzeżona przez inną firmę działającą w podobnej branży. Swoje programy emituje w Pile, Złotowie, Ujściu, Wałczu, Czarnkowie, Chodzieży, Krajence oraz Mirosławcu. Aktualnie dociera do ponad 60 tys. osób. TV ASTA jako telewizja lokalna realizuje programy informacyjne, publicystyczne, sportowe, kulturalne i motoryzacyjne.
TV Asta należy do grupy Asta Group. Dostępna jest w sieci kablowej Asta-Net.

</doc>
<doc id="747450" url="https://pl.wikipedia.org/wiki?curid=747450" title="Sasebi właściwy">
Sasebi właściwy

Sasebi właściwy (inaczej: "topi"; "Damaliscus lunatus") – ssak z rodziny wołowatych.
Wygląd.
Wysokość: 140 cm, masa ciała: 100–180 kg. Brunatna sierść z czarnymi łatami na łbie i nogach, wygięte rogi występują u obu płci i osiągają długość do 70 cm.
Występowanie.
Afryka południowa i środkowa. Sawanny, tereny zalewowe i zarośla.
Tryb życia.
Dzienny tryb życia. Żyje w niewielkich stadach. Podczas godów samce zajmują niewielkie obszary, na granicach których toczą walki o samice. Osobniki osiągają dojrzałość płciową około 2 roku życia. Ciąża u samic trwa 225–240 dni. Topi bardzo rzadko dożywa 17 lat.
Pożywienie.
Zwierzę całkowicie roślinożerne. Żerowanie rozpoczyna zazwyczaj wczesnym wieczorem. W razie braku pokarmu sasebi rozpoczynają wędrówkę w poszukiwaniu nowych pastwisk. Żywią się głównie trawą i ziołami.
Podgatunki sasebi właściwego:

</doc>
<doc id="747451" url="https://pl.wikipedia.org/wiki?curid=747451" title="Lemat Poincaré">
Lemat Poincaré



</doc>
<doc id="747452" url="https://pl.wikipedia.org/wiki?curid=747452" title="Damaliscus lunatus">
Damaliscus lunatus



</doc>
<doc id="747453" url="https://pl.wikipedia.org/wiki?curid=747453" title="Piotr Młotecki">
Piotr Młotecki

Piotr Młotecki (ur. 1925 w Piłatkowcach na Podolu, zm. 17 czerwca 2003 w Podkowie Leśnej) – polski taternik, alpinista, organizator ponad 20 wypraw w Himalaje, Karakorum, Kaukaz, Ałtaj, Pamir, góry Ameryki, autor książek o tematyce górskiej. Członek honorowy Polskiego Związku Alpinizmu. W czasie II wojny światowej żołnierz Armii Krajowej Obszaru Lwów Inspektoratu Czortków. Służył w zwiadzie konnym, nikt nie zginął z jego ręki.

</doc>
<doc id="747456" url="https://pl.wikipedia.org/wiki?curid=747456" title="Drogi w powiecie śremskim">
Drogi w powiecie śremskim

Drogi powiatowe w powiecie śremskim – sieć dróg powiatowych w powiecie śremskim.
Wykaz dróg powiatowych.
Ulice powiatowe w Śremie.
Lista ulic powiatowych w Śremie:
Ulice powiatowe w Dolsku.
Lista ulic powiatowych w Dolsku:
Ulice powiatowe w Książu Wielkopolskim.
Lista ulic powiatowych w Książu Wielkopolskim:

</doc>
<doc id="747458" url="https://pl.wikipedia.org/wiki?curid=747458" title="Eufrosyne">
Eufrosyne



</doc>
<doc id="747464" url="https://pl.wikipedia.org/wiki?curid=747464" title="Krzywa normalna">
Krzywa normalna



</doc>
<doc id="747465" url="https://pl.wikipedia.org/wiki?curid=747465" title="Roy Carroll">
Roy Carroll

Roy Eric Carroll (ur. 30 września 1977 w Enniskillen) – piłkarz z Irlandii Północnej, występujący na pozycji bramkarza w Linfield F.C.

</doc>
<doc id="747466" url="https://pl.wikipedia.org/wiki?curid=747466" title="Normalizacja (psychometria)">
Normalizacja (psychometria)

Normalizacja – pojęcie odnoszące się do metodologii badań. Normalizacja to zabieg statystyczny polegający na ustaleniu zależności między wynikami uzyskanymi za pomocą danego narzędzia (np. testu, kwestionariusza) a wynikami średnimi w danej populacji (lub w interesującej badacza próbie).
Jeśli na przykład badacz tworzy nowy test inteligencji, to po dokonaniu wszelkich koniecznych zabiegów (zob. kryteria dobroci) musi ustalić normy dla danej populacji, które pozwolą zrozumieć co oznacza wynik uzyskany przez konkretną osobę w tym teście.
W tym celu badacz przeprowadza badanie danym narzędziem odpowiednio licznej próby z populacji, z którą później będą pochodziły osoby badane. Próbę tę nazywa się próbą normalizacyjną. Aby uzyskane normy były trafne, próba normalizacyjna musi być reprezentatywna dla interesującej populacji. W praktyce oznacza to, że skład próby normalizacyjnej powinien odzwierciedlać procentowo strukturę interesującej populacji pod względem płci, wieku, miejsca zamieszkania, wykształcenia lub innych zmiennych mogących mieć wpływ na wyniki badania. W rezultacie przeprowadzonych badań normalizacyjnych, badacz ustala, jakie są średnie i odchylenia standardowe wyników w podgrupach próby normalizacyjnej, np. w grupach kobiet i mężczyzn, czy w różnych grupach wiekowych. Następnie badacz oblicza, jak daleko każdy wynik surowy uzyskany za pomocą danego narzędzia odchyla się od wartości średniej w danej podgrupie normalizacyjnej. 
Odległość konkretnego wyniku surowego od średniej w danej grupie przedstawia się najczęściej poprzez przekształcenie wyników surowych testu na którąś ze skal standaryzowanych. Znane właściwości tych skal pozwalają przyszłemu użytkownikowi testu określić, jakie miejsce na tle próby normalizacyjnej zajmuje konkretny wynik uzyskany przez daną osobę. Np. jednostka standaryzowanej skali stenowej (1 sten) obejmuje swoim zakresem 0,5 odchylenia standardowego populacji, a średnia tej skali wynosi 5,5. Jeżeli zatem wynik surowy konkretnej osoby w teście odpowiada 8 stenowi, to oznacza, że odchyla się on w górę od średniej w próbie normalizacyjnej o wartość większą niż 1 odchylenie standardowe, a mniejszą niż 1,5 odchylenia standardowego. Z właściwości rozkładu normalnego wynika, że wynik niższy niż wynik z takiego przedziału uzyskuje ok. 84% osób.
Normalizacja pozwala także porównać wynik danej osoby z wynikami, na przykład, osób z zaburzeniami, symulujących, dzieci – w zależności od tego, czy został przeprowadzony odpowiedni zabieg, w którym uzyskaliśmy dane o cechach tych populacji.
Normalizacja sprowadza się do przedstawienia wyniku surowego na tle ustalonych norm statystycznych, czyli przedstawienia go jako wyniku standardowego.

</doc>
<doc id="747467" url="https://pl.wikipedia.org/wiki?curid=747467" title="Wędrowiec do Świtu">
Wędrowiec do Świtu



</doc>
<doc id="747468" url="https://pl.wikipedia.org/wiki?curid=747468" title="Wiedźmin (opowiadanie)">
Wiedźmin (opowiadanie)

Wiedźmin – pierwsze opowiadanie o wiedźminie Geralcie autorstwa Andrzeja Sapkowskiego. Opublikowane zostało w grudniowym numerze miesięcznika „Fantastyka” z 1986 roku. Wznowione zostało w zbiorze "Wiedźmin" (Reporter, 1990) oraz "Ostatnie życzenie" (SuperNOWA pierwsze wydanie 1993). Geralt z Rivii podejmuje się zadania odczarowania księżniczki zamienionej w strzygę.
Publikacja i odbiór opowiadania.
Opowiadanie "Wiedźmin" zostało napisane przez Andrzeja Sapkowskiego, na konkurs ogłoszony przez miesięcznik „Fantastyka", gdzie zajęło III miejsce. Zwycięzcą konkursu został Marek S. Huberath z opowiadaniem "Wrocieeś Sneogg, wiedziaam…". Opowiadanie spotkało się z potężnym odzewem. Postać wiedźmina szybko stała się popularna, a Geralt został bohaterem kolejnych opowiadań i pięciotomowej sagi oraz wielu adaptacji na ich podstawie.
Fabuła.
Tytułowy bohater opowiadania – Wiedźmin, zawodowy zabójca potworów zwany Geraltem z Rivii przybywa do Wyzimy, stolicy Temerii z powodu ogłoszenia: trzy tysiące orenów nagrody dla tego, kto odczaruje królewską córkę zamienioną w strzygę. Jego pojawienie się wzbudza poruszenie wśród mieszkańców miasta.
Świat przedstawiony.
Fabuła "Wiedźmina" umiejscowiona jest w fikcyjnym świecie. Akcja opowiadania dzieje się w Wyzimie, która jest stolicą Temerii. Kolejne opowiadania ukazywały się niechronologicznie, co stanowi kłopot w odszyfrowywaniu czasu wydarzeń.
Można umiejscowić "Wiedźmina" po opowiadaniu "Kwestia ceny", a przed opowiadaniem "Głos rozsądku". 
Są to czasy panowania Foltesta, króla Temerii, Pontaru i Mahakamu. Inne fikcyjne krainy wymienione w opowiadaniu to Novigrad (stolica Redanii), którego władcą jest Vizimir i z którym w kontakty polityczne wchodzi Foltest oraz Rivia, z której pochodzi Geralt (a przynajmniej tak twierdzi, zostało to podważone m.in. w opowiadaniu "Coś więcej").
W świecie Geralta występują stworzenia fantastyczne takie jak bazyliszki, smoki, utopce, bobołaki, upiory, wilkołaki, wampiry, lesze, rusałki i oczywiście strzygi. Jest on przesycony magią, a istoty fantastyczne znajdują się w nim na porządku dziennym. Są nieprzyjemnym, ale niezbyt uciążliwym elementem przyrody. Są też sygnałem przemiany, zmian zachodzących w świecie opowiadania. Verlerad, podczas rozmowy z Geraltem, wspomina, że jeszcze dwadzieścia lat temu świat był inny i nie roiło się w nim od przerażających stworzeń, a wiedźmińska profesja nie była potrzebna.
Forma utworu.
Opowiadanie liczy ponad 8000 słów. Napisane jest w narracji trzecioosobowej, w czasie przeszłym. Narrator relacjonuje wydarzenia z perspektywy historycznej. Ujawnia się w pierwszym akapicie opowiadania „Później mówiono, że człowiek ten nadszedł od północy…”, sytuując się tym samym wewnątrz świata przedstawionego, jako człowiek, który miał styczność z opowieściami i plotkami na temat wiedźmina. Pomimo tego narrator ma jednak dostęp do myśli i uczuć głównego bohatera.
Styl narratora i bohaterów jest wielostylowy, z bogatym słownictwem. Występuje tam wiele archaizmów: „dworzyszcze”, „grododzierżca”, „wielmoża”, ale także neologizmów: „nadbękart”, „oreny”. Obok języka potocznego: „łeb”, „nażre” występuje słownictwo fachowe: „wizyta nieoficjalna”, „etyka zawodowa”. Wyrażenia z dwóch różnych styli stawiane są obok siebie na zasadzie kontrastu, np. oszczędny, profesjonalny styl wiedźmina z potocznymi, nierzadko wulgarnymi wypowiedziami mieszkańców Wyzimy, czy też język króla Foltesta, który odbiega znacząco od oczekiwanego oficjalnego stylu: „Nie bawimy się w dyplomację”.
Pierwowzór.
Andrzej Sapkowski w swoich opowiadaniach często wykorzystuje mity, baśnie i opowiadania ludowe jako źródło inspiracji, równie często odwracając narracje by uwydatnić mroczniejszą, mniej oczywistą stronę historii. 
Swoje opowiadanie "Wiedźmin" oparł na opowiadaniu "Strzyga" Romana Zmorskiego wydanego w 1852 w zbiorze "Podania i baśni ludu".
Fabuła "Strzygi" wydaje się na pierwszy rzut oka, poza drobnymi szczegółami, identyczna z opowiadaniem Sapkowskiego. 
Młody sierota, Marcin, przybywa do miasta w towarzystwie wcześniej spotkanego starca, gdzie dowiaduje się o ogłoszeniu króla. Poszukuje on śmiałka, który wybawiłby zaklętą w strzygę królewnę, jego córkę. W zamian śmiałek ten otrzymałby wszelkie zaszczyty i hojną nagrodę. Strzyga ma być, według opowieści karczmarza, karą za kazirodczy związek króla ze swoją siostrą. Marcin postanawia odczarować królewnę poprzez pozostanie trzy noce w krypcie.
Sapkowski postanowił dokonać kilku fundamentalnych zmian, z których największą jest zmiana głównego bohatera. Jak sam mówi w jednym wywiadzie:To było moje założenie artystyczne – złamać topos baśni i zrobić z niej fantasy. Miałem nadzieję, że ten żart, iż potwora gromi nie szewczyk, a zawodowy wiedźmin, będzie dla odbiorcy czytelny. Marcin jest dzieckiem, który poza odwagą, wiarą i dobrymi chęciami, nie ma zbyt wiele do zaoferowania w sprawie strzygi. Cała jego wiedza pochodzi od mentora, mądrego starca, którego na początku opowiadania uratował od złoczyńców. Geralt odbiega od baśniowych stereotypów; jest przede wszystkim profesjonalistą. Nie pojawia się w Wyzimie przez przypadek ani przez magiczne sprzężenie wypadków. Przybywa do królestwa w określonym celu – zarobkowym. Ze względu na jego kompetencje zbędny jest mu mentor, a nawet czasem sam przyjmuje rolę mentora (np. udzielając Foltestowi porad w sprawie opieki nad odczarowaną królewną).
Główną osią fabuły opowiadania Zmorskiego i jednocześnie najobszerniejszą jej częścią jest walka Marcina ze strzygą - próba jego wiary. Zwycięstwo w tej próbie powoduje jego przemianę z sieroty w królewicza (poprzez małżeństwo z odczarowaną królewną). U Sapkowskiego sama walka nie zajmuje aż tak wielkiej części tekstu. Fabuła służy raczej kreacji głównego bohatera. Scena walki zyskuje na wartości dlatego, że stoją za nią intryga pałacowa - plan Ostrita by doprowadzić królestwo do ruiny i zrzucić Foltesta z tronu, sympatia Geralta do Foltesta, oraz cierpienie króla i jego miłość do córki. 
Strzyga w opowiadaniu Zmorskiego pełni jedynie funkcję elementu grozy. Jest reprezentacją zła, które zwalcza dobro, przeszkodą, której pokonanie ma zagwarantować bohaterowi przemianę. Mówi jak człowiek, daje bohaterom rady, zapowiada, że codziennie będzie kogoś zjadać. U Sapkowskiego strzyga budzi litość u czytelnika; to ofiara uwięziona w potwornej postaci przez gniew Ostrita. Pozbawiona człowieczeństwa, nie mówi. Jej częstotliwość ataków jest też mniejsza (1 osoba na miesiąc, o ile ktoś sam nie przyjdzie do jej krypty) co nadaje jej cech zwierzęcych i odbiera jej działaniom celową złośliwość. Zabija bo jest głodna, a nie dlatego że jest okrutna. Po odczarowaniu jest nadal psychicznie okaleczona. 
Wykreowana przez Sapkowskiego historia jest parodią, autor łamie wszelkie koncepcje baśniowe.

</doc>
<doc id="747470" url="https://pl.wikipedia.org/wiki?curid=747470" title="Sebastian Łabuz">
Sebastian Łabuz

Sebastian Łabuz (ur. 12 lutego 1978 w Nowym Targu) – polski hokeista, reprezentant Polski.
Kariera.
Absolwent NLO SMS PZHL Sosnowiec z 1997. W kwietniu 2015 przedłużył kontrakt z nowotarskim klubem. Po sezonie 2016/2017 zakończył karierę zawodniczą.
Uczestniczył w turniejach mistrzostw świata w 2001 (Dywizja I), 2002 (Elita), 2003 (Dywizja I).

</doc>
<doc id="747472" url="https://pl.wikipedia.org/wiki?curid=747472" title="Johann Heinrich Gottlob von Justi">
Johann Heinrich Gottlob von Justi

Johann Heinrich Gottlob von Justi (ur. 28 grudnia 1717 w Brücken, zm. 21 lipca 1771 w Kostrzynie nad Odrą [niem. "Küstrin"]) – niemiecki ekonomista, profesor uniwersytetu w Getyndze. W dziele "Zasady nauki policji" (1756) wyłożył odmienne od większości sobie współczesnych zasady funkcjonowania policji; miała pełnić funkcję pośrednika między poddanymi a państwem.
Życiorys.
Justi urodził się w Brücken. Od 1750 do 1753, Justi nauczał w Theresianum (Wiedeń) - Akademii stworzonej przez cesarzową Marię Teresę. Poznał go tam kanclerz Friedrich Wilhelm von Haugwitz, którego reformy administracji nawiązywały do idei Justiego. Po krótkim pomieszkiwaniu w Erfurt i Lipsku Justi został dyrektorem policji w Getyndze w 1755. Właśnie tam rozpoczął swą regularną pracę z dziełami francuskiego Oświecenia. Zainteresowało go zwłaszcza dzieło Monteskiusza "O duchu praw" z 1748. 
W roku 1757, duński minister Bernstorff zaprosił go do Kopenhagi. W 1758, Justi osiadł w mieście Altona. Mając nadzieję na stałe zatrudnienie w Prusach przeniósł się do Berlina w 1760. W 1765, został pruskim ministrem kopalń, przemysłu szklanego i stalownictwa. W 1768, oskarżono go o defraudację rządowych pieniędzy i osadzono w twierdzy Kostrzyn. Po uwolnieniu w kwietniu 1771 znów przeprowadził się do Berlina gdzie wkrótce zmarł.

</doc>
<doc id="747476" url="https://pl.wikipedia.org/wiki?curid=747476" title="Blask Szmaragdu">
Blask Szmaragdu



</doc>
<doc id="747478" url="https://pl.wikipedia.org/wiki?curid=747478" title="Brücken (Brücken-Hackpfüffel)">
Brücken (Brücken-Hackpfüffel)

Brücken – dzielnica gminy Brücken-Hackpfüffel w Niemczech, w kraju związkowym Saksonia-Anhalt, w powiecie Mansfeld-Südharz. Leży nad rzeką Helme.
Miejscowość wymieniona na początku IX wieku jako "Trizzebruccun".

</doc>
<doc id="747479" url="https://pl.wikipedia.org/wiki?curid=747479" title="Teatr Zielony Wiatrak">
Teatr Zielony Wiatrak

Teatr Zielony Wiatrak – trójmiejski teatr założony w 1994 przez Marka Branda, reżysera, dramaturga, aktora i animatora kultury.
Spektakle teatru, których bazę stanowią scenariusze Marka Branda, są pełnymi dowcipu i autoironii komentarzami wobec polskiej rzeczywistości. W latach 1998-2003 teatr działał przy IKA WINDA w Gdańsku. Następnie do roku 2008 przy Sopockiej Scenie Off de Bicz. Od września 2008 działa przy Gdańskim Archipelagu Kultury (GAK) PLAMA, przy ul. Pilotów 11, będąc integralną częścią sceny Teatr w Blokowisku.
W 2006 roku Teatr Zielony Wiatrak otrzymał na Łódzkich Spotkaniach Teatralnych nagrodę Grand Prix za spektakl "Drapacze chmur" (współautor scenariusza: Bartosz Frankiewicz).
Zespół artystyczny.
Współpracują:

</doc>
<doc id="747483" url="https://pl.wikipedia.org/wiki?curid=747483" title="Heteropterologia">
Heteropterologia

Heteropterologia – dział entomologii zajmujący się badaniem owadów z rzędu Heteroptera (pluskwiaki).
Do czasopism heteropterologicznych należą m.in.: "Heteropteron" (wydawane w języku niemieckim), "Heteroptera Poloniae – Acta Faunistica" (wydawane w języku polskim), "Journal of the Heteroptera of Turkey" (wydawane w języku tureckim i angielskim).
Ogólnoświatowym stowarzyszeniem skupiającym heteropterologów jest Międzynarodowe Towarzystwo Heteropterologiczne (International Heteropterists' Society).

</doc>
<doc id="747484" url="https://pl.wikipedia.org/wiki?curid=747484" title="Barthélemy Charles Joseph Dumortier">
Barthélemy Charles Joseph Dumortier

Barthélemy Charles Joseph Dumortier (ur. 3 kwietnia 1797 w Tournay, zm. 9 czerwca 1878 tamże) – belgijski polityk, botanik i mykolog.
Przy nazwach naukowych utworzonych przez niego taksonów dodawane jest jego nazwisko Dumort.

</doc>
<doc id="747488" url="https://pl.wikipedia.org/wiki?curid=747488" title="Stanisław Potoczek (1849–1919)">
Stanisław Potoczek (1849–1919)

Stanisław Potoczek ps. "Wojtek z Grodziska", "Wojtek z Ostrej Górki", "Wojtek z Jaworka" (ur. 11 września 1849 w Rdziostowie, zm. 19 kwietnia 1919 tamże) – wójt Rdziostowa od 1876, poseł do Sejmu Krajowego, poseł do Rady Państwa w Wiedniu.
Życiorys.
Był synem Błażeja i Marii z Płachtów, starszym bratem Jana. Ukończył czteroklasową szkołę ludową w Nowym Sączu, był samoukiem. W latach 1876–1891 był wójtem rodzinnej wsi w Rdziostowie, gdzie posiadał 33-morgowe gospodarstwo. Publikował artykuły w Wieńcu i Pszczółce po nawiązaniu kontaktów z Bolesławem Wysłouchem, w Przyjacielu Ludu. W latach 1890–1905 był członkiem Rady Powiatowej w Nowym Sączu i członkiem Wydziału Powiatowego. W latach 1906–1909 pełnił funkcję wiceprzewodniczącego tejże Rady. W 1909 został jako pierwszy chłop obrany Marszałkiem Powiatowym, ale władze austriackie nie zatwierdziły tego wyboru. Inicjator i współorganizator wspólnie z bratem Janem utworzonego 3 lipca 1893 w Nowym Sączu Związku Stronnictwa Chłopskiego, w latach 1893–1908 – prezes Zarządu Głównego Stronnictwa, redaktor pisma „Związek Chłopski”. Do Sejmu Krajowego wszedł jako poseł w 1889 wybrany z 62 Okręgu Nowy Sącz. W Sejmie dużo przemawiał i wniósł 30 interpelacji w 1895 był zastępcą przewodniczącego Komisji Sejmowej do rewizji katastru gruntowego i członkiem Komisji Agrarnej. W latach 1907-1911 poseł do Rady Państwa w Wiedniu, członek Klubu Katolicko-Ludowego zrzeszającego posłów chłopskich, 1911–1913 – członek Rady Naczelnej PSL. Po rozłamie w PSL w 1913 usunął się od aktywnej działalności politycznej. Przyczyniły się do tego także i wiek, i choroby jeśli jednak brał udział w wystąpieniach i wiecach ruchu ludowego opowiadał się po stronie PSL Piast. Zmarł w Rdziostowie, został pochowany w Nowym Sączu na cmentarzu na Helenie.
Z małżeństwa z Eleonorą z Sikorskich (1857–1936) miał synów: Błażeja, Franciszka, Ignacego i Narcyza.

</doc>
<doc id="747489" url="https://pl.wikipedia.org/wiki?curid=747489" title="Antonio Adán">
Antonio Adán

Antonio Adán Garrido (ur. 13 maja 1987 w Madrycie) – hiszpański piłkarz występujący na pozycji bramkarza w portugalskim klubie Sporting Lizbona.
Kariera klubowa.
Antonio, posiadający świetne warunki fizyczne, od najmłodszych kategorii wiekowych reprezentował barwy "Los Blancos". W wieku 17 lat zadebiutował w Realu Madryt C, z miejsca stając się kluczowym zawodnikiem swojej ekipy. Podczas sezonu 2005/06 rozegrał 36 ligowych spotkań, tracąc przy tym jedynie 29 goli. Rozegrał również 3 mecze w barwach "Juvenilu A". Z młodzieżową ekipą ze stolicy zdobył Mistrzostwo Hiszpanii w swojej kategorii wiekowej, zachowując przy tym czyste konto w każdym ze spotkań.
W sierpniu 2006 roku wraz z pierwszym zespołem "Królewskich" pojechał na obóz przygotowawczy do USA. Po powrocie do Hiszpanii, stał się zawodnikiem Realu Madryt Castilla. Adán w rezerwach Realu zadebiutował 27 sierpnia 2006 roku w zremisowanym 1-1 meczu z CD Castellón. Grający wówczas w Segunda División Real Madryt B zajął 19. miejsce w ligowej tabeli i spadł do Segunda División B.
Po odejściu trzeciego bramkarza Realu, Jordiego Codiny, w lecie 2009 roku, Antonio Adán awansował do seniorskiej ekipy "Los Blancos".
Z powodu dużej rywalizacji ogrywał się w Realu Madryt Castilla, gdzie miał niepodważalne miejsce w pierwszym składzie. Po przyjściu do klubu José Mourinho, portugalski szkoleniowiec od razu przesunął wychowanka "Królewskich" do kadry pierwszego zespołu.
8 grudnia 2010 roku, doczekał się oficjalnego debiutu w pierwszej drużynie Realu. Na murawę wszedł w 44 minucie spotkania, zastępując Jerzego Dudka, który w pojedynku z jednym z graczy AJ Auxerre nabawił się kontuzji szczęki. Real ograł francuski zespół 4-0, a młody bramkarz pokazał się z dobrej strony. Kolejną szansę otrzymał 6 stycznia 2011 roku. Mimo dobrego meczu goalkeepera, klub ze stolicy Hiszpanii przegrał wyjazdowe spotkanie w 1/8 finału Pucharu Króla z Levante UD, 0-2. Drużyna zagrała w mocno okrojonym składzie, a spowodowane było to faktem, iż w pierwszym spotkaniu Real rozgromił u siebie rywala 8-0. Ciężką pracą na treningach i bardzo dobrymi występami na boisku, wywalczył sobie miano drugiego bramkarza "Los Merengues".
Debiut Adána w Primera División miał miejsce 13 lutego 2011 roku, w wyjazdowej potyczce z Espanyolem Barcelona. Bramkarz "Blancos" w 4 minucie zmienił Ángela Di Maríę, którego szybka zmiana spowodowana była czerwoną kartką dla pierwszego goalkeepera Realu, Ikera Casillasa. Kontrakt z Realem Madryt ma ważny do 2014 roku, a jego klauzula odstępnego wynosi 80 mln euro.
W sezonie 2011/12 Antonio wystąpił w jednym ligowym spotkaniu. Rywalem "Królewskich" była CF Granada, a młody bramkarz Realu zaliczył niezłe spotkanie. Ostatecznie Real wygrał wyjazdowe spotkanie 2-1, obydwie bramki strzelając w końcówce meczu. "Los Galacticos" po wspaniałym sezonie zdobyli Mistrzostwo Hiszpanii, bijąc przy tym wiele ligowych rekordów. Dodatkowo, drugi bramkarz Realu wystąpił w dwóch meczach Ligi Mistrzów oraz Pucharu Hiszpanii. Sezon 2012/13 gracze Mourinho rozpoczęli od zdobycia Superpucharu Hiszpanii, w dwumeczu wygrywając z ekipą FC Barcelony.
W sierpniu 2013 roku za porozumieniem stron rozwiązał kontrakt z madryckim klubem. Przez dwa miesiące był wolnym agentem. 20 listopada 2013 roku podpisał roczny kontrakt z włoskim Cagliari Calcio, jednak 27 stycznia 2014 roku rozwiązał umowę za porozumieniem stron. Tego samego dnia związał się z Realem Betis.
Od lipca 2018 roku jest zawodnikiem Atlético Madryt.
Kariera reprezentacyjna.
Antonio Adán mając jedynie 15 lat zadebiutował w hiszpańskiej reprezentacji do lat 16. Wraz z wiekiem, grał w coraz to wyższych kategoriach wiekowych. W lecie 2006 roku, otrzymał powołanie na Mistrzostwa Europy U-19. Pełniący funkcję kapitana reprezentacji, był jednym z najlepszych zawodników podczas odbywającej się w Polsce imprezy. Hiszpanie zdobyli złoto, w finale pokonując Szkocję 2-1.
Swoją przygodę z juniorskimi drużynami Hiszpanii, Antonio zakończył w 2007 roku, rozgrywając 2 spotkania w kadrze do lat 21. W młodzieżowych reprezentacjach swojego kraju rozegrał łącznie 40 spotkań.
Statystyki kariery.
"Stan na 3 maja 2020 r."

</doc>
<doc id="747490" url="https://pl.wikipedia.org/wiki?curid=747490" title="Robert Diabeł">
Robert Diabeł



</doc>
<doc id="747495" url="https://pl.wikipedia.org/wiki?curid=747495" title="Francuska Partia Ludowa">
Francuska Partia Ludowa

Francuska Partia Ludowa (fr. "Parti Populaire Français", "PPF") – francuskie faszystowskie ugrupowanie polityczne działające w latach 1936–1944.
Okres przedwojenny.
Francuska Partia Ludowa została założona 28 czerwca 1936 r. z inicjatywy Jacques’a Doriota, byłego członka Komitetu Centralnego Francuskiej Partii Komunistycznej i kilku innych komunistów, jak Henri Barbé, czy Paul Marion. Doriot 16 maja 1934 r. został wykluczony z FPK za socjaldemokratyczne odstępstwa. Przez kolejne 2 lata występował jako „komunista niezależny”. W początkowym okresie wpływy polityczne Francuskiej Partii Ludowej ograniczały się do rejonu Saint-Denis, gdzie Doriot pełnił funkcję burmistrza w latach 1930–1934, jednak szybko ogarnęły całą Francję. Większość jej członków stanowili robotnicy. Partia miała swoje bojówki pod nazwą Service d’Ordre. Oficjalnym strojem partyjnym były błękitne koszule, ciemnoniebieskie spodnie, berety i opaski z symbolem partii, czyli krzyżem celtyckim na niebieskim tle.
W początkowym, robotniczym, okresie działalności PPF głosiła hasła populistycznie ekonomiczne i antykapitalistyczne. Jej program był też nie tyle antykomunistyczny, co antystalinowski oraz patriotyczny; jej przywódcy demaskowali agenturalność i finansowanie francuskich komunistów przez ZSRR. Doriot twierdził, że dwa największe niebezpieczeństwa grożące Francji to konserwatyzm społeczny i ingerowanie z zagranicy w jej wewnętrzne sprawy. PPF demaskowała parlamentaryzm, opowiadała się za ograniczeniem francuskiej demokracji i przeformowaniem społeczeństwa według własnych, autorytarnych życzeń. Gwałtownie występowała przeciw zarówno komunizmowi, jak liberalizmowi, a także chciała uwolnić Francję od masonerii. Była krytyczna wobec racjonalizmowi i pragnęła zwrócenia się w kierunku polityki dyktowanej bardziej emocją i życzeniem niż racją. Ponadto PPF była antysemicka, chociaż niejednoznacznie. Przedstawiała negatywny wizerunek Żyda w swojej literaturze (teoria żydo-masońsko-bolszewickiego spisku), ale z drugiej strony Żyd, Alexandre Abremski, był członkiem jej Politbiura do jego śmierci w 1938 r. Jednocześnie PPF zaadaptowała wiele elementów faszystowskiej polityki, wizerunku i ideologii i szybko stała się popularna wśród konserwatywnych nacjonalistów. Przed wybuchem wojny oficjalnie nie deklarowała się jednak jako faszystowska, tylko ludowa i antykomunistyczna.
W 1937 r. przybliżyła się do haseł kapitalistycznych, kiedy Doriot stracił robotnicze poparcie w wyborach na burmistrza Saint-Denis. Partia otrzymała wówczas finansowe wsparcie od prawicowych przemysłowców i finansistów, jak Gabriel Leroy-Ladurie, dyrektor Banku Worms. Dzięki temu nabyto kilka gazet, a wśród nich „La Liberté”, które stało się oficjalnym organem prasowym partii. W kwietniu tego roku Doriot wystąpił do wszystkich antykomunistycznych partii, głównie jednak do Parti Social Français płk. François de La Rocque’a, z propozycją utworzenia sojuszu skierowanego przeciw rządom Frontu Ludowego pod nazwą Front Wolności ("Front de la Liberté"). Wysunął przy tym 2 warunki: „obrona wolności pracy, myśli, prasy, zebrań i handlu” oraz „absolutne respektowanie instytucji republikańskich”. Akces do Frontu Wolności ostatecznie zgłosiły: Republikańska Partia Narodowa i Społeczna Pierre’a Taittingera, Federacja Republikańska i b. wódz Solidarności Francuskiej, Jean Renaud.
Od 1937 r. rozpoczęły się kontakty PPF początkowo z faszystami włoskimi Benito Mussoliniego, a następnie niemieckimi nazistami Adolfa Hitlera. Uzyskano od nich nowe fundusze. W jej programie zaczęto coraz bardziej akcentować korporacjonizm oraz zbliżenie z Włochami i Niemcami w wielkim sojuszu przeciw ZSRR. W 1938 r. nastąpił kryzys partii, spowodowany ujawnieniem faktu subwencjonowania jej przez Włochy, przez co wystąpił z niej dotychczasowy skarbnik Pierre Pucheu, a po ugodzie monachijskiej, zerwali z PPF intelektualiści: Betrand de Jouvenel, Alfred Fabre-Luce, Pierre Drieu la Rochelle i Paul Marion. Po zawarciu paktu Ribbentrop-Mołotow w 1939 r., Doriot domagał się rozwiązania Francuskiej Partii Komunistycznej jako „partii zdrajców” i uwięzienia jej szefów, a w przeciwieństwie do Marcela Déata popierał przystąpienie Francji do wojny przeciwko „dwóm formom nowoczesnego barbarzyństwa: pangermanizmowi i bolszewizmowi”. Przed wybuchem wojny z Niemcami był jedynym zmobilizowanym przywódcą partii politycznej; na stanowisku sekretarza generalnego PPF zastąpił go w styczniu 1940 r. Victor Barthélémy.
Okupacja niemiecka.
22 czerwca 1941 r. partia została reaktywowana w nieokupowanej części Francji, tzw. Francji Vichy. Zaatakowała ona głoszoną przez marszałka Philippe’a Pétaina rewolucję narodową ("révolution nationale") za konserwatyzm i „ciasny” nacjonalizm oraz demaskowała bierną „kolaborację”, jako w istocie i w intencji antyniemiecką. J. Doriot podjął aktywną politykę kolaboracji z Niemcami, zwaną „kolaboracjonizmem”. Była ona motywowana antybolszewizmem oraz „internacjonalistyczną” ideą włączenia się w budowę zjednoczonej pod przywództwem III Rzeszy, narodowo-socjalistycznej, uwolnionej od żydowskiej plutokracji i „judeomarksizmu”, Nowej Europy. Jednym z pierwszych działań PPF było powołanie w lipcu 1941 r., po wybuchu wojny niemiecko-sowieckiej, Legionu Ochotników Francuskich przeciw Bolszewizmowi ("Légion des Volontaires Français contre le Bolchevisme", LVF); J. Doriot – obok innych przywódców ugrupowań kolaboranckich – wszedł do Centralnego Komitetu LVF. Pomoc uzyskiwana od Niemców pozwoliła na zwiększenie aktywności partii, dzięki czemu osiągnęła ona w szczytowym okresie liczebność nawet do 300 tys. członków.
Podczas tego okresu w programie partii coraz bardziej uwypuklany stał się antysemityzm. W 1941 r. Doriot napisał w piśmie „Au pilori”: "Żyd nie jest człowiekiem. To cuchnąca bestia." Ta jawnie antysemicka ideologia była manifestowana przez bojówki PPF ("Gardes françaises" przeformowane z "Service d’Ordre"), które uczestniczyły w przemocy wobec Żydów we Francji i Północnej Afryce oraz w akcji ich deportacji do niemieckich obozów koncentracyjnych. Członkowie PPF wstępowali także do francuskich oddziałów Gestapo i paramilitarnej Milice Francaise, założonej przez działacza PPF Josepha Darnanda. Uczestniczyli oni w biciu, torturowaniu i masowych egzekucjach Żydów i politycznych przeciwników nazistów. Po objęciu stanowiska premiera przez Pierre’a Lavala 18 kwietnia 1942 r. i prowadzeniu przez niego polityki zbliżenia do III Rzeszy, PPF przestała odgrywać dla Niemców tak użyteczną rolę, jak dotychczas. W rezultacie została politycznie zmarginalizowana, chociaż nie zaprzestała całkowicie działalności.
Przed wyzwoleniem Francji przez aliantów PPF zaprzestała działać jako partia polityczna, natomiast uwaga jej przywódców i wielu członków skupiła się na współudziale w wysiłku wojennym Niemiec. J. Doriot po walkach w szeregach LVF, a następnie Waffen-SS Französische SS-Freiwilligen-Grenadier-Regiment (w 1943 r. za odwagę został odznaczony Krzyżem Żelaznym), uciekł do Niemiec, gdzie został członkiem tzw. rządu Vichy na wygnaniu z siedzibą w Sigmaringen. 22 lutego 1945 r. w mundurze SS został zabity w wyniku ostrzału alianckiego w rejonie Mengen, k. Wirtembergii podczas podróży samochodem.

</doc>
<doc id="747496" url="https://pl.wikipedia.org/wiki?curid=747496" title="Tomasz Żąda">
Tomasz Żąda

Tomasz Żąda (ur. 24 października 1964 w Zambrowie) – polski dziennikarz muzyczny, telewizyjny i radiowy, prezenter, konferansjer. Członek Akademii Fonograficznej ZPAV.
Od początku lat 90. pracuje w Programie III Polskiego Radia. Wcześniej pracował w redakcji magazynu "Między Nami" Programu IV Polskiego Radia. W radiowej Trójce prowadzi audycje: "Muzyczna poczta UKF", "Nocna Polska" oraz "Ja tu gram (audycja nadawana w wakacje)". Wcześniej na antenie tej stacji prowadził m.in. "Strefę odkrywkową", kulinarny "Zapach poranka, Historię pewnej płyty (wspólnie z Anną Gacek)," oraz, na zmianę z Piotrem Stelmachem, nocne "3maj z nami". W roku 1998, jako "druh zastępowy" poprowadził jedno wydanie "Listy Przebojów Programu Trzeciego". W latach 90. współpracował też z magazynem muzycznym "Brum". 
W roku 2006 był współautorem programu realizowanego dla TVP1 "Trend'owaci".
Jest członkiem Akademii Fonograficznej i Sekcji Muzyki Rozrywkowej ZPAV.

</doc>
<doc id="747497" url="https://pl.wikipedia.org/wiki?curid=747497" title="Alberto Bueno">
Alberto Bueno

Alberto Bueno Calvo (ur. 20 marca 1988 w Madrycie) – hiszpański piłkarz, napastnik Málagi. Mistrz Europy do lat dziewiętnastu i król strzelców imprezy rozgrywanej w Polsce (wspólnie z İlhanem Parlakiem).
Kariera klubowa.
Urodzony w stolicy kraju gracz przebrnął przez wszystkie kategorie wiekowe "Los Blancos". Utalentowany napastnik długo grał dla rezerw Realu, zwanych Castillą. Z pierwszą drużyną spędził cały okres przygotowawczy przed sezonem 2008/09. Przebił się do pierwszej drużyny i 11 listopada 2008 roku w wygranym 4:3 pucharowym spotkaniu z Realem Unión zdobył premierowe trafienie w oficjalnym meczu pierwszej drużyny. Jedenaście dni później zadebiutował w La Liga, w 85 minucie meczu z Recreativo Huelva zmieniając Raúla. 25 maja 2015 podpisał pięcioletni kontrakt z FC Porto.
Kariera reprezentacyjna.
W finałowym meczu Mistrzostw Europy do lat dziewiętnastu (rozgrywanych w Polsce przed rokiem) zdobył dwie bramki przeciwko młodym Szkotom. Pod koniec 2006 roku został uhonorowany tytułem najlepszego madryckiego piłkarza. 15 lipca 2009 roku przeszedł za 3 mln euro do Realu Valladolid, gdzie podpisał pięcioletni kontrakt. W 2010 roku został wypożyczony do Derby County.

</doc>
<doc id="747499" url="https://pl.wikipedia.org/wiki?curid=747499" title="Konrad z Piacenzy">
Konrad z Piacenzy

Konrad z Piacenzy, właśc. Konrad Confalonieri (ur. ok. 1290, zm. 19 lutego 1351 w Noto) – włoski pustelnik, tercjarz franciszkański, święty Kościoła katolickiego.
Życiorys.
Konrad Confalonieri urodził się około roku 1290 w zamożnej, włoskiej rodzinie. Za młodu obrał sobie zawód rycerski. W roku 1313, w czasie polowania, rozpalił ognisko dla wypłoszenia zwierzyny, czym wywołał pożar. Namiestnik Piacenzy, Galeazzo Visconti, skazał na śmierć przypadkowo przyłapanego w lesie człowieka, podejrzanego o umyślny pożar lasu. Konrad zgłosił się wówczas do namiestnika i wyznał swoją winę. Wynagrodził też pieniężnie wyrządzoną miastu szkodę. Oddał na ten cel cały swój majątek. Wydarzenie to stało się przełomem religijnym w życiu jego i jego małżonki Eufrozyny. W 1315 roku Konrad wstąpił do III zakonu św. Franciszka w Calendasco, z kolei jego żona wstąpiła do klasztoru klarysek w nieodległej Piacenzy.
Po przeżyciu kilku lat w klasztorze Konrad zaczął prowadzić żywot wędrownego ascety. Jako pielgrzym pokutny nawiedził wiele sanktuariów Italii, odbył podróż do Ziemi Świętej, skąd powrócił i zatrzymał się na Malcie, zaś definitywnie osiadł w 1343, jako pustelnik w dolinie Noto koło Syrakuz na Sycylii. Przypisuje się mu dar prorokowania.
Zmarł 19 lutego 1351 r. a jego ciało zostało pochowane w kościele Św. Mikołaja w Noto.
Kult.
W roku 1485 jego szczątki umieszczono w srebrnej trumnie. Papież Leon X zatwierdził jego kult dla diecezji syrakuskiej w roku 1515, potem rozszerzony został na całą Sycylię za czasów papieża Pawła III (1544) a Urban VIII kult rozciągnął na całe zakony franciszkańskie w 1625. Święty Konrad nie został nigdy kanonizowany.
Jest patronem osób cierpiących z powodu przepukliny.
Jego wspomnienie liturgiczne obchodzone jest 19 lutego.

</doc>
<doc id="747501" url="https://pl.wikipedia.org/wiki?curid=747501" title="Fenomen sprawiedliwego świata">
Fenomen sprawiedliwego świata

Fenomen sprawiedliwego świata albo hipoteza sprawiedliwego świata – błąd poznawczy polegający na tendencji do wierzenia, że świat jest w jakiś sposób „sprawiedliwy” i w związku z tym ludzie mieliby zasługiwać na nieszczęścia lub szczęścia, które ich spotykają.
Doświadczenia psychologiczne pokazały, że przyczyny różnych nieszczęść ludzie zwykle doszukują się przede wszystkim w ich ofiarach. Przykładowo (Lerner, 1966) pokazywano badanym doświadczenie, w którym kobieta była rażona prądem podczas rozwiązywania trudnego zadania pamięciowego. Część badanych uznawała rażenie prądem za uzasadnione słabymi wynikami tej kobiety. Dodatkowo badani oceniali tę kobietę jako mniej atrakcyjną, niż ci, którzy widzieli ją jedynie poza eksperymentem.
W innym doświadczeniu pokazywano badanym dwie wersje historii interakcji pomiędzy kobietą a mężczyzną. Wersje były identyczne poza zakończeniem: w jednym przypadku historia kończyła się gwałtem, w drugim przypadku mężczyzna oświadczał się kobiecie. W obu wypadkach badani oceniali, że to zachowanie kobiety (identyczne) doprowadziło do tego rezultatu.
Badania pokazują, że ludzie wierzący w „sprawiedliwy świat” częściej zrzucają winę za gwałt na jego ofiary, oceniają maltretowane żony jako winne swojej sytuacji, chorych albo ubogich jako ludzi, którzy sami doprowadzają do swoich nieszczęść itp. I na odwrót, jeśli ktoś przykładowo wygra dużą sumę na loterii, jest przez takich ludzi oceniany jako bardziej wartościowy.

</doc>
<doc id="747502" url="https://pl.wikipedia.org/wiki?curid=747502" title="Juan Mata">
Juan Mata

Juan Manuel Mata García (wym. ; ur. 28 kwietnia 1988 w Villafranca Montes de Oca) – hiszpański piłkarz, występujący na pozycji pomocnika w tureckim klubie Galatasaray SK. Były reprezentant Hiszpanii, mistrz świata (2010) i Europy (2012), uczestnik Mistrzostw Świata 2014.
Kariera klubowa.
Wychowanek klubu Real Oviedo, od 2003 do 2006 roku zawodnik juniorskich zespołów Realu Madryt. W sezonie 2006/2007 podstawowy gracz Realu Madryt Castilla, występującego w Segunda División.
Latem 2007 roku przeszedł na zasadzie wolnego transferu do Valencii. 2 września zadebiutował w jej barwach w Primera División w wygranym 2:1 meczu z Almeríą, natomiast pierwszego gola strzelił 3 lutego 2008 w spotkaniu z Realem Valladolid. W 2008 roku wraz z Valencią zdobył puchar Hiszpanii – w wygranym 3:1 finale z Getafe CF zdobył jedną z bramek. W sezonie 2007/2008 zadebiutował również w europejskich pucharach – 11 grudnia 2007 zagrał w spotkaniu Ligi Mistrzów z Chelsea.
Podstawowym zawodnikiem Valencii stał się w połowie grudnia 2007 roku. W sezonach 2008/2009 i 2009/2010 regularnie występował w rozgrywkach Pucharu UEFA/Ligi Europy, natomiast w sezonie 2010/2011 rozegrał siedem meczów i zdobył jednego gola (z rzutu karnego w meczu fazy grupowej z tureckim Bursasporem) w Lidze Mistrzów.
21 sierpnia 2011 roku Chelsea porozumiała się z Valencią w sprawie transferu Maty. Trzy dni później Hiszpan został zawodnikiem londyńskiego klubu, podpisując z nim pięcioletni kontrakt. W nowym zespole zadebiutował 27 sierpnia w wygranym 3:1 meczu z Norwich City, w którym strzelił jednego z trzech goli dla swojej drużyny. W sezonie 2011/2012 wraz z Chelsea zdobył puchar Anglii, wygrał również Ligę Mistrzów – w spotkaniu finałowym z Bayernem Monachium wystąpił w podstawowym składzie, a w serii rzutów karnych nie zdobył bramki (Manuel Neuer obronił). W sezonie 2013/14 po przyjściu do klubu nowego trenera - Jose Mourinho, Mata zasiadł na ławce rezerwowych. Nie wystąpił w Superpucharze Europy w meczu z Bayernem, a jego drużyna uległa w rzutach karnych. Dopiero po kilku meczach portugalski szkoleniowiec dał zagrać w podstawowym składzie The Blues. Ostatecznie Mata znowu wrócił do pierwszego składu londyńskiej drużyny.
24 stycznia 2014 roku Manchester United poinformował, że ustalił z Chelsea warunki transferu Maty. Dzień później piłkarz oficjalnie podpisał kontrakt z nowym klubem. 28 stycznia 2014 roku zadebiutował w meczu z Cardiff City wygranym przez zespół z Manchesteru 2:0, Mata zanotował asystę przy drugim trafieniu. 29 marca 2014 zdobył pierwszego gola w barwach United, w wygranym 4:1 spotkaniu z Aston Villą. Od 1 lipca 2021 roku, po wygaśnięciu kontraktu z Manchesterem United, był wolnym zawodnikiem. Następnego dnia ponownie związał się roczną umową z tym klubem. 2 czerwca 2022 roku Manchester United poinformował o nie przedłużeniu kontraktu z Matą.
Kariera reprezentacyjna.
W 2006 wraz z reprezentacją Hiszpanii U-19 został mistrzem Europy. W turnieju, który został rozegrany w Polsce strzelił cztery gole (w tym hat-tricka w spotkaniu grupowym z Turcją) w pięciu meczach. Rok później uczestniczył w mistrzostwach świata do lat 20 w Kanadzie – wystąpił w czterech pojedynkach i zdobył dwie bramki. W 2007 zadebiutował w reprezentacji U-21, z którą w 2011 wywalczył mistrzostwo Europy oraz został wybrany do drużyny gwiazd turnieju.
W seniorskiej reprezentacji Hiszpanii zadebiutował 28 marca 2009 w wygranym 1:0 meczu z Turcją. W tym samym roku wziął udział w Pucharze Konfederacji – wystąpił w dwóch spotkaniach, zaś Hiszpania zajęła trzecie miejsce. W 2010 roku wraz z reprezentacją został mistrzem świata. W turnieju, który odbył się w Republice Południowej Afryki zagrał jedynie w meczu fazy grupowej z Hondurasem (2:0), zmieniając w drugiej połowie Fernando Torresa.
W mistrzostwach Europy w Polsce i na Ukrainie (2012) wystąpił jedynie w wygranym 4:0 meczu finałowym z Włochami, w którym zmienił w 87. minucie Andrésa Iniestę i chwilę później strzelił czwartego gola dla Hiszpanów. Następnie uczestniczył w igrzyskach olimpijskich w Londynie, w których był podstawowym zawodnikiem reprezentacji – zagrał we wszystkich trzech meczach kadry w podstawowym składzie.

</doc>
<doc id="747504" url="https://pl.wikipedia.org/wiki?curid=747504" title="DJ Qualls">
DJ Qualls

DJ Qualls, właśc. Donald Joseph Qualls (ur. 12 czerwca 1978 w Nashville) – amerykański aktor.
Za rolę Shelby’ego wraz z całą obsadą dramatu kryminalnego "Pod prąd" ("Hustle &amp; Flow", 2005) był nominowany do nagrody Gildii Aktorów Ekranowych za wybitny występ filmowego zespołu aktorskiego.
Wczesne lata.
Urodził się w Nashville w stanie Tennessee jako jedno z pięciorga dzieci Debbie i Donniego Quallsów. Jego rodzina miała korzenie angielskie, irlandzkie, szkockie i niemieckie. Dorastał w Manchester w Tennessee i uczęszczał do szkoły w pobliskim mieście Tullahoma. Gdy miał czternaście lat zdiagnozowano u niego ziarnicę złośliwą. Po trwającym dwa lata leczeniu obejmującym radioterapię i chemioterapię oraz szereg operacji, w trakcie których m.in. usunięto mu śledzionę, udało mu się wrócić do zdrowia. W 1995 ukończył Coffee County Central High School, gdzie był aktywnym członkiem zespołu Red Raider Band. Studiował literaturę angielską w King’s College London. Wrócił do Tennessee, zapisując się na Belmont University w Nashville, gdzie również zaczął grać w lokalnym zespole teatralnym.
Kariera.
W 1994 zaczął szukać pracy w branży filmowej. Zaczynał jako statysta w dramacie sensacyjnym HBO "Bunt" ("Against the Wall") w reżyserii Johna Frankenheimera. W 1998 dostał niewielką rolę Jasona w miniserialu CBS "Rodzina Flory" ("Mama Flora’s Family"), będącym adaptacją powieści historycznej autorstwa Alexa Haleya i Davida Stevensa. W tym czasie również brał udział w teatrze społecznym. Po przesłuchaniu do jednolinijkowego tekstu do komedii "Ostra jazda" (" Road Trip", 2000) w reż. Todda Phillipsa został poproszony o przybycie z biura w Atlancie na spotkanie z producentem Ivanem Reitmanem w Kalifornii. Zadebiutował w "Ostrej jeździe" jako nieśmiały dziewiczy Kyle Edwards. Wkrótce podjął pracę modela dla Prady oraz fotografów Stevena Kleina i Davida LaChappelle; brał udział w licznych kampaniach reklamowych.
Wystąpił w teledyskach do utworów: „Pinch Me” (2000) zespołu Barenaked Ladies, „Mr. E’s Beautiful Blues” (2000) formacji Eels, „I’m Just a Kid” (2002) grupy Simple Plan i „Boys” (2002) Britney Spears.
Życie prywatne.
W styczniu 2020 na swoim koncie na Twitterze dokonał publicznego coming outu i ujawnił swój homoseksualizm.
Z uwagi na swoje przeżycia z dzieciństwa wspiera finansowo badania nad walką z rakiem. 

</doc>
<doc id="747506" url="https://pl.wikipedia.org/wiki?curid=747506" title="Dwanaście ogniw współzależnego powstawania">
Dwanaście ogniw współzależnego powstawania

Dwanaście ogniw współzależnego powstawania (skt: प्रतीत्यसमुत्पाद, pratītyasamutpāda; pali: paticca-samuppāda; tyb.: rten.cing.'brel.bar.'byung.ba; chin.: 緣起) – obok Czterech Szlachetnych Prawd jeden z głównych poglądów używanych w buddyzmie. Dwanaście ogniw współzależnego powstawania opisują proces istnienia w Samsarze. Spotyka się też interpretację, że Paticca-Samuppāda opisuje w szczególności Pierwszą i Drugą Szlachetną Prawdę o Istnieniu i Przyczynie Cierpienia.
Podstawowa formuła tekstu w języku pali.
Tattha avijjāpaccayā sankārā, sankhārapaccayā viññānapaccayā nāmarūpam, nāmarūpapaccayā salāyatanam, salāyatanapaccayā phasso, phassapaccayā vedanā, vedanāpaccayā tanhā, tanhāpaccayā upādānam, upādānapaccayā bhavo, bhavapaccayā jāti, jātipaccayā jarāmarana-soka-pravideva-dukkha-domass'-upāyāsā sambhavanti. Evam etassa kevalassa dukkhakkhandhassa samudayo hotĭ yi. Ayam ettha paticcasamuppādanayo.
Mahāpadāna Suttanta Dīgha Nikāya (D II. 30 sq. ; cp. Dial. II. 24 sq.)
Zależnie od ignorancji powstają działania wolicjonalne, zależnie od działania wolicjonalnego powstaje odradzająca się świadomość, zależnie od odradzającej się świadomości powstaje umysł-ciało, zależnie od umysłu-ciała powstaje sześć zmysłów, zależnie od sześciu zmysłów powstaje kontakt, zależnie od kontaktu powstaje odczucie, zależnie od odczucia powstaje lgnięcie, zależnie od lgnięcia powstaje chwytanie, zależnie od chwytania powstaje stawanie się, zależnie od stawania się powstaje odradzanie się, zależnie od odradzania się powstaje schyłek i śmierć, smutek, lament, ból, zmartwienie i rozpacz. Tak więc powstaje całe skupisko cierpienia.
Wersja klasyczna dwunastoczłonowa.
Współzależne Powstawanie w klasycznej dwunastoczłonowej formie.
Przeciwny porządek Współzależnego Powstawania.
Jeżeli opisano proces przyczynowo-skutkowy w jednym kierunku, to możliwy jest też proces odwrotny. Jeżeli ze względu na przyczynę powstaje efekt zatem, gdy przyczyna ustaje skutek ustaje również. Cała formuła wygląda następująco:
Tak więc prowadzi do wygaśnięcia całego skupiska cierpienia.
Pierwsze dwa składniki odnoszą się do przeszłości, osiem środkowych do teraźniejszości a dwa ostatnie do przyszłości.
Spośród wszystkich moralne i niemoralne aktywności (samkhārā) oraz działania (bhava) uważane są za Karmę.
Niewiedza (avijia), lgnięcie (tanha) i chwytanie (Upadana) są uważane za skalania (kilesa).
Odradzająca się Świadomość (patisandhi-viññāna), umysł-ciało (nāma-rūpa), sześciu zmysłów (salāyatana), kontakt (phassa), odczucie (vedanā), odradzanie się (Jati), schyłek i śmierć
(jarā-maranā) uważane są za efekty (vipāka).
Współzależne Powstawanie w odniesieniu do trzech czasów.
Spotykana jest również forma pokazująca proces Współzależnego Powstawania w czasie.
Proces reinkarnacji z punktu widzenia 12 ogniw współzależnego powstawania.
W buddyzm tybetańskim rozpatruje się następujący proces reinkarnacji uwzględniający stan przejściowy bardo pomiędzy śmiercią i następnym odrodzeniem:
6 ogniw obecnych przed obecnym odrodzeniem.
Niewiedza (brak rozpoznania natury egzystencji; nie-oświecenie) (1) warunkuje odrodzeniami Karmę (2) w Świadomości (3). Chwytanie (8) i Pożądanie (9) prowadzi w Procesie Powstawania (10) do kolejnego odrodzenia po tym jak nastąpiła Śmierć w poprzednim życiu i okres przejściowy bardo
6 ogniw obecnego odrodzenia.
Nazwa i Forma (4) to pęd ku 6 zmysłom i świadomości, w kolejnym odrodzeniu w łonie matki (w przypadku np. odrodzenia w ciele ludzkim). Następnie manifestuje się w łonie matki Sześć Podstaw (5) wzroku, słuchu, smaku, dotyku, zapachu i mentalnych zdolności. Stopniowo zmysły zaczynają się pojawiać, a kiedy ciało przybiera postać zdolną do odczuwania Kontaktu (6) manifestują się Uczucia (7) pożądania, niechęci lub neutralne w łonie matki. Następnie następują Narodziny (11). Kolejne ogniwo to Starość i Śmierć (12).
Implikacje.
Paticca-Samupāda opisuje proces nieskończony i niemający ani początku ani końca. Z tego punktu widzenia pytanie o początek istnienia jest nieadekwatne, gdyż przyczynowo-skutkowa egzystencja podtrzymywana Ignorancją jest nieskończona. Gdy natomiast Ignorancja zastąpiona jest Mądrością efektem tej zmiany ostatecznie jest Oświecenie (Nibbāna Dhatu).
Buddyzm nie zakłada istnienia nieśmiertelnego pierwiastka człowieka, który migruje odradzając się pomiędzy różnymi formami egzystencji. Nie postuluje istnienia duszy w rozumieniu jądra ludzkiego istnienia. Natomiast to, co jest przekazywane z egzystencji na egzystencję, to jakość karmicznego oddziaływania, przekazywana w trakcie odradzania się metaforycznie opisywana jako uderzenie jednej kuli bilardowej o drugą.
Innymi słowy: ".. bycie człowiekiem, oznacza ono, że w żadnej z pięciu grup (Skandha) nie da się znaleźć czegoś trwałego, istniejącego dla siebie. W swym powstawaniu wzajemnie zależne od siebie dharmy stwarzają człowieka, w którym z tego powodu nie da się rozpoznać żadnej wiecznej bytowej całości, żadnej trwałej istoty, żadnej indywidualności w dosłownym tego słowa znaczeniu, czyli jakiegoś niepodzielnego i dla siebie istniejącego bytu."
Należy mieć na uwadze zasadnicze implikacje tekstu Współzależnego Powstawania, jaki ma on na sposób widzenia świata, na co zwraca uwagę Volker Zotz: ".. Ponieważ przepaść pomiędzy totalitarnymi tendencjami w Europie a pluralizmem buddyjskim, między absolutnym podmiotem jako miarą wszystkich rzeczy a tym, co powstaje z zależności, jest nazbyt wielka, najłatwiej daje się znaleźć merytorycznie i strukturalnie podobieństwa w zachodnich ruchach myślowych, które powstały jeszcze przed panującymi dzisiaj lub też później płynęły wbrew głównemu nurtowi."
Niekończący się Węzeł (Shrivatsa).
Rytualne przedstawienie nieskończonego cyklu Narodzin i Śmierci. Kwiaty lotosu w tym konkretnym przypadku symbolizują mistyczne pochodzenie znaku.
Ten geometryczny znak symbolizuje naturę rzeczywistości, gdzie wszystko jest powiązane i istnieje jedynie jako część sieci Karmy i jej efekt. 
W innym kontekście nie mając ani początku ani końca symbolizuje również nieskończoną mądrość Buddy i związek Współczucia i Mądrości.

</doc>
<doc id="747509" url="https://pl.wikipedia.org/wiki?curid=747509" title="Stan podgorączkowy">
Stan podgorączkowy

Stan podgorączkowy – stan podwyższonej temperatury ciała u organizmu stałocieplnego, nieprzekraczający wartości granicznej przyjętej dla gorączki. U człowieka występuje w sytuacji, gdy temperatura nie przekracza wartości 38 °C. Temperaturę powyżej 38 °C uznaje się za gorączkę. U zwierząt granice stanu podgorączkowego zależą od normalnej temperatury ciała zwierzęcia danego gatunku.

</doc>
<doc id="747510" url="https://pl.wikipedia.org/wiki?curid=747510" title="Izabela Elżbieta Czartoryska">
Izabela Elżbieta Czartoryska

Izabela Elżbieta Czartoryska (ur. 26 sierpnia 1671 w Warszawie, zm. 24 lutego 1758 w Warszawie) – córka Jana Andrzeja Morsztyna i Marii Katarzyny Gordon.
W 1693 r. wyszła za mąż za Kazimierza Czartoryskiego. Opowiadała się, jak mąż, za kandydaturą księcia Conti na króla Polski.
W 1736 założyła w Warszawie pierwszy salon polityczny, gdzie spotykali się politycy i naradzała „familia”. Kobiety odgrywały znaczną rolę w tych naradach.
Miała pięcioro dzieci:

</doc>
<doc id="747512" url="https://pl.wikipedia.org/wiki?curid=747512" title="Arashi (zespół muzyczny)">
Arashi (zespół muzyczny)

 – japoński boysband. Zadebiutował jako część Johnny &amp; Associates (jap. Johnny’s Jimusho) 15 września 1999 r. w Honolulu na Hawajach.
W skład zespołu wchodzą:
Ich styl muzyczny to głównie J-pop. Sięgają także często po R&amp;B, hip-hop oraz rock.
W latach 1999–2001 zespół miał podpisaną umowę z wytwórnią Pony Canyon. W 2002 roku grupa przeszła do wytwórni wspomaganej przez Johnny &amp; Associates – J-Storm, która wydaje ich produkcje do dzisiaj.
W listopadzie 2006, Arashi jako pierwsza grupa od Johnny’s Entertainment wykonała indywidualny koncert w Korei Południowej.

</doc>
<doc id="747514" url="https://pl.wikipedia.org/wiki?curid=747514" title="Słownik encyklopedyczny Brockhausa i Efrona">
Słownik encyklopedyczny Brockhausa i Efrona

Słownik encyklopedyczny Brockhausa i Efrona () – pierwsza rosyjska encyklopedia powszechna wydana w latach 1890–1907 w 82 tomach podstawowych i 4 tomach uzupełniających.
Historia powstania.
Encyklopedia była wspólnym przedsięwzięciem dwóch domów wydawniczych: lipskiego Brockhausa i petersburskiego Efrona. W opracowaniu słownika wzięli udział tacy rosyjscy uczeni, jak Dmitrij Mendelejew i Władimir Sołowjow. Redaktorem pierwszych 8 tomów był I. E. Andrijewski, redaktorami kolejnych tomów – K. K. Arsieniew i F. F. Pietruszewski. Pełne wydanie zawierało 121 240 haseł, 7 800 ilustracji i 235 map. 
Wydawnictwami pochodnymi były "Mały słownik encyklopedyczny Brockhausa i Efrona" (wyd. I, 1899–1902, 3 tomy; wyd. II, 1907–1909, 4 tomy, 44 194 hasła) oraz "Nowy słownik encyklopedyczny" (1911–1916, z planowanych 48 ukazało się 29 tomów do hasła „Otto”).
W 2001 moskiewskie wydawnictwo Tierra wydało reprint encyklopedii w nakładzie 5 000 egz. Encyklopedia jest także dostępna w Internecie w całości lub jako dostęp do poszczególnych haseł.

</doc>
<doc id="747517" url="https://pl.wikipedia.org/wiki?curid=747517" title="Efekt subaddytywności">
Efekt subaddytywności

Efekt subaddytywności – błąd w ocenie prawdopodobieństwa, polegający na ocenianiu prawdopodobieństwa całości jako mniejszego niż prawdopodobieństwo poszczególnych części.
W większości wypadków efekt ten jest związany z łatwością wyobrażenia sobie zdarzeń które są nam znane (heurystyka dostępności). W przykładowym badaniu (Fox, Levav, 2000) kazano studentom ocenić które z dwóch zdarzeń jest bardziej prawdopodobne: że drużyna ich uczelni zwycięży w najbliższym meczu w koszykówce, czy że drużyna ich uczelni wygra w najbliższych zawodach w szermierce. Ponieważ większość studentów ma znacznie więcej do czynienia z koszykówką niż szermierką, 75% badanych oceniła pierwsze zdarzenie za bardziej prawdopodobne. Druga grupa studentów odpowiadała na to samo pytanie inaczej sformułowane: czy bardziej prawdopodobne jest że ich drużyna przegra w najbliższym meczu koszykówki czy że ich drużyna przegra w najbliższych zawodach w szermierce. Po takim przeformułowaniu 44% studentów oceniła porażkę w koszykówce za bardziej prawdopodobną. 44% + 75% daje znacznie więcej niż 100%, co pokazuje że zdarzenia dotyczące koszykówki były oceniane generalnie za bardziej prawdopodobne niż dotyczące szermierki.

</doc>
<doc id="747521" url="https://pl.wikipedia.org/wiki?curid=747521" title="Esteban Granero">
Esteban Granero

Esteban Félix Granero Molina (ur. 2 lipca 1987 roku w Madrycie) - hiszpański piłkarz występujący na pozycji pomocnika. Obecnie gra w klubie Marbella FC.
Kariera klubowa.
Granero od najmłodszych lat interesował się futbolem, a do szkółki Realu dołączył już w wieku 8 lat. Od samego początku dał się zauważyć z dobrej strony – grając w najmłodszej kategorii wiekowej, w jednym sezonie strzelił 83 bramki. Potem w 1999 roku jako kapitan Infantil B poprowadził drużynę do świetnych wyników w międzynarodowym turnieju Futbol 7, między innymi 1:0 z FC Barcelona (jedyną bramkę strzelił właśnie Esteban w doliczonym czasie). Jego zainteresowania nie kończą się na piłce, gdyż zaczął studiować psychologię.
Getafe.
W sezonie 2007/2008 został wypożyczony przez Real do Getafe CF. Zaliczył tam świetny sezon. W sezonie 2008/2009 miał grać w Realu, jednak działacze Królewskich uznali, że lepiej dla gracza będzie jeśli będzie miał okazję gry co tydzień. Dlatego 13 lipca 2008 oficjalnie potwierdzono, że Granero został sprzedany do Getafe z opcją pierwokupu zawodnika przez Real Madryt za 5 mln euro. Podpisał pięcioletni kontrakt.
Real Madryt.
Dnia 23 lipca 2009 powrócił do Realu Madryt wiążąc się z klubem czteroletnim kontraktem. Kwota transferu zamknęła się w 4 mln euro.
26 lipca 2009 w rozegrał swoje pierwsze spotkanie dla Realu Madryt przeciwko Al-Ittihad. 28 lipca Zagrał przeciwko LDU Quito w tym samym turnieju. Zmienił kontuzjowanego Arjena Robbena. Strzelił bramkę na 2:0 oraz asystował przy trafieniu Christopha Metzeldera. Pierwszą bramkę w oficjalnym meczu Realu Madryt zdobył 12 września 2009 roku w meczu z Espanyolem Barcelona w drugiej kolejce ligi hiszpańskiej; bramka padła po akcji z Kaką.
QPR.
30 sierpnia 2012 Granero podpisał czteroletni kontrakt z Queens Park Rangers. Zawodnik kosztował angielski zespół około £9 milionów. Debiut w Premier League zaliczył dwa dni później w przegranym 1:3 meczu z Manchesterem City
Swojego pierwszego gola dla QPR Granero strzelił 6 października 2012, ale jego zespół przegrał 2:3 z West Bromwich Albion
Real Sociedad.
15 sierpnia 2013 Granero został na rok wypożyczony do Realu Sociedad.
Pseudonim.
Jego pseudonim "El Pirata" wynika z tego, że zawsze gdy celebruje zdobycie bramki zakrywa sobie jedno oko.
Statystyki kariery.
"Ostatnia aktualizacja: 20 maja 2019". 

</doc>
<doc id="747523" url="https://pl.wikipedia.org/wiki?curid=747523" title="Oddychanie wewnętrzne">
Oddychanie wewnętrzne



</doc>
<doc id="747527" url="https://pl.wikipedia.org/wiki?curid=747527" title="Independiente Trelew">
Independiente Trelew

Club Atlético Independiente de Trelew, często nazywany CAI Trelew − argentyński klub piłkarski z siedzibą w mieście Trelew, leżącym w prowincji Chubut.
Historia.
Klub założony został 30 sierpnia 1916 roku i gra obecnie w lidze prowincjonalnej Liga de Fútbol „Valle del Chubut”.

</doc>
<doc id="747533" url="https://pl.wikipedia.org/wiki?curid=747533" title="Otoczka biaława">
Otoczka biaława



</doc>
<doc id="747534" url="https://pl.wikipedia.org/wiki?curid=747534" title="Kiszpork">
Kiszpork



</doc>
<doc id="747535" url="https://pl.wikipedia.org/wiki?curid=747535" title="Club Atlético Independiente de Trelew">
Club Atlético Independiente de Trelew



</doc>
<doc id="747540" url="https://pl.wikipedia.org/wiki?curid=747540" title="Jordi Codina">
Jordi Codina

Jordi Codina Rodríguez (ur. 27 kwietnia 1982 roku w Barcelonie) – hiszpański piłkarz występujący na pozycji bramkarza. Obecnie gra w Getafe CF, jest wychowankiem Realu Madryt.

</doc>
<doc id="747542" url="https://pl.wikipedia.org/wiki?curid=747542" title="Piotr Szarłacki">
Piotr Szarłacki

Piotr "Makak" Szarłacki (ur. 3 kwietnia 1967 w Warszawie) – polski radiowy dziennikarz muzyczny
Życiorys.
Na studia dziennikarskie dostał się dzięki konkursowi organizowanemu przez magazyn Razem, "Indeks za debiut". Po drugim roku studiów zrezygnował ze względów politycznych i osobistych. Początkowo pracował w Radiu WaWa, a następnie zasłynął w Radiostacji, prowadząc audycje "Podwodna Ameryka" oraz "Makakofonia" – znaną z otwartości i niecenzurowania wypowiedzi gości programu oraz radiosłuchaczy (gośćmi w "Makakofonii" byli zarówno wykonawcy znani, jak i ci zupełnie nowi). Z Radiostacją współpracował, jak wielu popularnych prowadzących tegoż radia, do czasu zmiany jej profilu administracyjnego i muzycznego. Swoje audycje przeniósł następnie do sieci Rock Radio, z którą zakończył współpracę po odebraniu koncesji Rock Radiu Śląsk (przeciw czemu protestował). Obecnie (2011) pracuje w Antyradiu prowadząc "Makakart" i "Makakofonię". Jest również zastępcą dyrektora muzycznego tej stacji.
Współpracował również z magazynem muzycznym BRUM.

</doc>
<doc id="747544" url="https://pl.wikipedia.org/wiki?curid=747544" title="V10">
V10

V10 – oznaczenie silnika widlastego (układ V) składającego się z dziesięciu cylindrów. Silniki takie (zależnie od konstrukcji) osiągają moc rzędu 500 KM. W różnych konstrukcjach można spotkać różny rozstaw układu V, począwszy od 90 stopni (BMW M5, Dodge Viper) do 72 stopni (Lamborghini Gallardo, Ford 6.8 V10).

</doc>
<doc id="747545" url="https://pl.wikipedia.org/wiki?curid=747545" title="Tajmyrski Okręg Autonomiczny">
Tajmyrski Okręg Autonomiczny



</doc>
<doc id="747547" url="https://pl.wikipedia.org/wiki?curid=747547" title="Babka pierzasta">
Babka pierzasta

Babka pierzasta ("Plantago coronopus" L.) – gatunek rośliny z rodziny babkowatych ("Plantaginaceae"). Pochodzi z Europy, północnej Afryki oraz zachodniej Azji, ale rozprzestrzeniony został na wszystkie kontynenty z wyjątkiem Antarktydy. Na niektórych obszarach jest gatunkiem inwazyjnym. W Polsce na naturalnych stanowiskach uznawany jest za krytycznie zagrożony, a jednocześnie, jak w innych krajach Europy Środkowej, rozprzestrzenia się od końca XX wieku wzdłuż dróg. Gatunek dobrze znosi wysokie stężenia soli i spotykany jest na zróżnicowanych siedliskach wzdłuż wybrzeży morskich, a poza tym głównie na terenach pustynnych i na zasolonych przydrożach. Jest rośliną jadalną i ze względu na wzrost areału gleb zasolonych z powodu zmian klimatycznych, uznawany jest za gatunek o perspektywicznie dużym znaczeniu użytkowym. W uprawach tymczasem bywa uznawany za chwast i gatunek wskaźnikowy nadmiernego zasolenia. Roślina wykorzystywana bywa także jako lecznicza.
Rozmieszczenie geograficzne.
Gatunek jest szeroko rozprzestrzeniony. Rodzimy obszar występowania obejmuje Azory, Wyspy Kanaryjskie, Afrykę Północną (od Maroka po Egipt i Erytreę), południową i zachodnią Europę oraz wybrzeża atlantyckie, Morza Północnego i zachodniej części Morza Bałtyckiego w północnej i środkowej Europie, południowo-zachodnią Azję po Uzbekistan i Pakistan na wschodzie.
Jako gatunek introdukowany rośnie wzdłuż pacyficznych i atlantyckich wybrzeży Ameryki Północnej (odnotowany został także na Grenlandii), w Chile, Urugwaju i Brazylii w Ameryce Południowej, w Południowej Afryce, w Australii i Nowej Zelandii. Introdukowany został także do krajów Europy Środkowej takich jak: Austria, Węgry i Słowacja. Okoliczności zawleczenia gatunku są na ogół słabo udokumentowane, w obszarach śródlądowych Europy Środkowej rozprzestrzenianiu się gatunku sprzyja stosowanie soli podczas zimowego utrzymania dróg. Na inne kontynenty nasiona tego gatunku trafiły prawdopodobnie jako zanieczyszczenie nasion traw wysiewanych na pastwiskach.
W Polsce gatunek był bardzo rzadki – znany tylko z kilku stanowisk w zachodniej części wybrzeża Bałtyku, zachował się w drugiej połowie XX wieku tylko na solniskach na Karsiborskiej Kępie w Świnoujściu. Na początku XXI wieku zaczął być spotykany na zasolonych poboczach dróg, początkowo w dużych miastach (w Gdańsku i Poznaniu), a później już na licznych stanowiskach wzdłuż dróg, zwłaszcza w zachodniej części kraju.
Biologia.
Rozwój.
Rośnie jako roślina jednoroczna, dwuletnia i bylina. W klasyfikacji form życiowych klasyfikowana jest jako terofit i hemikryptofit. W zależności od warunków pogodowych rośliny rozpoczynają intensywny wzrost od razu po zimie, w łagodnym klimacie od połowy lutego, i zwykle trwa on do około połowy lipca. Gatunek rozmnaża się głównie płciowo za pośrednictwem nasion. Rzadko pęd dzieli się wegetatywnie, tworząc rozety siostrzane.
Rozwój kwiatostanów zależy od fazy wzrostu rośliny – powstawać zaczynają w kątach liści po uformowaniu ok. 14 liści. Tworzą się one zwykle już w marcu i w łagodnym klimacie kwitnienie może zacząć się już w końcu kwietnia. W warunkach Europy Środkowej kwitnienie trwa zwykle od czerwca do września. Kwiaty są wiatropylne i wyraźnie przedsłupne – wcześniej dojrzewają organy żeńskie, później męskie, co sprzyja zapyleniu krzyżowemu (aczkolwiek kwiaty są też zdolne do samozapylenia). W poszczególnych kwiatach najpierw wyrasta z rurki korony szyjka słupka, a następnie wcześniej schowane w rurce – pręciki (w efekcie w poszczególnych kłosach można obserwować młodsze kwiaty w górnej części wystawiające z koron słupki i starsze w dolnej części z wystającymi pylnikami). Pylniki umieszczone na końcach długich i cienkich nitek otwierają się niewielkimi otworami, przez które pyłek wytrząsany jest tylko przez silne podmuchy wiatru i tylko w czasie suchej pogody – gdy powietrze jest wilgotne, otwory pylników zamykają się.
Nasiona dojrzewają i są rozsiewane od sierpnia–września. W jednym kłosie powstawać może ich zróżnicowana liczba – od 10 do 400, a na pojedynczych roślinach może ich powstać w sumie do 7200. Zróżnicowanie budowy nasion wpływa na ich różny sposób dyspersji – drobne nasiona tkwiące w szczytowej części torebki zwykle odpadają razem z wieczkiem i rozprzestrzeniane są przez wiatr i wodę na większe odległości. Nie wydzielają śluzu i nie toną w wodzie, ich kiełkowanie jest też opóźnione. Z kolei pozostałe, większe nasiona opadają i niemal od razu są zdolne do kiełkowania, a pokrywając się śluzem w wilgotnym lub wodnym środowisku – toną. Nasiona, mimo że na ogół kiełkują od razu, mogą zachowywać zdolność do kiełkowania przez co najmniej kilka lat (trzyletnie nasiona kiełkują w 90%). O ile nasiona tworzone są regularnie w dużych ilościach, o tyle pojawianie się siewek jest bardzo zróżnicowane w różnych latach. Kiełkowanie następuje w warunkach dużej wilgotności, co skutkuje wydzieleniem przez łupinę nasienną śluzów przylepiających nasiono do ziarn piasku i ułatwiających wnikanie między nie korzenia pierwotnego. Para liścieni jest równowąska, podobnie jak 2–3 kolejne liście. Dopiero na kolejnych liściach pojawiają się charakterystyczne dla gatunku ząbki. Bardzo duży wpływ na przeżywalność siewek ma występowanie okresów suszy w końcu lata i jesienią. Młode rośliny, które przeżyją okres jesienno-zimowy zwykle zakwitają w kolejnym roku.
Genetyka.
Babka pierzasta jako diploid zawiera w komórkach zwykle 10 chromosomów (2n = 10), jednak zarejestrowano także rośliny o jednym lub dwóch chromosomach brakujących albo nadliczbowych (2n = 10 +/-1 lub 2), tetraploidy (2n = 20) i heksaploidy (2n = 30). Tetraploidy opisywane były jako osobny gatunek "Plantago commutata" lub podgatunek "P. coronopus" subsp. "commutata". Rośliny te, spotykane w naturze w środkowej i wschodniej części basenu Morza Śródziemnego, rozprzestrzeniają się wzdłuż zasolonych przydroży w Europie Środkowej (na przełomie XX i XXI wieku zaczęły inwazję od Bawarii i Austrii), w drugim dziesięcioleciu XXI wieku dotarły do Węgier. Różnią się one od podgatunku typowego (diploidów) tym, że są roślinami zawsze rocznymi, szypuły z kwiatostanami są krótsze lub równej długości jak liście (u podgatunku typowego u silniej rosnących roślin kwiatostany bywają dłuższe od liści), kłosy są gęstsze i dłuższe, przysadki są krótsze (od 1,6 do 2,3 mm, u podgatunku typowego od 2,0 do 2,6 mm), ich zaostrzony, ale nie szydlasto wyciągnięty koniec jest krótszy od działek kielicha (u podgatunku typowego długi i niemal równowąski koniec jest równy im długością).
Rejestrowane chromosomy B (nadliczbowe) łączone były z występującymi u tego gatunku roślinami męskosterylnymi, jednak okazało się, że męska sterylność warunkowana jest występowaniem złożonego zespołu genów jądrowych i pozajądrowych.
Fizjologia i fitochemia.
Gatunek cechuje się dużą tolerancją na zasolenie gleby, za co odpowiada zespół reakcji na poziomie komórkowym, narządowym i całej rośliny. W warunkach dużego stresu solnego roślina ogranicza wzrost, hamuje wentylację i transpirację poprzez aparaty szparkowe, ograniczając w efekcie zużycie wody. Rośliny potrafią kumulować w dużych stężeniach chlorek sodu w liściach, a składniki odżywcze, głównie rozpuszczalne węglowodany w korzeniu. Związkiem wykorzystywanym do utrzymania odpowiedniego ciśnienia osmotycznego jest sorbitol.
Babka pierzasta cechuje się dużą zawartością polifenoli, flawonoidów i tanin, zwłaszcza udział flawonoidów przewyższa w tym wypadku udział tych związków u innych przedstawicieli rodzaju, w tym popularnie wykorzystywanych leczniczo, jak babka zwyczajna i lancetowata. Ze związków fenolowych najobficiej występuje tu werbaskozyd o znanych właściwościach przeciwutleniających, przeciwzapalnych, przeciwgrzybiczych i działaniu cytotoksycznym. Kolejnym pod względem ilości jest 7-O-glukozyd luteoliny, następnie kwas ferulowy, salicylowy i rozmarynowy. Roślina zawiera poza tym z substancji czynnych m.in.: kwas wanilinowy, kwercetynę, luteolinę, kwas galusowy i kumarowy. Rośliny tego gatunku cechują się dużą zawartością takich makroelementów jak: sód Na (50,0 mg/g s.m.) wapń Ca (14,0 mg/g), żelazo Fe (0,41 mg/g), magnez Mg (6,34 mg/g). Spośród aminokwasów podstawowym składnikiem jest arginina (10,2 mg/g s.m.), a kolejne pod względem ilości są: leucyna (5,57 mg/g) i treonina (5,22 mg/g).
Ekologia.
Siedlisko.
Babka pierzasta występuje na różnych siedliskach wzdłuż wybrzeży morskich – na słonych łąkach, ustabilizowanych wydmach (zwykle na ich obrzeżach sąsiadujących z solniskami), na klifach, w tym także w szczelinach skalnych tuż nad zasięgiem pływów, czasem w głębi lądu w miejscach otwartych i piaszczystych, na przydrożach, także jako chwast w uprawach i na pastwiskach, na odłogach i siedliskach ruderalnych. Z dala od wybrzeży rośnie zwłaszcza w basenie Morza Śródziemnego i w południowo-zachodniej Azji. Występuje tam na pustyniach piaszczystych i żwirowych, na brzegach i terenach zalewowych rzek i jezior, rzadziej na suchych zboczach. Zasiedla zwykle niższe położenia do 200 m n.p.m. w Ameryce Północnej, 350 m n.p.m. w Wielkiej Brytanii, ale w rejonie Morza Śródziemnego sięga w wielu miejscach ponad 1000 m n.p.m. z rekordem w marokańskim Atlasie Wysokim, gdzie babka ta znaleziona została na 3630 m n.p.m. W południowej części zasięgu rośliny rosnące na pustyniach Afryki i Azji w warunkach dłuższego dnia są z reguły większe i tworzą więcej nasion niż rośliny z północnej części zasięgu. Rośliny tego gatunku dobrze znoszą zarówno wysokie temperatury w okresie letnim (np. na pustyniach zachodniej Azji i północnej Afryki), jak i mrozy w okresie zimowym (obecne są w Norwegii i Grenlandii).
Gatunek rozwija się na podłożach przepuszczalnych – piaszczystych i żwirowych, także na glebach inicjalnych, płytkich, tworzących się na skałach i w ich szczelinach. W przypadku zasypywania roślin przez piasek – pęd wydłuża się, umożliwiając rozwijanie się rozety liści na powierzchni gruntu. Odczyn gleby na stanowiskach jest zróżnicowany od pH 4,8 do 8,8, przy czym gatunek opisywany jest jako raczej preferujący siedliska zasadowe. Wymaga stanowisk w pełni nasłonecznionych, toleruje silną ekspozycję na wiatr i aerozol morski. Dobrze znosi okresowe susze i zasiedla stanowiska istotnie różniące się warunkami wilgotnościowymi. Nie szkodzi mu wysokie stężenie żelaza w podłożu. Jest halofitem fakultatywnym – znosi zarówno zwiększone zasolenie (do 30,1‰ NaCl), jak i utrzymuje się w miejscach niezasolonych. Jest także rośliną dobrze tolerującą wypas i wydeptywanie – może rosnąć na mocno zagęszczonym podłożu.
Interakcje międzygatunkowe.
Roślina jest chętnie zgryzana przez króliki, owce, kozy i konie. Nasiona tego gatunku są zbierane i spożywane przez mrówki – żniwiarkę "Messor barbarus" i "M. rugosus", przy czym owady te omijają nasiona pokryte śluzem. Na roślinach żerują gąsienice motyli: przeplatka cinksia "Melitaea cinxia", "Aspitates ochrearia", "Scrobipalpa instabilella", "Scrobipalpa samadensis" i "Metzneria littorella", chrząszcze: "Trachyphloeus aristatus", "Cathormiocerus attaphilus", "Caenopsis waltoni", "Mecinus collaris", "Mecinus circulatus", "Trichosirocalus thalhammeri", "Trichosirocalus dawsoni", "Ceuthorhynchidius dawsoni", "Longitarsus pratensis", "Apteropeda orbiculata", "Chrysolina latecincta", "Chrysolina intermedia" i "Chrysolina haemoptera" oraz larwy muchówki "Phytomyza plantaginis".
W klasyfikacji zbiorowisk roślinnych na terenie Polski gatunek charakterystyczny dla Cl. "Asteretea tripolium", Ass. "Juncetum gerardi". Rozwija się zwykle na odsłoniętej glebie, ewentualnie w miejscach o niewielkim zwarciu pokrywy roślinnej. Bywa, że tworzy zwarte, niemal jednogatunkowe darnie rosnąc w dużym zagęszczeniu i wówczas z poszczególnymi roślinami osiągającymi niewielkie rozmiary. Brak lub niewielka konkurencja roślin towarzyszących wpływa na zwiększenie udziału w populacji babki roślin rocznych. Występując obficie na obszarach inwazji, bywa silnie konkurencyjny dla gatunków miejscowych, w tym np. w Kalifornii jego obecność uznawana jest za istotny problem dla roślin zagrożonych – "Trifolium amoenum" i "Astragalus robbinsii" var. "jesupii".
Korzenie babki pierzastej tworzą mykoryzę arbuskularną.
Systematyka i zmienność.
Babka pierzasta należy w obrębie rodzaju babka "Plantago" do podrodzaju "Coronopus" i sekcji "Coronopus". Do podrodzaju należy poza babką pierzastą jeszcze 10 innych gatunków, występujących głównie w basenie Morza Śródziemnego. Ze względu na ogromną zmienność gatunku opisano w jego obrębie bardzo liczne taksony wewnątrzgatunkowe w randze form i odmian oraz co najmniej cztery podgatunki. Współcześnie celowość wyróżniania tych taksonów jest dyskusyjna, stosowany bywa podział na podgatunki:
Zagrożenia i ochrona.
Gatunek nie jest ujęty na Czerwonej liście gatunków zagrożonych publikowanej przez Międzynarodową Unię Ochrony Przyrody (IUCN). W skali globalnej jest uciążliwym gatunkiem inwazyjnym.
W Polsce ze względu na rzadkość występowania na naturalnych stanowiskach i zanikanie na nich – objęty został od 2004 ścisłą ochroną prawną. Z czterech znanych w Polsce naturalnych stanowisk, do XXI wieku zachowało się tylko jedno. To od dawna znane stanowisko na solnisku na północ od wsi Karsibór u nasady i w środkowej części Karsiborskiej Kępy. Babka pierzasta zagrożona jest tu z powodu konkurencji wysokich bylin i utrzymuje się tylko dzięki wypasowi oraz obecności mikrosiedlisk silnie wydeptywanych ścieżek i dróg w kompleksie słonych łąk.
Zarówno w kolejnych wydaniach Polskiej czerwonej księgi roślin, jak i na Czerwonej liście roślin i grzybów Polski gatunek uznawany jest za krytycznie zagrożony (CR).
Znaczenie użytkowe.
W Europie Zachodniej (głównie we Francji i Włoszech) liście tego gatunku spożywane są jako warzywo w sałatkach. Jest to też tradycyjny składnik kuchni bałkańskiej. Liście spożywane są na surowo, gotowane i lekko zblanszowane. Lekko kwaskowate i twardawe oceniane są jako najlepsze pod względem smakowym wśród przedstawicieli rodzaju. Jako roślina jadalna, tolerująca gleby słone i wysokie temperatury, uznawana jest za jedną z perspektywicznych roślin użytkowych, ze względu na związane ze zmianami klimatu pustynnienie i wzrost zasolenia gleb. Gatunek ten bywa też już uprawiany jako roślina jadalna. Walorami odżywczymi tej rośliny jest bogata zawartość takich makroelementów jak: wapń, sód, żelazo i magnez oraz istotnych aminokwasów. W południowo-zachodniej Azji wymieniana jest jako roślina pastewna – pokarmowa dla owiec, wielbłądów i wołów.
Podobnie jak inne gatunki babek także pierzasta była w kilku krajach wykorzystywana jako roślina lecznicza. Stosowano ją jako lek przeciwbólowy, przeciwzapalny, przeciwgorączkowy, przeciwnowotworowy oraz do leczenia chorób układu oddechowego. Badania naukowe potwierdzające obecność i działanie substancji biologicznie czynnych u tego gatunku są jednak nieliczne. Potwierdza się działanie cytotoksyczne, przeciwzapalne i przeciwrodnikowe. Zawartość fenoli potwierdzać może celowość tradycyjnych zastosowań leczniczych tej rośliny.
Roślina pojawia się także w handlu oferowana jako ozdobna.
W Hiszpanii i Kalifornii uznawana jest za uciążliwy chwast w uprawach. Uznawana jest także za szkodliwą ze względu na potencjalną rolę gospodarza dla patogenu winorośli – "Cadophora luteo-olivacea" (infekcje tym grzybem zarejestrowano w Hiszpanii).
Na terenach uprawnych jest też gatunkiem wskaźnikowym sygnalizującym wystąpienie nadmiernego zasolenia gleby.
Zwalczanie.
Jako chwast w uprawach gatunek zwalczany jest za pomocą pielenia, stosowania roślin okrywowych i mulczowania. Spośród herbicydów za skuteczny przeciw kiełkowaniu babki pierzastej w uprawach uważany jest isoxaben. Na już skiełkowane rośliny zwykle tylko osłabiająco działają: triklopyr, MCPA i Mecoprop, stosunkowo najbardziej skuteczny jest 2,4-D. Na plantacjach i w sadach stosowany jest glifosat.

</doc>
<doc id="747550" url="https://pl.wikipedia.org/wiki?curid=747550" title="Rewolucyjny Ruch Społeczny">
Rewolucyjny Ruch Społeczny

Rewolucyjny Ruch Społeczny (fr. "Mouvement Social Révolutionnaire", MSR) – francuskie kolaboracyjne ugrupowanie polityczne działające od 1940 r.
Rewolucyjny Ruch Społeczny został założony w II poł. 1940 r. z inicjatywy Eugène’a Deloncle’a, byłego przywódcy Comité Secret d'Action Révolutionnaire (zwanego La Cagoule). Był pierwszym znaczącym ugrupowaniem faszystowskim podczas okupacji. W skład Komitetu Wykonawczego MSR, ujawnionego dopiero w 1942 r., weszli m.in. Jean Filliol, Jean Fontenoy i Henry Charbonneau. Organem prasowym było pismo "La Révolution". MSR popierał rząd Vichy i marszałka Philippe’a Pétaina. Współpracował ze Zgromadzeniem Narodowo-Ludowym (Rassemblement National-Populaire) Marcela Déata, ale po konflikcie między obu przywódcami zerwał ją w maju 1942 r. W stosunku do Niemców prowadzono politykę kolaboracji, ale z drugiej strony E. Deloncle starał się jednak utrzymywać dystans wobec okupantów. W rezultacie 17 stycznia 1944 r. został zamordowany w Paryżu przez Gestapo.

</doc>
<doc id="747553" url="https://pl.wikipedia.org/wiki?curid=747553" title="V16">
V16

V16 – oznaczenie silnika widlastego składającego się z 16 cylindrów. Jest idealnie wyważony podobnie jak V12. Jego największą wadą jest ogromne spalanie nawet w porównaniu z silnikami V12 i skomplikowana budowa jak i serwis. W historii powojennej motoryzacji tylko 4 auta zaopatrzone były w tego rodzaju silnik. Jako pierwsze w XX wieku tego wyzwania podjęło się BMW. 8 lipca 1987 zaczęto konstruować ten "specjalny silnik" pod kryptonimem GOLDFISCH 1991, w 1991 roku Cizeta Moroder V16T i w 1995 Jimenez Novia. Prototypy Rolls-Royce'a i Cadillac Sixteen nigdy nie weszły do seryjnej produkcji.
Przykładowe Seryjne.
• Jimenez Novia
• Cizeta Moroder V16T
Był stosowany do napędu lokomotyw, w tym polskiej lokomotywy SP47.

</doc>
<doc id="747555" url="https://pl.wikipedia.org/wiki?curid=747555" title="V18">
V18

V18 – oznaczenie silnika widlastego mającego osiemnaście cylindrów. Silniki w tym układzie stosuje się zazwyczaj do napędów okrętowych (zarówno maszyny zasadnicze, jak i generatory pokładowe), do celów energetyki, jak również w lokomotywach.

</doc>
<doc id="747557" url="https://pl.wikipedia.org/wiki?curid=747557" title="Fort (wieża artyleryjska) 31 „Benedykt”">
Fort (wieża artyleryjska) 31 „Benedykt”

Fort 31 „Św. Benedykt” – fort wieżowy wchodzący w skład Twierdzy Kraków, wybudowany w latach 1853–1856 na Wzgórzu Lasoty w Krakowie, wpisany do rejestru zabytków nieruchomych województwa małopolskiego.
Historia.
Fort został zaprojektowany przez krakowskiego architekta Feliksa Księżarskiego. Jest on również projektantem Fortu 2 „Kościuszko”. Nazwa obiektu pochodzi od pobliskiego kościoła pod wezwaniem św. Benedykta.
Podczas II wojny światowej Niemcy więzili w forcie jeńców francuskich. Obiekt ten wielokrotnie był przebudowywany – m.in. w latach 1893–1905 oraz po roku 1918 i 1945. W latach 1918–1984 adaptowany był na cele mieszkalne.
Zadanie i położenie.
Lokalizacja fortu na wzgórzu Lasoty, na skraju Krzemionek podyktowana była koniecznością obrony przedpola łączącego Podgórze z Krakowem oraz obrony Traktu Lwowskiego (dzisiejsza ul. Wielicka). Fort otoczony jest ulicami: Rękawka, B. Limanowskiego, al. Powstańców Śląskich oraz Starym Cmentarzem Podgórskim.

</doc>
<doc id="747558" url="https://pl.wikipedia.org/wiki?curid=747558" title="V20">
V20

V20 – oznaczenie silnika widlastego mającego dwadzieścia cylindrów. Silniki w tym układzie stosuje się zazwyczaj do napędów okrętowych (zarówno jako maszyny zasadnicze, jak i generatory pokładowe), do celów energetyki, jak również w lokomotywach.

</doc>
<doc id="747562" url="https://pl.wikipedia.org/wiki?curid=747562" title="Półkrzew">
Półkrzew

Półkrzew, podkrzew (łac. "suffrutex") – rośliny mające charakter przejściowy między krzewami a roślinami zielnymi. Tylko dolna część ich pędu jest zdrewniała, podczas gdy górna pozostaje zielna. Wraz z końcem okresu wegetacyjnego zamierają tylko części zielne. W klasyfikacji Raunkiæra półkrzewy zaliczane są do chamefitów. Ich wysokość zazwyczaj nie przekracza 1 m.
Przykładami półkrzewów są: szałwia lekarska, ruta zwyczajna, lawenda wąskolistna, psianka słodkogórz.

</doc>
<doc id="747563" url="https://pl.wikipedia.org/wiki?curid=747563" title="Efekt polaryzacji">
Efekt polaryzacji

Efekt polaryzacji – zjawisko polaryzacji poglądów pojawiające się, gdy zwolennicy jakiejś idei bezkrytycznie akceptują wszelkie dane potwierdzające ją i krytycznie podchodzą do wszystkich danych stojących z nią w sprzeczności. 
Opis.
Efekt polaryzacji powoduje to, że taki sam zestaw danych może być użyty zarówno przez zwolenników jak i przeciwników danego poglądu do dalszego utwierdzenia się w swoich przekonaniach. W przypadku jakiegoś sporu przedstawienie takich danych prowadzi do zaostrzenia opinii i oddalenia punktów widzenia dwóch stron.
W 1979 roku, Charles Lord, Lee Ross i Mark Lepper przeprowadzili eksperyment mający sprawdzić jaki efekt na zwolenników dwóch różnych opinii wywrze przedstawienie tego samego zestawu ambiwalentnych danych. Postawili hipotezę, że obie strony użyją tych samych danych do poparcia własnych opinii. Wybrano 24 zwolenników i 24 przeciwników kary śmierci i zaprezentowano im artykuł o efektywności tej kary. Poproszono o ocenę tego artykułu, a następnie przedstawiono dokładny opis badań, których wyniki były użyte w artykule, z uwzględnieniem procedur, wyników i ich dyskusji. Następnie ponownie proszono o ocenę artykułu, z uwzględnieniem jakości jego przygotowania i jego miarodajności.
Wyniki były zgodne z hipotezą. Zwolennicy kary śmierci ocenili badania potwierdzające ich poglądy znacznie wyżej niż przeciwnicy, i vice versa. U większości badanych zaobserwowano polaryzację poglądów. Początkowe zapoznanie z artykułem powodowało zwykle lekkie złagodzenie opinii, jednak po zapoznaniu z bardziej szczegółowymi danymi badani powracali do swojego wcześniejszego zdania, niezależnie od tego jakie dowody im przedstawiono. Na poparcie wskazywali szczegóły zgodne z tymi poglądami, ignorując szczegóły które były przeciwko nim.
Zdawanie sobie sprawy z tego zjawiska może często zapobiec eskalacji konfliktu spowodowanego przez sprzeczne opinie. Niestety często efekt polaryzacji występuje nawet wtedy, gdy wszystkie fakty, z których wynika jakiś pogląd, zostaną obalone.

</doc>
<doc id="747564" url="https://pl.wikipedia.org/wiki?curid=747564" title="V24">
V24

V24 – oznaczenie silnika widlastego mającego dwadzieścia cztery cylindry. Silniki w tym układzie stosuje się zazwyczaj do napędów okrętowych (zarówno maszyny zasadnicze, jak i generatory pokładowe), do celów energetyki, jak również w lokomotywach.

</doc>
<doc id="747565" url="https://pl.wikipedia.org/wiki?curid=747565" title="Lübeck Hauptbahnhof">
Lübeck Hauptbahnhof

Lübeck Hauptbahnhof – główny dworzec kolejowy w Lubece, w kraju związkowym Szlezwik-Holsztyn, w Niemczech. Obsługuje około 31 tys. pasażerów dziennie. Do i ze stacji kursuje codziennie 6 par pociągów ze/do Szczecina Głównego.

</doc>
<doc id="747567" url="https://pl.wikipedia.org/wiki?curid=747567" title="Ludwigshafen (Rhein) Hauptbahnhof">
Ludwigshafen (Rhein) Hauptbahnhof

Ludwigshafen Hauptbahnhof – główny dworzec kolejowy w Ludwigshafen am Rhein, w kraju związkowym Nadrenia-Palatynat, w Niemczech.

</doc>
<doc id="747573" url="https://pl.wikipedia.org/wiki?curid=747573" title="Skrzywienie zawodowe">
Skrzywienie zawodowe

Skrzywienie zawodowe () – utrata bezstronności poglądów na sprawy wchodzące w zakres zainteresowań zawodowych. Posiadanie większej wiedzy na jakiś temat sprawia, że podświadomie uważamy go za bardziej istotny.

</doc>
<doc id="747575" url="https://pl.wikipedia.org/wiki?curid=747575" title="Dębina (powiat prudnicki)">
Dębina (powiat prudnicki)

Dębina (dodatkowa nazwa w j. niem. Dambine) – wieś w Polsce, położona w województwie opolskim, w powiecie prudnickim, w gminie Biała. Historycznie leży na Górnym Śląsku, na ziemi prudnickiej. Położona jest na terenie Kotliny Raciborskiej, będącej częścią Niziny Śląskiej.
W latach 1975–1998 miejscowość należała administracyjnie do ówczesnego województwa opolskiego.
Według danych na 2004 wieś była zamieszkana przez 113 osób. Wieś nie występuje w GUS jako jednostka spisowa.
Geografia.
Położenie.
Wieś jest położona w południowo-zachodniej Polsce, w województwie opolskim, około 12 km od granicy z Czechami, w zachodniej części Kotliny Raciborskiej, tuż przy granicy gminy Biała z gminą Strzeleczki (powiat krapkowicki). Należy do Euroregionu Pradziad.
Środowisko naturalne.
W Dębinie panuje klimat umiarkowany ciepły. Średnia temperatura roczna wynosi +8,4 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Dębiny wynoszą 611 mm. Dominują wiatry zachodnie.
Historia.
Miejscowość powstała około 1760, w miejscu nazywanym w średniowieczu "Żabiogura" w pobliżu dębowego lasku. W połowie XVIII wieku mieściły się tam piece do wypalania cegły i dachówek. Pierwsze wzmianki o wsi ("Klein Eichen, Dambine") pochodzą z 1784.
1 października 1948 r. nadano miejscowości, wówczas administracyjnie związanej z Łącznikiem, polską nazwę Dębina. W latach 1945–1950 Dębina należała do województwa śląskiego, a od 1950 do województwa opolskiego.
Transport.
Transport drogowy.
Przez Dębinę przebiegają drogi wojewódzkie:
Transport kolejowy.
W 1895 firma Lenz &amp; Co, lokalne samorządy, właściciele papierni w Krapkowicach oraz majątków ziemskich zawiązali spółkę Kolej Prudnicko-Gogolińska z siedzibą w Prudniku, której celem stała się budowa drugorzędnej, normalnotorowej linii lokalnej z Prudnika do Gogolina, na stacjach końcowych stycznej z istniejącymi już w tym czasie liniami państwowymi. Pierwszy odcinek – z Prudnika do Białej Prudnickiej – oddano dla ruchu towarowego 22 października 1896, a już 4 grudnia 1896 oddano do użytku całą linię z Prudnika do Gogolina, zarówno dla ruchu towarowego, jak i osobowego. 28 listopada 2005 w związku z pogarszającym się stanem torów oraz kradzieżami szyn linia została całkowicie zamknięta i wykreślona z wykazu D29.
3 sierpnia 2016 roku zmodernizowana przed czasem linia kolejowa relacji Prudnik–Krapkowice (docelowo do Gogolina) została oddana do użytku. Tory miały być wykorzystywane do celów wojskowych (dojazd do Centralnej Składnicy Materiałów Wybuchowych pod Krapkowicami); planowano corocznie dwa przejazdy kontrolne. Poza tym z torowiska będą mogły korzystać prywatne firmy, takie jak Metsä Tissue, która prowadzi w Krapkowicach zakład papierniczy. Szybkość pociągów na tym odcinku będzie mogła wynosić 40 km/h. Nie jest przewidywana reaktywacja ruchu pasażerskiego.
Turystyka.
W Dębinie znajduje się prywatny ośrodek wodny o charakterze rekreacyjno-wypoczynkowym.
Przez Dębinę prowadzą szlaki turystyczne:

</doc>
<doc id="747576" url="https://pl.wikipedia.org/wiki?curid=747576" title="Gończy Hamiltona">
Gończy Hamiltona

Gończy Hamiltona – rasa psa, należąca do grupy psów gończych, zaklasyfikowana do sekcji średnich psów gończych. Podlega próbom pracy.
Rys historyczny.
Gończy Hamiltona jest najpopularniejszą rasą szwedzkich psów gończych. Jest on potomkiem angielskich foxhoundów i gończych niemieckich. Gończe te po raz pierwszy pokazano na wystawie w 1886 roku. Swą nazwę zawdzięczają twórcy rasy, hrabiemu Hamilton.
Wygląd.
Budowa.
Jest to pies o mocno zbudowanej sylwetce
Szata i umaszczenie.
Maść jest ruda z czarnym siodłem i białymi znaczeniami. Jego sierść jest latem krótka i gładka, zimą gęsta, z podszerstkiem, obfita między palcami.
Zachowanie i charakter.
Gończy Hamiltona jest psem łagodnym, przyjacielskim wobec ludzi i spokojnym. Ze względu na swoje przeznaczenie i użytkowość jest psem aktywnym, wymagającym zaspokojenia tej potrzeby.

</doc>
<doc id="747577" url="https://pl.wikipedia.org/wiki?curid=747577" title="SKA Sankt Petersburg (hokej na lodzie)">
SKA Sankt Petersburg (hokej na lodzie)

SKA Sankt Petersburg (ros. СКА Санкт-Петербург) – rosyjski klub hokeja na lodzie z siedzibą w Petersburgu.
Historia.
Zespołem farmerskim został klub występujący w WHL, pierwotnie pod nazwą HK WMF Sankt Petersburg (do 2012), następnie przekształcany w HK WMF, SKA Karelia i SKA-Niewa.
Drużynami juniorskimi zostały występujące w MHL i rozgrywające swoje mecze w Jubileuszowym Pałacu Sportu zespoły SKA-1946 Sankt Petersburg oraz SKA-Sieriebrianyje Lwy Sankt Petersburg. W 2018 zdecydowano, że w lidze MHL będą występował nadal SKA-1946 oraz drużyna SKA-Wariagi, powstała z fuzji dotychczasowego zespołu o tej nazwie (grającego w lidze NMHL) i ekipy SKA Sieriebrianyje Lwy, która została rozwiązana.
Do 2011 prezesem klubu był Aleksandr Miedwiediew, który w tym czasie był jednocześnie prezesem rozgrywek Kontinientalnaja Chokkiejnaja Liga.
W sezonie KHL (2014/2015) drużyna SKA zdobyła mistrzostwo KHL. Ten sam sukces powtórzyła w sezonie KHL (2016/2017).
Szkoleniowcy.
Trenerem klubu był Boris Michajłow. Od 27 kwietnia 2011 do 25 listopada 2012 roku trenerem drużyny był Czech, Miloš Říha. Jego następcą został Fin Jukka Jalonen, który do 2013 roku będzie jednocześnie pozostawał selekcjonerem fińskiej reprezentacji. Po sezonie 2013/2014 pracę w klubie zakończyli członkowie sztabu szkoleniowego: pierwszy trener Jukka Jalonen, asystenci Michaił Krawiec i Aleksiej Gusarow, menedżer generalny Aleksiej Kasatonow, a jednocześnie nowym trenerem został Wiaczesław Bykow. Na przełomie kwietnia i maja 2014 został skompletowany sztab trenerski, do którego weszli Igor Zacharkin, Nikołaj Borszczewski, Siergiej Zubow, Maksim Sokołow, Kiriłł Korieńkow. W lutym 2015 miejsce Korieńkowa na stanowisku trenera bramkarzy objął Marko Torenius. W czerwcu 2015 z funkcji trenera zrezygnował W. Bykow (wraz z nim odszedł Zacharkin). W czerwcu trenerem został Andriej Nazarow. W połowie października 2015 Nazarow i Kalanin odeszli z klubu, a tymczasowym trenerem został Siergiej Zubow. W połowie 2016 trenerem został selekcjoner kadry Rosji, Oleg Znarok. Jego asystentami zostali Harijs Vītoliņš, Władimir Fiedosow, Jurij Żdanow, Raszyt Dawydow i Fin Marko Torenius. 1 czerwca 2018 ogłoszono nowy sztab trenerski SKA, w którym głównym trenerem został Ilja Worobjow, a jego asystentami Aleksiej Kudaszow, Anwar Gatijatulin, Raszyt Dawydow i Fin Marko Torenius. 11 lipca 2019 nowym głównym trenerem został ogłoszony Aleksiej Kudaszow (tego samego dnia został selekcjonerem reprezentacji Rosji). Wiosną 2020 nowym trenerem został Walerij Bragin, a do sztabu weszli Andriej Kozyriew, Aleksandr Bojkow oraz Raszyt Dawydow. Do sztabu Bragina w sezonie KHL (2021/2022) weszli Aleksandr Titow, Konstantin Szafranow, Albiert Leszczow oraz trenerzy bramkarzy Stefan Persson i Marko Torenius. Na początku stycznia 2021 ogłoszono, że w miejsce Bragina, który został przesunięty na stanowisko starszego trenera, nowym trenerem został Roman Rotenberg. W lipcu 2022 Roman Rotenberg ogłosił swój sztab trenerski, do którego weszli: Siergiej Zubow (asystent, praca z obrońcami), Jewgienij Korieszkow (asystent, praca z napastnikami), Albiert Leszczow (praca z obrońcami), Konstantin Szafranow (praca z napastnikami), Aleksiej Babincew, Stefan Persson i Pawieł Orłow (dwaj ostatni trenerzy bramkarzy).

</doc>
<doc id="747580" url="https://pl.wikipedia.org/wiki?curid=747580" title="Tomasz Polak">
Tomasz Polak

Tomasz Polak, do 30 kwietnia 2008 Tomasz Węcławski (ur. 20 listopada 1952 w Poznaniu) – polski teolog specjalizujący się w teologii dogmatycznej i fundamentalnej, profesor zwyczajny Uniwersytetu im. Adama Mickiewicza w Poznaniu, były prezbiter katolicki, współtwórca Pracowni Pytań Granicznych UAM, tłumacz.
Życiorys.
Święcenia kapłańskie przyjął 24 maja 1979. Od 1983 był wykładowcą teologii fundamentalnej w Papieskim Wydziale Teologicznym w Poznaniu. W latach 1989-1996 piastował funkcję rektora Arcybiskupiego Seminarium Duchownego w Poznaniu. W latach 1996-1998 był dziekanem Papieskiego Wydziału Teologicznego w Poznaniu, w latach 1998-2002 dziekanem i organizatorem Wydziału Teologicznego UAM, a w latach 1997-2002 członkiem Międzynarodowej Komisji Teologicznej w Rzymie. 4 listopada 1999 otrzymał tytuł profesora nauk teologicznych. W latach 2003-2006 był członkiem Komitetu Nauk Teologicznych Polskiej Akademii Nauk i prezydium Fundacji Guardiniego w Berlinie. W 2004 otrzymał Złoty Krzyż Zasługi „za wzorowe, wyjątkowo sumienne wykonywanie obowiązków wynikających z pracy zawodowej”.
Był członkiem Rady Nauki (do czerwca 2008 r.), organu opiniodawczo-doradczego Ministra Nauki i Szkolnictwa Wyższego. Jest współtwórcą Pracowni Pytań Granicznych Uniwersytetu im. Adama Mickiewicza. Przetłumaczył na język polski Ewangelię Marka, wydaną w 2000 jako "Dobra nowina według św. Marka", udostępnioną przez autora w Internecie.
Jako jeden z nielicznych księży zdecydowanie mówił w 2002 o moralnej winie arcybiskupa Juliusza Paetza.
W dniach 3-4 stycznia 2007 na prośbę Rzecznika Praw Obywatelskich Janusza Kochanowskiego wraz z red. Zbigniewem Nosowskim i prof. Andrzejem Paczkowskim pracował w składzie komisji mającej zbadać dokumenty zgromadzone w Instytucie Pamięci Narodowej w sprawie arcybiskupa Stanisława Wielgusa. Komisja jednoznacznie potwierdziła, że dokumenty świadczą o podpisaniu przez ks. Wielgusa deklaracji współpracy ze Służbą Bezpieczeństwa.
9 marca 2007 zostało opublikowane Tomasza Węcławskiego potwierdzające odejście ze stanu kapłańskiego, gdzie znalazły się słowa:
21 grudnia 2007 dokonał aktu apostazji z Kościoła katolickiego. Tym samym, zgodnie z Kodeksem prawa kanonicznego, na mocy samego prawa zaciągnął na siebie karę ekskomuniki, co podkreślili 23 stycznia 2008 przedstawiciele poznańskiej Kurii Metropolitalnej, w odpowiedzi na artykuł Artura Sporniaka o Tomaszu Węcławskim w „Tygodniku Powszechnym”.
Decyzja Tomasza Węcławskiego dała okazję do dyskusji o wykładanych przez niego poglądach dotyczących Jezusa historycznego i początków chrześcijaństwa, toczonej na łamach „Tygodnika Powszechnego”.
30 kwietnia 2008 ożenił się i przyjął nazwisko żony: Polak. Określa się jako ateista.
Poglądy.
W książce "System kościelny" Tomasz Polak uznał chrześcijaństwo za „fantazmat”, który powstał w wyniku traumy uczniów Jezusa po fakcie jego śmierci oraz ostatecznego fiaska zapowiadanego królestwa Bożego. Wówczas dokonało się wtórne „ubóstwienie” mistrza z Nazaretu, a w perspektywie czasu coraz wyraźniejsze odejście od pierwotnego impulsu jego nauczania (zanurzonego w realiach ówczesnego judaizmu) w stronę budowy systemu kościelnego. W efekcie konstruowania nowej doktryny religijnej doszło do radykalnej reinterpretacji postaci Jezusa, która odeszła od wymiaru historycznego w stronę „świadomości sfantazmowanej”.
Krytyka.
Poglądy Polaka poddał krytycznej analizie Grzegorz Strzelczyk. Zarzucił on poznańskiemu teologowi szereg słabo uzasadnionych „przed-sądów” oraz „niekonsekwencję” w punkcie wyjścia dalszych refleksji. Wpłynęły one na formułowane przez Polaka wnioski w następujący sposób:

</doc>
<doc id="747581" url="https://pl.wikipedia.org/wiki?curid=747581" title="Haugwitz">
Haugwitz

Haugwitz – rodzina arystokratyczna mieszkająca od średniowiecza w Saksonii, na Śląsku, w Czechach, na Morawach i Łużycach. Pierwsza wzmianka o rodzinie pochodzi z XII wieku.
Rodzina posiadała na Śląsku miasto i majątek Krapkowice.

</doc>
<doc id="747582" url="https://pl.wikipedia.org/wiki?curid=747582" title="Tamara Press">
Tamara Press

Tamara Natanowna Press (ros. "Тамара Натановна Пресс"; ur. 10 maja 1937 w Charkowie, zm. 26 kwietnia 2021 w Moskwie) – radziecka lekkoatletka, trzykrotna mistrzyni olimpijska w pchnięciu kulą i rzucie dyskiem.
Życiorys.
Podczas igrzysk olimpijskich w Rzymie (1960) zdobyła złoty medal w pchnięciu kulą oraz srebrny w rzucie dyskiem. Na igrzyskach olimpijskich w Tokio (1964) wygrała obie te konkurencje.
Zdobyła także cztery medale podczas mistrzostw Europy: w Sztokholmie (1958) złoty w rzucie dyskiem i brązowy w pchnięciu kulą, a w Belgradzie (1962) dwa złote w tych konkurencjach.
Zdobyła cztery medale uniwersjad.
Sześciokrotnie poprawiła rekord świata w pchnięciu kulą: od 17,25 m (pierwszy wynik powyżej 17 m) w 1959 do 18,59 w 1965. Także sześciokrotnie pobiła rekord świata w rzucie dyskiem od 57,15 m w 1960 do 59,70 m w 1965.
Była mistrzynią Związku Radzieckiego w pchnięciu kulą w latach 1958–1966 (w hali 1964–1965) i w rzucie dyskiem w latach 1960–1966.
Jej młodsza siostra Irina była także lekkoatletką, dwukrotną mistrzynią olimpijską. Obie zawodniczki były oskarżane przez działaczy zachodnich o niedozwolone wspomaganie medyczne (przyjmowanie hormonów męskich), czemu zaprzeczała strona radziecka.
Pochowana na Cmentarzu Dońskim w Moskwie.

</doc>
<doc id="747584" url="https://pl.wikipedia.org/wiki?curid=747584" title="Bastiony VII-X">
Bastiony VII-X

Bastiony VII-X należały do zespołu dzieł obronnych Fortu 31 „św. Benedykt”.
Bastion VII.
Powstał w latach 1863–1865. Bastion tworzył narożnik wału Twierdzy. Wschodni narożnik skręcał na południu wzdłuż ul. św. Kingi; u jej styku z ul. Wielicką stała Brama Lwowska. Północnym skrzydłem narożnika biegną tory kolejowe.
Bastion VIII.
Powstał w XVIII wieku. Około roku 1809 został przebudowany, a w latach 1863–1865 zmodernizowany. Bastion jest prawie w pełni zachowany, posiada wykutą w wapiennej skale fosę.
Bastion IX.
Ziemny bastion powstały w latach 1863–1865. W latach 1940 i 1955 został zniszczony, podczas budowy bloków mieszkalnych przy ul. Radosnej.
Bastion X.
Ziemny bastion powstały w latach 1863–1865. Zachowana część obwałowań od wschodniej i południowej strony budynku Telewizji Kraków wraz z fragmentem wału i grodzią z początku XX wieku.

</doc>
<doc id="747589" url="https://pl.wikipedia.org/wiki?curid=747589" title="Frącki (ujednoznacznienie)">
Frącki (ujednoznacznienie)



</doc>
<doc id="747592" url="https://pl.wikipedia.org/wiki?curid=747592" title="Kozi Mur">
Kozi Mur

Kozi Mur (niem. "Gemsenmauer", słow. "Kozí múr", węg. "Zerge-fal ") – odcinek grani w Tatrach Wysokich, pomiędzy Buczynową Strażnicą a Kozim Wierchem. W jego północnych ścianach znajduje się Filar Leporowskiego i Rysa Zaruskiego, natomiast południowym stokiem biegnie szlak Orlej Perci. Północno-zachodnie stoki Koziego Muru opadają do Dolinki Koziej, natomiast południowo-wschodnie do Doliny Pięciu Stawów Polskich.

</doc>
<doc id="747594" url="https://pl.wikipedia.org/wiki?curid=747594" title="Fort (wieża artyleryjska) 32 „Krzemionki”">
Fort (wieża artyleryjska) 32 „Krzemionki”

Fort 32 Krzemionki – fort należący do Twierdzy Kraków. Obok Fortu 31 "św. Benedykt" był drugim fortem wieżowym, w formie dwukondygnacyjnego szesnastokąta foremnego. W związku z pojawieniem się nowego rodzaju artylerii w 1863 roku fort otoczono ziemnymi wałami, a od pierwszych lat XX wieku został rozbrojony i przeznaczony na koszary. Do roku 1948 pełnił funkcje mieszkalne. 
Około 1954 roku fort został wyburzony, tuż obok niego wybudowano budynki Telewizji Kraków. Zachował się jedynie fragment wału ziemno-kamiennego, kiedyś otaczającego wieżę artyleryjską, po północno-wschodniej stronie obecnego ośrodka Telewizji Kraków.

</doc>
<doc id="747595" url="https://pl.wikipedia.org/wiki?curid=747595" title="Rysa Zaruskiego">
Rysa Zaruskiego

Rysa Zaruskiego – potężna, schodząca do Dolinki Koziej skośna rysa w północnych ścianach masywu Koziego Wierchu. Nazwa wzięła się od nazwiska generała Mariusza Zaruskiego, który jako pierwszy miał wejść nią na Kozi Mur przed 1915 r.. Czarny szlak turystyczny z Dolinki Koziej na Orlą Perć dochodzi do podstawy tej rysy. Śnieg zalega tutaj bardzo długo, często jeszcze w lipcu. Dalej Rysą Zaruskiego po skałach podchodzi się pod pionowy, ubezpieczony łańcuchami komin, później pod stromą i również ubezpieczoną łańcuchami rynnę, którą wchodzi się w Żleb Kulczyńskiego już ponad jego stromym progiem.
Odcinek ten jest najtrudniejszy na całym czarnym szlaku z dna Dolinki Koziej do połączenia z czerwonym szlakiem Orlej Perci. Do 2007 zdarzyło się na tym szlaku 6 wypadków, w tym 1 śmiertelny. Po skałach często płynie niewielka struga wody (po deszczach znacznie powiększa się), przez co skały są śliskie. Miejscami występuje spora ekspozycja, a wspięcie się stromym kominem wymaga pewnej sprawności fizycznej.

</doc>
<doc id="747597" url="https://pl.wikipedia.org/wiki?curid=747597" title="Gończy Schillera">
Gończy Schillera

Gończy Schillera – rasa psów, należąca do grupy psów gończych, zaklasyfikowana do sekcji średnich psów gończych. Podlega próbom pracy.
Rys historyczny.
Gończy Schillera pochodzi od lokalnie hodowanych psów myśliwskich. Ukształtowanie rasy dokonało się w XIX wieku, a jej twórcą był Per Schiller, który postawił sobie za cel wyhodowanie lekkiego, szybkiego psa gończego. Hans Räber podaje, że jeszcze jednym z powodów utworzenia własnej rasy przez Schillera, była niechęć do psów gończych z białymi znaczeniami. Sprowadził on gończe z Niemiec, gończymi ze Szwajcarii o umaszczeniu czarno-rudym, w typie gończego z Argowii. Do powstania rasy został użyty także pies rasy harrier. Ściśle stosowany chów wsobny pozwolił Schillerowi uzyskać psy bez znaczeń białych, pomimo zastosowania w krzyżowaniu psów angielskich trójkolorowych. Powstałą rasę nazwano jego imieniem i uznano w 1907 roku przez szwedzki Kennel Club. 
Wygląd.
Pies o proporcjonalnej lekkiej budowie. Uszy gończego Schillera są miękkie, osadzone wysoko i wiszące płasko przy głowie. Łapy zwarte, z dużymi, mocnymi opuszkami, dzięki którym gończy Schillera pracować może w trudnym terenie. Włos jest krótki, ale gęsty, dający ochronę przed mrozami. 
Szata i umaszczenie.
Maść może być tylko ruda z czarnym czaprakiem. 
Zachowanie i charakter.
Gończy Schillera jest psem o dużej wytrzymałość w biegu i szybkości. W pracy cechuje się dokładnością, a w tropieniu używa dolnego wiatru. Posiadają silnie wyostrzony zmysł węchu.
Użytkowość.
Gończy Schillera jest psem myśliwskim wykorzystywanym do polowania przede wszystkim na lisy, także na zające bielaki. W pracy tropi i osacza zwierzynę do nadejścia myśliwego. Psy tej rasy odporne są na ból (zranienia w szuwarach i zaroślach). Dokładnie trzymają się tropu dzięki „dolnemu wiatrowi”. 
W Szwecji chcąc spowodować wzrost liczebności saren preferowano psy, które najlepiej polowały na lisa i jednocześnie nie wykazywały zainteresowania sarnami. Zorganizowano próby pracy, które miały wyłonić psy najlepiej predysponowane do tego typu zadań. Pierwsze miejsce w tym konkursie zdobył pies gończy Schillera - „Tuveskogens Bruno”. 
Zdrowie i pielęgnacja.
Rasa ta dobrze hoduje się w kojcach – nie lubi zbyt suchych i przegrzanych pomieszczeń.
Popularność.
Poza Szwecją psy te nielicznie hodowane są tylko w Skandynawii.

</doc>
<doc id="747601" url="https://pl.wikipedia.org/wiki?curid=747601" title="Frącki (Pogórze)">
Frącki (Pogórze)

Frącki (dodatkowa nazwa w j. niem. Fronzke) – przysiółek wsi Pogórze w Polsce, położony w województwie opolskim, w powiecie prudnickim, w gminie Biała.
W latach 1975–1998 przysiółek położony był w województwie opolskim.
Nazwa.
Według Heinricha Adamy’ego nazwa wywodzi się od polskiej nazwy ptaka "wrony". W swoim dziele o nazwach miejscowych na Śląsku wydanym w 1888 roku we Wrocławiu jako nazwę starszą od niemieckiej wymienia "Fronka (Wronza)" podając jej znaczenie "Krahenplatz" czyli w języku polskim "Miejsce wron". Nazwa została później fonetycznie zgermanizowana na "Fronzke" i utraciła swoje pierwotne znaczenie. Po II wojnie światowej polska administracja spolonizowała zgermanizowaną nazwę na "Frącki". Obecnie obie nazwy nie mają związku ze źródłową nazwą odnoszącą się do wrony.

</doc>
<doc id="747602" url="https://pl.wikipedia.org/wiki?curid=747602" title="DPŚ">
DPŚ



</doc>
<doc id="747605" url="https://pl.wikipedia.org/wiki?curid=747605" title="Nekla (przystanek kolejowy)">
Nekla (przystanek kolejowy)

Nekla – przystanek kolejowy w Nekli, w województwie wielkopolskim, w Polsce. Według klasyfikacji PKP ma kategorię dworca lokalnego.
W roku 2017 przystanek obsługiwał 300–499 pasażerów na dobę.

</doc>
<doc id="747610" url="https://pl.wikipedia.org/wiki?curid=747610" title="Concerta">
Concerta



</doc>
<doc id="747611" url="https://pl.wikipedia.org/wiki?curid=747611" title="Wspólnoty administracyjne i związki gmin w Niemczech">
Wspólnoty administracyjne i związki gmin w Niemczech

Wspólnoty administracyjne i związki gmin w Niemczech – organizacje, które tworzą plany zagospodarowania, administrują cmentarzami, organizują ochronę przeciwpożarową itp. Zrzeszają one gminy leżące w jednym powiecie.
Na terenie Niemiec, w zależności od kraju związkowego istnieje kilka rodzajów tego typu organizacji:

</doc>
<doc id="747612" url="https://pl.wikipedia.org/wiki?curid=747612" title="Phaeton">
Phaeton



</doc>
<doc id="747617" url="https://pl.wikipedia.org/wiki?curid=747617" title="KWK Manifest Lipcowy">
KWK Manifest Lipcowy



</doc>
<doc id="747620" url="https://pl.wikipedia.org/wiki?curid=747620" title="Królowa Polski">
Królowa Polski

Tytuł królowej Polski może dotyczyć:

</doc>
<doc id="747623" url="https://pl.wikipedia.org/wiki?curid=747623" title="Milan Baranyk">
Milan Baranyk

Milan Baranyk (ur. 6 lutego 1980 w Novym Městie na Moravě) – czeski hokeista.
Kariera.
W październiku 2011 roku był zawodnikiem klubu francuskiej ligi Ligue Magnus - Bisons de Neuilly-sur-Marne. Od listopada 2011 do końca sezonu 2011/2012 był zawodnikiem Nesty Karawela Toruń przyczyniając się do jej utrzymania w ekstralidze. Następnie w marcu 2012 podpisał dwuletni kontrakt z GKS Tychy, w którym występował do Był zawodnikiem GKS Tychy do kwietnia 2014. Od lipca 2014 roku zawodnik angielskiego klubu ligi English Premier Ice Hockey League - Peterborough Phantoms. W 2016 roku rozwiązał kontrakt z klubem ze względów rodzinnych. Następnie zawodnik Milton Keynes Lightning. Odszedł z klubu po sezonie 2016/2017. Od czerwca 2017 roku zawodnik klubu ligi PHL - Orlika Opole. Po sezonie 2017/2018 odszedł z opolskiego klubu.
Życie prywatne.
Na stałe zamieszkał w Ostrawie. Ma córkę.

</doc>
<doc id="747626" url="https://pl.wikipedia.org/wiki?curid=747626" title="IGS">
IGS

IGS, właściwie Igor Sobczyk – polski muzyk, kompozytor i multiinstrumentalista, a także producent muzyczny i inżynier dźwięku. Od 1999 roku prowadzi solową działalność artystyczną. Do 2006 roku wydał pięć albumów producenckich pozytywnie ocenianych zarówno przez krytyków muzycznych, jak i publiczność. Od 2008 roku właściciel studia nagraniowego IGS Studio w Mysłowicach.
Współtworzył także krótkotrwałe trio z raperem Duże Pe i DJ-em Spox. Sobczyk współpracował ponadto m.in. z takimi wykonawcami jak: Abradab, Bas Tajpan, Bob One, Borixon, Donguralesko, Fokus, Magik, Moral, Gano, Gutek, O.S.T.R., Pih, Peja, Tede, Wojtas, WSZ, CNE, HST.
Życiorys.
Z wykształcenia inżynier automatyk, absolwent Politechniki Śląskiej. W latach 90. założyciel i lider jazz-rockowego zespołu Over Mind. W roku 1999 wydał pierwszą producencką płytę pt. "Monopol na rację". Debiutancki nielegal zawierał wyłącznie muzykę instrumentalną. W 2000 roku nakładem firmy R.R.X. ukazał się drugi, a pierwszy w powszechnej sprzedaży album producencki IGS-a pt. "Ekspedycje". Wśród zaproszonych na płytę przez muzyka gości znaleźli się m.in. Jajonasz, Bas Tajpan, Kaliber 44, JedenSiedem i Grammatik.
Następne w 2001 roku, ponownie dzięki R.R.X. ukazał się trzeci album producencki zatytułowany "Alchemia". Laureat nagrody „Ślizger” dla najlepszego producenta hip-hopowego 2002 roku przyznawaną przez „Ślizg”. Na wydawnictwie znalazły się piosenki m.in. z udziałem HST, Abradaba, Fokusa i Tede. Następnie podjął współpracę z raperem Duże Pe i DJ-em Spox. Efektem był wydany w 2004 roku przez UMC Records album pt. "Sinus". Pewną popularność w kraju zyskała pochodząca z płyty piosenka „Nasze życie” z udziałem Meza, notowana na 43. miejscu Szczecińskiej Listy Przebojów Polskiego Radia.
W 2005 roku nakładem firmy Doperacja ukazał się album "Na klucz". Gościnnie w nagraniach wzięli m.in. udział tacy wykonawcy jak: Pokahontaz, Moral, Dizkret, O.S.T.R. oraz Trzeci Wymiar. Ostatni album producencki Sobczyka pt. "Garaże" ukazał się w 2006 roku nakładem oficyny Czy Jeden Rasss? Produkcja. Na płycie gościli m.in. DonGURALesko, Gano, Going Across oraz Ramona 23 i Rafi jako RR Brygada.
W międzyczasie produkował piosenki dla: Borixona, Piha, Abradaba oraz Wojtasa. Zajmuje się również projektowaniem i produkcją przedwzmacniaczy mikrofonowych, kompresorów i innych urządzeń studyjnych. Od 2004 roku prowadzi firmę IGS Audio. W latach 2007–2008 był głównym konstruktorem marki Imbir. W 2012 roku wystąpił w filmie dokumentalnym poświęconemu zespołowi Indios Bravos pt. „Drogi” w reżyserii Małgorzaty Ruszkiewicz.

</doc>
<doc id="747627" url="https://pl.wikipedia.org/wiki?curid=747627" title="Atom (zespół muzyczny)">
Atom (zespół muzyczny)

Atom – zespół jazzowy przy wojewódzkim domu kultury w Krakowie utworzony w 1945 przez Alojzego Thomysa w składzie:

</doc>
<doc id="747629" url="https://pl.wikipedia.org/wiki?curid=747629" title="Tablica przodków">
Tablica przodków

Tablica przodków (także: wywód, drzewo, wykres, schemat, lista lub zestawienie przodków) – tablica genealogiczna obejmująca wszystkich przodków danej osoby (nazywanej probantem), co do zasady zarówno po mieczu (w linii męskiej), jak i po kądzieli (w linii żeńskiej).
Dane.
Jak każda tablica genealogiczna, tablica przodków zawiera imiona i nazwiska rodowe poszczególnych osób. Może też zawierać inne dane o wstępnych (np. rok lub miejsce urodzenia i śmierci). Informacje dodatkowe umieszcza się pod imieniem i nazwiskiem albo obok nich. Rodzaje uwzględnianych informacji zależą przede wszystkim od rozmiarów nośnika, na jakim wykonywany jest tablica (tj. od tego ile znaków pisarskich w danym układzie się na niej zmieści).
Systemy oznaczania przodków.
Przodków zamieszcza się (wymienia się) w przyjętej kolejności, zazwyczaj począwszy od przodków najbliższych a kończąc na najdalszych (tj. kolejno rodzice, dziadkowie, pradziadkowie itd.) oraz wymieniając najpierw przodków męskich a następnie żeńskich (tj. kolejno ojciec i matka, dziadek po mieczu, babka po mieczu, dziadek po kądzieli, babka po kądzieli itd.). Nie zawsze jednak sama kolejność jest wystarczająca do precyzyjnego zapisu, który nie będzie budził wątpliwości. Dlatego dla przejrzystości tablicy przodków, celem zagwarantowania jej bezbłędnego odczytania, poszczególne osoby opatruje się w jednym z uniwersalnych systemów oznaczania (numeracji, liczenia) przodków, zazwyczaj liczbą lub literami. Oznaczenia wprowadza się zwłaszcza gdy tablicy nie nadaje się formy drzewa, lecz formę listy.
System Sosy–Kekulégo/Stradonitza.
Jest to najczęściej stosowany sposób oznaczania przodków. Został stworzony w 1676 roku przez hiszpańskiego herolda Hieronima de Sosa, ale rozpropagowany został dopiero w XIX wieku przez Stephana Kekulé von Stradonitza. System ten nazywany jest jednym, dwoma lub wszystkimi nazwiskami jego autorów.
W systemie Sosy–Kekulégo/Stradonitza probant jest oznaczony numerem 1, jego ojciec 2, matka 3, dziadek ojczysty 4, babka ojczysta 5, dziadek macierzysty 6, babka macierzysta 7 itd. Kolejne pokolenia numeruje się w ten sposób, że numer czyjegoś ojca jest dwa razy większy niż numer tego dziecka, a numer matki to numer ojca zwiększony o jeden, np. dla osoby numer 7 — jej ojciec ma numer 14, a jej matka ma numer 15. Nie licząc probanta wszyscy mężczyźni są oznaczeni liczbami parzystymi, z kolei wszystkie kobiety — nieparzystymi. Małżeństwo tworzy więc para przodków oznaczona numerem parzystym męża i bezpośrednio po nim następującym nieparzystym numerem żony. Do oznaczania wystarczają więc kolejne liczby naturalne.
Wynika z tego, że:
System ten najczęściej stosowany jest w Ahnentafel. Jego wadą jest nieuwzględnianie krewnych spoza linii prostej.
System dwójkowy.
Modyfikacją systemu Sosy i Kekulégo jest zapis tych liczb w systemie dwójkowym. Numer każdego mężczyzny kończy się cyfrą 1, a każdej kobiety — cyfrą 0. Do numeru każdego rodzica dodaje się oznaczenie jego dziecka z wykresu (wyjątek może dotyczyć samego probanta, jeżeli dla ułatwienia nie nadaje się mu żadnego oznaczenia). W ten sposób ojciec probanta otrzymuje numer 1, matka 0, dziadek ojczysty 11, babka ojczysta 10, dziadek macierzysty 01, babka macierzysta 00; wszyscy pradziadkowie to 111, 101, 011, 001; a wszystkie prababki to 110, 100, 010, 000.
Zaletą tego systemu jest to, że liczba cyfr danej liczby daje numer pokolenia przodka. Wadą jest zaś problem konwersji liczb dziesiętnych do dwójkowych, możliwość łatwej pomyłki oraz duża objętość znaków wszerz dla wysokich pokoleń (np. osoba w dziesiątym pokoleniu o numerze dziesiętnym 1648 dwójkowo zapisana jest jako 11001110000).
Formy prezentacji.
Przodkowie na tablicy mogą być połączeni liniami reprezentującymi relacje rodzinne pomiędzy nimi, albo też mogą być przedstawieni w postaci listy wyliczającej kolejnych przodków. Tabele przodków mogą przyjmować układ pionowy, poziomy lub kołowy.
Układ pionowy.
Na tablicy pionowej probant umieszczony jest z lewej strony, a kolejne pokolenia w dalszych kolumnach, przy czym mężczyzna-ojciec-mąż wymieniany jest zawsze jako pierwszy od góry, a kobieta-matka-żona bezpośrednio pod nim. Dzięki temu linia patrylinearna (męska) znajduje się zawsze na górze, a linia matrylinearna (żeńska) — zawsze na dole (teoretycznie możliwa byłaby odmienna kolejność, ale pod warunkiem zachowania konsekwencji w pracy genealoga). Kolejne pokolenia dodaje się zatem w kierunku od lewej do prawej.
Układ pionowy na wspak.
Spotyka się również wariant, w którym probant znajduje się po prawej, a najstarsi przodkowie po lewej stronie (pokolenia rosną od prawej do lewej). Ten układ na Wikipedii.
Układ poziomy.
Tablicę przodków można również przedstawić w formie poziomej, w której probant znajduje się na samym jej dole, a przodkowie u góry. Linia męska znajduje się w takim układzie zawsze z lewej strony. Tablice poziome ze względów edytorskich zajmują więcej miejsca i zazwyczaj mieszczą mniejszą liczbę pokoleń, w porównaniu do tablic pionowych. W związku z tym mogą również sprawiać wrażenie mniej przejrzystych.
Układ poziomy odwrócony.
 1. PROBANT
 ┌───────────────┴──────────────┐
 2. OJCIEC 3. MATKA
 ┌──────┴────────┐ ┌──────┴───────┐
 4. DZIADEK 5. BABKA 6. DZIADEK 7. BABKA
 ┌──┴────┐ ┌───┴───┐ ┌───┴───┐ ┌───┴───┐
 PRADZ. PRAB. PRADZ. PRAB. PRADZ. PRAB. PRADZ. PRAB.
 8. 9. 10. 11. 12. 13. 14. 15.
Układ kołowy.
Wywód przodków w formie koła składa się z koła centralnego, w którym wpisuje się probanta, oraz symetrycznie otaczających ich kolejnych pasów (obszarów pomiędzy okręgami), które odpowiadają jednemu pokoleniu, a podzielone są na parzystą liczbę części (poszczególni przodkowie). Pierwszy pas podzielony jest na dwie części (rodzice, 180°), drugi na cztery (dziadkowie, 90°), trzeci na osiem (pradziadkowie, 45°), czwarty na szesnaście części (prapradziadkowie 22,5°) itd.
Układ kołowy ma formę graficzną odbieraną przez wielu genealogów jako interesującą wizualnie i pozwala zmieścić większą liczę osób niż wykresy w innych układach na tej samej powierzchni. Zarzuca mu się jednak mniejszą czytelność.
Wachlarz.
Podobnym do wywodu w formie koła jest wykres przodków w formie wachlarza, popularny zwłaszcza w krajach anglosaskich. Tworzy się go odręcznie wpisując dane przodków na standardowym formularzu wachlarza, dostępnych w sklepach. Zasada budowy jest taka sama jak dla układu kołowego, z tą różnicą, że zamiast pasów-okręgów są pasy z półokręgów (jeden rodzic zajmuje 90°, jeden dziadek 45° itd.).
Lista.
Popularną formą wywodu przodków jest także proste zestawienie przodków w formie listy, gdzie informacje o każdej osobie zajmują osobne wersy bądź osobne ustępy akapitów. W przypadku zastosowania wybranego systemu oznaczania przodków, osoby nieznane pomija się.
Ahnentafel.
Ahnentafel (niem. "tablica ascendentów") to lista przodków oznaczonych w systemie Sosy–Kekulégo/Stradonitza.
Tablica częściowa.
W ujęciu idealnym, każda tablica przodków powinna zawierać imiona "wszystkich" znanych przodków i nadawać się do "objęcia wzrokiem" (w obrębie arkusza papieru), ale jeżeli znane są imiona znacznej liczby pokoleń, umieszczenie ich wszystkich ogranicza przejrzystość, bądź nie jest możliwe zmieszczenie wszystkich danych na jednej kartce (ekranie). Stąd często spotyka się "tablice częściowe", ograniczone do pewnej liczby pokoleń najbliższych probantowi bądź do jednej linii (męskiej, żeńskiej lub o danym nazwisku).
Tablica częściowa może również być użyta do przedstawienia pochodzenia probanta od jednego przodka, pokazując tylko niezbędne filiacje i koicje, a pozostałych przodków pomijając. Taką tablicę w innych językach nazywa się "linią pochodzenia" lub "linią krwi" (np. ang. "line of descent").
Przykładowy wywód pochodzenia osoby "ooo HHH" (nr 1) od "aaa AAA" (nr 206).
Urzędowe wywody przodków.
Wywody przodków wykazujące pochodzenie szlacheckie (od 3 do 5 pokoleń) były wymagane jeszcze w połowie XX w. przy wstępowaniu do wielu zakonów rycerskich lub elitarnych zgromadzeń (kanoniczki). Wywody dokumentujące pochodzenie szlacheckie często bywają uzupełniane wizerunkami herbów, przy osobach z najdawniejszej generacji, bądź przy każdej osobie w wykresie.
W III Rzeszy w związku z wprowadzeniem ustaw norymberskich wymagany był przy pełnieniu urzędów, funkcji publicznych i wielu zawodów wywód przodków wykazujący aryjskie pochodzenie probanta. Wydawano w tym celu specjalny druk, tzw. "Ahnenpass" (niem. "paszport, dowód przodków"), zawierający wywód przodków w formie tabeli w układzie poziomym, z numeracją według systemu Kekulégo, obejmującą zazwyczaj 5 pokoleń oraz w osobnych rubrykach, a na kolejnych stronach wpisy szczegółowe dotyczące poszczególnych antenatów. Każdy wpis, a także cały wywód genealogiczny musiały być potwierdzone urzędowo, podpisem i pieczęcią urzędu stanu cywilnego lub parafii.
Schemat po lewej stronie przedstawia pseudonaukowy podział rasowy, stanowiący podstawę rasowej polityki narodowosocjalistycznych Niemiec. Tylko osoby posiadające czworo dziadków Niemców (cztery białe okręgi – pierwsza tabelka od lewej) były uznawane za "pełnokrwistych" Niemców. Obywatele niemieccy mający w swoim drzewie genealogicznym trzech lub czterech żydowskich przodków (czwarta i piąta kolumna od lewej) byli uznawani według ustaw norymberskich za Żydów. Środkowa kolumna przedstawia podział mischlingów, w zależności od ilości żydowskich przodków. Wszyscy żydowscy dziadkowie byli automatycznie definiowani jako członkowie żydowskiej wspólnoty religijnej (bez względu na to, w jakim stopniu w rzeczywistości identyfikowali się z tą grupą). W każdej kolumnie wyszczególnione są dopuszczalne i zabronione małżeństwa między poszczególnymi grupami. Małżeństwa między "czystymi" Niemcami a "mischlingami" dopuszczalne były jedynie w przypadku "mischlingów" mających nie więcej niż ćwierć krwi niearyjskiej.

</doc>
<doc id="747631" url="https://pl.wikipedia.org/wiki?curid=747631" title="Colorado Mammoth">
Colorado Mammoth

Colorado Mammoth – zawodowa drużyna lacrosse grająca w National Lacrosse League w dywizji zachodniej. Siedziba drużyny mieści się w Denver w Stanach Zjednoczonych.

</doc>
<doc id="747633" url="https://pl.wikipedia.org/wiki?curid=747633" title="Ibanez Iceman DMM1">
Ibanez Iceman DMM1

Ibanez Iceman DMM1 – nieprodukowany już model gitary elektrycznej sygnowany nazwiskiem Darona Malakiana, gitarzysty System of a Down, której projekt graficzny był zaprojektowany przez jego ojca Vartana.

</doc>
<doc id="747634" url="https://pl.wikipedia.org/wiki?curid=747634" title="Covergirl (album)">
Covergirl (album)

Covergirl – debiutancki album zespołu Groove Coverage, wydany w roku 2002.

</doc>
<doc id="747638" url="https://pl.wikipedia.org/wiki?curid=747638" title="Dehydrogenaza glukozo-6-fosforanowa">
Dehydrogenaza glukozo-6-fosforanowa

Dehydrogenaza glukozo-6-fosforanowa, G6PD (od ang. "glucose-6-phosphate dehydrogenase") – enzym z klasy oksydoreduktaz i grupy dehydrogenaz (EC 1.1.1.49). Uczestniczy w przemianach zachodzących w krwinkach czerwonych. Katalizuje pierwszą reakcję szlaku pentozofosforanowego. Gen "G6PD", kodujący białko tego enzymu, znajduje się na chromosomie X w "locus" Xq28.

</doc>
<doc id="747640" url="https://pl.wikipedia.org/wiki?curid=747640" title="Maja Kleczewska">
Maja Kleczewska

Maja Kleczewska (ur. 1973) – polska reżyserka teatralna, dziekan Kierunku Reżyseria Akademii Teatralnej im. Aleksandra Zelwerowicza w Warszawie (od 2019).
Kariera teatralna.
Absolwentka psychologii na Uniwersytecie Warszawskim oraz reżyserii dramatu w Państwowej Wyższej Szkole Teatralnej w Krakowie. Jej debiutanckie przedstawienie "Jordan" z 2000 roku autorstwa Anny Reynolds i Moiry Buffini, wystawione w Teatrze im. Juliusza Słowackiego w Krakowie, przyniosło jej duże uznanie krytyków. Kolejne realizacje teatralne na deskach teatrów całego kraju również spotkały się z pozytywnym przyjęciem.

</doc>
<doc id="747643" url="https://pl.wikipedia.org/wiki?curid=747643" title="Telefónica">
Telefónica

Telefónica S.A. (wcześniej "Compañía Telefónica Nacional de España") – główny operator usług telekomunikacyjnych w krajach hiszpańsko- i portugalskojęzycznych, Wielkiej Brytanii i Niemczech. Ma znaczące udziały w rynku w ponad 25 krajach. Jego siedziba znajduje się w Madrycie.
W roku 2005 przedsiębiorstwo przejęło brytyjskiego operatora O2 plc oraz Český Telecom.
Ponadto Telefónica jest właścicielem spółki Distribuidora de Television Digital S.A., operatora cyfrowej telewizji satelitarnej Movistar+.

</doc>
<doc id="747646" url="https://pl.wikipedia.org/wiki?curid=747646" title="Grupa Armii H">
Grupa Armii H

Grupa Armii H – niemiecka grupa armii podczas II wojny światowej.
Utworzenie i walki.
Utworzona 11 listopada 1944 roku na obszarze Holandii. W toku operacji prowadzonych przez 21 Grupę Armii w marcu 1945 roku została okrążona i zniszczona. Resztki jej wojsk, jako Naczelne Dowództwo Północno-Zachodnie (od kwietnia 1945), skapitulowało w maju 1945.

</doc>
<doc id="747647" url="https://pl.wikipedia.org/wiki?curid=747647" title="Dehydrogenaza glukozo-6-fosforanu">
Dehydrogenaza glukozo-6-fosforanu



</doc>
<doc id="747648" url="https://pl.wikipedia.org/wiki?curid=747648" title="Dehydrogenaza">
Dehydrogenaza



</doc>
<doc id="747650" url="https://pl.wikipedia.org/wiki?curid=747650" title="Oksydoreduktaza">
Oksydoreduktaza



</doc>
<doc id="747652" url="https://pl.wikipedia.org/wiki?curid=747652" title="Izabela Elżbieta Morsztyn">
Izabela Elżbieta Morsztyn



</doc>
<doc id="747661" url="https://pl.wikipedia.org/wiki?curid=747661" title="Przejście graniczne Chałupki-Bohumín (kolejowe)">
Przejście graniczne Chałupki-Bohumín (kolejowe)

Przejście graniczne Chałupki-Bohumín – polsko-czeskie kolejowe przejście graniczne położone w województwie śląskim, powiecie raciborskim, gminie Krzyżanowice, w miejscowości Chałupki, zlikwidowane w 2007 roku.
Opis.
Przejście graniczne Chałupki-Bohumín, z miejscem odprawy granicznej ruchu osobowego po stronie czeskiej w miejscowości Bohumín oraz ruchu towarowego po stronie polskiej w miejscowości Chałupki, czynne było całą dobę. Dopuszczony był ruch osobowy (od czerwca 1992 roku), towarowy i mały ruch graniczny. Kontrolę graniczną osób, towarów i środków transportu wykonywała kolejno: Graniczna Placówka Kontrolna Straży Granicznej w Chałupkach (GPK SG w Chałupkach) i Placówka SG w Chałupkach. Obie miejscowości przygraniczne łączył most graniczny na Odrze. 
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Czechosłowackiej Republiki Socjalistycznej funkcjonowało w tym miejscu polsko-czechosłowackie przejście graniczne Chałupki – kolejowe. Dopuszczony był ruch towarowy. Czynne było codziennie przez całą dobę. Kontrolę graniczną osób, towarów i środków transportu wykonywała Graniczna Placówka Kontrolna Chałupki (GPK Chałupki).
W październiku 1945 roku na granicy polsko-czechosłowackiej, w ramach tworzących się Wojsk Ochrony Pogranicza utworzono Przejściowy Punkt Kontrolny Rudyszwałd – kolejowy III kategorii.
Przejście graniczne istniało na liniach Racibórz – Bogumin i Wodzisław Śląski – Bogumin. W rozkładzie jazdy 2007/2008 kursowały, po jednej parze, pociągi PKP w relacjach Katowice – Ostrawa – Katowice oraz Racibórz – Ostrawa – Racibórz.

</doc>
<doc id="747662" url="https://pl.wikipedia.org/wiki?curid=747662" title="Lepidium sativum">
Lepidium sativum



</doc>
<doc id="747667" url="https://pl.wikipedia.org/wiki?curid=747667" title="Adolfo López Mateos">
Adolfo López Mateos

Adolfo López Mateos (ur. 26 maja 1910 w Atizapán de Zaragoza, zm. 22 września 1969 w Meksyku) – prezydent Meksyku w latach 1958-1964. Jego kadencja charakteryzowała się przyśpieszonym rozwojem gospodarczym kraju oraz kontynuacją reformy rolnej.
Z zawodu bibliotekarz i nauczyciel hiszpańsko-amerykańskiej literatury. Karierę polityczną rozpoczął od przedstawicielstwa Meksyku przy ONZ. W latach 1946-1952 był senatorem. Później został sekretarzem generalnym Partii Rewolucyjno-Instytucjonalnej. Jako minister pracy wyspecjalizował się w rozwiązywaniu sporów zbiorowych, dzięki jego zaangażowaniu udało się doprowadzić do zawarcia układu ze Stanami Zjednoczonymi regulującego kwestie obcej siły roboczej i imigracji.
Mimo oskarżeń o korupcję López w czasie swojej kadencji prezydenckiej wspierał wzmożony rozwój przemysłowy Meksyku, rozszerzył zakres reformy rolnej a także zapoczątkował kampanię walki z analfabetyzmem.

</doc>
<doc id="747676" url="https://pl.wikipedia.org/wiki?curid=747676" title="Rochester Knighthawks">
Rochester Knighthawks

Rochester Knighthawks – zawodowa drużyna lacrosse grająca w National Lacrosse League w dywizji wschodniej. Siedziba drużyny mieści się w Rochester w Stanach Zjednoczonych.
Zespół Rochester Knighthawks był 3 razy finalistą Champion’s Cup z czego wygrał tylko raz. 

</doc>
<doc id="747684" url="https://pl.wikipedia.org/wiki?curid=747684" title="Wuchereria bancrofti">
Wuchereria bancrofti



</doc>
<doc id="747689" url="https://pl.wikipedia.org/wiki?curid=747689" title="Morys Bruce">
Morys Bruce

Morys George Lyndhurst Bruce (ur. 16 stycznia 1919, zm. 23 stycznia 2005) – brytyjski arystokrata i polityk, najstarszy syn Clarence'a Bruce'a, 3. barona Aberdare i Margaret Black, córki Adama Blacka.
Swoją edukację rozpoczął w 1932 r. w Winchester College. 4 lata później ukończył oksfordzki New College. Później wstąpił do British Army, osiągając rangę porucznika Gwardii Walijskiej ("Welsh Guards"). W 1942 r. osiągnął rangę kapitana. Później pełnił różne funkcje w sztabie XII korpusu i XXX korpusu w czasie i po zakończeniu II wojny światowej.
W 1947 r. rozpoczął pracę w studiu filmowym J. Arthura Ranka. Pracował tam przez dwa lata, po czym rozpoczął pracę w BBC. Pracował tam do 1956 r.
Rok później zmarł jego ojciec i Morys został 4. baronem Aberdare i zasiadł w Izbie Lordów. W 1970 r. został ministrem stanu w ministerstwie zdrowia i bezpieczeństwa socjalnego. W 1974 r. zasiadł w Tajnej Radzie i został ministrem bez teki. W latach 1976-1992 był przewodniczącym Komitetu Izby Lordów (zastępcą speakera Izby Lordów). W 1984 r. został odznaczony Krzyżem Komandorskim Orderu Imperium Brytyjskiego. Po reformie Izby Lordów z 1999 r. lord Aberdare wciąż zasiadał w Izbie jako jeden z parów elekcyjnych.
Lord Aberdare był również zastępcą Lorda Namiestnika Glamorgan (w latach 1966-1980) oraz Dyfed (w 1985 r.). Pełnił również wiele funkcji w Zakonie Św. Jana Jerozolomskiego, m.in. był przeorem Walii w latach 1958-1988. W 1985 r. uzyskał tytuł honorowego doktora praw Uniwersytetu Walijskiego. Napisał również książki "The Story of Tennis" oraz "Willis Faber Book of Tennis and Rackets".
1 czerwca 1946 r. poślubił Maud Helen Sarah Dashwood, córkę sir Johna Dashwooda, 10. baroneta i Helen Eaton, córki podpułkownika Vernona Eatona. Morys i Maud mieli razem czterech synów:

</doc>
<doc id="747690" url="https://pl.wikipedia.org/wiki?curid=747690" title="Paul Young">
Paul Young

Paul Antony Young (ur. 17 stycznia 1956 w Luton) – brytyjski wokalista soulowo-popowy. Wcześniej lider zespołów Kat Kool &amp; Kool Cats, Streetband i Q-Tips. Jego sukces solowy sprawił, że stał się idolem nastolatków lat osiemdziesiątych. Jest znany z przebojowych singli, które dotarły do pierwszej dziesiątki brytyjskiej listy: „Love of the Common People” (1982), „Wherever I Lay My Hat” (1983), „Come Back and Stay” (1983), „Everything Must Change” (1984) i „Every Time You Go Away” (1985).
Życiorys.
Wydany w 1983 roku, jego debiutancki album "No Parlez" był pierwszym z trzech brytyjskich albumów numer jeden. Podczas Brit Awards 1985 Young otrzymał nagrodę dla najlepszego brytyjskiego wokalisty. W lipcu 1985 roku Young pojawił się na Live Aid na stadionie Wembley w Londynie, wykonując przebój „Do They Know It’s Christmas?” (śpiewając początkowe fragmenty oryginalnego singla) i własne hity – „Come Back and Stay” i „Everytime You Go Away”, z Alison Moyet dołączając do niego na scenie, by wykonać „That's The Way Love Is”.
„Every Time You Go Away” osiągnął numer jeden w USA w 1985 roku i zdobył nagrodę dla najlepszego brytyjskiego wideo podczas Brit Awards w 1986 roku.
Od połowy lat 90. występował ze swoim zespołem Los Pacaminos. Od końca lat 90. Young wydał bardzo mało nowych materiałów, ale nadal koncertował w różnych częściach świata.
W marcu 1983 roku związał się z byłą modelką Stacey Smith, którą poznał na planie teledysku „Come Back and Stay”. Pobrali się 23 listopada 1987. Mieli troje dzieci: dwie córki – Levi (ur. 1987) i Laylę (ur. 1994) oraz syna Grady'ego Cole (ur. 1996). W 2018 roku, w wieku 52 lat, Stacey Young zmarła z powodu raka mózgu.

</doc>
<doc id="747691" url="https://pl.wikipedia.org/wiki?curid=747691" title="Alana – dziewczyna z przyszłości">
Alana – dziewczyna z przyszłości

Alana – dziewczyna z przyszłości (ang. "The Girl from Tomorrow") – australijski przygodowy serial telewizyjny dla młodzieży, wyprodukowany przez Film Australia, zrealizowany w 1990 r. W Polsce serial emitowany był w roku 1997, w programie drugim TVP.
Serial posiada 12-odcinkowy sequel pod tytułem , wyemitowany przez australijską telewizję w 1993 r.
Fabuła.
Akcja rozpoczyna się w roku 3000. Ludzkości udało się stworzyć idealny, utopijny świat pozbawiony nieszczęścia, zła, chorób. Technologia osiągnęła wysoki poziom - komputery towarzyszą ludziom w każdej sytuacji; dzięki nim rozwinęła się umiejętność telepatii. Społeczeństwo skupia całe swoje siły na odbudowie Ziemi, która o mało nie została całkowicie zniszczona przez Wielką Katastrofę - zdarzenie mające miejsce około roku 2500, które uczyniło niemożliwym życie na północnej półkuli.
By odkryć przyczyny katastrofy, naukowiec o mieniu Bruno stworzył Kapsułę Czasu. Zapadła decyzja, by wysłać odpowiednio wyposażonego ochotnika, 500 lat w przeszłość, w celu przeprowadzenia śledztwa. Zwiadowcą wybrana zostaje nauczycielka telepatii - Tulista. W czasie powrotnej podróży, ku zaskoczeniu osób znajdujących się w laboratorium, kapsuła sprowadziła dwoje podróżników - kobietę oraz kryminalistę o imieniu Silverthorn, który z miejsca postanawia podbić rok 3000. Odkrywając naprędce iż ludzie są w posiadaniu technologii zdecydowanie silniejszej od jego pistoletu laserowego, decyduje się porwać przypadkowo przebywającą w pomieszczeniu dziewczynę o imieniu Alana (uczennicę Tulisty) i przenieść się z powrotem do swojego czasu. Pech chce, że oboje lądują w Australii początku lat 90.
Po odzyskaniu przytomności na wysypisku śmieci nieopodal centrum Sydney, Silverthorn stwierdza, iż manipulacje w roku 1990 będą efektywniejsze od powrotu do roku 2500. Alanie udaje się uciec. Po drobnych przejściach, przypadkowo poznaje rówieśniczkę o imieniu Jenny. Początkowo nieufna dziewczyna nie potrafi uwierzyć w historię Alany, ale z biegiem czasu zmienia zdanie i decyduje się pomóc nowej przyjaciółce w powrocie do domu oraz pokrzyżowaniu planów Silverthornowi, który zaczyna zmieniać bieg historii...
Główne postacie.
Alana.
Alana to czternastoletnia dziewczyna z roku 3000. Rodzice Alany żyją na Tytanie - jednym z księżyców Saturna. Wysłali ją na Ziemię, aby rozwijała swą edukację. Na Ziemi opiekują się nią przewodnicy, którzy uczą ją posługiwania się Przekaźnikiem (urządzeniem wzmacniającym zdolności paranormalne), tak aby w przyszłości mogła zostać uzdrowicielką. Alana posiada trzy charakterystyczne kropki w okolicy lewej skroni. Są one znakiem, iż jest ona na tyle dojrzała, aby móc posługiwać się Przekaźnikiem.
Silverthorn.
Silverthorn to złoczyńca z roku 2500. Jego najbardziej zauważalnymi cechami są przebiegłość i skłonność do agresji. Jednocześnie potrafi być bardzo czarujący, lecz jest to tylko fasada, służąca do oszukiwania ludzi. Pojawiając się w roku 3000, uprowadził Alane do roku 1990, w którym przy wykorzystaniu technologii z przyszłości, ma zamiar rządzić światem.
Jenny Kelly.
Jenny pochodzi z roku 1990. Jest typową nastolatką przechodzącą okres buntu. Włosy ufarbowała w kolorze purpury, gra na bębnach i aspiruje do założenia własnej kapeli. Gdy nie jest w szkole, pomaga mamie prowadzić delikatesy. Jenny nienawidzi mieszkać w Sydney, lecz gdy pojawiła się Alana, sprawy zaczęły przybierać inny bieg.
Petey Kelly.
Petey niczym nie odróżnia się od innych dziewięcioletnich chłopców z 1990 roku. Uwielbia przebierać się we własnoręcznie zrobiony kostium superbohatera i nazywać się Kapitanem Zero. Petey jest wielkim fanem science-fiction, które "przychodzi mu z pomocą", gdy sprawy komplikują się.
Irene Kelly.
Irene jest matką Peteya i Jenny. Jest właścicielką delikatesów "Kelly Deli". Jak większość matek, jest tak bardzo zatroskana o swoje dzieci, że jest gotowa samotnie stawić czoła Silverthornowi, aby je ratować. 
James Rooney.
James jest nauczycielem fizyki w liceum, do którego uczęszcza Jenny. Irene zadurzyła się w nim, gdy spotkała go po raz pierwszy w szkole, zapisując Alanę do liceum. James pomaga całej rodzinie odzyskać Kapsułę Czasu, aby Alana mogła wrócić do domu.

</doc>
<doc id="747693" url="https://pl.wikipedia.org/wiki?curid=747693" title="Świnoujście Nieradków">
Świnoujście Nieradków

Świnoujście Nieradków – nieistniejąca już stacja kolejowa w Świnoujściu. Znajdowała się ona nieopodal skrzyżowania dzisiejszych ulic Wojska Polskiego i Matejki.
W związku z budową w 2008 r. odcinka kolei UBB, została zbudowana nowa stacja pod nazwą "Świnoujście Centrum", ok. 300 m dalej w kierunku granicy z Niemcami niż dawna stacja Nieradków.

</doc>
<doc id="747694" url="https://pl.wikipedia.org/wiki?curid=747694" title="Gustavo Díaz Ordaz">
Gustavo Díaz Ordaz

Gustavo Díaz Ordaz Bolaños Cacho (ur. 12 marca 1911 w Ciudad Serdán w stanie Puebla, zm. 15 lipca 1979 w Meksyku) – meksykański polityk, prezydent Meksyku w latach 1964–1970.
Potomek José Maríi Díaza Ordaza, jednego ze współpracowników Benito Juáreza. Ordaz odebrał wykształcenie prawnicze. Pełnił m.in. funkcję prezesa Sądu Najwyższego stanu Puebla. W 1946 został wybrany do Senatu. W 1958 objął tekę ministra spraw wewnętrznych. W 1964, startując z ramienia Partii Rewolucyjno-Instytucjonalnej, wygrał wybory prezydenckie i zastąpił na tym stanowisku Adolfo Lópeza Mateosa. Jego administracja kładła nacisk na rozwój gospodarczy kraju. W 1977 objął funkcję ambasadora w Hiszpanii. Przedstawiciel konserwatywnego skrzydła PRI.

</doc>
<doc id="747697" url="https://pl.wikipedia.org/wiki?curid=747697" title="Niechęć do straty">
Niechęć do straty

Niechęć do straty – tendencja do preferowania unikania strat nad zdobywanie zysków. Pociąga to za sobą nadmierną ostrożność przy ryzykowaniu utraty czegoś, co się już posiada, a jednocześnie brak ostrożności przy dążeniu do zysków. Daje to podstawy do działań marketingowych polegających na odpowiednim formułowaniu ofert, tak aby klienci postrzegali skorzystanie z nich jako uniknięcie straty.
Przykładowo gdy klient sieci telekomunikacyjnej zapłaci w jakimś miesiącu wyjątkowo wysoki rachunek, operator może przedstawić mu ofertę pakietową pozwalającą uniknąć takiego rachunku w przyszłości. W rzeczywistości nowa oferta może być dla klienta niekorzystna (jeśli wysoki rachunek był spowodowany czynnikami losowymi), ale dla uniknięcia potencjalnych przyszłych strat klient będzie nią zainteresowany.
Niechęć do straty nie jest całkowicie nieracjonalnym zachowaniem. Przykładowo gdy cały nasz majątek wynosi 1000 zł, zysk 1000 zł oznacza dla nas podwojenie tego majątku. Strata 1000 zł oznacza natomiast utratę wszystkiego, co mamy, w szczególności pozbawiając nas środków do życia. Dlatego uniknięcie tej straty może być znacznie ważniejsze niż potencjalne podwojenie naszego majątku.
Powyższe efekty można opisać w terminach teorii użyteczności, w szczególności uwzględniając, że użyteczność pieniądza nie jest liniową funkcją jego ilości.

</doc>
<doc id="747699" url="https://pl.wikipedia.org/wiki?curid=747699" title="Halušky">
Halušky



</doc>
<doc id="747707" url="https://pl.wikipedia.org/wiki?curid=747707" title="Sarplaninac">
Sarplaninac

Sarplaninac – rasa psa zaliczana do grupy molosów w typie górskim, wyhodowana w średniowieczu na Półwyspie Bałkańskim. Pierwotnym przeznaczeniem psów tej rasy było pilnowanie stad owiec.
Rys historyczny.
Pies pasterski z Szar Płaniny to starodawna rasa psów górskich blisko spokrewniona z owczarkiem kraskim. Od 1930 roku sarplaninac oficjalnie uznawany jest za odrębną rasę. Owczarki te były wykorzystywane do pilnowania stad przed drapieżnikami w południowo-wschodnim regionie byłej Jugosławii. Kiedyś psy te nazywano owczarkami iliryjskimi (w czasach rzymskich kraina ta nosiła nazwę Ilirii) i pod tą nazwą Międzynarodowa Federacja Kynologiczna zarejestrowała sarplaninaca w 1939 roku. W 1957 roku – na wniosek Związku Kynologicznego Jugosławii – zmieniono ją na „jugosłowiański pies pasterski z Szar Płaniny”.
Na obszarze Szar Płaniny psy te występowały najliczniej. Uważa się, że pochodzą one od dawnych molosów z Grecji i tureckich psów pilnujących stad. W czasie wojny w Bośni liczebność populacji została znacznie zredukowana, ale rasie nie grozi wymarcie. Jej przedstawicieli wywieziono do Ameryki Północnej.
Klasyfikacja.
W klasyfikacji FCI rasa ta została zaliczona do grupy II – Pinczery, sznaucery, molosy i szwajcarskie psy do bydła, sekcja 2.2 – Molosy typu górskiego. Nie podlega próbom pracy. W United Kennel Club rasa zarejestrowana została w 1995 roku w Guardian Dog Group.
Wygląd.
Z powodu masywnego kośćca i obfitej sierści psy te sprawiają wrażenie większych niż rzeczywiście są. Głowa jest mocna, uszy załamane, długi ogon noszony w kształcie szabli.
Szata i umaszczenie.
Maść jest jednolita, od białej po bardzo ciemną, stalowo szarą.
Zachowanie i charakter.
Czujne i zdecydowane. Psy te są trudne do ułożenia i niezależne, przyzwyczajone do samodzielnej pracy. Odporne na trudne warunki pogodowo-terenowe.
Użytkowość.
W rejonie pochodzenia psy tej rasy często jeszcze wykorzystywane są w tradycyjnej roli. Pod koniec XX wieku przedstawicieli tej rasy sprowadzono do Stanów Zjednoczonych, aby strzegły owiec przed kojotami.
Oczekiwana długość życia psów tej rasy wynosi 11–13 lat.

</doc>
<doc id="747715" url="https://pl.wikipedia.org/wiki?curid=747715" title="Inżynieryjna rozbudowa obrony">
Inżynieryjna rozbudowa obrony

Inżynieryjna rozbudowa obrony – prace w zakresie umocnienia i przystosowania terenu do obrony. Inżynieryjna rozbudowa obrony obejmuje: przygotowanie i urządzenie rejonów obrony, punktów oporu, rubieży ogniowych, rubieży rozwijania, rejonów rozmieszczenia drugich rzutów i odwodów, rejonów pozycji wojsk rakietowych, stanowisk ogniowych artylerii (czołgów), stanowisk dowodzenia, dróg manewru, dowozu i ewakuacji, zapór inżynieryjnych oraz maskowanie.

</doc>
<doc id="747718" url="https://pl.wikipedia.org/wiki?curid=747718" title="Dawid i Sandy">
Dawid i Sandy

Dawid i Sandy () – polsko-szwedzki film animowany z 1988 roku.
Fabuła.
Film opowiada o kilkuletnim chłopcu Dawidzie. Mieszka on wraz z rodzicami i psem Pipsem na skraju dżungli. Okazuje się, że grasuje tam Łowczyni wyłapująca zwierzęta i zamykająca je w klatkach. Jej przełożony, Wielki Szef, sprzedaje je do ogrodów zoologicznych. Za pieniądze zarobione w ten sposób chcą oni wybudować w sercu dżungli kopalnię złota. Dawid napotyka pisklę orłów, Sandy'ego, które chce zwrócić rodzicom, którzy jednak zostali schwytani przez Łowczynię. Gdy pojawiają się kosmici poszukujący pereł, kobieta, aby uzyskać pożądany cel, podaje się za obrończynię zwierząt. Wspólnie próbują pokonać kłusowników i uwolnić uwięzione zwierzęta. Ucieczka Wielkiego Szefa przez Królestwo Podziemi i przejście przez magiczne lustra kończy się jego śmiercią. Dżungla powraca do normalnego życia, a Sandy odnajduje rodziców i razem odlatują do gniazda.

</doc>
<doc id="747720" url="https://pl.wikipedia.org/wiki?curid=747720" title="The Unforgiven">
The Unforgiven

The Unforgiven – ballada heavymetalowa zespołu Metallica, wydana na płycie "Metallica", nieformalnie nazywanej "Black Albumem", z roku 1991. Kompozycja trwa blisko sześć i pół minuty, a jej twórcami są James Hetfield, Lars Ulrich i Kirk Hammett.
Utwór utrzymany w smutnym, poważnym klimacie opowiada o życiowym wypaleniu – młody człowiek pojawia się na ziemi i natychmiast zostaje stłamszony przez ludzi próbujących nauczyć go jak żyć. W tekście można odszukać przeżycia wokalisty zespołu, który miał trudne dzieciństwo (ojciec opuścił rodzinę, jego matka zmarła na raka).
„The Unforgiven” często grany jest na koncertach Metalliki. Piosenka znalazła się m.in. na .
„The Unforgiven” został wydany jako singel. Na nim znalazł się również utwór „Killing Time”.
Utwór doczekał się dwóch kolejnych części, zawartych kolejno na albumach "ReLoad" z 1997 roku oraz Death Magnetic z 2008 roku.
„The Unforgiven” znalazło się na debiutanckim krążku fińskiego zespołu Apocalyptica – "Plays Metallica by Four Cellos". Zagrano go na samych wiolonczelach. Na albumie znalazło się także 7 innych utworów Metalliki. W roku 2002 utwór znalazł się również na albumie "Best of Apocalyptica".
Teledysk.
Premiera teledysku odbyła się 19 listopada 1991 roku. Wideoklip przedstawia chłopca, który bawi się, ale we wplecionym ujęciu pokazane są również cienie ludzi, którzy tworząc koło naradzają się w celu omówienia przyszłości chłopaka. Wkrótce młody człowiek zamknięty zostaje w czymś przypominającym więzienie, z którego za wszelką cenę próbuje się on uwolnić. Młodzieniec wchodzi do kanałów wentylacyjnych, żłobiąc w ścianie dziury. Po kilku wmontowanych kadrach gdzie pokazani są muzycy formacji, widać starego mężczyznę, który nadal usiłuje wydostać się z tej patowej sytuacji, jednak ostatecznie pada on z wyczerpania, a film kończy się, gdy widać postać starego mężczyzny rozpostartego na ziemi. Reżyserem tego teledysku jest Matt Mahurin. Istnieje również inna wersja klipu z przerwą w środku (trwa 12 minut).

</doc>
<doc id="747721" url="https://pl.wikipedia.org/wiki?curid=747721" title="Durin VII">
Durin VII



</doc>
<doc id="747722" url="https://pl.wikipedia.org/wiki?curid=747722" title="Bełszewo-Kolonia">
Bełszewo-Kolonia

Bełszewo-Kolonia – wieś w Polsce położona w województwie kujawsko-pomorskim, w powiecie radziejowskim, w gminie Osięciny.
W latach 1975–1998 miejscowość administracyjnie należała do województwa włocławskiego.
Wieś sołecka – zobacz BIP.

</doc>
<doc id="747725" url="https://pl.wikipedia.org/wiki?curid=747725" title="Sieniawscy herbu Leliwa">
Sieniawscy herbu Leliwa

Sieniawscy – polski ród magnacki herbu Leliwa, jedna z najważniejszych i najbogatszych rodzin magnackich w Rzeczypospolitej Obojga Narodów. Rodzina spokrewniona jest z takimi rodami jak: Lubomirscy, Potoccy, Radziwiłłowie, Czartoryscy czy Chodkiewiczowie. 
Rodzina posiadająca obszerne dobra w województwie ruskim. W 1530 założyli Brzeżany, a w 1554 zbudowali tam zamek. Jej przedstawiciele przez wiele pokoleń osiągali godności senatorskie w I Rzeczypospolitej. Rodzina wniosła rozległe dobra rodzinie Czartoryskich za sprawą małżeństwa Zofii Sieniawskiej z Augustem Aleksandrem Czartoryskim.
Rodzina była właścicielem setek tysięcy hektarów ziemi oraz kilkudziesięciu zamków/pałaców, ponad to byli w posiadaniu kilku miast m.in. Brzeżan, czy Sieniawy. Sieniawscy władali Pałacem w Wilanowie- kupionym przez Elżbietę Helenę Sieniawską od rodziny Sobieskich.
Rezydencje rodziny.
Do największych posiadłości rodu należały między innymi:
 

</doc>
<doc id="747726" url="https://pl.wikipedia.org/wiki?curid=747726" title="Karolin (województwo kujawsko-pomorskie)">
Karolin (województwo kujawsko-pomorskie)

Karolin – wieś w Polsce, położona w województwie kujawsko-pomorskim, w powiecie radziejowskim, w gminie Osięciny.
Miejscowość jest sołectwem.
W latach 1975–1998 Karolin administracyjnie należał do województwa włocławskiego.
Przed 2023 r. miejscowość była częścią wsi Osięciny.
Jako wieś wymieniony w wieku XIX jednakże bez opisu .

</doc>
<doc id="747729" url="https://pl.wikipedia.org/wiki?curid=747729" title="Alastair Bruce">
Alastair Bruce

Alastair John Lyndhurst Bruce (ur. 2 maja 1947) – brytyjski arystokrata, najstarszy syn Morysa Bruce’a, 4. barona Aberdare i Maud Dashwood, córki Johna Dashwooda, 10. baroneta.
Wykształcenie odebrał w Eton College (od 1960 r.) i w Christ Church na Uniwersytecie w Oksfordzie. Uniwersytet ukończył w 1971 r. Po śmierci ojca w 2005 r. odziedziczył tytuł barona Aberdare. Mieszka obecnie na Beverley Road 16 w Londynie.
W 1971 r. poślubił Elisabeth Mary Coulbert Foulkes, córkę Johna Foulkesa. Alastair i Elisabeth mają razem syna i córkę:

</doc>
<doc id="747732" url="https://pl.wikipedia.org/wiki?curid=747732" title="Paul Accola">
Paul Accola

Paul Accola (ur. 20 lutego 1967 w Davos) – szwajcarski narciarz alpejski, brązowy medalista olimpijski, trzykrotny medalista mistrzostw świata oraz zdobywca Pucharu Świata.
Kariera.
Pierwszy sukces na arenie międzynarodowej Paul Accola osiągnął w 1985 roku, kiedy zdobył dwa medale podczas mistrzostw świata juniorów w Jasnej. Najpierw wywalczył brązowy medal w slalomie, w którym wyprzedzili go tylko Austriak Rainer Salzgeber oraz Sašo Robič z Jugosławii. Następnie zajął drugie miejsce w kombinacji, rozdzielając na podium Salzgebera i Bernharda Hubera z RFN. Na tej samej imprezie zajął także siódme miejsce w zjeździe i dziewiąte w gigancie.
W zawodach Pucharu Świata zadebiutował 17 stycznia 1988 roku w Bad Kleinkirchheim, zajmując ósme miejsce w gigancie. Tym samym już w swoim debiucie wywalczył pierwsze pucharowe punkty. W sezonie 1987/1988 więcej nie punktował i ostatecznie zajął 86. miejsce w klasyfikacji generalnej. Już na początku kolejnego sezonu po raz pierwszy stanął na podium, zajmując 6 grudnia 1988 roku trzecie miejsce w slalomie w Sestriere. W zawodach tych wyprzedzili go jedynie reprezentujący Luksemburg Marc Girardelli oraz Jonas Nilsson ze Szwecji. Pierwsze pucharowe zwycięstwo odniósł 29 listopada 1991 roku w Breckenridge, gdzie był najlepszy w gigancie. Łącznie Accola 26. razy stawał na podium odnosząc przy tym jeszcze sześć zwycięstw: 30 listopada 1991 roku w Breckenridge wygrał slalom, 13 stycznia w Garmisch-Partenkirchen, 19 stycznia w Kitzbühel i 26 stycznia 1992 roku w Wengen zwyciężał w kombinacji, a 1 lutego 1992 roku w Megève i miesiąc później w Morioce był najlepszy w supergigancie. Ostatni raz na podium w zawodach tego cyklu stanął 9 stycznia 2000 roku w Chamonix, zajmując trzecie miejsce w kombinacji. Najlepsze wyniki osiągnął w sezonie 1991/1992, kiedy sięgnął po Kryształową Kulę za zwycięstwo w klasyfikacji generalnej, w której wyprzedził Włocha Alberto Tombę i Marca Girardellego. W tym samym sezonie zdobył Małe Kryształowe Kule za zwycięstwa w klasyfikacjach kombinacji i supergiganta, w slalomie był drugi, a w klasyfikacji giganta zajął trzecie miejsce. Był też między innymi drugi w klasyfikacji kombinacji w sezonie 1989/1990, a w sezonach 1988/1989, 1990/1991, 1996/1997 i 1999/2000 w klasyfikacji tej zajmował czwarte miejsce.
W 1988 roku wystartował na igrzyskach olimpijskich w Calgary, gdzie wywalczył brązowy medal w kombinacji. Po zjeździe zajmował dopiero 24. miejsce, tracąc do prowadzącego Pirmina Zurbriggena 4,58 sekundy. W slalomie uzyskał jednak najlepszy wynik, co dało mu trzeci łączny czas. Ostatecznie stanął na najniższym stopniu podium, ulegając tylko dwóm Austriakom: Hubertowi Strolzowi i Bernhardowi Gstreinowi. W tej samej konkurencji zdobył srebrny medal na rozgrywanych rok później mistrzostwach świata w Vail, gdzie przegrał tylko z Girardellim. Na tej samej imprezie był też czwarty w slalomie, przegrywając walkę o podium z Girardellim o 0,15 sekundy. Z mistrzostw świata w Saalbach-Hinterglemm w 1991 roku wrócił bez medalu. Najlepszy wynik uzyskał w kombinacji, w której był czwarty, przegrywając walkę o medal z Austriakiem Güntherem Maderem. Czwarte miejsce zajął także w gigancie na igrzyskach olimpijskich w Albertville w 1992 roku. Po pierwszym przejeździe zajmował czwarte miejsce, ze stratą 0,31 sekundy do Alberto Tomby. W drugim przejeździe uzyskał ósmy wynik i nie zdołał awansować. Do trzeciego Kjetila André Aamodta z Norwegii stracił ostatecznie 0,20 sekundy. Na tych igrzyskach zajął też między innymi szóste miejsce w slalomie. Kolejny medal zdobył dopiero na rozgrywanych w 1999 roku mistrzostwach świata w Vail. Zajął tam trzecie miejsce w kombinacji, uzyskując szósty wynik zjazdu i drugi w slalomie. Wyprzedzili go tylko Kjetil André Aamodt oraz jego rodak, Lasse Kjus. Parę dni później Accola był czwarty w gigancie, przegrywając walkę o podium ze swym rodakiem, Steve'em Locherem. Ostatni medal zdobył podczas mistrzostw świata w Sankt Anton w 2001 roku, gdzie w swojej koronnej konkurencji ponownie był trzeci. Tym razem lepsi okazali się Aamodt oraz Austriak Mario Matt. Szwajcar brał także udział w igrzyskach olimpijskich w Salt Lake City w 2002 roku, gdzie zajął szóste miejsce w kombinacji i dziesiąte w supergigancie. Ponadto zdobył 24 medale na mistrzostwach Szwajcarii, w tym 15 złotych: w zjeździe w 1999 roku, supergigancie w latach 1997 i 1999, slalomie w latach 1991, 1993 i 1998 oraz kombinacji w latach 1987, 1991, 1993, 1994, 1996, 1997, 1998, 1999 i 2001. W 2005 roku zakończył karierę.
Po zakończeniu kariery został przedsiębiorcą. Jest żonaty, ma trojkę dzieci, mieszka w Davos. W 2011 roku kandydował do Rady Narodu z ramienia Szwajcarskiej Partii Ludowej, jednak nie został wybrany. W tym samym roku kandydował także do rady gminy Davos, jednak również nie został wybrany.
W 2012 roku potrącił traktorem pięcioletniego chłopca, który zmarł w wyniku odniesionych obrażeń. Sąd uznał go za niewinnego, bowiem Accola kilkukrotnie ostrzegał chłopca, by ten nie bawił się w miejscu wypadku.
Jego siostra Martina również uprawiała narciarstwo alpejskie.

</doc>
<doc id="747734" url="https://pl.wikipedia.org/wiki?curid=747734" title="Zblęg">
Zblęg

Zblęg – wieś w Polsce położona w województwie kujawsko-pomorskim, w powiecie radziejowskim, w gminie Osięciny.
W latach 1975–1998 miejscowość administracyjnie należała do województwa włocławskiego.
Wieś sołecka – zobacz jednostki pomocnicze gminy w BIP.

</doc>
<doc id="747739" url="https://pl.wikipedia.org/wiki?curid=747739" title="Dzielnica senioralna">
Dzielnica senioralna

Dzielnica senioralna – dzielnica, którą zgodnie z zasadą senioratu otrzymywać miał najstarszy książę piastowski na mocy postanowień ustawy sukcesyjnej Bolesława Krzywoustego w okresie rozbicia dzielnicowego (od 1138 roku, tj. od śmierci Bolesława III Krzywoustego). Z czasem doszło do złamania zasady senioratu. Do 1227 roku jednak jej posiadanie było związane z władzą zwierzchnią nad Polską. Z racji stolicy w Krakowie zaczęto ją nazywać księstwem krakowskim.
W jej skład wchodziły początkowo: ziemia krakowska ze stolicą w Krakowie, ziemia łęczycko-sieradzka, ziemia kaliska z Kaliszem i Gnieznem, część Kujaw i Pomorza Gdańskiego. Sąsiadowała ze wszystkimi innymi dzielnicami. Teoretycznie miał ją przyłączać do swojej dzielnicy każdy kolejny aktualny senior. Czyli najstarszy spośród aktualnych władców poszczególnych dzielnic. Po śmierci którego miała przechodzić do dzielnicy następnego seniora etc. Bardzo szybko została okrojona jedynie do samej ziemi krakowskiej.

</doc>
<doc id="747743" url="https://pl.wikipedia.org/wiki?curid=747743" title="NAD">
NAD

Zobacz też:

</doc>
<doc id="747744" url="https://pl.wikipedia.org/wiki?curid=747744" title="Dehydrogenacja">
Dehydrogenacja



</doc>
<doc id="747746" url="https://pl.wikipedia.org/wiki?curid=747746" title="Michał Marecki">
Michał Marecki

Michał Marecki (ur. 17 marca 1974 w Warszawie) – polski kompozytor, klawiszowiec, członek zespołów T.Love, Sidney Polak i Pan Profeska. 
Szkolił się w Państwowym Ognisku Muzycznym im. Stanisława Moniuszki, a następnie w Szkole Muzycznej drugiego stopnia im. Józefa Elsnera w Warszawie, w klasie fortepianu. Uczęszczał także na warsztaty jazzowe.
Współpracował z Fiolką Najdenowicz i zespołem Wiosna, a także z Leszkiem Biolikiem przy produkcjach płyt Marcina Rozynka i zespołów: Negatyw oraz The Car is on Fire. Współtworzył utwór „Miałeś być...” Moniki Brodki oraz był założycielem projektu muzycznego Momo.

</doc>
<doc id="747748" url="https://pl.wikipedia.org/wiki?curid=747748" title="Ford S-Max">
Ford S-Max

Ford S-Max – samochód osobowy typu minivan klasy średniej produkowany pod amerykańską marką Ford w latach 2006–2023.
Pierwsza generacja.
Ford S-Max I został po raz pierwszy zaprezentowany podczas targów motoryzacyjnych w Paryżu w 2006 roku. Auto zostało zbudowane na bazie czwartej generacji Forda Mondeo.
Samochód został zaprojektowany zgodnie z nową filozofią marki – "Kinetic Design". Wnętrze jest bliźniaczo podobne do wnętrza, które można spotkać w czwartej generacji Mondeo (różnicą są wloty powietrza, których w S-Maksie są 3, a w Mondeo 2 i inny tunel środkowy).
W plebiscycie na Europejski Samochód Roku 2007 model zajął 1. pozycję.
Jesienią 2008 do sprzedaży trafił 175-konny silnik wysokoprężny 2.2 Duratorq TDCi. Motor powstał przy współpracy Forda z koncernem PSA. Dostępny jest wyłącznie w wersji wyposażenia TitaniumS, którą podobnie jak w Mondeo, wyróżniają 18-calowe felgi ze stopów lekkich, zmienione zderzaki (przedni z większym wlotem powietrza, tylny z dyfuzorem i podwójnym wydechem). Wewnątrz zmiana dosięgnęła głównie obić foteli, które są częściowo wykończone skórą przeszyte czerwoną nicią.
Lifting.
W styczniu 2010 zaprezentowano wersję po face liftingu, która zaowocowała zmienionym, nowocześniejszym tyłem z lampami diodowymi i przemodelowanym przednim zderzakiem, który otrzymał diodowe światła do jazdy dziennej. Ford dodał również chromowane zewnętrzne listwy okienne oraz dużą chromowaną listwę na klapie bagażnika. Dodatkowo w środku Ford postarał się o lepsze materiały wykończeniowe. Dach panoramiczny nie jest już dzielony, a podświetlenie podsufitki jest wykonane w technice diodowej. W wersji na rok modelowy 2011 zmianie uległo wykończenie tunelu środkowego, zrezygnowano ze srebrnego wykończenia na rzecz czarnego. Wraz z liftingiem wprowadzono takie systemy jak: radarowy system kontroli martwego pola w lusterkach (BLIS) oraz system kontroli pasa ruchu (LDW).
Silniki.
Benzynowe:
Wysokoprężne:
Silniki (FL).
Benzynowe:
Wysokoprężne:
Druga generacja.
Ford S-Max II został zaprezentowany po raz pierwszy w październiku 2014.
Druga generacja pojazdu łączy cechy odświeżonych modeli Focus III i Fiesta VII. Charakterystycznym elementem pojazdu jest masywny grill oraz reflektory przednie. Samochód dzieli płytę podłogową z 5. generacją Mondeo. Auto poprzedził zaprezentowany w kwietniu 2014 roku prototyp pod nazwą Ford Vignale. W samochodzie został zastosowany napęd na wszystkie koła (AWD).
Standardowe wyposażenie pojazdu obejmować ma m.in. elektrycznie podnoszone i opuszczane tylne siedzenia, elektryczną regulację kolumny kierownicy, boczne poduszki powietrzne dla pasażerów drugiego rzędu, przednie fotele z funkcją wentylacji i masażu oraz klapę bagażnika otwieraną ruchem stopy pod zderzakiem.
Wnętrze samochodu posiada duże możliwości konfiguracji, producent podaje, że możliwe będą 32 kombinacje. W S-Max II po raz pierwszy Ford zastosuje opcjonalne innowacyjne światła Dynamic LED z systemem Glare-Free Highbeam. System ten sam wykrywa nadjeżdżające pojazdy i zasłania poszczególne diody, dzięki czemu eliminowana jest ryzyko oślepienia, a jednocześnie nie słabnie intensywność oświetlenia drogi.
S-Max Hybrid.
W 2021 roku zadebiutowała hybrydowa odmiana Forda S-MAX, wyposażona w silnik benzynowy o pojemności 2,5 litra i mocy 190 KM. Pojazd oferowany jest tylko z bezstopniową skrzynią biegów e-CVT.
Lifting.
W październiku 2019 roku Ford przedstawił S-Maxa II po modernizacji, w ramach której pojawił się zupełnie nowy wzór zderzaków, większa atrapa chodnicy w stylu odświeżonego kilka miesięcy wcześniej modelu Mondeo oraz zmiany w liście wyposażenia i jednostkach napędowych.
Pod tą postacią samochód pozostał w produkcji i sprzedaży przez kolejne 4 lata, po wycofaniu w kwietniu 2023 pokrewnego Galaxy pozostając jedynym minivanem w niegdyś obszernej ofercie samochodów Forda z takim nadwoziem w Europie. Także i S-Max został jednak wycofany z produkcji w kwietniu tego samego roku, oznaczając tym samym całkowite wycofanie się firmy z produkcji tradycyjnych, dużych rodzinnych samochodów.

</doc>
<doc id="747751" url="https://pl.wikipedia.org/wiki?curid=747751" title="Adam Hieronim Sieniawski (podczaszy koronny)">
Adam Hieronim Sieniawski (podczaszy koronny)

Adam Hieronim Sieniawski herbu Leliwa (ur. 1576, zm. w 3 czerwca 1619) – polski szlachcic, podczaszy wielki koronny, starosta jaworowski, rotmistrz husarii.
Życiorys.
Został rotmistrzem husarii. Walczył on pod wodzą hetmana Zamojskiego w Inflantach, Estonii a od 1600 wojował na Wołoszczyźnie. W tym roku był posłem na sejm. Pod wałami Brzeżan w 1615 r. założył jeniecką osadę tatarską pod swoim imieniem - Adamówkę. Od 1606 roku podczaszy koronny. W czasie rokoszu wierny królowi. Był marszałkiem zjazdu przeciw rokoszowego w Wiślicy (1606). Niezadowolony, że nie został hetmanem, związał się z opozycją Zbaraskich przeciw królowi, a zarazem Żółkiewskiemu. Wojował na Ukrainie, m.in. w 1618 pod Oryninem przeciw Turkom i Tatarom.
Nagrobek jego z 1619 r. oraz synów - Mikołaja, Aleksandra i Prokopa, a także ojca Hieronima (Jarosza) oraz brata Hieronima z 1583 r., innych członków rodu: Anny Sieniawskiej z r. 1574, Jana Sieniawskiego z r. 1583, znajduje się w kaplicy Zamkowej w Brzeżanach (obecnie zdewastowany). Cynowy sarkofag wykonany przez Jana Pfistera, podczas wojny polsko-bolszewickiej został przewieziony do Krakowa, obecnie znajduje się na zamku w Pieskowej Skale.
Rodzina.
Jego dziadkiem był Mikołaj Sieniawski, (1489-1569) hetman wielki koronny, założyciel miasta Brzeżan, a ojcem Hieronim (Jarosz) Sieniawski (1519—1582). Matką była Jadwiga z Tarłów – córka Jana Tarły (chorążego lwowskiego).
W 1593 ożenił się z Katarzyną Kostką (1576-1648).
Jego synami byli:

</doc>
<doc id="747752" url="https://pl.wikipedia.org/wiki?curid=747752" title="Rozalia Celakówna">
Rozalia Celakówna

Rozalia Celakówna (również Rozalia Celak; ur. 19 września 1901 w Jachówce, zm. 13 września 1944 w Krakowie) – polska pielęgniarka, mistyczka, nazywana „apostołką intronizacji Najświętszego Serca Pana Jezusa” oraz Czcigodna Służebnica Boża Kościoła katolickiego.
Życiorys.
Lata dzieciństwa i młodości w Jachówce.
Pochodziła z Małopolski (Beskid Makowski). Urodziła się 19 września 1901 w chłopskiej, religijnej rodzinie jako najstarsza z ośmiorga dzieci Tomasza (syna Jana Celaka i Anny z domu Dudziak) i Joanny (córki Józefa Kachnic i Wiktorii z domu Skupień). Jej brat Stanisław był pilotem w Dywizjonie 302, zaś najmłodszy Władysław został salwatorianinem. Następnego dnia po urodzeniu (20 września) została ochrzczona w kościele Trójcy Przenajświętszej w Bieńkówce. Codziennie w ich domu śpiewano godzinki o Niepokalanym Poczęciu Najświętszej Maryi Panny, odmawiano Anioł Pański czy różaniec. Uzupełnieniem tych praktyk była lektura: Pisma Świętego, prasy katolickiej czy książek religijnych. Pierwszą nauczycielką prawd wiary była jej matka, która z zapałem troszczyła się o jej religijne wychowanie. Mając sześć lat – jak sama przyznała – zaczęła odczuwać szczególną, mistyczną opiekę Chrystusa. 1 września 1908 rozpoczęła naukę w szkole powszechnej w jej rodzinnej miejscowości, którą ukończyła 30 czerwca 1914, będąc wzorową uczennicą. 11 maja 1911 przyjęła w kościele Trójcy Przenajświętszej w Bieńkówce pierwszą komunię świętą. Mając trzynaście lat obrała św. Teresę od Dzieciątka Jezus za swoją szczególną patronkę duchową oraz mając czternaście lat św. Józefa. 2 lipca 1917 przyjęła w kościele Matki Bożej Pocieszenia w Budzowie z rąk kard. Adama Stefana Sapiehy sakrament bierzmowania. 
W latach 1919–1926 przeszła szczególny okres w życiu duchowym, który w mistyce chrześcijańskiej nazywany jest tzw. „nocą duchową”. Pielgrzymowała do sanktuariów maryjnych, do Częstochowy (Jasna Góra) czy do Kalwarii Zebrzydowskiej. 
Pobyt w Krakowie.
27 sierpnia 1924 zdecydowała się opuścić dom rodzinny, wyjeżdżając do Krakowa, w celu wyboru życia konsekrowanego. Pierwszym jej kierownikiem duchowym został jezuita o. Kazimierz Wach SJ, który podpowiedział jej, by poczyniła starania do wstąpienia do klasztoru wizytek przy ulicy Krowoderskiej w Krakowie. Następnie w kościele św. Mikołaja spotkała spowiednika ks. dr. Jana Tobiasiewicza (był m.in. jednym z kierowników duchowych Anieli Salawy, późniejszej błogosławionej), który pomógł jej przełamać problemy „nocy duchowej”, a następnie został jej kolejnym kierownikiem duchowym.
W kwietniu 1925 rozpoczęła pracę w szpitalu św. Łazarza, początkowo przez miesiąc na oddziale chirurgicznym, a następnie na oddziale dermatologicznym (wenerycznym) jako salowa. Pod wpływem wiary oraz własnych przeżyć religijnych (m.in. adoracji Najświętszego Sakramentu) zaczęła mieć wizje. Za radą kierownika duchowego ks. Tobiasiewicza wstąpiła 15 grudnia 1927 do klasztoru klarysek przy kościele św. Andrzeja przy ulicy Grodzkiej. Trudne warunki bytowe w tym klasztorze były powodem jej problemów zdrowotnych, które spowodowały – po decyzji lekarza – że 1 marca 1928 zmuszona była do opuszczenia tego zakonu, powracając do pracy pielęgniarki w szpitalu św. Łazarza, na izbę przyjęć.
15 września 1928 przeniosła się do kliniki okulistycznej, pracując tam na sali operacyjnej, by 30 listopada 1929 powrócić na oddział dermatologiczny. Po kilkumiesięcznym kursie wieczorowym w Okręgowym Szpitalu Wojskowym w Krakowie, 26 marca 1933 zdała egzamin pielęgniarki Polskiego Czerwonego Krzyża, a 4 sierpnia 1937 zdała państwowy egzamin pielęgniarski. Były to lata, w których miała kolejne wizje, dzięki którym powstała idea poświęcenia się Najświętszemu Sercu Jezusa oraz intronizacji Najświętszego Serca Pana Jezusa. Za namową swoich kolejnych spowiedników: o. Henryka Jakubca OP – prowincjała dominikanów, o. Władysława Całki CSsR – redemptorysty a zwłaszcza o. Kazimierza Zygmunta Dobrzyckiego OSPPE – paulina, którzy byli jej następnymi kierownikami duchowymi, spisała swoje wewnętrzne doświadczenia. Zwróciła się ona do o. Dobrzyckiego by ten interweniował u prymasa Polski kard. Augusta Hlonda w sprawie intronizacji Najświętszego Serca Pana Jezusa w Polsce. Generał zakonu paulinów o. Pius Przeździecki OSPPE pod wpływem tych sugestii kilkakrotnie rozmawiał i pisał do kard. Hlonda w tej sprawie, a w maju 1938 doręczył mu nawet obszerny memoriał na kongresie Eucharystycznym w Budapeszcie. Kard. Hlond zlecił następnie zbadanie jej przez lekarza, pod kątem zdrowia psychicznego, które odbyło się 17 i 21 września 1938 przez dr. Józefa Horodeńskiego w klinice neurologicznej w Krakowie, który wydał stosowne zaświadczenie dla władz kościelnych, informujące o jej zdrowiu.
U schyłku życia.
8 września 1944 w kościele św. Barbary w Krakowie była po raz ostatni w swoim życiu na mszy świętej, po której zapadła na zdrowiu. 10 września przybyły do jej domu lekarz dr Koterla stwierdził anginę Plauta-Vincenta, po czym w wyniku pogorszenia stanu zdrowia 11 września została przewieziona dorożką do szpitala św. Łazarza. Dzień później (12 września) przyjęła z rąk kapelana szpitalnego ks. Jaworka sakrament namaszczenia chorych. Zmarła 13 września o godz. 2:00, we śnie w wyniku komplikacji zdrowotnych spowodowanych anginą Plauta-Vincenta, w obecności czuwających przy niej krewnych, siostry Marii, brata ks. Rafała i koleżanki Marii Żak. Pogrzeb odbył się 15 września, po czym została pochowana na cmentarzu Rakowickim przy licznym udziale m.in. duchowieństwa. W 1946 dokonano ekshumacji, podczas której pierwotną trumnę umieszczono w dodatkowej trumnie dębowej i przeniesiono do nowej mogiły. 
Na mogile umieszczono rzeźbę stylizowanego serca z jej porcelanowym owalnym wizerunkiem, nad którym umieszczono niewielki krzyżyk.
Publikacje.
O. Kazimierz Dobrzycki zebrał, przechował i opracował jej pisma, notatki i listy, które następnie zostały wydane w paru pozycjach książkowych: 
Proces beatyfikacyjny.
Pięć lat po jej śmierci (1949), z uwagi na opinię o świątobliwości jej życia podjęto pierwsze starania w celu wyniesienia jej na ołtarze. Pierwszym etapem tych starań było zebranie zeznań świadków jej życia oraz spisanie podziękowań za łaski i cuda poczynione za jej wstawiennictwem, których zebrano kilkaset. W okresie 1964–1967 o. Zygmunt Dobrzycki podjął starania w celu otwarcia jej procesu informacyjnego w archidiecezji krakowskiej, do którego przyłączyli się również inni księża, kierując do metropolity krakowskiego kard. Karola Wojtyły, późniejszego papieża i świętego stosowne pisma. Starania te zakończyły się jednak niepowodzeniem.
Następnie 28 sierpnia 1996 z inicjatywy Fundacji Serca Jezusa ze Szczyglic zwrócono się do kard. Franciszka Macharskiego z pismem w celu wyniesienia jej na ołtarze, który 5 listopada tegoż roku rozpoczął w kaplicy kardynalskiej przy ulicy Franciszkańskiej 3 jej proces beatyfikacyjny. Odtąd przysługiwał jej tytuł Służebnicy Bożej. Powołano z upoważnienia kard. Macharskiego trybunał procesowy w składzie:
Ponadto powołano komisję historyczną z przewodniczącym ks. prof. Ludwikiem Grzebieniem SJ oraz komisję teologiczną w następującym składzie:
24 listopada 1996 w Uroczystość Jezusa Chrystusa, Króla Wszechświata, Fundacja Serca Jezusa w podziękowaniu za rozpoczęcie procesu beatyfikacyjnego ofiarowała dar w postaci złotej korony wykonanej przez krakowskiego artystę Tadeusza Rybskiego dla figury Serca Jezusa, którą uroczyście nałożono w bazylice Najświętszego Serca Pana Jezusa w Krakowie. 14 grudnia tegoż roku Stolica Apostolska wydała tzw. nihil obstat dotyczący zgody na rozpoczęcie postępowania beatyfikacyjnego.
Trybunał procesowy zakończył pracę w sierpniu 2000. W związku z wyborem życia konsekrowanego przez postulatorkę Sylwię Kaczmarek i jej rezygnacji, nastąpiła od 7 października 2005 zmiana postulatorki na dr Ewę Wieczorek, po czym został nim ks. prof. Władysław Kubik SJ. Na szczeblu diecezjalnym proces zakończył się 17 kwietnia 2007 przez kard. Stanisława Dziwisza w kurii metropolitalnej, po czym akta zostały przesłane do Kongregacji Spraw Kanonizacyjnych do Rzymu. Zgodnie z życzeniem kard. Dziwisza dalszym przebiegiem procesu wobec Kongregacji Spraw Kanonizacyjnych zajmować się będzie Prowincja Polski Południowej Towarzystwa Jezusowego. 22 grudnia 2012 Kongregacja Spraw Kanonizacyjnych wydała dekret o ważności procesu beatyfikacyjnego na szczeblu diecezjalnym, co otworzyło drogę do opracowywania tzw. "Positio", które złożono w 2018. 9 kwietnia 2022 decyzją papieża Franciszka podpisano dekret o heroiczności jej cnót i od tej pory przysługuje jej tytuł Czcigodnej Służebnicy Bożej.
Odznaczenia.
17 sierpnia 1938 została odznaczona brązowym medalem za Długoletnią Służbę.

</doc>
<doc id="747755" url="https://pl.wikipedia.org/wiki?curid=747755" title="Boginki">
Boginki

Boginki (niem.: "Die Feen") – opera romantyczna Richarda Wagnera. Autorem libretta jest sam kompozytor, aczkolwiek opierał się on na dramacie "La donna serpente" włoskiego pisarza Carlo Gozziego. 
Prapremiera dzieła miała miejsce w Monachium w Hoftheater 29 czerwca 1888.
Jesienią 1832 roku wręczył dwudziestoletni Wagner tekst libretta swojej pierwszej opery Wesele (Die Hochzeit) najstarszej swej siostrze Rozalii z prośbą o opinię. Prace nad partyturą były jeszcze we wstępnej fazie. Młody Richard liczył się bardzo ze zdaniem Rozalii i gdy usłyszał, że dzieło nie zyskało aprobaty, postanowił zniszczyć manuskrypt. Miało to miejsce w Nowy Rok 1832/33. Wkrótce potem pojechał do Würzburga, gdzie przebywał jego starszy brat Albert, będący aktorem i śpiewakiem, i gdzie udało mu się uzyskać posadę chórmistrza w miejscowym teatrze. W ciągu kilku miesięcy pobytu w Würzburgu, w domu przy Kapuzinergasse powstały Boginki (Die Feen). Inspiracją była bajka włoskiego pisarza Carla Gozziego – La donna serpente. Prawdopodobnie wybór ten nie był dziełem przypadku. Wiadomo, że wuj Richarda – Adolf, podziwiał twórczość weneckiego pisarza i nawet w roku 1804 ukazało się w jego przekładzie inne z opowiadań Gozziego – Il Corvo. Dokonując niewielkich zmian w literackim pierwowzorze Wagner napisał libretto, nadając postaciom dramatu imiona pochodzenia celtyckiego, nota bene, w niektórych przypadkach te same, które nosili bohaterowie Wesela. Mniej więcej rok po zniszczeniu tamtego rękopisu kompozytor na końcu swej pierwszej kompletnej partytury operowej umieszcza napis: Finis, laudetur Deus, Richard Wagner. Teraz rozpoczęły się starania o wystawienie dzieła na scenie. Niestety, pomimo pozycji starszego brata w Würzburgu, starania te nie zakończyły się powodzeniem. Podobnie było w Lipsku, do którego autor udał się po opuszczeniu Würzburga. Wpływy i powiązania, jakimi cieszyła się rodzina Wagnera w środowisku artystycznym i wydawniczym nie doprowadziły do wystawienia Boginek. W lipcu 1834 r. kompozytor obejmuje stanowisko dyrygenta w Magdeburgu. W trzy miesiące później w liście do przyjaciela Teodora Apla skarży się, że ma już dość problemów związanych z wystawieniem opery i, jak się wydaje, wkrótce potem Wagner przestaje interesować się tą sprawą. Po latach, w grudniu 1865 r. podarował rękopis Boginek królowi Ludwikowi II. Do pierwszego wystawienia opery (o ile nie liczyć fragmentów wykonanych w Würzburgu, jeszcze w trakcie komponowania) doszło dopiero pięć lat po śmierci autora. Prapremiera miała miejsce w Operze Królewskiej w Monachium 29 czerwca 1888 r. Oceniając dziś wartość pierwszej opery Wagnera trudno zaprzeczyć, że walory literackie Boginek są dość wątłe. Jest w tym tekście sporo chaosu i niekonsekwencji, jednak trzeba podkreślić, że zarzuty owe nie dotyczą w żadnym wypadku strony muzycznej. Oczywiście są momenty, w których słychać, że młody Wagner nie całkiem jeszcze wyzwolił się od wpływu innych twórców epoki, jednak obok nich są też takie, jak aria obłąkanego Arindala z II aktu czy wspaniałe scena i aria Ady z II aktu. To już jest Wagner, którego znamy z dzieł późniejszych. Trzeba też zauważyć, może jeszcze nieśmiałe, próby stosowania motywów przewodnich. Słuchając tej zawierającej wielki ładunek emocji muzyki, możemy usłyszeć wyraźnie zapowiedź geniuszu przyszłego reformatora opery.
Akcja.
Arindal będąc wraz z Gernotem na polowaniu zapuścił się w pogoni za łanią nad brzeg dziwnego jeziora. Oczarowany pięknymi dźwiękami wydobywającymi się z wody skoczył w głębinę, a Gernot uczynił to samo. W ten sposób znaleźli się we wspaniałym pałacu zamieszkanym przez otoczoną dziewicami niezwykłej urody niewiastę. Arindal zakochał się natychmiast, szczęśliwy, że zyskał wzajemność, niewiasta jednak postawiła warunek. Przez osiem lat nie wolno mu było pytać o jej imię i pochodzenie. Czas biegł szybko, Arindalowi urodziło się dwoje dzieci. Niestety, tuż przed końcem wyznaczonego terminu, wiedziony ciekawością zapytał o imię ukochanej. Pałac i jego mieszkanki znikły, zaś młodzieńcy znaleźli się na pustkowiu. Zrozpaczony Arindal krąży po okolicy wykrzykując imię “Ada”
Akt I.
Obraz 1. W czarodziejskim ogrodzie zamieszkałym przez elfy, boginki (die Feen – niem.) i inne nieśmiertelne istoty, Farzana i Zemina wyrażają niepokój o losy ich pani, królewny Ady. Zapałała ona namiętną miłością do śmiertelnika, królewicza Arindala i po to, by móc go poślubić, chce wyrzec się nieśmiertelności. Boginki pocieszają się, że wprawdzie król władający ich cudowna krainą wyraził zgodę, ale postawił przy tym warunki, których żaden człowiek spełnić nie jest w stanie. Farzana i Zemina przywołują wszystkich mieszkańców cudownej krainy i wraz z przybyłymi ślubują uczynić wszystko, aby uniemożliwić Adzie ten, ich zdaniem, nierozważny krok.
Obraz 2. Morald, przyjaciel Arindala i kandydat do ręki jego siostry wraz z Guntherem spotykają na odludziu Germota, który opowiada im o przygodach, jakie przeżył wraz ze swym panem. Wspólnie postanawiają przekonać królewicza, że dalsze poszukiwania nie mają sensu i namówić go do powrotu do ojczyzny. Ten właśnie zbliża się wzywając ukochaną (aria: Wo find ich dich…?) Początkowo Arindal nie chce słyszeć o powrocie, więc towarzysze zmuszeni są użyć podstępu, jednak w końcu osiągają cel. Książę obiecuje udać się z nimi nazajutrz. Gdy pozostawiają go samego, zapada w sen.
Obraz 3. Na scenie znów pojawia się czarowny ogród. Z pałacu wychodzi Ada. Dla miłości gotowa jest zostać śmiertelną kobietą (cavatina: Wo muss ich doch berklagen). Arindal budzi się uradowany jej widokiem, jednak słyszy, że przed nim jest jeszcze jedna próba, której z pewnością nie przejdzie i dlatego będą na zawsze rozłączeni. Zjawiają się Gunther, Morald i Gernot, i na widok Ady tracą nadzieję, że król powróci z nimi do domu. Warunkiem, jaki musi spełnić Arindal chcąc być z Adą, jest złożenie przysięgi, że nigdy nie odwróci się od niej i bez względu na okoliczności nie przeklnie jej darząc ją zaufaniem w każdej sytuacji. Arindal przysięga i następnie udaje się z przyjaciółmi do swego królestwa, które jest ogarnięte wojną. Żegnając go Ada raz jeszcze błaga, aby zawsze jej wierzył.
Akt II.
Stolica królestwa arindalowego – Tramond, po śmierci władcy i zaginięciu Arindala – jego syna, oblegana jest przez nieprzyjaciół, którym przewodzi Murold. Zażądał on ręki królewny Lory i spotkawszy się z odmową wypowiedział wojnę. Lora dowodzi obrońcami, lecz ma świadomość, że tylko powrót brata może ją ocalić. Akt II stanowi jedną całość bez podziału na obrazy i rozpoczyna się od sceny zbiorowej, w której chór wojowników i ludności stolicy daje wyraz rozpaczy i braku wiary w ocalenie. Lora próbuje opanować sytuację, gdy zjawia się Morald wraz z Arindalem i Gernotem. Wraca nadzieja. Wszyscy wychodzą szykując się do bitwy, a na scenie pozostaje Gernot z Drollą – służącą Lory. Osiem lat byli rozłączeni i teraz wzajemna zazdrość sprawi, że dochodzi do kłótni, która jednak kończy się czułymi uściskami.
Na opuszczonej przez nich scenie pojawiają się Ada, Zemina i Farzana. Wróżki próbują namówić Adę, by zrezygnowała z Arindala. Gdy wychodzą, następuje wielki monolog Ady (Weh mir, so nah fürchterliche Stunde…) Na przemian poddaje się zwątpieniu i entuzjazmowi. W końcu wyraża głęboką wiarę, że Arindal przejdzie wszystkie próby. Wchodzą wojownicy, następnie Lora, Drolla, Arindal, Gunther, Morald i Gernot. Wszyscy z wyjątkiem Arindala, którym zawładnął lęk, rwą się do walki. Morald obejmuje dowództwo i rusza do bitwy. Pojawia się Ada z dziećmi. Jej skinienie sprawia, że otwiera się straszliwa otchłań, do której wpadają dzieci. Wszyscy są przerażeni. Wbiega żołnierz ocalały z pogromu opowiadając, że Morald poległ. Wszyscy obecni dowiadują się, że na czele wrogich wojsk stała Ada. Arindal przeklina Adę, która uświadamia mu, że to wszystko była próba, której on nie sprostał. Dzieci żyją, a Morald na czele wojsk właśnie odnosi zwycięstwo. Przybywają ponownie triumfujące Zeminą i Farzana. Ada pozostanie nieśmiertelna, choć przez 100 lat będzie z winy Arindala zaklęta w kamień. Ten błaga ja o przebaczenie, jednak zostaje odepchnięty. Ada znika wraz z Zeminą i Farzaną wśród grzmotów i błyskawic.
Akt III.
Obraz 1. W udekorowanej sali Morald i Lora siedzą na tronie. Obok stoją: Drolla, Gernot i Gunther. Chór poddanych prosi Moralda, aby przyjął władzę królewską. Ten zgadza się, ale tylko do chwili, kiedy minie obłęd Arindala. Lora wznosi modły, aby brat wyzdrowiał, wszyscy dołączają się do nich. Po chwili sala pustoszeje, a wchodzi Arindal zachowując się jak obłąkany. Wydaje mu się, że poluje na łanię. Siada i ogarnia go sen, w którym słyszy przyzywający go głos Ady. Następnie zza sceny dobiega go głos czarownika Gromy, który każe mu iść na poszukiwanie żony i zabrać ze sobą tarczę, miecz i lirę, które pojawiają się przed Arindalem. Wchodzą Farzana i Zemina wyrażając w rozmowie nadzieję, że Arindal, szukając Ady, straci życie, ta zaś, gdy minie czas zaklęcia, nadal będzie nieśmiertelną istotą. Budzą Arindala i radzą, by ruszał uwolnić Adę. Są pewne, że wysyłają go na śmierć i sprawia im to radość.
Obraz 2. Przerażająca jaskinia zamieszkiwana przez duchy o koszmarnych twarzach. Wchodzą Arindal, Farzana i Zemina. Potworne monstra rzucają się na Arindala, który podejmuje nierówną walkę. W momencie, gdy ma być już pokonany, słyszy głos Gromy i chwyta czarodziejską tarczę. Duchy znikają. Boginki, zawiedzione, prowadzą Arindala do bramy pilnowanej przez mężczyzn ze spiżu. Ponownie dochodzi do walki, którą za sprawą Gromy i jego miecza wygrywa Arindal. Za bramą w grocie znajduje się kamień, w który została przemieniona Ada. Przy pomocy czarodziejskiej liry Arindal zdejmuje z żony zaklęcie, ta zaś rzuca mu się w objęcia.
Obraz 3. Scena przemienia się w otoczony chmurami wspaniały czarodziejski pałac. Na tronie siedzi król boginek otoczony swym dworem. Ada i Arindal dowiadują się, że oboje będą cieszyć się nieśmiertelnością, mieszkając w królestwie czarów. Pojawiają się Morald, Lora, Drolla, Gernot i Gunther. Arindal przekazuje swe ziemskie królestwo siostrze i Moraldowi, sam zasiadając wraz z Adą na czarodziejskim tronie. Chór sławi mężne czyny Arindala, podkreślając, że dokonał ich dzięki miłości.

</doc>
<doc id="747763" url="https://pl.wikipedia.org/wiki?curid=747763" title="Kopalnia Węgla Kamiennego Krupiński">
Kopalnia Węgla Kamiennego Krupiński

Kopalnia Węgla Kamiennego Krupiński – kopalnia z siedzibą w Suszcu, której złoża znajdują się na terenie gminy Suszec, Żor oraz Orzesza w województwie śląskim. Zatrudnienie na koniec 2011 roku wynosiło 2819 pracowników. 31 marca 2017 produkcja w kopalni została wyłączona, a zakład przekazano Spółce Restrukturyzacji Kopalń. 
Historia.
Budowę kopalni rozpoczęto w 1975 roku na obszarze górniczym obejmującym tereny Kleszczowa, Rudziczki, Suszca i Kryr. W trakcie budowy kopalnia nosiła nazwę „Suszec”. W 1983 roku nastąpiło przekazanie kopalni do eksploatacji pod nazwą „Krupiński”. Patronem kopalni został zasłużony dla polskiego górnictwa i geologii profesor Bolesław Krupiński. Obecnie należy do Spółki Restrukturyzacji Kopalń, która nieodpłatnie nabyła ten obiekt od Jastrzębskiej Spółki Węglowej S.A.
W latach 1983 – 2010 zostało wydrążonych około 420,6 km wyrobisk korytarzowych. Wyeksploatowano 115 parcel ścianowych w 15 pokładach. Wydobyto około 47,1 mln ton węgla. 
Jesienią 2021 zasypano główny szyb kopalni. Likwidacja kopalni i całej jej infrastruktury odbyła się mimo apeli związkowców i lokalnej społeczności, by zachować dostęp do złóż wysokogatunkowego węgla koksowniczego (udokumentowane złoża w Suszcu oszacowano na ponad 560 mln ton) oraz starań zagranicznych konsorcjów, zabiegających o przejęcie i dalsze prowadzenie kopalni.
Kopalnia była zabezpieczana przez Okręgową Stację Ratownictwa Górniczego w Wodzisławiu Śląskim.
Dane eksplatacyjne.
Podstawowe dane na temat kopalni: 

</doc>
<doc id="747766" url="https://pl.wikipedia.org/wiki?curid=747766" title="Czubajeczka brązowoczerwonawa">
Czubajeczka brązowoczerwonawa

Czubajeczka brązowoczerwonawa ("Lepiota brunneoincarnata" Chodat &amp; C. Martín) – gatunek grzybów z rodziny pieczarkowatych ("Agaricaceae").
Systematyka i nazewnictwo.
Pozycja w klasyfikacji według Index Fungorum: "Lepiota, Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Niektóre synonimy łacińskie:
Nazwę polską zaproponował Władysław Wojewoda w 2003 r. 
Morfologia.
Średnica od 3 do 6 cm, początkowo wypukły z tępym garbkiem, później rozpostarty, u starszych okazów nieco wklęsły, z brązowymi, winnobrązowymi lub fioletowobrązowymi łuskami na bladoróżowym tle. Skórka popękana na ziarniste łuseczki.
Wysokość od 3 do 5 cm, średnica od 0,3 do 0,8 cm, cylindryczny, z wąskim pierścieniem, który zanika u dojrzałych owocników, nad pierścieniem białawy, pod nim różowawobrązowy do jasnofioletowego, z kilkoma przerywanymi, pierścieniowatymi, brązowymi łuskami ułożonymi jedna nad drugą.
Przy trzonie wolne, bladokremowe. Ostrze blaszek bardzo drobno karbowane.
Biały, trochę czerwieniejący, o owocowym zapachu.
Biały. Zarodniki eliptyczne, o rozmiarach 6,5–9 × 3,5–4,5 µm.
Występowanie i siedlisko.
W Europie Środkowej gatunek rzadki, częściej występuje w Europie Południowej. W Polsce gatunek rzadki. W piśmiennictwie naukowym do 2003 r.opisano jego występowanie tylko w Roztoczańskim Parku Narodowym. Znajduje się na "Czerwonej liście roślin i grzybów Polski". Ma status V – zagrożony wyginięciem. Znajduje się na listach gatunków zagrożonych także w Niemczech i Danii. 
Rośnie pojedynczo lub w niewielkich grupkach na skraju lasów, parków, na gołej ziemi bogatej w próchnicę, często w miejscach działalności człowieka. Owocniki wytwarza od lipca do października.
Znaczenie.
Grzyb trujący, powodujący ciężkie do śmiertelnych zatrucia amatoksynami, o podobnym przebiegu jak zatrucia muchomorem zielonawym ("Amanita phalloides"). Podobnie działa inna, drobna i trująca czubajeczka cielista ("Lepiota helveola").

</doc>
<doc id="747770" url="https://pl.wikipedia.org/wiki?curid=747770" title="Grupa sprzętowa">
Grupa sprzętowa

Grupa sprzętowa lub grupa osprzętu – zbiór części rowerowych jednego producenta mających wspólne nazwy, jakość i kategorię cenową. Firmy rowerowe układają komponenty według grup w celu posortowania ich przeznaczenia dla odbiorców.
Zazwyczaj grupy sprzętowe zawierają takie części jak:
Głównymi producentami grup dla rowerów szosowych są Campagnolo i Shimano, a dla rowerów górskich — Shimano i SRAM.

</doc>
<doc id="747771" url="https://pl.wikipedia.org/wiki?curid=747771" title="Kernel-based Virtual Machine">
Kernel-based Virtual Machine

Kernel-based Virtual Machine ("maszyna wirtualna bazująca na jądrze") – środowisko wirtualizacyjne dla systemów linuksowych.
Wyróżnia się system gospodarza i gościa. Gospodarz to system operacyjny (OS) kontrolujący sprzęt, czyli tzw. „goły metal” (ang. "bare metal)". Gość to OS wewnątrz gospodarza, któremu gospodarz udostępnia sprzęt.
Środowisko KVM (gospodarz lub gospodarze) umożliwia tworzenie sieci maszyn wirtualnych (goście). Każda maszyna wirtualna posiada prywatny zwirtualizowany sprzęt: bios, kartę sieciową, dysk twardy, kartę graficzną, dźwiękową, porty I/O itd. Dla wirtualnej maszyny (VM) sprzęt może być emulowany, parawirtualizowany, lub dostępny przelotowo ("pass through"). Może przypadać do 32 urządzeń PCI na gościa. Im mniejszy stopień programowej emulacji, tym obciążenie procesora jest mniejsze, wydajność VM jest większa, jednocześnie może maleć kontrola przez OS gospodarza, co może zmniejszać bezpieczeństwo systemu. KVM wykorzystuje sprzętowe technologie wirtualizacyjne. Dla AMD-V lub Intel VT-x warunek sprzętowej wirtualizacji jest spełniony wtedy, gdy /proc/cpuinfo zawiera odpowiednio znacznik svm lub vmx.
Pod maszynami wirtualnymi możliwa jest instalacja i wspólne działanie naraz dowolnej liczby systemów Linux, Windows i innych. KVM umożliwia przepełnianie ("overcommit") zasobów: pamięci i CPU. KVM umożliwia zatrzymanie, zapisanie stanu ("snapshot"), klonowanie lub przenoszenie (migrację) pracującego cały czas gościa do innego gospodarza. Przenoszenie działa, gdy obaj gospodarze przenoszonego gościa, mają podobne procesory (nie działa migracja z AMD na Intela i odwrotnie). Przerwa w pracy gościa (konieczna na końcową synchronizację migrowanych stanów pamięci i rejestrów), jest prawie natychmiastowa, wynosi np. 30 ms i jest prawie niewykrywalna przez OS gościa. Może to być np. wykorzystane do przenoszenia ciągle pracującego Windowsa z Polski za ocean żeby ominąć (bez wyłączania systemu) sztuczne terytorialnie restrykcje w dostępie do zasobów sieciowych. Możliwa jest też wielokrotna wirtualna podróż w czasie do stanu pracy wirtualnego komputera zamrożonego z przeszłości. Inne środowiska wirtualizacji mogą mieć podobne możliwości.
Zarządzanie KVM może się odbywać przez interfejs graficzny w "virt-manager" lub z poziomu wiersza poleceń przez "virsh".
Historia.
KVM historycznie pochodził od w pełni wirtualizowanego rozwiązania dla systemu Linux na sprzęcie x86. Zawiera moduł jądra (nazwany kvm.ko) i komponent przestrzeni użytkownika (zmodyfikowaną wersję Qemu). Komponent KVM pojawił się w jądrze Linuksa wraz z wersją 2.6.20.
Sieć.
W KVM sieć może być w trybie VEPA, mostowym, prywatnym lub przepustowym. Urządzenia sieciowe konfigurowane są jako macvtap do eth0, most między vibro0-nic i macvetap lub wirtualną sieć między vnet0 i macvetap.
Do izolacji inicjalizowanego ze świata dostępu do gościa, używana jest też NAT, czyli translacja adresów IP. Jest to domyślne ustawienie w LSD KVM. Wirtualne NIC w KVM to e1000, ne2k_pci, pcnet, rtl8139 i virtio. Można dla gościa używającego NAT podłączyć by był dostępny z zewnątrz przez przekierowanie portów.
W przepustowym trybie sieci 'macvtap do ethN' używane są słabo zwirtualizowane karty sieciowe. Ograniczenia w sterowniku (słaba wirtualność) wymaga oddzielnych ethN urządzeń dla gości, co wymaga by w systemie gospodarza istniały fizyczne dodatkowe porty sieciowe. Przy zastosowaniu macvtap do ethN ruch sieciowy z gościa wychodzi bezpośrednio do sieci, gość jest dostępny z sieci i monitorując sieć (np przez Wireshark) widać wirtualną maszynę gościa jako niezależny sieciowy komputer.
Porównanie.
KVM nie obsługuje trybu parawirtualizacji Xena.

</doc>
<doc id="747772" url="https://pl.wikipedia.org/wiki?curid=747772" title="Standardowy błąd pomiaru">
Standardowy błąd pomiaru

Standardowy błąd pomiaru, SEM (od ang. "standard error of measurement") – błąd pomiaru testu psychologicznego, lub innej skali opartej na kwestionariuszu, zdefiniowany wzorem:
formula_1
gdzie:
Poza psychometrią przez standardowy błąd pomiaru rozumie się wielkość formula_2 czyli odchylenie standardowe wyników pomiaru.

</doc>
<doc id="747773" url="https://pl.wikipedia.org/wiki?curid=747773" title="Grupa osprzętu">
Grupa osprzętu



</doc>
<doc id="747778" url="https://pl.wikipedia.org/wiki?curid=747778" title="Płaszczyzna styczna">
Płaszczyzna styczna

Płaszczyzna styczna – pojęcie matematyczne mające sens w przestrzeni trójwymiarowej. Gdy dana jest funkcja trzech zmiennych, np.:
to zbiór takich punktów, w których funkcja ta przyjmuje stałą wartość (którą można oznaczyć na przykład jako c), tworzy powierzchnię opisaną równaniem:
Płaszczyzna styczna do podanej wyżej powierzchni charakteryzuje się tym, że wektor leżący na takiej płaszczyźnie jest w punkcie styczności prostopadły do gradientu funkcji formula_3 i fakt ten wykorzystuje się dla wyznaczenia wzoru opisującego taką płaszczyznę w dowolnym punkcie, w którym funkcja formula_3 jest ciągła.
Załóżmy, że chcemy wyznaczyć równanie płaszczyzny stycznej w punkcie
Pomocne będzie tu wprowadzenie pojęcia tak zwanego wektora pozycji, łączącego początek układu wspórzędnych z danym punktem w przestrzeni. Taki wektor charakteryzuje się tym, że jego współrzędne są takie same jak współrzędne punktu, na który wskazuje. Wektory pozycji można oznaczyć jako formula_6 czyli punkt, dla którego chcemy wyznaczyć płaszczyznę styczną można opisać następującym wektorem:
a dowolny punkt w przestrzeni za pomocą ogólnego wektora pozycji:
Ponieważ gradient funkcji f w danym punkcie jest prostopadły do płaszczyzny stycznej w tym samym punkcie, to iloczyn skalarny dowolnego wektora leżącego na płaszczyźnie stycznej oraz gradientu funkcji f jest równy zeru, co można zapisać następująco:
gdyż różnica wektorów pozycji wskazujących na dowolne punkty leżące na płaszczyźnie tworzy wektor leżący na tej płaszczyźnie.
Zatem w układzie kartezjańskim równanie płaszczyzny stycznej do powierzchni opisanej rówaniem:
w punkcie leżącym na tej powierzchni oznaczonym jako
może być opisane następująco:

</doc>
<doc id="747782" url="https://pl.wikipedia.org/wiki?curid=747782" title="Jabłonowski">
Jabłonowski

Jabłonowski – polskie nazwisko.
Etymologia.
Nazwisko Jabłonowski należy do grupy nazwisk odmiejscowych, powstało poprzez dodanie formantu "-ski" do nazwy miejscowości Jabłonowo.
Demografia.
W 2013 w Polsce zameldowanych było 3220 osób o tym nazwisku, najwięcej w Mławie (345), Warszawie (250) i powiecie nidzickim (184).
Rody szlacheckie.
Nazwisko Jabłonowski nosiło kilkanaście polskich rodów szlacheckich. Byli to Jabłonowscy herbu: "Grzymała, Jasieńczyk, Nabram, Nałęcz, Prawdzic, Prus I, Prus III, Roch, Trzy Gwiazdy, Zaremba". Trzy rody Jabłonowskich pieczętowały się herbami własnymi o nazwie "Jabłonowski".&lt;br&gt; Największe znaczenie w Rzeczypospolitej osiągnęli Jabłonowscy herbu Prus III. Jedna z gałęzi rodu otrzymała tytuł książęcy. Najbardziej znanym przedstawicielem tej rodziny był hetman Stanisław Jan Jabłonowski. Jabłonowscy herbu Grzymała dzierżyli w dawnej Polsce wiele urzędów ziemskich, jedna z linii rodu otrzymała tytuł hrabiowski.

</doc>
<doc id="747789" url="https://pl.wikipedia.org/wiki?curid=747789" title="Orlando Bridgeman">
Orlando Bridgeman

Orlando Bridgeman (ur. 6 października 1873, zm. 21 marca 1957) – brytyjski arystokrata i polityk, najstarszy syn George’a Bridgemana, 4. hrabiego Bradford i lady Idy Lumley, córki 9. hrabiego Scarbrough.
Wykształcenie odebrał w Harrow School i w Trinity College na Uniwersytecie Cambridge, w którym uzyskał licencjat w roku 1896, a w 1903 r. tytuł magistra. Później służył w 3 batalionie Królewskich Szkotów ("3rd Battalion, Royal Scots"), osiągając rangę podpułkownika. Brał udział II wojnie burskiej w latach 1900-1902 i w I wojnie światowej w latach 1915-1917. W 1939 r. został honorowym pułkownikiem Lekkiej Piechoty Króla ze Shropshire ("King’s Shropshire Light Infantry").
W 1898 r. został prywatnym sekretarzem premiera Wielkiej Brytanii lorda Salisbury’ego. Był nim do 1900 r. W latach 1902-1905 był prywatnym sekretarzem premiera Arthura Balfoura. Po śmierci ojca w 1915 r. odziedziczył tytuł hrabiego Bradford i zasiadł w Izbie Lordów. W latach 1919-1924 był głównym whipem rządu. W następnych latach był zastępcą Lorda Namiestnika i Sędzią Pokoju w hrabstwach Warwickshire i Shropshire.
21 lipca 1904 r. poślubił Margaret Cecilię Bruce (28 października 1882 - 16 kwietnia 1949), córkę Henry’ego Bruce’a, 2. barona Aberdare i Constance Beckett, córki Hamiltona Becketta. Orlando i Margaret mieli razem syna i cztery córki:

</doc>
<doc id="747793" url="https://pl.wikipedia.org/wiki?curid=747793" title="Zakaz miłości">
Zakaz miłości

Das Liebesverbot oder die Novitzin von Palermo ("Zakaz miłości albo nowicjuszka z Palermo" – opera komiczna w dwóch aktach Richarda Wagnera inspirowana szekspirowską komedią "Miarka za miarkę".
Prapremiera odbyła się 29 marca 1836 w Magdeburgu w Stadttheater.
Bohaterowie.
Akcja toczy się w Palermo w XVI w.
Akcja.
Akt I.
Friedrich psuje miejscowym radość karnawału i rozkazuje karać za picie alkoholu i miłość pozamałżeńską. Pierwszą ofiarą staje się Claudio, który prosi o pomoc swoją siostrę (Isabella), która jest nowicjuszką w pobliskim klasztorze wraz z żoną Friedricha Marianną. Luzio prosi Isabelle o wstawiennictwo za bratem u namiestnika. W sali rozpraw szef policji przejął rolę sędziego. Pisemna prośba o zniesienie zakazu karnawału zostaje odrzucona, a Claudio zostaje skazany na śmierć. Isabella ofiarowuje namiestnikowi w zamian za życie brata swoją miłość.
Akt II.
W ogrodzie więziennym Claudio zezwala by siostra tak go uratowała poprzez postradanie swej cnoty. Isabella oburzona tym nie mówi mu że tak naprawdę na spotkanie z Friedrichem ma iść Marianna. Friedrich tymczasem dokonuje egzekucji na Claudio. W mieście tymczasem mimo zakazu trwa karnawał, a szef policji po założeniu maski sam uprawia z Dorellą miłość pozamałżeńską. Ale maskę włożył też Friedrich, jednakże jego spotkanie z Isabellą, a de facto z własną żoną zostaje zakłócone właśnie przez Isabellę, która zwołuje wszystkie maski i demaskuje szefa policji jako obłudnika i oszusta. Friedrich nie może nic uczynić, gdyż właśnie wraca król, co kończy okres sprawowania przezeń władzy.

</doc>
<doc id="747807" url="https://pl.wikipedia.org/wiki?curid=747807" title="Sophie Barjac">
Sophie Barjac

Sophie Barjac (ur. 24 marca 1957 w Bourges) – belgijska aktorka.

</doc>
<doc id="747815" url="https://pl.wikipedia.org/wiki?curid=747815" title="Solaris Vacanza 12">
Solaris Vacanza 12



</doc>
<doc id="747820" url="https://pl.wikipedia.org/wiki?curid=747820" title="Gimilkhad">
Gimilkhad



</doc>
<doc id="747837" url="https://pl.wikipedia.org/wiki?curid=747837" title="Matrix Reloaded">
Matrix Reloaded



</doc>
<doc id="747838" url="https://pl.wikipedia.org/wiki?curid=747838" title="Hrabia Bradford">
Hrabia Bradford

Informacje ogólne.
Baronowie Newport 1. kreacji (parostwo Anglii)
Hrabiowie Bradford 1. kreacji (parostwo Anglii)
Baroneci Bridgeman of Great Lever
Baronowie Bradford 1. kreacji (parostwo Wielkiej Brytanii)
Hrabiowie Bradford 2. kreacji (parostwo Zjednoczonego Królestwa)
Następca 7. hrabiego Bradford: Alexander Michael Orlando Bridgeman, wicehrabia Newport

</doc>
<doc id="747842" url="https://pl.wikipedia.org/wiki?curid=747842" title="Humpy Koneru">
Humpy Koneru

Humpy Koneru (ur. 31 marca 1987 w Widźajawadzie, Andhra Pradesh) – indyjska szachistka, arcymistrzyni.
Kariera szachowa.
W szachy gra od piątego roku życia. W trakcie swojej kariery była czterokrotną mistrzynią świata juniorek: do lat 10 (1997), 12 (1998), 14 (2000) oraz do 20 (2001, Ateny). W 1999 triumfowała w mistrzostwach Wspólnoty Narodów (w kategorii do lat 18), zaś rok później w mistrzostwach Azji juniorek.
W maju 2002 na turnieju w Budapeszcie zdobyła trzecią, ostatnią normę na męski tytuł arcymistrza i została najmłodszą kobietą w historii, której nadano ten tytuł (wynik ten został pobity w 2008 przez Hou Yifan).
W 2003 zdobyła w Kalkucie tytuł indywidualnej mistrzyni Azji. W 2004 wzięła udział w mistrzostwach świata systemem pucharowym w Eliście. W turnieju tym awansowała do półfinału, w którym przegrała z Jekatieriną Kowalewską i ostatecznie podzieliła III-IV miejsce. Kolejny sukces odniosła w 2005, zwyciężając w bardzo silnie obsadzonym turnieju "North Urals Cup" w Krasnoturjinsku (przed m.in. Xu Yuhua, Aleksandrą Kostieniuk i Antoanetą Stefanową). W 2006 wraz z drużyną zajęła I m. na Igrzyskach Azjatyckich w Dosze, natomiast w 2007 zwyciężyła (przed Hannesem Stefánssonem) w Differdange. W 2008 podzieliła I m. (wspólnie z m.in. Michałem Krasenkowem i Abhijitem Kunte) w Bombaju. W tym samym roku po raz drugi w karierze awansowała do półfinału mistrzostw świata (rozgrywanych w Nalczyku), w którym uległa Hou Yifan. W 2009 odniosła samodzielne zwycięstwo w pierwszym turnieju cyklu "FIDE 2009/2010 Grand Prix", rozegranym w Stambule, podzieliła również I m. (wspólnie z Ołeksandrem Areszczenką, Jewhenem Mirosznyczenką oraz Mageshem Panchanathanem) w Bombaju. W 2011 zmierzyła się w Tiranie z Hou Yifan w meczu o mistrzostwo świata, ulegając jej 2½ : 5½. W 2012 zwyciężyła w dwóch turniejach "FIDE Women’s Grand Prix", w Kazaniu (wspólnie z Anną Muzyczuk) i Ankarze.
Wielokrotnie reprezentowała Indie w turniejach drużynowych, między innymi:
1 października 2007 jako druga kobieta w historii (po Judit Polgár) przekroczyła granicę 2600 punktów rankingowych (osiągnęła wówczas 2606 punktów). Najwyższy wynik rankingowy w dotychczasowej karierze osiągnęła 1 lipca 2009; notowana była wówczas z wynikiem 2623 punktów i zajmowała 2. miejsce na świecie.
Odznaczenia.
W 2007 została odznaczona „Orderem Padma Shri”, w 2008 otrzymała nagrodę „Raja-Lakshmi Award”, a w 2003 została laureatem nagrody Arjuna Award.

</doc>
<doc id="747843" url="https://pl.wikipedia.org/wiki?curid=747843" title="Turzyca muskegońska">
Turzyca muskegońska

Turzyca muskegońska ("Carex muskingumensis") – gatunek rośliny należący do rodziny ciborowatych ("Cyperaceae"). Rośnie na wilgotnych łąkach i wśród rzadkich, drzewiastych zarośli na mokradłach leśnych Ameryki Północnej. Wykazuje skłonność do silnego krzewienia się i wyrasta do 50 cm wysokości. Na licznie wytwarzanych źdźbłach wyrastają jasnozielone, długie, wąskie, lancetowate, częściowo zwisające liście, pokrywające pędy do samych szczytów. Kłosy brązowe, niepozorne pojawiają się na roślinach od czerwca do sierpnia, nie wyrastając poza wysokość piętra liści. W uprawie znosi zarówno stanowiska suche, jak i wilgotne, a nawet mokre, może być stosowany jako roślina rabatowa lub okrywowa dla miejsc nasłonecznionych jak i cienistych. Nadaje się zarówno do alpinariów jak i do ogrodów wodnych, gdzie może być użyty do obsadzania sąsiedztwa zbiorników, jak i do uprawy w płytkich wodach o głębokości kilku centymetrów. Rośliny utrzymują żywo zieloną barwę do późnej jesieni.

</doc>
<doc id="747844" url="https://pl.wikipedia.org/wiki?curid=747844" title="Stefan Miler">
Stefan Miler

Stefan Miler (ur. 22 stycznia 1888 w Hubach Tynieckich, zm. 14 lutego 1962 w Warszawie) – legionista, pedagog, założyciel i pierwszy dyrektor Miejskiego Ogrodu Zoologicznego w Zamościu (1919–1956).
Życiorys.
Urodził się w rodzinie o tradycjach patriotycznych. Ojciec – Henryk Mikołaj Miler (1839–1921), był podczas powstania styczniowego adiutantem generała Józefa Hauke-Bosaka, matka – Antonina z Krajewskich (1853–1917) h. Jasieńczyk.
Za udział w strajku szkolnym (jako uczeń) w 1905 r. i próbę rozbrojenia rosyjskich żandarmów podczas manifestacji pierwszomajowej w Zawodziu pod Kaliszem został poddany dozorowi policyjnemu i stracił rok nauki. Korzystając z okazji zbiegł do Krakowa (zabór austriacki). Amnestia pozwoliła mu wrócić do Kalisza i złożyć egzamin dojrzałości w polskiej Szkole Handlowej w Kaliszu w 1908 r. Studiował nauki przyrodnicze w szwajcarskim Fryburgu, gdzie uzyskał dyplom w 1913 r.
Po studiach, jeszcze z dwoma kolegami jako 9. wyprawa polska zdobył Mont Blanc. Po powrocie do Polski pracował jako korepetytor. Gdy wybuchła I wojna światowa wstąpił do 1 pułku Legionów Polskich i walczył na Polesiu. Wkrótce został ciężko ranny w bitwie pod Trojanówką. Bezterminowo urlopowany przez pułkownika Władysława Sikorskiego, został skierowany do pracy w utworzonym w murach dawnej Akademii Zamojskiej gimnazjum (październik 1916 r.). Działał w POW. W 1918 r. brał udział w manifestacji żądającej pozostawienia Chełmszczyzny przy Polsce, spoliczkował śmiejącego się z manifestantów niemieckiego żołnierza, za co przesiedział kolejne 2 tygodnie w areszcie. Brał udział w wojnie polsko-bolszewickiej i dosłużył się stopnia kapitana. Z tego tytułu wkrótce został prezesem Związku Legionistów i Związku Rezerwistów w Zamościu.
Na przełomie 1918 i 1919 r. na nieużytku przyszkolnym rozpoczął organizację pierwszego w Polsce przyszkolnego ogrodu zoologicznego. Pomagała mu młodzież szkolna (przynosząc ciekawy okaz można było zyskać na stopniu), absolwenci i władze miasta. Ogród zoologiczno-botaniczny i jego opiekun stały się wizytówką Zamościa. Stefan Miler fundusze zdobywał dając odczyty o ogrodzie i jego wpływie na wychowanie młodzieży w różnych miastach kraju. Pisał też do miejscowej prasy artykuły o charakterze patriotycznym, wiersze i satyry. Podpisywał je jako Miler. W latach 1934–1939 był członkiem Rady Miasta. 17 lipca 1938 r. gościł w zoo marszałka Edwarda Śmigłego-Rydza.
W latach 1934–1951 mieszkał w domu przy ulicy Peowiaków nr 7. Prawdopodobnie z jego inicjatywy, przed tym domem ustawiono wtedy popiersie marszałka Józefa Piłsudskiego. W czasie II wojny światowej pozostawał opiekunem zoo („niemieckie” miasto musiało mieć zoo). Mimo nacisków, szantażu, aresztowania córki, kilku miesięcy więzienia nie podpisał volkslisty. Działał w konspiracji i w tajnym nauczaniu. Po wyzwoleniu, 29 lipca 1944 r. otwierał patriotyczny wiec na Rotundzie, poświęcony pomordowanym tam mieszkańcom Zamojszczyzny. W 1953 r. zoo upaństwowiono, a Stefan Miler został jego pierwszym oficjalnym kierownikiem. W następnym roku przeszedł na emeryturę szkolną, pozostając w dalszym ciągu kierownikiem ogrodu zoo.
W wielu dziedzinach działał społecznie, często angażując młodzież. 4 czerwca 1957 r. przy budowie alpinarium w Parku Miejskim (przy kojcu) doznał wylewu krwi. Ze względu na stan zdrowia musiał zrezygnować z pracy w zoo. Ok. 1961 przeniósł się do Warszawy, gdzie w następnym roku zmarł. Pochowany jest na cmentarzu Powązkowskim (kwatera IV-3-23,24).
Upamiętnienie.
W Zamościu Ogród zoologiczny i ulica noszą jego imię.

</doc>
<doc id="747849" url="https://pl.wikipedia.org/wiki?curid=747849" title="Árnafjall">
Árnafjall

Árnafjall to bliska osadzie Gásadalur, najwyższa góra wyspy Vágar. Mierzy ona 722 m n.p.m. Jej nazwa oznacza po polsku "Orla Góra".

</doc>
<doc id="747850" url="https://pl.wikipedia.org/wiki?curid=747850" title="Folkizm">
Folkizm



</doc>
<doc id="747851" url="https://pl.wikipedia.org/wiki?curid=747851" title="Stara Synagoga w Kwidzynie">
Stara Synagoga w Kwidzynie

Stara Synagoga w Kwidzynie – budynek dawnej synagogi znajdująca się w Kwidzynie przy obecnej ulicy Batalionów Chłopskich 44.
Synagoga została zbudowana w latach 1830-1832. W latach 30. XX wieku kwidzyńska gmina żydowska sprzedała budynek synagogi niemieckim władzom miasta, które umieściły w nim warsztat rzemieślniczy. Po zakończeniu II wojny światowej budynek dawnej synagogi służył jako rozlewnia wód PSS "Społem". 
W 1988 roku został przekazany władzom miasta, które wyremontowały go, naprawiły zniszczony dach i sprzedały prywatnym osobom. W 1990 roku przeprowadzono kolejny remont, a w piwnicach urządzono warsztat stolarski. W czasie tego remontu odsłonięte zostały pierwotne otwory okienne. Konserwator zabytków wstrzymał prace remontowe. Od tego momentu budynek popada w ruinę. Obecnie grozi zawaleniem. 
Murowany z cegły budynek synagogi wzniesiono na planie prostokąta, w stylu neogotyckim. Wnętrze było pierwotnie jednoprzestrzenne, przesklepione drewnianą kolebką, która zachowała się do dnia dzisiejszego.

</doc>
<doc id="747854" url="https://pl.wikipedia.org/wiki?curid=747854" title="Blythe Danner">
Blythe Danner

Blythe Katherine Danner (ur. 3 lutego 1943 w Filadelfii) – amerykańska aktorka filmowa. Matka aktorki Gwyneth Paltrow.
Życiorys.
Wczesne lata.
Urodziła się w Filadelfii w Pensylwanii jako córka Katharine (z domu Kile; 1909–2006) i Harry’ego Earla Dannera, dyrektora banku. Jej brat, Harry Danner, został śpiewakiem operowym i aktorem, a siostra, Dorothy „Dottie” Danner, reżyserką i aktorką. Z kolej jej przyrodni brat ze związku matki, William Moennig, to lutnik zajmujący się skrzypcami. W 1960 ukończyła George School w Newtown w hrabstwie Bucks w Pensylwanii. W 1965 została absolwentką Bard College.
Kariera.
W 1967 grała na scenie w musicalu "Mata Hari". Występowała na Off-Broadwayu w spektaklach: "Piechota" (1966), "Summertree" (1968), "Up Eden" (1968) i "Someone's Comin' Hungry" (1969). Wkrótce trafiła na Broadway w przedstawieniach: "Cyrano de Bergerac" (1968) jako siostra Marthe, "Kochankowie" (1968) jako Mag, "Skąpiec" (1969) jako Elise. Zdobyła nagrodę Tony dla najlepszej aktorki w sztuce za rolę Jill Tanner, rozwódki i niedoszłej aktorki o beztroskim usposobieniu w spektaklu Leonarda Gershe’a "Motyle są wolne" (1970).
W 1972 po raz pierwszy wystąpiła na ekranie w roli Marthy Jefferson w dramacie muzycznym "1776" u boku Williama Danielsa i Johna Culluma. W odcinku serialu "Columbo " – pt. „Etiuda w czerni” ("Étude In Black", 1972) z udziałem Petera Falka i Johna Cassavetesa zagrała Janice Benedict, żonę dyrygenta, który ma romans z młodą pianistką. Znalazła się w obsadzie dreszczowca psychologicznego "Zabić klowna" ("To Kill a Clown", 1972) z Alanem Aldą. Była prawniczką Amandą Bonner w serialu ABC "Żebra Adama" ("Adam’s Rib", 1973) u boku Kena Howarda. Po gościnnym występie w jednym z odcinków sitcomu "M*A*S*H" (1976), zagrała pisarkę Zeldę Fitzgerald w telewizyjnym melodramacie biograficznym ABC "Bal kapitański" ("F. Scott Fitzgerald and 'The Last of the Belles"', 1974) z Richardem Chamberlainem i Susan Sarandon. Była tytułową bohaterką Molly Taylor w dramacie Sidneya Lumeta "Zakochani w Molly" ("Lovin' Molly", 1974) z Anthonym Perkinsem i Beau Bridgesem. W dramacie historycznym "Za drzwiami Trzeciej Rzeszy" ("Inside the Third Reich", 1982) zagrała żonę Alberta Speera (Rutger Hauer).
Wystąpiła w komediowym hicie "Poznaj mojego tatę" (2000) oraz jego kontynuacjach, "Poznaj moich rodziców" (2004) i "Poznaj naszą rodzinkę" (2010).
Życie prywatne.
14 grudnia 1969 wyszła za mąż za producenta i reżysera telewizyjnego Bruce’a Paltrowa, który zmarł 3 października 2002 w wieku 58 lat na raka jamy ustnej. Mieli dwoje dzieci, aktorkę Gwyneth Paltrow (ur. 27 września 1972) i reżysera telewizyjnego Jake’a Paltrowa (ur. 26 września 1975).

</doc>
<doc id="747855" url="https://pl.wikipedia.org/wiki?curid=747855" title="Podolínec">
Podolínec



</doc>
<doc id="747864" url="https://pl.wikipedia.org/wiki?curid=747864" title="Podmrok">
Podmrok

Podmrok – (ang. Underdark) fikcyjna kraina z gry fabularnej Dungeons &amp; Dragons, znajdująca się w świecie Zapomnianych Krain. Podmrok to rozciągająca się pod całym Faerunem sieć jaskiń i tuneli, z rzadka zamieszkana przez żyjące istoty. Najważniejszymi z nich są drowy, czyli niegodziwe mroczne elfy o ciemnej skórze i jasnych włosach – w podmroku znajduje się wiele ich miast-państw np. Menzoberranzan i Ched Nasad.
Inne rasy zamieszkujące Podmrok to:
Poza tymi istotami Podmrok zamieszkują całe rzesze niezorganizowanych, dzikich stworów, służących inteligentnym rasom podziemi za zwiadowców lub niewolników. Przykładem mogą być oswojone przez drowy umbrowe kolosy. Inną chaotyczną rasę stanowią corby, znani jako ptakoludzie oraz bazyliszki i hakowe poczwary.

</doc>
<doc id="747872" url="https://pl.wikipedia.org/wiki?curid=747872" title="Solaris Valletta">
Solaris Valletta

Solaris Valletta, Solaris Valletta 11, Solaris Urbino 11.001 – autobus który był produkowany przez polską firmę Solaris Bus &amp; Coach S.A. z Bolechowa koło Poznania w dwóch odmianach, jako model podmiejski lub międzymiastowy. Jak dotąd, powstały cztery sztuki.
Model podmiejski.
Pierwsza odmiana niskowejściowego modelu „Valletta” została wyprodukowana pod koniec 2002 roku i na początku 2003 roku dla firmy ATP (Assocjazzjoni Trasport Pubbliku) z Ħamrun, z przeznaczeniem dla stolicy Malty. Powstały jedynie 3 sztuki tych autobusów. Były one dostosowane do ruchu lewostronnego (RHD) obowiązującego na Malcie. Zastosowano w nich silniki Iveco NEF F4AE0681B Euro 3 o pojemności skokowej 5,9 dm³ i mocy maksymalnej 176 kW (240 KM), w wyposażeniu opcjonalnym był silnik DAF PF 183C o mocy maksymalnej 183 kW (250 KM), jednostka napędowa zblokowana została z 3-biegową automatyczną skrzynią biegów Voith Diwa 851.3. Silnik zamontowano na zwisie tylnym wzdłuż osi pojazdu, moc przenoszona jest na klasyczną osią tylną typu ZF A-132. W zawieszeniu przednim zastosowano oś portalową ZF RL 85A. Szkielet autobusu i jego poszycie zewnętrzne wykonano ze stali nierdzewnej 1.4003. Jednoczęściową ścianę przednią wykonano całkowicie z tworzyw sztucznych wzmacnianych włóknem szklanym, dzielona szyba przednia jest wklejona. Ściana tylna składa się z plastikowego pasa nadokiennego, szyby wklejanej bezpośrednio w konstrukcję nadwozia oraz aluminiowej pokrywy silnika. 41 sztywnych foteli firmy Astromal umieszczono na podestach, 4 fotele części niskopodłogowej mają składane siedziska. Dzięki temu można wygospodarować przestrzeń przeznaczoną do zamocowania wózka inwalidzkiego. Pod podestami siedzeń znajduje się zbiornik paliwa i zbiorniki sprężonego powietrza. Ponad nadkolem prawego koła jest tablica rozdzielcza instalacji elektrycznej. Deska rozdzielcza została znacznie uproszczona. Wentylację wnętrza zapewniały dwa elektrycznie sterowane luki dachowe i 10 przesuwnych okien bocznych o części przesuwnej obejmującej niemal połowę ich powierzchni. Ze względu na warunki klimatyczne autobus był pozbawiony grzejników konwektorowych i nagrzewnic.
Model międzymiastowy.
Druga odmiana to średniopodłogowy model międzymiastowy zaprezentowany po raz pierwszy we wrześniu 2007 roku na targach Transexpo w Kielcach. Powstał by zbadać preferencje klientów autobusów międzymiastowych. Gdyby spotkał się z zainteresowaniem miał być produkowany od 2008 roku. Jednak najpóźniej jesienią 2008 roku sprzedano jedyny prototypowy egzemplarz testowy do firmy Marco Polo Wrocław. Nie rozpoczęto produkcji seryjnej ze względu na brak zamówień. Autobus posiada manualną skrzynię biegów ZF Ecolite, półki bagażowe wewnątrz pojazdu i luki bagażowe pod podłogą. Dla tej odmiany opracowano nowe miejsce pracy kierowcy. Posiada ono szkielet i dużą część oblachowania ze stali nierdzewnej, uzupełnionej przez elementy wykonane z aluminium. Do napędu pojazdu zastosowano silnik Cummins ISBe4 300 o mocy maksymalnej 221 kW (300 KM). Prototyp zaprezentowany na Transexpo 2007 do lata 2008 roku był wykorzystywany jako autobus testowy u potencjalnych odbiorców.
Autobusy w obu wersjach były stylizowane przez polską firmę stylistyczną Nc.Art z Sękocina Starego koło Warszawy. Graficznym symbolem tych autobusów jest ptak Merill.
Doświadczenia zebrane przy projekcie i testowaniu modelu Valletta zaowocowały w zaprezentowanym jesienią 2009 roku modelu Solaris InterUrbino 12.

</doc>
<doc id="747873" url="https://pl.wikipedia.org/wiki?curid=747873" title="Nowa Synagoga w Kwidzynie">
Nowa Synagoga w Kwidzynie

Nowa Synagoga w Kwidzynie – nieistniejąca synagoga znajdująca się w Kwidzynie przy obecnej ulicy 15 Sierpnia.
Synagoga została zbudowana w 1920 roku. Podczas nocy kryształowej z 9 na 10 listopada 1938 roku, bojówki hitlerowskie spaliły synagogę. Po zakończeniu II wojny światowej na jej fundamentach wzniesiono dom mieszkalny.

</doc>
<doc id="747880" url="https://pl.wikipedia.org/wiki?curid=747880" title="Renault Clio V6">
Renault Clio V6

Renault Clio V6 - sportowy model Renault zbudowany na bazie Clio II, produkowany w latach 2001 - 2005 w fabryce Alpine. Łącznie wyprodukowano 2935 egzemplarze.
Pojazd jest mocno zmodernizowaną seryjną odmianą drugiej generacji auta klasy miejskiej, modelu Clio. Prace nad pojazdem rozpoczęto w 1998 roku, a jego pierwsza prezentacja miała miejsce podczas wyścigu w Hiszpanii w kwietniu 1999 roku. W 1998 roku podczas targów motoryzacyjnych w Paryżu zaprezentowano jeden z prototypów pojazdu z silnikiem 3.0 o mocy 285 KM. Wkrótce potem podjęto oficjalną decyzję o wprowadzeniu na rynek drogowej wersji pojazdu z silnikiem V6. Opracowanie projektu powierzone zostało brytyjskiej firmie Tom Walkinshaw Racing. Produkcję pojazdu rozpoczęto w Szwecji, gdzie firma TWR miała swoją fabrykę.
Do napędu pojazdu użyto widlastego sześciocylindrowego silnika benzynowego o pojemności 2.9 litra, który umieszczony został centralnie, tuż za przednimi fotelami. Pochodzi on z usportowionej wersji modelu Laguna. Napęd przenoszony jest za pomocą 6-biegowej manualnej skrzyni biegów na tylną oś pojazdu. Z powodu dużego zapotrzebowania na powietrze z boku pojazdu umieszczono duże wloty powietrza oraz poszerzono wszystkie zderzaki. 
W 2003 roku wraz z seryjną wersją pojazdu, model V6 przeszedł face lifting. Zmieniono m.in. pas przedni i tylny pojazdu. Zastosowano m.in. nowe reflektory oraz wnętrze. Przy okazji zmieniono układ zawieszenia, a z pomocą konstruktorów Porsche zwiększono moc silnika do 255 KM, a produkcję pojazdu przeniesiono do Francji.
Standardowym wyposażeniem pojazdu był zwykły system ABS oraz skórzana tapicerka, radio CD i klimatyzacja oraz elektryczne sterowanie szyb i elektryczne sterowanie lusterek.

</doc>
<doc id="747889" url="https://pl.wikipedia.org/wiki?curid=747889" title="Bernardyn krótkowłosy">
Bernardyn krótkowłosy



</doc>
<doc id="747894" url="https://pl.wikipedia.org/wiki?curid=747894" title="Chrystus Król">
Chrystus Król

Chrystus Król (łac. "Christus Rex") – teologiczny tytuł Jezusa z Nazaretu ściśle związany z pojęciem Królestwa Bożego i wiary chrześcijan w panowanie Jezusa w tym królestwie jako Bożego Pomazańca.
Biblia.
Uznanie Jezusa za króla jest w chrześcijaństwie naturalną konsekwencją uznania go za Mesjasza (Chrystusa), ponieważ w głoszonym przez proroków i w wypatrywanym w Izraelu mesjaszu oczekiwano królewskiego pochodzenia. Ta koncepcja znalazła potwierdzenie w Ewangelii, w której rodowód Jezusa wyprowadza się wprost z królewskiego rodu Dawida.
Najważniejszą jednak biblijną przesłanką do uznania tego tytułu jest scena przesłuchania Jezusa przez Piłata opisana w Ewangelii Jana, a w której Jezus sam siebie przedstawia jako króla:
Oświadczenie złożone przed Piłatem było od samego początku chrześcijaństwa przyjęte naturalnie i nie wymagało nigdy odrębnej definicji dogmatycznej. Już w I wieku autor I Listu do Tymoteusza odniósł się do tego wprost:
Poza listami apostolskimi odniesienia do tytułu królewskiego Chrystusa znaleźć można również w Apokalipsie św. Jana.
Kult.
Wiara w królowanie Chrystusa była obecna w Kościele przez wieki, czego dowodzą między innymi doksologie wielu modlitw (np. "Przez Chrystusa, Pana naszego, który z Tobą żyje i króluje...").
Ponadto wiele Kościołów chrześcijańskich (katolicy, anglikanie, prezbiterianie, luteranie, metodyści) obchodzi święto ku czci Chrystusa Króla.
W Kościele katolickim święto to ma rangę uroczystości i obchodzone jest w ostatnią niedzielę roku liturgicznego ("Uroczystość Jezusa Chrystusa, Króla Wszechświata"). Zostało wprowadzone w całym Kościele w 1925 roku przez Piusa XI encykliką "Quas Primas". Przed reformą liturgiczną wprowadzoną po Soborze watykańskim II obchodzone było w ostatnią niedzielę października i nadal jest tak obchodzone w nadzwyczajnej formie rytu rzymskiego.
Tytuł Chrystusa Króla stosowany jest powszechnie jako tytuł kościołów i parafii.
Popularna melodia pieśni "Christus vincit! Christus regnat! Christus imperat!" jest sygnałem rozgłośni radia i telewizji watykańskiej.
Ruchy społeczne.
W 1926 w Meksyku wybuchło tzw. powstanie Cristero skierowane przeciw antykatolickm rządom Plutarco Callesa. Powstańców jednoczyła idea "Chrystusa Króla".
Polityczna interpretacja encykliki "Quas Prima"s przyczyniła się do powstania w 1935 w Belgii faszystowskiej partii politycznej Christus Rex.
W Polsce działa ruch społeczny zgromadzony wokół koncepcji intronizacji Jezusa na króla Polski, który opiera się na nadinterpretacji przesłania Służebnicy Bożej Rozalii Celakówny.

</doc>
<doc id="747911" url="https://pl.wikipedia.org/wiki?curid=747911" title="Akademicki Inkubator Przedsiębiorczości">
Akademicki Inkubator Przedsiębiorczości



</doc>
<doc id="747915" url="https://pl.wikipedia.org/wiki?curid=747915" title="Monopolizacja">
Monopolizacja

Monopolizacja - proces powstawania monopoli w wysoko rozwiniętej gospodarce kapitalistycznej, będący efektem koncentracji kapitału i produkcji.
Głównymi skutkami monopolizacji są: z jednej strony - zwiększenie, usprawnienie i unowocześnienie produkcji, z drugiej zaś - ograniczenie wolnorynkowej konkurencji; przejawiającej się m.in. dyktowaniem cen przez monopolistów; ograniczeniu negatywnych rezultatów koncentracji w gospodarce służą prawa i instytucje antymonopolowe.

</doc>
<doc id="747917" url="https://pl.wikipedia.org/wiki?curid=747917" title="Alicja (film 1990)">
Alicja (film 1990)

Alicja () – amerykański film fabularny z 1990 roku w reżyserii Woody’ego Allena, luźno nawiązujący do filmu "Giulietta i duchy" Federico Felliniego z 1965 roku.
Fabuła.
Alice wiedzie bezproblemowe życie: ma bogatego męża, dwójkę dzieci, koleżanki, żyje w luksusie, jednak nie jest zadowolona ze swojej egzystencji. Za namową przyjaciółki trafia do dra Yanga, specjalisty od medycyny niekonwencjonalnej. Wizyta u azjatyckiego zielarza staje się punktem przełomowym w życiu Alice. Kobieta pod wpływem ziół doktora przechodzi duchową metamorfozę, porzuca życie „kury domowej”, zaczyna spotykać się z poznanym w przedszkolu saksofonistą Joe i ucieka w świat romantycznej fantazji.
Film jest mieszanką różnych konwencji, łącznie z elementami baśniowymi. Alice pod wpływem ziółek dra Yanga: staje się niewidzialna, lata nad Manhattanem ze swoim zmarłym przed laty chłopakiem, rozmawia z muzą.

</doc>
<doc id="747919" url="https://pl.wikipedia.org/wiki?curid=747919" title="Lucha Libre AAA Worldwide">
Lucha Libre AAA Worldwide

Lucha Libre AAA Worldwide – meksykańska federacja lucha libre założona w 1992 roku. Powszechnie określane jako po prostu AAA (wymawiane jako „triple A”; skrót od pierwotnej nazwy Asistencia Asesoría y Administración (z hiszp. pomoc, konsultacja i administracja).
Historia.
AAA powstało 15 maja 1992 roku, gdy booker federacji EMLL (Empresa Mexicana de la Lucha Libre) Antonio Peña, postanowił założyć własną federację. Razem z Konnanem poszukiwali młodych talentów w CMLL, ale również w innych, głównie meksykańskich federacjach. Jednymi z pierwszych wrestlerów podpisujących kontrakt z tą federacją byli Rey Mysterio, Psicosis oraz El Hijo del Santo, Octagón, Blue Panther, Los Gringos Locos, Cien Caras, Konnan i Perro Aguayo. Wkrótce AAA rywalizowało już z UWA (Universal Wrestling Association). Peña zatrudnił także wrestlerów z UWA, El Caneka (pokonał André the Gianta w 1984 r.), Dos Caras i Los Villanos.
W 1994 roku federacja nawiązała współpracę z World Championship Wrestling. 23 listopada 1994 roku podczas odwiedzin u rodziny zmarł jeden z czołowych wrestlerów AAA oraz kluczowy członek TT Championów Los Gringos Locos, Art Barr. Po tym wydarzeniu mistrzostwa tag team zostały zwakowane, a dwaj inni członkowie Eddie Guerrero i Madonna's Boyfriend opuścili AAA. Później opuścili ją Hijo del Santo, Fuerza Guerrera i Blue Panther. Do WCW przeszli między innymi Rey Misterio Jr., Psicosis, La Parka oraz Juventud Guerrera. Na początku 1997 roku federacja AAA zaczęła współpracę z WWE. Jednym z jej efektów było włączenie kilku luchadorów do Royal Rumble 1997.
AAA Wrestling zaczęło współpracować z TNA w 2004 roku. Pierwszym owocem tej współpracy był udział Juventud Guerrera, Hector Garza, Abismo Negro, Heavy Metal, i Mr. Aguila w TNA na America’s X-Cup Tournament, gdzie walczyli razem jako Team Mexico, czasem nazywany także Teamem AAA. Zespół ten wygrał turniej, pokonując wszystkie trzy inne drużyny. Pod koniec 2004 roku współpraca ta została przerwana. TNA kontynuowało używanie luchadorów, jednak nie byli oni związani z AAA.
6 października 2006 roku na atak serca zmarł założyciel oraz właściciel Asistencia Asesoría y Administración, Antonio Peña. W tym momencie federacja jest zarządzana przez siostrę Antonio Peñy oraz Doriana Roldana i jego syna. 12 września 2010 roku AAA wydało grę .
26 maja 2013 roku na raka płuca zmarł Héctor Garza, który posiadał wówczas pas Mexican National Heavyweight Championship, co doprowadziło do wycofania tytułu.
12 stycznia 2014 roku ogłoszono, że AAA będzie posiadało show na El Rey Network, które miało mieć rangę równą galom PPV. 9 października 2014 roku miała miejsce premiera programu, który nazwano Lucha Underground.
21 marca 2015 roku w wyniku uszkodzenia rdzenia kręgowego w części szyjnej kręgosłupa zmarł El Hijo del Perro Aguayo.

</doc>
<doc id="747922" url="https://pl.wikipedia.org/wiki?curid=747922" title="Kord (broń)">
Kord (broń)

Kord (niem. "hauswehre", "bauernwehr") – rodzaj siecznej broni białej popularnej wśród uboższych warstw społecznych w średniowieczu i nowożytności. Pierwotnie rodzaj długiego noża lub puginału, który wyewoluował do formy pokrewnej szabli lub tasakowi.
W swojej późnej formie kord był bronią składającą się z jednosiecznej, lekko zakrzywionej głowni (często ze ściętym sztychem) osadzonej w otwartej rękojeści (z okładzinami nitowanymi poprzecznie), wyposażoną w jelec z dodatkową poprzeczną wypustką.

</doc>
<doc id="747925" url="https://pl.wikipedia.org/wiki?curid=747925" title="Solaris Urbino 12 LE">
Solaris Urbino 12 LE

Solaris Urbino 12 Low Entry – niskowejściowy autobus z serii Solaris Urbino przeznaczony dla komunikacji podmiejskiej, produkowany od 2005 roku przez polską firmę Solaris Bus &amp; Coach S.A. z Bolechowa koło Poznania.
Historia modelu.
„Solaris Urbino 12 LE” Powstał głównie z myślą o krajach skandynawskich. Zadebiutował jako prototyp na wystawie Transexpo w Kielcach we wrześniu 2004 roku. Model oparty na drugiej generacji Urbino był produkowany od wiosny 2005 roku. Jedyny egzemplarz sprzedano do Ostrawy. Podłoga w pojeździe pierwszej generacji znajdowała się na poziomie 340 mm w pierwszych dwóch drzwiach i 880 mm w tylnej części. W porównaniu do wersji niskopodłogowej dach został podniesiony o 150 mm. Przewidywano, że w zależności od konfiguracji wnętrza zamontowanie w nim od 36 do 42 siedzeń pasażerskich oraz miejsca dla 56 bądź 62 osób stojących. Szkielet nadwozia został wykonany ze stali nierdzewnej. Zastosowano zamieszenie pneumatyczne z układem ECAS umożliwiającym zrobienie tzw. przyklęku.
Obecnie jest produkowany model oparty na trzeciej generacji autobusu Solaris Urbino. Początkowo do napędu tego modelu wykorzystywano silniki Iveco Cursor 8 o mocy 180 kW (245 KM) lub DAF PE 183C Euro 3 o mocy maksymalnej 183 kW (250 KM), stosowano również skrzynie biegów Voith 854.3. Obecnie stosowane są silniki spełniające normę Euro 4 produkowane przez firmę DAF typu PR 183, PR 228 oraz PR 265.
Graficznym symbolem autobusów „Urbino LE”, wykorzystywanym w celach promocyjnych, jest zielony jamnik z obniżonymi przednimi łapami, który ma symbolizować niski przód i podniesioną podłogę z tyłu.
Na targach Transexpo w Kielcach we wrześniu 2007 roku zaprezentowano odmianę tego autobusu napędzaną sprężonym gazem ziemnym Solaris Urbino 12 LE CNG. Pierwsze egzemplarze tej wersji napędzane były silnikiem MAN CNG E2876 LUH 02 o mocy 228 kW (310 KM). Obecnie do napędu wykorzystywany jest silnik Cummins ISLG 320B o mocy 238 kW (324 KM). Jednostka napędowa zblokowana jest z 5-biegową automatyczną skrzynią biegów Voith Diwa 5 – 864.5. Zbiorniki gazu są wkomponowane w konstrukcję dachu i częściowo wnikają do wnętrza pojazdu, dzięki takiemu rozwiązaniu udało się zmniejszyć wysokość autobusu oraz poprawić jego właściwości jezdne. Pierwsze egzemplarze tego modelu (dostosowane do napędu biogazem odzyskiwanym z miejskiego wysypiska śmieci) dotarły do odbiorców na początku 2008 roku.

</doc>
<doc id="747926" url="https://pl.wikipedia.org/wiki?curid=747926" title="Podkrzew">
Podkrzew



</doc>
<doc id="747935" url="https://pl.wikipedia.org/wiki?curid=747935" title="Młodszy kapitan">
Młodszy kapitan

Młodszy kapitan (mł. kpt.) – pierwszy stopień oficerski w Państwowej Straży Pożarnej. Niższym stopniem jest aspirant sztabowy, a wyższym kapitan. Odpowiednik stopnia podporucznika m.in. w SZ RP, Straży Granicznej, lub podkomisarza Policji. Na stopień młodszego kapitana mianuje minister właściwy do spraw wewnętrznych na wniosek Komendanta Głównego Państwowej Straży Pożarnej. Oznaczeniem stopnia są dwie gwiazdki, analogicznie do podporucznika w SZ RP. Stopień młodszego kapitana otrzymuje się po ukończeniu Szkoły Głównej Służby Pożarniczej w Warszawie odbywając studia 4- lub 5,5-letnie w systemie skoszarowanym, bądź stopień ten można otrzymać spełniając szereg wymogów w zakresie kwalifikacji zawodowych.

</doc>
<doc id="747950" url="https://pl.wikipedia.org/wiki?curid=747950" title="Anatola">
Anatola



</doc>
<doc id="747953" url="https://pl.wikipedia.org/wiki?curid=747953" title="El Pont de Bar">
El Pont de Bar

El Pont de Bar – gmina w Hiszpanii, w Katalonii, w prowincji Lleida, w comarce Alt Urgell.
Powierzchnia gminy wynosi 42,64 km². Zgodnie z danymi INE, w 2005 roku liczba ludności wynosiła 158, a gęstość zaludnienia 3,71 osoby/km². Wysokość bezwzględna gminy równa jest 861 metrów. Współrzędne geograficzne El Pont de Bar to 42°22'27"N, 1°36'22"E.
Miejscowości.
W skład gminy El Pont de Bar wchodzi osiem miejscowości, w tym miejscowość gminna o tej samej nazwie:

</doc>
<doc id="747956" url="https://pl.wikipedia.org/wiki?curid=747956" title="Corinne Coman">
Corinne Coman

Corinne Coman (ur. 1983 w Gwadelupie) – Miss Francji 2003.
W 2002 roku zdobyła tytuł Miss Gwadelupy, a 14 grudnia tego roku w Lyonie została wybrana Miss Francji.

</doc>
<doc id="747958" url="https://pl.wikipedia.org/wiki?curid=747958" title="Głąbik">
Głąbik

Głąbik (ang. "scape" łac." scapus") – pozbawiona liści łodyga wyrastająca z kłącza lub szyjki korzeniowej. Na głąbiku często wyrastają kwiaty lub kwiatostany. Głąbiki posiadają np. różne gatunki pierwiosnków, rosiczek, konwalia majowa.
Morfologia głąbików, ich barwa, wysokość, pokrycie włoskami mają znaczenie przy oznaczaniu niektórych gatunków roślin.

</doc>
<doc id="747960" url="https://pl.wikipedia.org/wiki?curid=747960" title="Iqaluit (Nunavut)">
Iqaluit (Nunavut)



</doc>
<doc id="747964" url="https://pl.wikipedia.org/wiki?curid=747964" title="Mardoniusz (imię)">
Mardoniusz (imię)

Mardoniusz — imię męskie pochodzenia perskiego, którego patronem jest św. Mardoniusz, wspominany razem ze św. Migdoniuszem. 
Mardoniusz imieniny obchodzi 23 grudnia.
Znane osoby o tym imieniu:

</doc>
<doc id="747967" url="https://pl.wikipedia.org/wiki?curid=747967" title="Teodor Urbański">
Teodor Urbański

Teodor Urbański (ur. 4 listopada 1792 w Wieruszowie w Kaliskiem, zm. 12 lutego 1850 w Warce), polski inżynier budownictwa wodnego, inspektor generalny Zarządu Komunikacji Lądowych i Wodnych Królestwa Polskiego.
Był założycielem i kierownikiem Szkoły Inżynierii Cywilnej Dróg i Mostów przy Uniwersytecie Warszawskim. W latach 1833–1839 nadzorował budowę Kanału Augustowskiego z ramienia Banku Polskiego. W 1836 sprawował nadzór nad budową mostu łyżwowego przez Wisłę w Płocku. W 1841 opracował plan ochrony Kalisza przed powodziami (Kaliski Węzeł Wodny), który został zrealizowany w latach 1842–1843.
Na zlecenie Henryka Łubieńskiego, inicjatora planu rozbudowy krajowego przemysłu rządowego w Królestwie Polskim, opracował projekt Kolei Warszawsko-Wiedeńskiej (konkurencyjny w stosunku do zrealizowanego projektu Stanisława Wysockiego).
Pochowany na cmentarzu Powązkowskim w Warszawie (katakumby rząd 102-6).

</doc>
<doc id="747973" url="https://pl.wikipedia.org/wiki?curid=747973" title="Dendrarium">
Dendrarium



</doc>
<doc id="747980" url="https://pl.wikipedia.org/wiki?curid=747980" title="Revolucja">
Revolucja

Revolucja – polska grupa muzyczna grająca rock. Założona w 2000 roku przez Jacka Dewódzkiego.

</doc>
<doc id="747983" url="https://pl.wikipedia.org/wiki?curid=747983" title="Mildreda">
Mildreda

Mildreda – imię żeńskie pochodzenia germańskiego, składające się z członów "mil- //mild-" ("miłosierna, szczera, dobra") i "-red // -rad" ("pomoc, rada, ratunek").
Patronką tego imienia jest: św. Mildreda z Thanet (zm. 734) - dziewica, ksieni, córka króla Mercji (zm. 734).
Mildreda imieniny obchodzi 13 lipca.
Znane osoby noszące to imię:
Zobacz też: (878) Mildred

</doc>
<doc id="747987" url="https://pl.wikipedia.org/wiki?curid=747987" title="Els Banys de Sant Vicenç">
Els Banys de Sant Vicenç

Els Banys de Sant Vicenç – miejscowość w Hiszpanii, w Katalonii, w prowincji Lleida, w comarce Alt Urgell, w gminie El Pont de Bar.
Według danych INE w 2020 roku liczyła 9 mieszkańców – 5 mężczyzn i 4 kobiety. 

</doc>
<doc id="747989" url="https://pl.wikipedia.org/wiki?curid=747989" title="Ardaix">
Ardaix

Ardaix – miejscowość w Hiszpanii, w Katalonii, w prowincji Lleida, w comarce Alt Urgell, w gminie El Pont de Bar.
Według danych INE w 2020 roku liczyła 12 mieszkańców – 7 mężczyzn i 5 kobiet. 

</doc>
<doc id="747990" url="https://pl.wikipedia.org/wiki?curid=747990" title="Els Arenys">
Els Arenys

Els Arenys – miejscowość w Hiszpanii, w Katalonii, w prowincji Lleida, w comarce Alt Urgell, w gminie El Pont de Bar.
Według danych INE w 2020 roku liczyła 7 mieszkańców – 3 mężczyzn i 4 kobiety. 

</doc>
<doc id="747991" url="https://pl.wikipedia.org/wiki?curid=747991" title="Dendroklimatologia">
Dendroklimatologia

Dendroklimatologia – nauka zajmująca się rekonstruowaniem warunków klimatycznych i ich zmian w czasie i przestrzeni na podstawie pomiarów słojów drzew. Dzięki technikom dendroklimatologii jest możliwe poznanie kierunków zmian klimatu. Techniki umożliwiają rekonstrukcję danych dotyczących temperatury, opadów i innych czynników klimatycznych.
Precyzyjne modelowanie zmian w budowie pni drzew wymaga dokładnego określenia wpływu czynników środowiska na procesy fizjologiczne zachodzące w korzeniach, łodygach i liściach roślin. Czynniki środowiska wpływają na rozwój roślin zarówno w sezonie wegetacyjnym, jak i w okresie go poprzedzającym. Do rekonstrukcji danych klimatycznych wykorzystuje się dane z wielu drzew poddane analizie statystycznej. Rozwój dendroklimatologii pozwolił na analizę nie tylko szerokości słojów lecz również badanie wielkości i gęstości komórek. 

</doc>
<doc id="747993" url="https://pl.wikipedia.org/wiki?curid=747993" title="Aristot">
Aristot

Aristot – miejscowość w Hiszpanii, w Katalonii, w prowincji Lleida, w comarce Alt Urgell, w gminie El Pont de Bar.
Według danych INE w 2020 roku liczyła 24 mieszkańców – 13 mężczyzn i 11 kobiet. 

</doc>
<doc id="747995" url="https://pl.wikipedia.org/wiki?curid=747995" title="Castellnou de Carcolze">
Castellnou de Carcolze

Castellnou de Carcolze – miejscowość w Hiszpanii, w Katalonii, w prowincji Lleida, w comarce Alt Urgell, w gminie El Pont de Bar.
Według danych INE w 2020 roku liczyła 12 mieszkańców – 8 mężczyzn i 4 kobiety. 

</doc>
<doc id="747997" url="https://pl.wikipedia.org/wiki?curid=747997" title="Toloriu">
Toloriu

Toloriu – miejscowość w Hiszpanii, w Katalonii, w prowincji Lleida, w comarce Alt Urgell, w gminie El Pont de Bar.
Według danych INE w 2020 roku liczyła 16 mieszkańców – 11 mężczyzn i 5 kobiet. 

</doc>
<doc id="747998" url="https://pl.wikipedia.org/wiki?curid=747998" title="Arnafjall">
Arnafjall



</doc>
<doc id="747999" url="https://pl.wikipedia.org/wiki?curid=747999" title="Segolena">
Segolena

Segolena, Zygolena — imię żeńskie pochodzenia germańskiego, pierwotnie stanowiące spieszczoną formę Zyglindy ("Seglinde //Siglinde"), imienia złożonego z członów "sig" — "zwycięstwo" i "lind" — "tarcza ochronna". Patronką tego imienia jest św. Segolena (Zygolena), ksieni z Troclar (w pobliżu Albi). 
Segolena, Zygolena imieniny obchodzi 24 lipca. 
Znane osoby noszące to imię: 

</doc>
<doc id="748000" url="https://pl.wikipedia.org/wiki?curid=748000" title="Bar (Hiszpania)">
Bar (Hiszpania)

Bar – miejscowość w Hiszpanii, w Katalonii, w prowincji Lleida, w comarce Alt Urgell, w gminie El Pont de Bar.
Według danych INE z 2005 roku miejscowość zamieszkiwało 28 osób.

</doc>
<doc id="748002" url="https://pl.wikipedia.org/wiki?curid=748002" title="1 Centrum Koordynacji Operacji Powietrznych">
1 Centrum Koordynacji Operacji Powietrznych

1 Centrum Koordynacji Operacji Powietrznych (ang. "1st Air Operation Coordination Center – AOCC") – powstało w 2002 w Bydgoszczy jako jednostka wojskowa wchodzącą w skład podsystemu dowodzenia operacyjnego Wojsk Lotniczych i Obrony Powietrznej, przeznaczona do realizacji zadań w zakresie współdziałania pomiędzy Wojskami Lądowymi a Wojskami Lotniczymi i Obrony Powietrznej. 1. CKOP podporządkowane było bezpośrednio dowódcy Centrum Operacji Powietrznych i rozwinięte przy dowództwie 1 Korpusu Zmechanizowanego. 1 CKOP miał następujące zadania:
Zmiany strukturalne oraz reorganizacja SZ RP spowodowały likwidację 1. KZ. 1. CKOP otrzymał nowy etat oraz zadania związane z pełnieniem służby przy dowódcy Centrum Operacji Morskich. W 2005 roku Centrum zostało przeniesione do Gdyni. Podstawowe zadania zostały podobne, zmienił się jednak komponent RSZ, na korzyść którego Centrum je realizuje:

</doc>
<doc id="748004" url="https://pl.wikipedia.org/wiki?curid=748004" title="Zygolena">
Zygolena



</doc>
<doc id="748010" url="https://pl.wikipedia.org/wiki?curid=748010" title="Ignorowanie prawdopodobieństwa">
Ignorowanie prawdopodobieństwa

Ignorowanie prawdopodobieństwa jest błędem poznawczym polegającym na podejmowaniu decyzji bez brania w ogóle pod uwagę prawdopodobieństwa potencjalnych zdarzeń. 
Istnieje wiele sposobów nieracjonalnego podejmowania decyzji związanych z prawdopodobieństwem: efekt późnej wiedzy, zaniedbywanie miarodajności czy paradoks hazardzisty. Powyższy błąd jest od nich istotnie inny, ponieważ polega nie tyle na niewłaściwym ocenianiu prawdopodobieństwa, ile na całkowitej rezygnacji z samej idei takiego oceniania.
Przykładem takiego zachowania jest niezapinanie pasów bezpieczeństwa w samochodach i uzasadnianie tego przypadkami osób, które przeżyły wypadek dlatego, że nie miały zapiętych pasów. Choć takie zdarzenia rzeczywiście zostały odnotowane, ich prawdopodobieństwo jest zaniedbywalnie małe w porównaniu z prawdopodobieństwem urazu z powodu niezapięcia pasów. Przy analogicznych potencjalnych stratach opieranie się na takich przypadkach nie ma sensu.
Inny przypadek niemal całkowitego ignorowania prawdopodobieństwa pokazali Rottenstreich i Hsee w 2001 r. Typowy badany przez nich człowiek był skłonny zapłacić 7$ za uniknięcie 1% szansy bolesnego porażenia prądem i jedynie 10$ za uniknięcie 99% szansy tego samego porażenia. Ten przypadek sugeruje to, że taka nieracjonalność ma większe szanse pojawienia się, gdy wynik zdarzenia jest pobudzający emocjonalnie.

</doc>
<doc id="748012" url="https://pl.wikipedia.org/wiki?curid=748012" title="Grupa Armii G">
Grupa Armii G

Grupa Armii G – jedna z niemieckich grup armii podczas II wojny światowej. 
Utworzenie i walki.
Utworzona na przełomie kwietnia i maja 1944 roku w południowej Francji, początkowo jako Grupa Armijna G. Od września 1944 występuje jako Grupa Armii G. Organizowała ona obronę nad Atlantykiem na południe od Loary, nad Morzem Śródziemnym i wzdłuż Alp włoskich. W związku z lądowaniem wojsk amerykańsko-francuskich w rejonie oraz działaniami partyzantów prowadzi działania obronno – odwrotowe. Od jesieni 1944 roku utrzymuje przyczółek nad Renie pod Colmarem, a w czasie ofensywy w Ardenach wykonuje przeciwuderzenia w rejonie Strasburga i Colmar. Prowadziła też walki na Wale Zachodnim, gdzie została częściowo rozbita przez 6 Grupę Armii. Pod koniec wojny walczy w południowych Niemczech, gdzie kapituluje 6 maja 1945 roku.

</doc>
<doc id="748014" url="https://pl.wikipedia.org/wiki?curid=748014" title="Petra Kronberger">
Petra Kronberger

Petra Kronberger (ur. 12 lutego 1969 w St. Johann im Pongau) – austriacka narciarka alpejska, dwukrotna mistrzyni olimpijska, mistrzyni świata oraz trzykrotna zdobywczyni Pucharu świata. Jedna z niewielu zawodniczek, które wygrywały zawody we wszystkich konkurencjach.
Kariera.
Pierwszy sukces w karierze Petra Kronberger osiągnęła w lutym 1987 roku, kiedy podczas mistrzostw świata juniorów w Sälen/Hemsedal wywalczyła srebrny medal w gigancie. W zawodach Pucharu Świata zadebiutowała 26 listopada 1987 roku w Sestriere, gdzie zajęła 20. miejsce w slalomie. Dwa tygodnie później, 11 grudnia w Leukerbad, zdobyła pierwsze punkty, zajmując piętnaste miejsce w zjeździe. W kolejnych startach punktowała jeszcze kilkukrotnie, w tym dwukrotnie stawała na podium: 14 stycznia w Zinal była trzecia w zjeździe, a 24 stycznia w Bad Gastein trzecie miejsce zajęła w kombinacji. W klasyfikacji generalnej zajęła siedemnaste miejsce, a w klasyfikacji kombinacji była trzecia za Brigitte Oertli ze Szwajcarii oraz swą rodaczką, Anitą Wachter. W lutym 1988 roku wystąpiła na igrzyska olimpijskie w Calgary, gdzie jej najlepszym wynikiem było szóste miejsce w zjeździe. Kolejny raz na podium stanęła 16 grudnia 1988 roku w Altenmarkt, zajmując trzecie miejsce w kombinacji. Było to jednak jej jedyne podium w sezonie 1988/1989, który ukończyła na 24. miejscu. Wystąpiła także na mistrzostwach świata w Vail, zajmując między innymi siódme miejsce w kombinacji.
Przez trzy kolejne sezony Austriaczka zwyciężała w klasyfikacji generalnej Pucharu Świata, zostając drugą po Annemarie Moser-Pröll zawodniczką w historii, która trzy razy z rzędy zdobywała Kryształową Kulę. W tym czasie łącznie aż 31. razy stawała na podium, odnosząc przy tym szesnaście zwycięstw. Pierwszy triumf w karierze odniosła 16 grudnia 1989 roku w Panoramie, gdzie była najlepsza w zjeździe. Już następnego dnia wygrała kolejny zjazd, a następnie wygrywała giganta 8 stycznia 1990 roku w Hinterstoder, kombinację 14 stycznia 1990 roku w Haus, giganta 28 stycznia 1990 roku w Santa Caterina, slalom 13 marca 1990 roku w Vemdalen, giganta i slalom w dniach 1-2 grudnia 1990 roku w Valzoldana, supergiganta 9 grudnia w Altenmarkt, zjazd 21 grudnia 1990 roku w Morzine, kombinację 7 stycznia 1991 roku w Bad Kleinkirchheim, slalom 13 stycznia w Kranjskiej Gorze, zjazd i supergiganta w dniach 18-19 stycznia w Méribel oraz zjazd 21 grudnia 1991 roku w Serre-Chevalier i 14 marca 1992 roku w Panoramie. Ostatni raz na podium stanęła 6 grudnia 1992 roku w Steamboat Springs, gdzie zajęła trzecie miejsce w slalomie. Poza zwycięstwami w klasyfikacji generalnej Kronberger była druga w klasyfikacji zjazdu oraz trzecia w gigancie i kombinacji w sezonie 1989/1990, trzecia w zjeździe, najlepsza w slalomie i druga w supergigancie w sezonie 1990/1991 oraz druga w zjeździe i czwarta w klasyfikacji slalomu w sezonie 1991/1992.
W 1991 roku wystąpiła na mistrzostwach świata w Saalbach-Hinterglemm, zdobywając złoty medal w zjeździe. W zawodach tych wyprzedziła Francuzkę Nathalie Bouvier oraz Swietłanę Gładyszewą z ZSRR. Trzy dni później wzięła udział w supergigancie, który ukończyła na szóstej pozycji. Podczas przejazdu Austriaczka upadła i mimo ukończenia konkurencji w pozostałych wyścigach już nie wystąpiła. Rok później brała udział w igrzyskach olimpijskich w Albertville, gdzie wystąpiła we wszystkich konkurencjach. Rozpoczęła od zwycięstwa w kombinacji, uzyskując najlepszy czas zjazd i trzeci zjazd slalomu. Pozostałe miejsca na podium zajęły Anita Wachter i Florence Masnada z Francji. Dwa dni później Kronberger zajęła piąte miejsce w zjeździe, a następnie była czwarta w supergigancie. W zawodach tych walkę o podium przegrała z Niemką Katją Seizinger o 0,01 sekundy. Rywalizację w gigancie zakończyła już na pierwszym przejeździe i ostatecznie nie była klasyfikowana. Na koniec Austriaczka zwyciężyła w slalomie. Po pierwszym przejeździe zajmowała trzecie miejsce, tracąc do prowadzącej Julie Parisien z USA 0,06 sekundy. W drugim przejeździe drugi wynik, co dało jej jednak najlepszy łączny czas i zwycięstwo. Ostatecznie o 0,42 sekundy wyprzedziła Annelise Coberger z Nowej Zelandii, a o 0,67 sekundy pokonała Blankę Fernández Ochoę z Hiszpanii. W grudniu 1992 roku ogłosiła zakończenie kariery.
Kronberger kilkukrotnie zdobywała medale mistrzostw Austrii, w tym złote w gigancie i supergigancie w 1989 roku. W latach 1990, 1991 i 1992 była wybierana sportsmenką roku w Austrii, a w 1990 roku otrzymała nagrodę Skieur d’Or, przyznawaną przez Międzynarodowe Stowarzyszenie Dziennikarzy Narciarskich. Ponadto w 1992 roku została odznaczona Odznaką Honorową za Zasługi dla Republiki Austrii.

</doc>
<doc id="748015" url="https://pl.wikipedia.org/wiki?curid=748015" title="Serwul">
Serwul

Serwul, Serwulus – imię męskie pochodzenia łacińskiego, pierwotnie oznaczające „niewolnik”. Imię to nosilo kilku świętych Kościoła katolickiego.
Serwul imieniny obchodzi 23 grudnia.

</doc>
<doc id="748024" url="https://pl.wikipedia.org/wiki?curid=748024" title="Bet">
Bet

Bet (ב , ب‍ , ܒ) – druga litera alfabetów semickich, m.in. alfabetu fenickiego, hebrajskiego i syryjskiego.
Bet w języku hebrajskim.
Litera ב oznacza dźwięk b lub w, jak np.
"bar" בר lub "chalaw" (mleko) חלב
W zapisie zwięzłym (כתיב חסר, trb. "ktiw chaser") dźwięk [b] oznaczany jest poprzez wpisanie w środek litery specjalnej kropki, zwanej dagesz (דגש). Jeżeli bet nie zawiera dagesz, odczytywana jest jak [w]. W pisowni pełnej (כתיב מלא, trb. "ktiw male") (bez wokalizacji) bet może zostać odczytane na oba sposoby.

</doc>
<doc id="748027" url="https://pl.wikipedia.org/wiki?curid=748027" title="Kami (Dragon Ball)">
Kami (Dragon Ball)



</doc>
<doc id="748028" url="https://pl.wikipedia.org/wiki?curid=748028" title="Zabytki w Świdnicy">
Zabytki w Świdnicy

Świdnica z racji swej burzliwej historii i dynamicznego rozwoju posiada wiele cennych zabytków architektury sakralnej, mieszczańskiej jak i przemysłowej. Uniknięcie zniszczeń w czasie II wojny światowej pozwoliło zachować drugi co do wielkości (po Wrocławiu) zespół zabytkowej architektury. Lata powojenne nie przysłużyły się świdnickiej starówce. Od kilku lat jest ona sukcesywnie restaurowana, a zatwierdzony przez Zarząd Miasta plan rewitalizacji i rewaloryzacji starego miasta zakłada kompleksowe prace renowacyjne miejskiej starówki. Nocą wiele z kamienic na rynku, jak i niektóre obiekty starego miasta są iluminowane. Zabytki nadzoruje Wojewódzki Urząd Ochrony Zabytków z Delegaturą w Wałbrzychu.
Zabytki wpisane do rejestru zabytków.
Do wojewódzkiego rejestru zabytków nieruchomych wpisane są:
Kościoły.
Najważniejszym zabytkiem Świdnicy jest wpisany na Listę dziedzictwa światowego kościół Pokoju. W Świdnicy mieści się też jedna z najwyższych w Europie i trzecia pod względem wysokości wieża w Polsce – wieża katedry św. Stanisława i św. Wacława mierząca aż 103 m. Ponadto w mieście mieści się kilka zabytkowych kościołów z różnych okresów architektonicznych. Oprócz zabytkowych kościołów w Świdnicy znajdują się nowoczesne świątynie oddane do użytku kilka bądź kilkanaście lat temu.
Kościół św. Trójcy (tzw. Kościół Pokoju).
Kościół Pokoju pw. Trójcy Świętej w Świdnicy jest zabytkowym budynkiem sakralnym wybudowanym na mocy porozumień traktatu westfalskiego zawartego w 1648 i kończącego wojnę trzydziestoletnią. Należy do świdnickiej parafii Kościoła Ewangelicko-Augsburskiego w Polsce. Świdnicki Kościół Pokoju jest ostatnim z trzech Kościołów pokoju po obiektach w Głogowie i Jaworze, pod którego kamień węgielny położono 23 sierpnia 1656. Autorem projektu był wrocławski mistrz budowlany Albrecht von Saebisch. W 2001 Kościół Pokoju w Świdnicy został wpisany na listę światowego dziedzictwa UNESCO. Stanowi symbol pojednania polsko-niemieckiego – nie tylko ze względu na nazwę, ale też na wspólną wizytę w świdnickim kościele w 1989 premiera Polski Tadeusza Mazowieckiego i kanclerza Niemiec Helmuta Kohla, kiedy obaj politycy modlili się tu
o pokój i pojednanie.
Katedra św. Wacława i Stanisława.
Katedra świdnicka jest to stary gotycki kościół, jeden z głównych zabytków Świdnicy.
Konsekrowany z bazyliki na katedrę 25 marca 2004, wraz ze święceniami pierwszego biskupa świdnickiego – Ignacego Deca. Jest to największy kościół na terenie Dolnego Śląska. Witraż Kościoła jest także największy na terenie tego rejonu, zaś wieża mierzy 101,21 m i jest trzecią co do wielkości (po Licheniu i Częstochowie) wieżą w Polsce.
Kościół św. Krzyża.
Kościół Świętego Krzyża w Świdnicy mieści się przy ul. Westerplatte. Kościół wraz z przyległościami tworzy zespół poklasztorny Krzyżowców z Czerwoną Gwiazdą. Zespół składa się ze wspomnianego kościoła oraz komandorii Krzyżowców. Historia kościoła sięga roku 1267 kiedy to wzniesiono szpital św. Michała wraz z przyległym kościołem. Oba obiekty te zostały przejęte przez Krzyżowców w 1283 roku. Nieco krótszą historię ma komandoria. Powstała w roku 1340. W XIX wieku kościół zaadaptowano na mieszkania, dzięki czemu stracił swą pierwotną funkcję. Funkcje religijne odzyskał w II połowie XIX. W okresie powojennym zabytek doczekał się dwóch renowacji w latach 1965-1968 oraz w latach 1983-1984.
Kościół św. Józefa.
Kościół św. Józefa mieści się w zespole klasztornym Urszulanek, który jest opisany poniżej.
Cerkiew św. Mikołaja Cudotwórcy.
Powstała ona z dawnej kaplicy cmentarnej, która została przebudowana i wyświęcona na cerkiew prawosławną. Cerkiew ma charakter krzyża nakrytego ośmioboczną kopułą. Wewnątrz na uwagę zasługuje ikonostas pochodzący z lat 70. XX wieku. Cerkiew mieści się przy ul. Waleriana Łukasińskiego 49 na terenie cmentarza komunalnego. Świątynia parafialna.
Kościół św. Andrzeja Boboli.
Kościół parafialny umieszczony jest w gmachu należącym ongiś do tzw. „Fundacji Kessla”. Testamentem z 11 grudnia 1896 roku zapisał swój majątek miastu Świdnica.
Fundacja przetrwała nominalnie do końca drugiej wojny światowej. Zmieniła jednak charakter zamierzony przez założyciela. W październiku 1942 roku przemianowano szkołę ludową na eksperymentalną, pierwszą na Dolnym Śląsku tzw. Średnią szkołę internatową. W niej miano kształcić szczególnie sieroty wojenne oraz dzieci urzędników oddelegowanych na tereny zajęte przez III Rzeszę na wschodzie. Pierwszeństwo przyjęcia miały mieć dzieci członków partii hitlerowskiej i żołnierzy Wermachtu. Przyjmowane miały być także dzieci Niemców żyjących za granicą.
Po zakończeniu drugiej wojny światowej teren Fundacji Kessela (wraz z budynkami) został zajęty przez armię czerwoną i był niedostępny dla polskiej ludności w Świdnicy.
Po opuszczeniu Świdnicy przez wojska radzieckie, co nastąpiło jesienią 1991 r., ks. proboszcz Stanisław Pasyk podjął starania o przydzielenie parafii św. Józefa budynku z wieżą zegarową, w którym za czasów Fundacji była sala gimnastyczna. Starania zostały uwieńczone powodzeniem i przystąpiono do przystosowywania pomieszczeń na potrzeby sakralne. Większość prac wykonano w czynie społecznym i w 1995 r. przyszła świątynia była prowizorycznie gotowa. Stała się ona kościołem parafialnym na podstawie dekretu ks. kardynała Henryka Gulbinowicza z 12 czerwca 1995 r., który erygował nową świdnicką parafię wydzieloną z parafii św. Józefa. Nowemu kościołowi nadano wezwanie św. Andrzeja Boboli, męczennika i patrona Polski.
Kamienice.
W Świdnicy zachowało się wiele zabytkowych domów, głównie w Rynku i przylegających do niego ulicach, które mimo wojny przetrwały. Dzisiejszy stan niektórych z nich jest zły, jednak ma się to w przyszłości zmienić. Przyjęty plan rewitalizacji starego miasta obejmuje rewaloryzację starej, zabytkowej części Świdnicy, a więc i tych wiekowych już kamieniczek.
Zabytkowe kamieniczki są zlokalizowane głównie w obrębie Rynku (domy nr 1, 6, 7, 8, 10, 14, 15, 23a, 25, 27, 33, 34, 35, 44, 46) jak i przy sąsiednich ulicach, m.in. ul. Grodzkiej, Łukowej czy Długiej.
Budynki użyteczności publicznej.
Świdnica pełniła w swej historii różne funkcje, była miastem ważnym zarówno pod względem gospodarczym, jak i administracyjnym. Efektem tych zawirowań historycznych są zabytkowe gmachy użyteczności publicznej które dzisiaj dumnie prezentują się na miejskich ulicach i placach, pełniąc niekiedy tę samą funkcję co kiedyś.
Ratusz Miejski.
Pierwotny budynek ratusza, wybudowany w stylu gotyku był budowlą dwupiętrową. Powstał on w wyniku przebudowy domu kupieckiego pochodzącego z 1291 roku, przeprowadzonej w latach 1329-1336. Wieża nowego ratusza spłonęła w pożarze miasta w 1393 roku. Odbudowaną i odrestaurowaną wieże jak i cały ratusz strawił kolejny wielki pożar 9 maja 1528 roku. Wieżę i ratusz odbudowano pieczołowicie w latach 1548-1555. Wieża ratusza przetrwała I wojnę światową oraz II wojnę światową w dobrym stanie. 5 stycznia 1967 roku o godzinie 15.16 wieża świdnickiego ratusza runęła w wyniku nieudolnie przeprowadzanego remontu samej wieży oraz rozbiórki sąsiednich budynków.
Budynek Gimnazjum.
Gimnazjum zostało wybudowane w latach 1852-1854 na fundamentach zniszczonego kościoła i klasztoru Franciszkanów. Obiekty te powstały już w XIII wieku. Pochowana w nim była księżna Agnieszka, ostatnia władczyni księstwa Świdnicko-Jaworskiego.
Budynek Teatru Miejskiego.
Budynek ten mieści się przy ul. Rynek 45. Został wybudowany w roku 1822. Poważnej przebudowie uległ w roku 1882 oraz w latach 60. XX wieku. Obecnie mieści się tutaj sala teatralno-widowiskowa Świdnickiego Ośrodka Kultury.
Budynek Poczty Głównej.
Budynek Poczty Głównej – mieści się niedaleko dworca Świdnica Miasto przy pl. Grunwaldzkim 1. Został wybudowany w 1876 roku, a w 1907 uległ znacznej przebudowie. Obecnie mieści się w nim Urząd Pocztowy Świdnica 1.
Gmach Sądu Okręgowego.
Mieści się on w centralnej części miasta na placu Grunwaldzkim. Został wybudowany w roku 1885 na fundamentach rozebranego wcześniej (1879) klasztoru Dominikanów. Dawniej mieścił się tu Sąd Wojewódzki w Wałbrzychu z siedzibą w Świdnicy
Wewnątrz budynku nakręcono kilka scen głośnego filmu „Komornik” (reż. Feliks Falk).
Gmach Banku Zachodniego WBK.
Gmach Banku Zachodniego WBK – znajduje się przy pl. 1000-lecia 1. Został wybudowany w roku 1903 na miejscu dawnego kościoła św. Mikołaja który został wyburzony w XVIII wieku. W miejscu tym znajdował się też cmentarz założony podczas epidemii zarazy dziesiątkującej miasto w 1360 roku.
Dawne Muzeum miejskie.
Dawne Muzeum miejskie – mieści się przy ul. Muzealnej 4. Wybudowane w roku 1892 jako willa prywatna znanego wiertnika świdnickiego inż. Morisa. Obecnie nic nie znajduje się w tym budynku, który intensywnie niszczeje.
Zabytki architektury kolejowej.
Świdnica leży na uboczu szlaków kolejowych, jednak świdnickie dworce należą do obiektów zabytkowych.
Zabytki architektury przemysłowej.
Miasto przez lata było dużym ośrodkiem przemysłowym i gospodarczym. Pozostałością po okresie uprzemysłowienia jest kilkanaście zabytków techniki i architektury przemysłowej.
Dawny spichlerz.
Dawny spichlerz mieści się przy ul. Kotlarskiej 16. Wcześniej znajdował się tutaj kościół Bożego Ciała. Kościół, ten został przerobiony z dawnej synagogi stojącej tu od 1380 roku najprawdopodobniej w roku 1453. Obecny budynek powstał po spaleniu kościoła w 1757 roku.
Młyn zbożowy.
Młyn zbożowy mieści się przy ul. Garbarskiej. Należał on do szpitala Krzyżowców, jest to najstarszy młyn w mieście, powstał już w 1283 roku. Istnieje tutaj zabytkowa elewacja z kartuszem z lwami, koroną, herbami cechowymi oraz wstęgą z wyrytymi datami 1568, 1843, 1908.
Wieża ciśnień.
Wieża ciśnień mieści się przy ul. Nauczycielskiej 3. Wybudowana w roku 1877 w wyniku wyeksploatowania starej wieży ciśnień przy pl. Ludowym. W latach 1902-1903 została przebudowana i podwyższona o jedno piętro. Na jej szczycie umieszczono zbiornik o pojemności 500 m³.
Zabytki techniki.
Zabytki techniki – należą tutaj pozostałości 10 młynów wodnych m.in. Przy ul. Kraszowickiej, Pionierów, Wrocławskiej, Komunalnej, Częstochowskiej. Należą też tutaj świdnickie mosty i wiadukty kolejowe oraz drogowe które głównie pochodzą z przełomu wieków XIX i XX.
Zabytki architektury obronnej.
Mury obronne.
Świdnickie mury obronne były budowane od początku XIII wieku. Po ukończeniu w 1623 roku, stanowiły one potrójny pierścień obronny z 7 bramami oraz ponad 70 basztami i wieżami. W całości nie przetrwały długo, gdyż poważnie zostały uszkodzone podczas wojny trzydziestoletniej. Następnie w wyniku przebudowy Świdnicy i awansowania jej do rangi twierdzy w latach 1743-1753, zostały one częściowo zniesione.
Pozostałości zamku świdnickiego.
Między ulicami Zamkową a Muzealną podczas przeprowadzanych prac archeologicznych natrafiono na pozostałości zespołu zamkowego pochodzącego najprawdopodobniej ze średniowiecza. Odkryto resztki ścian, murów, okien oraz bruków.
Zabytki architektury sakralnej.
Wiele z obiektów kościelnych, niegdyś używanych przez duchownych, dziś pełni zupełnie inne funkcje. Wśród nich znajdują się także obiekty zabytkowe.
Zespół zabudowań dawnego kościoła św. Barbary oraz Baszta Strzegomska.
Zespół kościoła wraz z basztą strzegomską mieści się przy ul. Basztowej 2. Jest to dawna kaplica połączona z basteją Bramy Strzegomskiej z 1750 roku. Kaplica jest ostatnią z siedmiu kaplic, które stały przy każdej z bram miasta. W historii kościół był zbrojownią (1818) i magazynem. Krótko po wojnie kościół stanowił magazyn z meblami. Po renowacji swe miejsce znalazł tutaj Dom Technika.
Zespół poklasztorny kapucynów.
Zespół zabudowań znajduje się przy ul. Zamkowej. W skład zabudowań wchodzi klasztor, wybudowany w 1680 roku oraz kościół pw. św. Antoniego wybudowany w latach 1682-1688.
Zespół poklasztorny urszulanek.
Pierwotna siedziba sióstr urszulanek istniała w mieście już od 1700 roku. Klasztor posiadał swój własny kościół w latach 1714-1756. W tych latach otwarto także szkołę (1731-1734) oraz kaplicę przyklasztorną zwieńczoną wieżą, która powstała w 1763 roku. Przetrwały do dzisiaj kościół św. Józefa został wybudowany w latach 1754-1772 i został wkomponowany w miejską zabudowę. Kościół św. Józefa jest kościołem parafialnym od 1946 roku. Kościół modernizowano w 1961 roku, oraz w latach 1972-1974.
Kolegium pojezuickie.
Mieści się przy pl. Kościelnym. Zostało wzniesione jako najmniejsze ze śląskich kolegiów. Jego budowa trwała w latach 1664-1667. Budynek został postawiony na planie litery T. Wewnątrz znajduje się barokowe wyposażenie. Obecnie w budynku dawnego kolegium mieści się plebania katedry, Świdnicka Kuria Biskupia, księgarnia katolicka oraz przychodnia Caritas. Na dziedzińcu ustawiona jest piaskowa kolumna św. Floriana, patrona strażaków postawiona w podzięce za ocalenie od spalenia kolegium podczas uderzenia piorunem w 1684 roku. Została ona gruntownie odnowiona w 300-lecie tego zdarzenia (1984)
Konwikt pojezuicki.
Mieści się przy ul. Spółdzielczej. Został wybudowany w latach 1714-1717. Jest to budynek w stylu barokowym. Od 1777 roku mieściła się tutaj szkoła. Gmach przebudowano w roku 1803. W latach 70. XX wieku budynek został niefortunnie przebudowany – został on pozbawiony mansardowego dachu, który wieńczył budynek. Obecnie mieści się tutaj Spółdzielnia Pracy.
Pałac opatów cystersów krzeszowskich.
Mieści się przy ul. Franciszkańskiej 18. Został wybudowany w latach 1723-1724. Jest to budynek w stylu barokowym, z wewnętrznym dziedzińcem ozdobionym detalami architektonicznymi w postaci wazonów i ślimacznic. Pałac został zarekwirowany w 1741 roku przez Prusy i pełnił funkcję siedziby komendanta twierdzy świdnickiej. Po kasacji zakonu w 1810 roku pałac odgrywał rolę arsenału a od 1918 był siedzibą urzędu podatkowego. Obecnie w gruntownie wyremontowanym pałacu mieści się Miejska Biblioteka Publiczna.
Inne.
Oprócz wyżej wymienionych zabytków w Świdnicy istnieją jeszcze relikty minionych lat które często udaje nam się przeoczyć.
Zespół zabytkowych rzeźb w Rynku.
Oprócz rzeźb zdobiących kamienice mieszczańskie i ratusz istnieją jeszcze zabytkowe fontanny miejskie oraz kolumna znajdujące się na Rynku świdnickim. Rzeźby te zdobią cztery fontanny miejskie stojące w narożnikach rynku. Fontanna w narożniku skąd wybiega ul. Kotlarska jest dłuta L.Webera i przedstawia Atlasa. Pochodzi z 1716 roku, a restaurację przeszła w 1932 roku. Druga, dłuta tego samego rzeźbiarza, przedstawiająca Neptuna stoi u wylotu ul. Grodzkiej. Pochodzi ona z 1732 roku. Kolejne dwie, nieco skromniejsze w dekoracji pochodzą z 1740 roku (róg ul. Pułaskiego) i 1744 roku przy wylocie ul. Długiej. W latach 1983-1988 przeprowadzono gruntowny remont wszystkich czterech studni. W centralnej części rynku znajduje się kolumna św. Trójcy, postawiona staraniem ówczesnego starosty miasta Sitzendirfa w roku 1693. Wykonana jest ona z czerwonego piaskowca. W założeniu miała ona symbolizować geometryczny środek średniowiecznego miasta.
Krzyże Pokutne.
W Świdnicy istnieje pięć krzyży umiejscowionych na wolnym terenie oraz jeden znajdujący się w Muzeum Dawnego Kupiectwa, pochodzący ze wsi Bagieniec. Wśród tych pięciu jeden znajduje się na Placu św. Małgorzaty, naprzeciwko domu nr 6. Nie posiada ramion, a na nim widnieją słabo widoczne inicjały JT – Jakuba Thau. Krzyż ten pochodzi z 1347 roku (data widoczna na krzyżu). Dwa krzyże stoją przy polnej drodze do Tomkowej w bliskim sąsiedztwie wiaduktu kolejowego. Pozostałe dwa stoją: u zbiegu ulic Wałbrzyskiej i Pionierów Ziemi Świdnickiej oraz przy ulicy Westerplatte.
Kamienie Graniczne Twierdzy Świdnickiej.
Centrum dzisiejszej Świdnicy otoczone jest parkami. Tereny zielone okalające miasto powstały pod koniec XIX wieku w okresie zagospodarowania dawnych umocnień twierdzy świdnickiej. W świdnickim Parku Młodzieżowym w 1875 roku z inicjatywy podpułkownika Riebla wybudowano Belweder. W jej pobliżu jeszcze dzisiaj możemy zobaczyć pozostałości po dawnych umocnieniach (wały i fosy).
Najbardziej widocznymi reliktami pozostałymi po XVIII-wiecznych umocnieniach są zachowane do dzisiaj, niewysokie kamienne słupki, na których widnieją numery oraz inicjały FR. Oznaczają ona prawdopodobnie "Fridericus Rex", czyli "król Fryderyk", zleceniodawca budowy świdnickiej twierdzy. Kamienie te spotkać można na terenie Parku Młodzieżowego, jak i w okolicach ul. Ofiar Oświęcimskich.
Pomniki przyrody.
Nie tylko ludzie pozostawili po sobie ślad przeszłości. Przyroda również stworzyła dowody swej długiej obecności w mieście.

</doc>
<doc id="748030" url="https://pl.wikipedia.org/wiki?curid=748030" title="Gimel">
Gimel

Gimel (, ) – trzecia litera alfabetów semickich, m.in. fenickiego, aramejskiego, arabskiego ("ǧīm"), hebrajskiego.
W hebrajskim odpowiada liczbie 3 i oznacza spółgłoskę [g], jak w (trb. "gar") „mieszkam”.

</doc>
<doc id="748032" url="https://pl.wikipedia.org/wiki?curid=748032" title="Grand Prix Szwecji na Żużlu 1996">
Grand Prix Szwecji na Żużlu 1996

Wyniki Grand Prix Szwecji, czwartej eliminacji Mistrzostw Świata Grand Prix w sezonie 1996.
Lista startowa.
W turnieju nie wystąpili (z powodu kontuzji) Tommy Knudsen oraz Gary Havelock. W ich miejsce wystartowało dwóch stałych uczestników, którzy w tym turnieju mieli stanowić rezerwy toru oraz w ramach dzikiej karty Tomasz Gollob. Rezerwy toru stanowili kolejni zawodnicy oczekujący Jan Stæchmann oraz Mikael Karlsson.
¹) Anglik Marvyn Cox startował w sezonie 1996 z licencją niemiecką.
Opis.
Wielką Nagrodę Szwecji zdobył Billy Hamill, który przy słabszej jeździe lidera cyklu Hansa Nielsena zbliżył się z nim w klasyfikacji przejściowej do 7 punktów. Dobry występ zanotował Tomasz Gollob, który stanął na najniższym stopniu podium i awansował na 9 lokatę w klasyfikacji (startując jedynie w dwóch na cztery eliminacjach).

</doc>
<doc id="748034" url="https://pl.wikipedia.org/wiki?curid=748034" title="Dalet">
Dalet

Dalet (ד,د) – czwarta litera alfabetów semickich, m.in. alfabetu fenickiego, alfabetu aramejskiego, alfabetu arabskiego, alfabetu hebrajskiego, odpowiadająca liczbie 4.
W języku hebrajskim litera ד oznacza dźwięk [d], jak np. דבש (trb. "dwasz") – miód.

</doc>
<doc id="748036" url="https://pl.wikipedia.org/wiki?curid=748036" title="Przedsiębiorstwo Farmaceutyczne Jelfa">
Przedsiębiorstwo Farmaceutyczne Jelfa

Przedsiębiorstwo Farmaceutyczne Jelfa SA – przedsiębiorstwo farmaceutyczne z siedzibą w Jeleniej Górze.
Historia.
Poprzednikiem Jelfy była niemiecka firma "Labopharma", funkcjonująca w Piechowicach przed II wojną światową. W 1945 r. ponownie uruchomiono w niej produkcję, a w 1947 siedziba firmy została przeniesiona do Jeleniej Góry.
W 1951 r. przedsiębiorstwo zmieniło nazwę na Jeleniogórskie Zakłady Farmaceutyczne, a w 1961 po wejściu do Zjednoczenia Przemysłu Farmaceutycznego Polfa na Jeleniogórskie Zakłady Farmaceutyczne Polfa. W 1994 r. zostało sprywatyzowane poprzez wprowadzenie na giełdę. Udziałowcem większościowym pozostawał jednak Skarb Państwa. Spółka notowana była na warszawskiej giełdzie od lipca 1994 do listopada 2006 roku.
W czerwcu 2006 r. spółka została przejęta od Skarbu Państwa przez litewską grupę farmaceutyczną Sanitas Group, a 19 sierpnia 2011 roku przez międzynarodową korporację Valeant Pharmaceuticals International.
Afera Corhydronu.
5 października 2006 u dwóch pacjentek w szpitalu w Siedlcach doszło do nieoczekiwanego pogorszenia stanu zdrowia po podaniu zastrzyków produkowanych przez firmę farmaceutyczną Jelfa SA. Lek o nazwie handlowej "Corhydron" (dawka 250 mg) podawany jest w silnych stanach niewydolności oddechowych zagrażających życiu pacjentów. Substancją czynną zawartą w Corhydronie jest hydrokortyzon, lek hormonalny o działaniu przeciwzapalnym, przeciwuczuleniowym, przeciwobrzękowym i przeciwświądowym. Jest często stosowany w stanach zagrożenia życia np. ciężkich napadach astmy oskrzelowej lub we wstrząsie anafilaktycznym.
Po zgłoszeniu przez szpital w Siedlcach tzw. skutków niepożądanych działania leku Corhydron 250, 44 fiolki przekazane przez wspomniany szpital do Narodowego Instytutu Zdrowia Publicznego zostały tam przebadane. W jednej z nich znaleziono scolinę, lek używany w anestezjologii.
8 listopada sprawą zajęły się media. Wybuchła „afera corhydronowa”. Dzień po opisaniu sprawy przez media zakład farmaceutyczny w Jeleniej Górze został zamknięty decyzją premiera Jarosława Kaczyńskiego. Zdymisjonowany został Główny Inspektor Farmaceutyczny Zbigniew Niewójt. Administracja rządowa ostro atakowała firmę i rozpoczęła szereg kontroli zakładu. Główne wydarzenia rozegrały się na kilka dni przed wyborami samorządowymi.
Produkcja w zakładzie została decyzją Głównego Inspektora Farmaceutycznego częściowo przywrócona 8 grudnia 2006 r. Tamtego dnia Główny Inspektorat Farmaceutyczny uchylił decyzję o unieruchomieniu linii produkcyjnej Corhydronu, co umożliwiło wznowienie wytwarzania leków.
12 grudnia 2006 r. GIF uchylił decyzję o wstrzymaniu leku Corhydron 250 w obrocie. Stało się tak w związku z decyzją spółki Jelfa SA o dobrowolnym wycofaniu z rynku wszystkich wytworzonych serii leku w dawce 250 mg – jak wynika z uzasadnienia decyzji.
17 stycznia umożliwiono Jelfie sprzedaż Corhydronu 100 i Corhydronu 25. W uzasadnieniu decyzji napisano, że: „nie zaszła potencjalna możliwość zanieczyszczenia linii technologicznej inną substancją lub innym materiałem wyjściowym. Wyeliminowano również możliwość przypadkowej zamiany fiolek, co było przesłanką do wydania decyzji 26/WS/2006 z dnia 09.11.2006” Decyzja, o której mowa w uzasadnieniu dotyczyła wstrzymania w obrocie Corhydronu 25, Corhydronu 100 i Corhydronu 250.
Z obrotu całkowicie wycofana została seria 010705 wyprodukowana w lipcu 2005 r. (kiedy większościowym udziałowcem Jelfy był Skarb Państwa) oraz 16 innych serii wymienionych w decyzji GIF z 12 grudnia 2006 r. To w jednej fiolce z tej serii znaleziono scolinę.
Nie wiadomo w jaki sposób w jednej fiolce zaetykietowanej jako Corhydron znalazła się scolina; według prokuratury był to błąd, nie zaś działanie celowe, wynikający z niewłaściwej organizacji pracy wydziału ampułek. Sprawa została umorzona przez prokuraturę ze względu na brak możliwości ustalenia osoby, której błąd byłby jedyną przyczyną zaistniałej pomyłki.
Wykorzystanie Wikipedii w reklamie Jelfy.
Jak przyznają managerowie firmy, Wikipedia została wykorzystana przez Jelfę w kampanii reklamowej jednego z produktów mającym niwelować nieprzyjemne efekty stanu po użyciu alkoholu i przyśpieszającym jego metabolizm. W jej ramach 12 maja 2008 posłużono się mistyfikacją w postaci biografii fikcyjnego radzieckiego naukowca (Mikołaja Wasiliewicza Onowałowa) oraz hasła o wynalezionym przez niego również fikcyjnym specyfiku, wraz z powołaniem się na utworzone w podobnym czasie strony internetowe. Hasło o specyfiku zostało z Wikipedii usunięte, podobnie jak fikcyjny biogram. Fałszywki w wersji filmowej umieszczono również w serwisie YouTube. Kampanię przygotowała agencja Change Communications, w jej ramach prócz fikcyjnego biogramu i filmów na kilka godzin ustawiono również pomnik na placu Bankowym w Warszawie, co według władz ratusza stanowiło samowolkę budowlaną i miało niejasną celowość.

</doc>
<doc id="748037" url="https://pl.wikipedia.org/wiki?curid=748037" title="Elaine z Garlot">
Elaine z Garlot

Elaine z Garlot – postać z legend arturiańskich, córka króla Kornwalii Gorloisa i jego żony Igraine, siostra Morgany le Fay i Morgause. Przyrodnia siostra króla Artura. Poślubiła króla Nentresa z Garlot i miała z nim syna - Galeshina, który został jednym z rycerzy Okrągłego Stołu. Identyfikowana z żoną Budiga II, króla Bretanii.

</doc>
<doc id="748038" url="https://pl.wikipedia.org/wiki?curid=748038" title="Bitwa w wąwozie Roncesvalles">
Bitwa w wąwozie Roncesvalles



</doc>
<doc id="748041" url="https://pl.wikipedia.org/wiki?curid=748041" title="Bitwa pod Międzyrzecem Podlaskim">
Bitwa pod Międzyrzecem Podlaskim

Bitwa pod Międzyrzecem Podlaskim (lub bitwa pod Rogoźnicą) – zwycięska dla powstańców bitwa powstania listopadowego na polach wsi Manie, Rogoźnica i na przedpolu Międzyrzeca Podlaskiego 29 sierpnia 1831 roku.
Wojskami Polskimi dowodził gen. Hieronim Ramorino (20 tys. żołnierzy), a wojskami rosyjskimi gen. Grigorij Rosen (15 tys. żołnierzy).
Ramorino mógł całkowicie zniszczyć siły Rosena, jednak nie wykonał zaplanowanego przez Igancego Prądzyńskiego manewru oskrzydlającego Rosjan.

</doc>
<doc id="748042" url="https://pl.wikipedia.org/wiki?curid=748042" title="Pióro wieczne">
Pióro wieczne



</doc>
<doc id="748044" url="https://pl.wikipedia.org/wiki?curid=748044" title="Powództwo">
Powództwo

Powództwo – żądanie udzielenia ochrony prawnej w drodze procesu cywilnego skierowane do sądu. Treść powództwa zawarta jest w piśmie procesowym (pozew) wnoszonym przez osobę bezpośrednio zainteresowaną (powoda) przeciwko osobie, której ma dotyczyć orzeczenie sądu (pozwanemu). Według polskiego prawa cywilnego powództwo może wytoczyć także prokurator (z wyjątkiem pewnych spraw niemajątkowych z zakresu prawa rodzinnego), niektóre inne podmioty na jego prawach (np. Rzecznik Praw Obywatelskich) oraz w niektórych wypadkach organizacja pozarządowa. 

</doc>
<doc id="748046" url="https://pl.wikipedia.org/wiki?curid=748046" title="Grupy armii III Rzeszy">
Grupy armii III Rzeszy

Grupy armii III Rzeszy ("Heeresgruppen") – większe niemieckie oddziały wojskowe, tworzone w czasie II wojny światowej. Składały się zazwyczaj z pułku łączności i 2-6 armii, a także innych, pomniejszych oddziałów, np. grup armijnych, pancernych, itp. Część z nich utworzono w sposób zaplanowany (np. Grupa Armii B), inne tworzono z rozbitych oddziałów znajdujących się na danym terytorium (np. Grupa Armii Kurlandia) lub z powodu zmiany miejsca areny walk (Grupa Armii Wisła).

</doc>
<doc id="748048" url="https://pl.wikipedia.org/wiki?curid=748048" title="Bitwa pod Międzyrzecem">
Bitwa pod Międzyrzecem



</doc>
<doc id="748050" url="https://pl.wikipedia.org/wiki?curid=748050" title="Dendryt">
Dendryt



</doc>
<doc id="748051" url="https://pl.wikipedia.org/wiki?curid=748051" title="Meriadok">
Meriadok

Meriadok, Meriadek – imię męskie pochodzenia celtyckiego, ("Muiredach", "Muireadhach"), znane z rodowych legend irlandzkich i oznaczające „mistrz, pan”. Patronem tego imienia jest św. Meriadek (Meriadok), biskup Vannes (VII wiek). 
Meriadok, Meriadek imieniny obchodzi 7 czerwca.
Znane postacie fikcyjne o tym imieniu: 

</doc>
<doc id="748052" url="https://pl.wikipedia.org/wiki?curid=748052" title="Witiaź Podolsk (hokej na lodzie)">
Witiaź Podolsk (hokej na lodzie)

Witiaź Podolsk (ros. Витязь Подольск) – rosyjski klub hokeja na lodzie z siedzibą w Podolsku. W latach 2003-2013 klub istniał pod nazwą Witiaź Czechow i funkcjonował w Czechowie.
Historia.
Klub został założony w 1996 w Podolsku i występował pod nazwą Witiaź Podolsk. W 2003 został przeniesiony do Czechowa. W pierwszym okresie klub występował w Wysszaja Liga. Już od 2000 klub rozgrywał swoje mecze w roli gospodarza w Pałacu Lodowym „Witiaź”, który do 2006 służył jako obiekt drużynie HK MWD Bałaszycha.
W 2008 Witiaź był jednym z 24 klubów-założycieli nowych rozgrywek Kontinientalnaja Chokkiejnaja Liga. Od początku w każdym sezonie pozostaje jedną z najsłabszych drużyn ligi, regularnie kończy grę na rundzie zasadniczej i ani razu nie awansował do fazy play-off. W pierwszym sezonie KHL (2008/2009) i drugim KHL (2009/2010) był klasyfikowany na 23. miejscu (na 24 drużyn), w trzeciej edycji KHL (2010/2011) uplasował się na 21. pozycji (na 23). W sezonie KHL (2011/2012) Witiaź był najsłabszą drużyną w całej lidze (23. miejsce na 23 klubów). W sezonie KHL (2012/2013) zajął 22 na 26 miejsc. Przed sezonem 2013/2014 zespół przeniesiono z Dywizji Bobrowa do Tarasowa. Przed sezonem KHL (2013/2014) zaistniała możliwość przeniesienia klubu ponownie do Podolska z racji wymagań rozgrywek odnośnie do większej pojemności lodowisk: Pałac Zimowy Witiaź w Czechowie dysponuje pojemności dla widzów 3300 miejsc (najmniejsza w lidze KHL), zaś Pałac Lodowy Witiaź w Podolsku mieści 5500 miejsc. Zgodę na przeniesienie wydały władze obwodu moskiewskiego. Powrót do Podolska stał się faktem na przełomie maja i czerwca 2013.
Drużyną juniorską jest zespół Russkije Witiazi Czechow występujący w rozgrywkach MHL.
Zespołami farmerskim zostały kolejno kluby z rozgrywek WHL: HK Riazań (do 2012), Kubań Krasnodar (do 2013), Titan Klin (od 2013), THK Twer.
Styl gry.
W rozgrywkach KHL zespół Witiazia stał się prekursorem stylu gry obfitującego w bójki, zaczerpniętego z lodowisk północnoamerykańskich. Koresponduje z tym zdanie wypisane na banerze umieszczonym w hali tuż nad boksami drużyn: "Kto przychodzi do nas z mieczem, od miecza musi zginąć".
Przy tym osobną historią stały się pojedynki Witiazia z Awangardem Omsk. Punktem zapalnym konfliktu było spotkanie w trakcie pierwszej edycji KHL (2008/2009) rozegrane 13 października 2008 w Czechowie, w trakcie którego zesłabnięciu uległ zawodnik gości Aleksiej Czeriepanow. Pomimo podjęcia akcji ratunkowej 19-letni talent rosyjskiego hokeja zmarł. Fakt ten zrodził niechęć kibiców z Omska do klubu z Czechowa, tym bardziej że podczas meczu nie było pod lodowiskiem karetki pogotowia, która przyjechała dopiero po 15-20 minutach od zdarzenia. Rok później w trakcie sezonu KHL (2009/2010) w styczniu 2010 mecz Witiazia z Awangardem był kilkakrotnie przerywany w wyniku zbiorowych bójek pomiędzy zawodnikami obu drużyn. Ostatecznie nie został dokończony z powodu braku dostatecznej liczby graczy na lodzie wskutek tego, że sędziowie nałożyli na zawodników ponad 600 minut kar. W kolejnym sezonie ligowym 2010/11 w meczu rozegranym 10 grudnia 2010 już na początku meczu tuż po pierwszym wznowieniu gry zawodnicy Witiazia zbiorowo i z premedytacją brutalnie zaatakowali piątkę graczy Awangarda. W wyniku tego ataku klub z Omska wnioskował o wykluczenie Witiazia z ligi.
Następnie inicjatorem wprowadzenia napastniczego stylu był Andriej Nazarow, trener drużyny od 11 października 2010 (jednocześnie do marca 2012 pełnił funkcję asystenta selekcjonera reprezentacji Rosji oraz II trenera reprezentacji Rosji B, złożonej z zawodników kandydujących do gry w pierwszej reprezentacji). W latach 1993-2004 i 2005-2006 Nazarow występował jako zawodnik w klubach amerykańskich i kanadyjskich (w tym NHL). Odgrywał tam rolę tzw. "enforcera", czyli „ochroniarza” dbającego o nienaruszalność czołowych graczy własnej drużyny i w razie potrzeby wszczynającego bójki celem wyeliminowania z gry agresywnego przeciwnika. W związku z tym Nazarow w każdym sezonie miał na swoim koncie wiele minut kar przy niewielkiej ilości punktów uzyskanych w klasyfikacji kanadyjskiej (poza dwoma sezonami w barwach San Jose Sharks i Calgary Flames, gdy zdobywał wiele goli i asyst).
Agresywny styl gry obfitujący w bójki, prowokacje, zachowania niezgodne z przepisami i wykluczenia karne Nazarow przeniósł na grunt ligi KHL i jako trener zaszczepił do gry Witiazia. W tym celu zaangażował zawodników słynących z bójek na lodzie i mających w karierze wiele setek minut kar (podczas gdy wszystkie kluby ligi standardowo dokonują wzmocnień składu zawodnikami zagranicznymi, legitymującymi się osiągnięciami z innych lig europejskich i gwarantującymi uzyskiwanie goli i asyst). W sezonie KHL (2009/2010) i KHL (2010/2011) w Czechowie występowali Josh Gratton, Darcy Verot, Chris Simon i Brandon Sugden – zawodnicy inkasujący wiele minut kar i odnotowujący nikłe zdobycze punktowe (prócz Simona, zdobywającego wiele goli i zaliczającego asysty). W sezonie KHL (2011/2012) zatrudnieni zostali kanadyjscy napastnicy Kip Brennan, Jon Mirasty, Nick Tarnasky, Jeremy Yablonski, którzy na koniec rundy zasadniczej zajęli cztery pierwsze miejsca w ligowej klasyfikacji minut kar (prócz nich w klubie występował jeszcze ich rodak Matt Dalton na pozycji bramkarza). Następnie Nazarow przestał był trenerem zespołu, a jego miejsce zajął Jurij Leonow. Od sezonu KHL (2012/2013) bójki przestały być wyróżniającym się elementem meczów drużyny, ze składu odeszło większość ww. zawodników, aczkolwiek pozostał Jeremy Yablonski i pojawił się nowy nabytek, Trevor Gillies. Po rundzie zasadniczej zespół nie zakwalifikował się do fazy play-off i został sklasyfikowany na 22. miejscu w lidze. W czerwcu 2013 klub rozwiązał umowę z Yablonskim i Gilliesem. 
Szkoleniowcy.
Trenerami klubu byli Wiaczesław Anisin, Aleksandr Jakuszew, Andriej Nazarow, Jurij Leonow. W trakcie sezonu 2013/2014 w styczniu 2014 zwolniony został trener Leonow, a jego miejsce zajął Oleg Oriechowski, którego dalsze zatrudnienie potwierdzono w kwietniu 2014. Pod koniec listopada 2015 Oriechowski został zwolniony, a p.o. głównego trenera został dotychczasowy asystent Rawil Jakubow, który pozostawał na stanowisku do końca sezonu KHL (2015/2016). W marcu 2016 trenerem został Walerij Biełow. Jego asystentami pozostali pracujący już wcześniej w tym charakterze Rawil Jakubow (od 2013), Michaił Sztalenkow (od 2012), Andriej Sapożnikow. Wiosną 2018 ze sztabu odeszli Jakubow i Sztalenkow. W maju 2021 głównym trenerem został Jurij Babienko, a do sztabu wszedł Andriej Markow. Od maja 2019 do kwietnia 2021 trenerem był Michaił Krawiec. 1 lipca 2021 ogłoszono, że Markow opuścił osadę, a jego miejsce zajął Aleksandr Bojkow, który objął obowiązki trenera obrońców. W maju 2022 nowym szkoleniowcem został ogłoszony Wiaczesław Bucajew, trenerem bramkarzy Andriej Małkow, trenerem obrońców Aleksandr Zawjałow, trenerem napastników Maksim Biec.
Zawodnicy.
W przeszłości w barwach Witiazia występowali m.in.: Boris Tortunow, Siergiej Agiejkin, Jewgienij Chacej, Siergiej Korolew, Jewgienij Artiuchin, Aleksandr Riazancew, Michaił Żukow, Grigorij Szafigulin, Chris Simon, Aleksiej Troszczinski. Obecnie w klubie występuje m.in. Michaił Czernow i reprezentant Rosji, Daniił Markow (na fazę play-off przekazywany do klubów walczących o wyższe cele) i Aleksandr Koroluk.

</doc>
<doc id="748053" url="https://pl.wikipedia.org/wiki?curid=748053" title="Meriadek">
Meriadek



</doc>
<doc id="748061" url="https://pl.wikipedia.org/wiki?curid=748061" title="Miejski Zakład Energetyki Cieplnej Świdnica">
Miejski Zakład Energetyki Cieplnej Świdnica

Miejski Zakład Energetyki Cieplnej w Świdnicy Sp. z o.o. – spółka komunalna świadcząca usługi ciepłownicze dla mieszkańców i firm miasta Świdnica. MZEC Świdnica jest producentem energii cieplnej dla potrzeb miasta. Eksploatuje także kotłownie w Marcinowicach i Pszennie
Historia.
Historia MZEC Świdnica sięga lat 60. XX wieku kiedy to powstał system ciepłowniczy, wskutek oddania do eksploatacji ciepłowni osiedlowej przy zbiegu ulic Sikorskiego i Zamenhofa, ogrzewającej za pośrednictwem sieci ciepłowniczej pierwsze budynki nowo powstającego Osiedla Młodych. W miarę rozbudowy Osiedla Młodych i sieci zaistniała konieczność rozbudowy źródła. W czerwcu 1973 roku wybudowano i oddano do użytku do użytku nową ciepłownię. Kotłownie i ciepłownie miejskie należały wtedy pod jurysdykcję Miejskiego Zarządu Budynków Mieszkalnych. W 1976 roku utworzono Wojewódzkie Przedsiębiorstwo Energetyki Cieplnej w Wałbrzychu w skład, którego wszedł Oddział Energetyki Cieplnej w Świdnicy. W 1984 roku po zapadnięciu decyzji o budowie Osiedla Zawiszów WPEC rozpatrywał budowę nowej ciepłowni na nowo powstającym osiedlu. Ostatecznie nową ciepłownię uruchomiono na jesień 1986 roku. W styczniu 1993 roku, w wyniku prywatyzacji i transformacji gospodarki, zlikwidowano Wojewódzkie Przedsiębiorstwo Energetyki Cieplnej w Wałbrzychu. Powołano natomiast, po wyłączeniu zakładu świdnickiego ze struktur likwidowanego przedsiębiorstwa, Miejski Zakład Energetyki Cieplnej w Świdnicy. MZEC w początkowym okresie działał jako zakład budżetowy.
Stan obecny.
Miejski Zakład Energetyki Cieplnej w Świdnicy jest producentem ciepła i energii która dociera do ponad 22 tysięcy mieszkańców miasta. Zaopatruje w ciepło również liczne zakłady przemysłowe, szkoły, placówki kulturalne, usługowe. MZEC dostarcza odbiorcom ciepło w postaci gorącej wody o temperaturze od 65 stopni Celsjusza do 135 stopni Celsjusza. MZEC zaopatruje w ciepło ponad 40% ogółu mieszkań i podmiotów gospodarczych w Świdnicy. Ciepło jest produkowane w 3 ciepłowniach a mianowicie przy ul. Pogodnej, Bohaterów Getta i Saperów. W skład MZEC wchodzi też sieć ciepłownicza którą zakład zarządza i eksploatuje, a także kotłownie lokalne których łącznie jest 15 sztuk. Głównie opalane one są gazem ziemnym. W 2012 roku zmodernizowano ostatnie kotłownie opalane węglem typu eco-groszek. Obecnie wszystkie kotłownie opalane są gazem ziemnym. Obsługuje także 14 kotłowni gazowych na zlecenie innych podmiotów.
Ciepłownia Zawiszów.
Ciepłownia ta została oddana do eksploatacji w 1986 roku. Obecnie jest ona przestarzała i wymaga modernizacji. Moc ciepłowni wynosi 58,19 MW. W jej skład wchodzą dwa kotły. W latach 1994-1995 zautomatyzowano kotły oraz obiegi wodne ciepłowni. Budynek ciepłowni jest przystosowany do potrojenia mocy zainstalowanej. Ciepłownia wytwarza ciepło ogrzewcze oraz ciepło na potrzeby ogrzania wody.
W 2005 roku jeden z kotłów K-3 został zmodernizowany w technologii ścian szczelnych.
Wymieniono stary system automatyki na nowocześniejszy oparty na sterownikach PLC.
Ciepłownia Zarzecze.
Obecnie (2015 rok) w trakcie likwidacji.
Ciepłownia ta składa się z 5 kotłów o łącznej mocy 58,19 MW. Kotły te zostały zainstalowane w latach 1975-1978. Ciepłownia zasila duże firmy takie jak Świdnicka Fabryka Pomp, Zakłady Elektroniki Samochodowej Elmot czy też Szkołę Podstawową i Osiedle Zarzecze.
MZEC na swojej stronie podaje (wrzesień 2007), że Zarzecze posiada cztery kotły WR-10, o łącznej mocy 46,52 MW.
Rok 2008 to demontaż jednego kotła WR-10 (Nr 5) i postawienie w jego miejscu kotła KTM-500 dla potrzeb DOLMEBU w okresie letnim.
Ciepłownia Sikorskiego.
W jej miejscu wybudowana jest obecnie "BIEDRONKA".
Jest to przestarzała konstrukcyjnie i w złym stanie technicznym. Używana jest w okresie letnim dla potrzeb produkcji ciepłej wody. Została oddana do użytku w 1973 roku i posiada 4 kotły o łącznej mocy 11,6 MW. Tylko jeden z nich jest sprawny i dopuszczony do użytkowania. Ciepłownia posiada emisję spalin nie odpowiadającym normom. Ciepłowni już nie ma.
Sieć ciepłownicza.
Sieć ciepłownicza w mieście Świdnica posiada łączną długość około 50 km. Jej stan techniczny jest różny. Na Osiedlu Młodych, gdzie wiek sieci sięga 30 lat nadaje się ona do wymiany z racji znacznego skorodowania rur. Natomiast na Osiedlu Zarzecze stan tej sieci jest dobry.

</doc>
<doc id="748062" url="https://pl.wikipedia.org/wiki?curid=748062" title="Fabryka Aparatury Pomiarowej Pafal">
Fabryka Aparatury Pomiarowej Pafal

Fabryka Aparatury Pomiarowej „Pafal” Spółka Akcyjna – polskie przedsiębiorstwo przemysłu elektromaszynowego z siedzibą w Świdnicy. Producent urządzeń pomiarowych do gazu i prądu. Należy do grupy kapitałowej „Apator”.
Historia.
Historia przedsiębiorstwa sięga roku 1897, kiedy to w Świdnicy powstała spółka H. Aron Elektrizitätszähler-Fabrik, GmbH. Zakład ów był filią berlińskiego koncernu elektrycznego. W 1884 roku, gdy niemiecki elektrotechnik Hermann Aron skonstruował jeden z pierwszych użytkowych liczników energii elektrycznej oraz opatentował go, rozpoczęła się szybka i dynamiczna rozbudowa założonej przez niego firmy.
W 1897 roku zapadła decyzja o budowie zakładu w Świdnicy. Już w 1898 roku świdnicki zakład rozpoczął produkcję, zatrudniając początkowo 151 osób. Pierwszymi produktami wytworzonymi przez fabrykę były mechanizmy zegarowe do liczników elektrycznych. W 1900 roku fabryka wytwarzała większość części do liczników elektrycznych. Szybki i dynamiczny rozwój spowodował przekształcenia własnościowe firmy i już w 1929 roku przedsiębiorstwo, które było spółką z ograniczoną odpowiedzialnością, stało się towarzystwem akcyjnym. Nowy podmiot o nazwie "Aron-Werke Elektrizitäts Aktiengesellschaft" dalej się szybko rozwijał.
Po objęciu władzy przez Adolfa Hitlera fabrykę upaństwowiono, nadając jej nową nazwę "Heliowatt-Werke Aktiengesellschaft". Okres powojenny który rozpoczął się 5 października 1945 roku zapisał się przejęciem obiektów byłej fabryki niemieckiej od sowieckiej administracji i przekazaniu jej polskim władzom. 3 sierpnia 1946 roku uroczyście otwarto Fabrykę Liczników i Zegarów Elektrycznych. Sztandarowym wówczas produktem był licznik jednofazowy typu EFK-1. Zakład też postawił na produkcję części do produkowanych przez siebie urządzeń, w efekcie czego już w 1947 roku ruszyła produkcja części. W 1948 roku Pafal opuścił 100-tysięczny licznik. Od 1952 roku fabryka eksportowała swe wyroby, m.in. do Chin, Turcji, Egiptu, Brazylii, Iranu, Grecji, Bułgarii, Jemenu, Pakistanu. Fabryka też zmieniła nazwę na Zakłady Wytwórcze Aparatury Precyzyjnej.
W 1960 roku firma ZWAP sprzedała licencję licznika A4 do Indii oraz brała udział w budowie fabryki specjalizującej się w wytwarzaniu tegoż licznika. Późniejsze lata to okres dalszych przemian. 13 maja 1964 r. na podstawie Zarządzenia Nr 102 Ministra Przemysłu Ciężkiego Pafal weszła, jako jednostka organizacyjna, w skład utworzonego Zjednoczenia Przemysłu Automatyki i Aparatury Pomiarowej „MERA”. Po włączeniu do zjednoczenia fabryka nosiła nazwę Zakłady Wytwórcze Aparatury Precyzyjnej MERA-PAFAL. Skrótowiec PaFaL pochodzi od nazwy Państwowa Fabryka Liczników. Lata 60. były intensywne w rozwijaniu konstrukcji liczników. W latach 1960–1965 uruchamiano produkcję nowych wyrobów z branży elektrotechniki motoryzacyjnej – zegarów kontrolnych, mikrosilniczków, czujników. Od 1968 roku przedsiębiorstwo otrzymało licencję na produkcję wskaźników i czujników przeznaczonych do Fiata 125p, które później eksportowano do produkowanego w ZSRR na licencji Fiata 124 samochodu WAZ. W latach 70. XX wieku prowadzono współpracę z Niemiecką Republiką Demokratyczną w zakresie produkcji liczników, a w latach 80. asortyment wyrobów powiększono o zestawy i czujniki do samochodów Fiat 126, Tarpan, Nysa, Star oraz osprzęt
elektryczny do licencyjnego ciągnika Massey Ferguson dla ZPC Ursus. Produkowany asortyment zmieniał się.
Kryzys gospodarczy lat 90. XX wieku nie dotknął w dużym stopniu Pafalu. Zakład posiadał własne środki pieniężne, zmodernizował park maszynowy a korzystnie zawarte kontrakty handlowe zapewniały płynność finansową przedsiębiorstwu. W 1991 roku Zakłady Wytwórcze Aparatury Precyzyjnej MERA-PAFAL zostały wpisane na listę 400 przedsiębiorstw przewidzianych do prywatyzacji w pierwszej kolejności.
W 1992 roku przekształcono ZWAP „Mera Pafal” w Fabrykę Aparatury Pomiarowej „Pafal” S.A. Fabryka dalej modernizowała się. W 1996 roku przedsiębiorstwp otrzymałp Międzynarodowy Certyfikat Jakości ISO 9001:2000.
Zakład jest producentem liczników i urządzeń pomiarowych. Od 11 marca 2004 roku spółka Apator SA z siedzibą w Toruniu nabyła większościowy pakiet akcji FAP „PAFAL” S.A., dzięki czemu stała się spółką w grupie Apator.
Produkty.
Pafal jest producentem urządzeń pomiarowych, w szczególności liczników energii elektrycznej jedno i wielofazowych, urządzeń rejestrujących, systemów rozliczeń energii elektrycznej. Oferuje także swoje usługi w zakresie badań aparatury pomiarowej, w szczególności liczników energii elektrycznej jedno i wielofazowych, naprawy i ponownej legalizacji liczników energii elektrycznej jedno i wielofazowych, serwisu aparatury pomiarowej. Możliwe są także usługi takie jak lakierowanie detali (metal) czy obróbka metali za pomocą cięcia, gięcia, skrawania.

</doc>
<doc id="748063" url="https://pl.wikipedia.org/wiki?curid=748063" title="Mammogeneza">
Mammogeneza

Mammogeneza - rozwój i dojrzewanie gruczołu mlekowego pod wpływem progesteronu i estrogenu. Z początku rozwija się on bardzo wolno, z biegiem czasu jednak się przyspiesza. U samców gruczoł ten jest nieczynny. Wyróżniamy mammogenezę: 

</doc>
<doc id="748064" url="https://pl.wikipedia.org/wiki?curid=748064" title="Elaine z Astolat">
Elaine z Astolat

Elaine z Astolat – postać jednej z legend arturiańskich.
Córka Bernarda z Astolat, znana też jako Pani z Shalott. Rzucono na nią śmiertelne przekleństwo, które na zawsze miało ją uwięzić na wyspie Shalott – gdyby ją opuściła, miała ją czekać niechybna śmierć. Spędzała całe dnie w zamku, tkając gobelin, jednak pewnego dnia spostrzegła przez okno pięknego rycerza w lśniącej zbroi. Był to sir Lancelot, w którym zakochała się od pierwszego wejrzenia. Porzuciła pracę, opuściła zamek i – nie bacząc na klątwę – popłynęła łodzią do Camelotu. Po drodze słabła coraz bardziej, ale nie zawróciła. Gdy wpłynęła do Camelotu, umarła. Rycerze i mieszczanie zebrali się nad rzeką, aby podziwiać jej urodę. Lancelot powiedział, że nigdy nie widział nikogo piękniejszego i prosił o litość dla niej u Boga.
Poemat "Pani z Shalott" Alfreda Tennysona inspirowany był legendą Elaine z Astolat.

</doc>
<doc id="748068" url="https://pl.wikipedia.org/wiki?curid=748068" title="Adolfo L. Mateos">
Adolfo L. Mateos



</doc>
<doc id="748070" url="https://pl.wikipedia.org/wiki?curid=748070" title="Zakłady Elektrotechniki Motoryzacyjnej „Elmot”">
Zakłady Elektrotechniki Motoryzacyjnej „Elmot”

Zakłady Elektrotechniki Motoryzacyjnej „Elmot” – byłe przedsiębiorstwo w Świdnicy w województwie dolnośląskim. Produkowało rozruszniki, alternatory oraz prądnice. Od stycznia 2009 w likwidacji.
Historia.
Historia zakładów sięga 1947 kiedy to decyzją ministra Handlu i Przemysłu powstają Zakłady Elektrotechniki Motoryzacyjnej Elmot w Świdnicy. Już w 1949 uruchomiono zakrojoną na szeroką skalę produkcję rozruszników i prądnic dla samochodów Star i ciągników Ursus. Niespełna 4 lata później, w 1953 uruchomiono produkcję rozruszników, alternatorów oraz sterowników dla rozruszników dla samochodów Lublin. Zakłady w 1966 wyprodukowały milionowy rozrusznik, co było dużym sukcesem. W 1970 rozpoczęto produkcję rozruszników i alternatorów na licencji firmy Fiat/Marelli. Produkty te były wykorzystywane do montażu w samochodach Fiat 125p. W 2 lata później, w 1972 firma Bosch udzieliła licencji dla Elmot-u na produkcję rozruszników i alternatorów, montowanych w pojazdach marek Leyland, Henschel, Star, Ursus. W 1973 rozpoczęto produkcję rozruszników. prądnic i regulatorów napięcia dla pojazdu Fiat 126p. W 1981 nastąpiła kolejna faza rozwoju przedsiębiorstwa. Wykupiono licencję na produkcję alternatorów z wbudowanymi regulatorami elektronicznymi firmy Lucas. Alternatory te były produkowane i montowane w ciągnikach Massey Ferguson.
Pod koniec lat 70. nastąpiła rozbudowa fabryki, zbudowano od podstaw Zakład Nr 2 przy ul. Szarych Szeregów, do którego przeniesiono większość produkcji.
W 1990 zakłady podjęły produkcję alternatorów dla auta Fiat Cinquecento o pojemności silnika 700 cm³. Na fali przekształceń własnościowych również tych zakładów nie ominęły przemiany. W 1992 zakład został przekształcony w jednoosobową spółkę Skarbu Państwa. W 1996 Fiat docenił lata owocnej współpracy z Elmot-em przyznając Certyfikat Dostaw Jakości. W tym samym roku zakłady dostały certyfikat TUV Zertifizierungsgemeinschaft na zgodność z normami ISO 9001.
W 1999 zakłady przekształciły się w spółkę Elmot-DR, a rok później zdobywa certyfikat jakości QS9000.
W 2000 zakłady w wynika następującej prywatyzacji stały się częścią firmy Delco Remy International. Zaowocowało to wprowadzeniem już w 2001 nowego produktu – rozrusznika produkowanego dla koncernu GM Europe. W 2002 Elmot podpisał współpracę z firmą Hitachi. W 2007 nastąpiło wycofanie się inwestora japońskiego. Od początku 2008 następowało sukcesywne przenoszenie opłacalnej produkcji (rozruszniki do samochodów ciężarowych) do oddziału Remy na Węgrzech.
Rok 2009 upłynął pod znakiem wygaszania produkcji i zwolnień pracowników (z rekordowej liczby ponad 3000 osób pracujących w dwóch zakładach pod koniec działalności przedsiębiorstwo zatrudniało 200 osób). Obecnie przedsiębiorstwo nie istnieje, obiekty zakładu nr 2 przy ul. Szarych Szeregów zostały podzielone i sprzedane (działa kilka nowych przedsiębiorstw o innym profilu produkcji). Obiekty zakładu nr 1, opuszczone w 2001 zostały wyburzone, pod koniec 2010 rozpoczęto w tym miejscu budowę centrum handlowego „Galeria Świdnicka”.
Produkty.
Przedsiębiorstwo było największym w Polsce oraz znanym w Europie producentem alternatorów, rozruszników, prądnic oraz podzespołów dla przemysłu elektrotechnicznego oraz motoryzacyjnego.

</doc>
<doc id="748073" url="https://pl.wikipedia.org/wiki?curid=748073" title="Synagoga w Słupsku">
Synagoga w Słupsku

Synagoga w Słupsku – nieistniejąca obecnie synagoga w Słupsku, przy ulicy Niedziałkowskiego 6 (dawnej Arnoldstraße).
Historia.
Synagoga została zbudowana w latach 1901–1902, według projektu architekta Eduarda Kocha. Podczas nocy kryształowej, rankiem 10 listopada 1938 roku bojówki hitlerowskie podpaliły synagogę. Po pożarze mury synagogi nadal stały, a ich wysadzenie w powietrze sfinansowano z budżetu miasta. Słynący z wielkiej tolerancji ówczesny burmistrz miasta Walter Sperling nakazał policji złapanie sprawców podpalenia, lecz pod naciskiem Gestapo zostało ono zbagatelizowane.
Obecnie po synagodze pozostał tylko pusty plac. W 2006 roku Fundacja Ochrony Dziedzictwa Żydowskiego, która opiekuje się terenem po synagodze, we współpracy z Urzędem Miasta Słupska odbudowała fragment kutego płotu, którym przed wojną była otoczona synagoga. Monument został ufundowany przez rodzinę Maxa Josepha, rabina Słupska w latach 1902–1936.
Na dwóch słupach furty umieszczono tablice pamiątkowe w językach polskim, angielskim, niemieckim i hebrajskim.
Pierwsza z wizerunkiem synagogi umieszczona na lewym słupie upamiętnia jej istnienie oraz odbudowę ogrodzenia: 
Druga umieszczona na prawym słupie upamiętnia społeczność żydowską Słupska, rabina Maxa Josepha i jego córkę Susan: 
23 czerwca na uroczystości odsłonięcia monumentu i tablic pamiątkowych obecni byli m.in. fundatorzy, rabin Robert Samuels, przedstawiciele społeczności żydowskiej, prezydent Słupska Maciej Kobyliński, jego zastępca, konsul generalny Republiki Federalnej Niemiec, przedstawiciel biskupa diecezji koszalińsko-kołobrzeskiej, dyrektor generalny Fundacji Ochrony Dziedzictwa Żydowskiego Monika Krawczyk oraz mieszkańcy miasta.
Architektura.
Murowany budynek synagogi wzniesiono na planie prostokąta w stylu neogotyckim. We wnętrzu w zachodniej części znajdował się przedsionek, z którego wchodziło się do obszernej, prostokątnej głównej sali modlitewnej. Z trzech stron otaczały ją galerie dla kobiet, do których prowadziły klatki schodowe z osobnymi wejściami.
Synagoga była jednym z najbardziej charakterystycznych budynków w mieście. Na fasadzie głównej znajdowało się wielkie witrażowe okrągłe okno, nad którym na zwieńczeniu dachu znajdowały się tablice Dekalogu. Po bokach znajdowały się prostokątne, a wyżej ośmiokątne wieże zwieńczone kopułami z iglicami, na których znajdowały się gwiazdy Dawida.

</doc>
<doc id="748074" url="https://pl.wikipedia.org/wiki?curid=748074" title="Parsifal (opera)">
Parsifal (opera)

Parsifal (albo Parzifal, Perceval) – misterium sceniczne w trzech aktach, do którego muzykę skomponował i libretto napisał Richard Wagner. Utwór ten nazywany też bywa operą lub dramatem muzycznym.
Prapremiera odbyła się 26 lipca 1882 w Bayreuth w Festspielhaus.
Akcja.
Zakon Graala ma regułę: „Ten, co potrafi oprzeć się miłości zmysłowej, może posiąść cudowną siłę Graala”. Wokół tego motta przebiega akcja opery R. Wagnera "Parsifal". Występują w niej postacie o imionach znanych z opowieści o rycerzach Okrągłego Stołu, choć treść została przez Richarda Wagnera zdecydowanie zmieniona, podobnie zresztą jak w innych operach, gdzie świat legend miesza się w dowolny sposób z pomysłami kompozytora.
Czas akcji.
Średniowiecze.
Miejsce akcji.
Zamek Graala „Monsalvat” oraz zamek Klingsora.
Osoby.
Mimo że mamy do czynienia z opowieścią pełną mitów i pozornie nierealnych, baśniowych postaci, to należy pamiętać fragment wypowiedzi Gurnemanza: „(...) to człowiek, tak jak my wszyscy”. Bohaterami przedstawienia są więc prawdziwi ludzie, choć często ulegający czarodziejskim wpływom.
oraz przedmioty (które mają swoje motywy muzyczne):
Akt I.
Średniowieczna, chrześcijańska Europa. Wczesny ranek gdzieś w lesie, niedaleko zamku "Monsalvat", w pobliżu jeziora.
Gurnemanz budzi śpiących na łące „strażników lasu”, by przygotowali się do porannej ceremonii kąpieli króla Amfortasa w świętych wodach pobliskiego jeziora. Po wspólnym oddaniu hołdu w kierunku sanktuarium "Monsalvat" (miejsce przechowywania Graala), witają przybyłych heroldów, zapowiadających przyjazd króla Amfortasa. Wywiązuje się krótka rozmowa Gurnemanza z rycerzami na temat skuteczności balsamu dostarczonego niedawno przez rycerza Gawaina. Niestety, lek nie złagodził cierpień króla. Nadjeżdża (konno) Kundry. Przywozi następny balsam, który, ma nadzieję, pomoże Amfortasowi. W tym czasie nadchodzi orszak z niesionym w lektyce, cierpiącym od krwawiącej rany w brzuchu, królem Amfortasem. Gurnemanz ze smutkiem ocenia jego zachowanie: „jest on niewolnikiem swojej choroby”. Król pojękuje, chce odpocząć i rozpamiętuje kolejną noc pełną cierpień. Ma nadzieję, że rytualna kąpiel w świętym jeziorze „rozjaśni noc cierpień”. Pyta o Gawaina (który niedawno dostarczył balsam). Gdy słyszy, że jego rycerz bez zezwolenia wyruszył na nowe poszukiwania leku, wpada w rozpacz. Obawia się, iż ten wpadnie w sidła demonicznego Klingsora. Jedyną nadzieją dla Amfortasa jest obietnica, którą kiedyś cierpiący król usłyszał od tajemniczej zjawy, podczas ceremonii odsłonięcia Graala: „Oświeconego przez współczucie, niewinnego prostaczka oczekuj. On jest ci naznaczony”. Niestety, wygląda na to, że król zwątpił w przepowiednię. Gurnemanz przekazuje królowi balsam od (jak to powiedział) „zakłamanej” Kundry. Amfortas z wdzięcznością odbiera lek i pyta, czy ma podziękować. Kundry odpowiada: „balsam jest z Arabii”, „nie dziękuj” oraz zwracając się do rycerzy „odprowadźcie króla do kąpieli” (by przyniosła mu ulgę w cierpieniu). Amfortas, wraz z orszakiem, udaje się nad brzeg świętego jeziora (po kąpieli nastąpi ceremonia odsłonięcia Graala). Na scenie zostają Gurnemanz, Kundry i dwóch strażników. Strażnicy wyraźnie nie lubią Kundry, którą chcą ukarać za to, że rzekomo pragnie zniszczyć ich pana. Szturchają ją, próbują przegonić. Przerywa im Gurnemanz. Przypomina, że to właśnie Kundry pomagała bractwu w chwilach zwątpienia, a „jeśli szkoda jakaś powstawała, to tylko korzyść z tego wychodziła”. Gurnemanz przyznaje, że „być może ciąży na niej klątwa”, „może ona żyje tu w innym wcieleniu, po to, aby zmyć winę z poprzedniego życia” oraz „czynami swymi pokutę odbywa, służąc bractwu i sobie”. Gurnemanz ma żal do Kundry, że zabrakło jej, gdy „wielkie cierpienie dopadło bractwo” (chodzi o dramatyczną w skutkach wyprawę Amfortasa do zamku Klingsora, gdzie król ulegając pokusie zmysłów, złamał śluby czystości, grzesząc z nieznaną sobie kobietą, a potem, dodatkowo, został ranny i stracił świętą włócznię). Pyta się: „gdzie byłaś wówczas!”. [Wyjaśnienie: Kundry w tamtym czasie znajdowała się pod wpływem czarów Klingsora. Odmieniona z wyglądu oraz charakteru, na zamku Klingsora uwiodła Amfortasa, sprowokowała go do grzechu i sprowadziła w ten sposób na niego nieszczęście. Wygląda na to, że nikt, z wyjątkiem Klingsora oraz być może Gurnemanza, nic nie wie o podwójnej roli Kundry.]
Gurnemanz zna Kundry długo, „ale jeszcze dłużej zna ją Titurel” (ojciec Amfortasa), który w czasie, gdy budował sanktuarium, znalazł ją „półmartwą, śpiącą pod krzakiem” i zaopiekował się. Gurnemanz przerywa opowieść i z żalem pyta Kundry: „czemu, gdy ciebie potrzebowaliśmy, nie pomogłaś nam?”. W odpowiedzi usłyszał złowieszcze wyznanie: „ja nigdy nie pomagam”.
Gdy strażnik proponuje, aby Kundry, skoro jest taka przydatna dla bractwa, sama odszukała skradzioną świętą włócznię, Gurnemanz nieruchomieje zatrwożony. Przypomina, że nikt nie może podejmować takiego kroku, ze względu na zbyt duże niebezpieczeństwo ze strony czarów Klingsora.
Rycerze chcą poznać szczegóły tragicznej w skutkach wyprawy, na skutek której bractwo utraciło świętą włócznię. Gurnemanz opowiada:
Amfortas chcąc zakończyć szkodliwą działalność Klingsora, osobiście wybrał się na zamek czarownika, uzbrojony w świętą włócznię i zabierając ze sobą tylko jednego pomocnika, Gurnemanza. Niestety, pod zamkiem król dał się skusić nieznajomej, grzesznej kobiecie (to była Kundry, która dzięki czarom Klingsora zmieniła wygląd, przez co przybysze jej nie poznali). Zapominając o swojej misji, Amfortas udał się „pijany w ramionach kobiety” na zamek Klingsora. Tam, korzystając z nieuwagi gościa, Klingsor wkroczył do sali, zabrał włócznię i ranił nią króla, zadając „ranę, która już nigdy się nie zagoi”. Wówczas Gurnemanz wkroczył z pomocą i osłaniając odwrót króla wyprowadził go z zamku.
Na scenie pojawia się dwóch rycerzy ze świty Amfortasa. Oznajmiają, że król zaznał odrobinę ulgi po kąpieli, a teraz wypoczywa.
Członkowie bractwa, zaintrygowani opowieścią Gurnemanza, proszą go o ciąg dalszy, czyli historię życia Klingsora. Oto ona. Pewnego dnia Titurela nawiedzili aniołowie, którzy ofiarowali mu święty kielich Graal oraz świętą włócznię. Aby móc trzymać święte przedmioty w bezpiecznym miejscu, Titurel zebrał „czystych braci”, czyli rycerzy bez grzechu i wybudował wraz z nimi zamek-sanktuarium "Monsalvat". Klingsor też chciał wstąpić do bractwa, jednak jego kandydatura została odrzucona. Zawiedziony i pragnący zemsty, zamieszkał niedaleko, na pustyni, w dolinie. Gdy zgłębił arkana czarnej magii, stworzył zamek otoczony polami zaczarowanych, pięknych kobiet-kwiatów, których jedynym zadaniem było kuszenie zbłąkanych mężczyzn, zwłaszcza rycerzy bractwa Graala (grzesznicy stawali się wówczas jego niewolnikami). Tymczasem, Titurel, będąc już zbyt starym, by sprawować przywództwo bractwa, oddał władzę synowi, Amfortasowi. Niestety, młody następca chcąc powstrzymać plagę czarów, wyszedł walczyć z Klingsorem i przegrał. Stracił świętą włócznię i został raniony w bok. Istnieje obawa, że Klingsor chce spełnić swoje stare marzenie i stać się strażnikiem Graala, przejmując go w posiadanie. Pewną nadzieję na pozytywne zmiany daje proroctwo, które cierpiący Amfortas usłyszał podczas ceremonii podniesienia Graala: „Oświeconego przez współczucie, niewinnego prostaczka wyczekuj. On jest ci naznaczony”.
Opowieść Gurnemanza przerywa gwałtowne zamieszanie. Z okrzykami „biada, biada” na scenę wpadają rycerze bractwa wnosząc martwego łabędzia. Okazało się, że nieznany nikomu przybysz (jego imię Parsifal zostanie ujawnione dopiero w II akcie) ustrzelił z łuku ptaka, który frunął nad świętymi wodami jeziora. Co gorsze, wydarzenie wstrząsnęło królem, który widząc spokojnie lecącego łabędzia, uznał ten fakt za dobry znak. Myśliwy został schwytany i wprowadzony na scenę. Jest bardzo zadowolony ze swojego czynu. Po wyjaśnieniach Gurnemanza, że znajdują się w świętym lesie, gdzie „zwierzęta pozdrawiają ludzi jak przyjaciół” i „dają przyjemność swoim widokiem”, zakłopotany przybysz stwierdził, że nie wiedział o tym.
Gurnemanz próbuje nawiązać rozmowę z nieznajomym. Niestety, na jakiekolwiek pytania słyszy odpowiedź „nie wiem”. Rycerze wynoszą martwego łabędzia i idą do króla, który (poza sceną) zażywa kąpieli w jeziorze. Gurnemanz zostaje sam z Kundry i przybyszem. Gurnemanz kontynuuje rozmowę z nieznajomym. Zniecierpliwiony stwierdza: „nie wiesz niczego, o co pytam; co więc wiesz?”. Usłyszał odpowiedź: „miałem matkę „Smutek serca”. „Urodziłem się w lesie, a łuk sam sobie zrobiłem”. Kundry na te słowa gwałtownie reaguje i z zainteresowaniem zaczyna przypatrywać się obcemu. Poznaje go. Okazuje się, że zna jego matkę, a nawet imię ojca: jest nim rycerz Gamuret. Kundry wyjaśnia, że właśnie dlatego, żeby syn nie szedł w ślady ojca (który zginął podczas jednej z wypraw), „matka chroniła go przed bronią”. Kundry przypomina też, że jako młody chłopak porzucił dom, zostawiając matkę samą sobie. Przybysz uzupełnia te informacje wspomnieniami, że wyruszył w świat po spotkaniu z rycerzami, których widział „jak jechali na dziwnych zwierzętach” (chodzi oczywiście o konie) i mocno go zaintrygowali. Chciał być jak oni, czyli walczyć, wygrywać, być silnym. Bali się go „źli ludzie”. Z zamyśleniem pyta: „kto jest dobry”? Gurnemanz odpowiada: „twoja matka jest dobra”. Na to Kundry: „twoja matka nie żyje”. Przybysz jest wstrząśnięty tą informacją, odruchowo rzuca się na Kundry, szarpie ją. Sytuację łagodzi Gurnemanz, interweniując słowami: „znowu przemoc!”. Przybysz uspokaja się i słabnie. Kundry opiekuńczo podaje mu wodę na orzeźwienie, wywołując zadowolenie Gurnemanza, który ocenia jej zachowanie słowami: „tak jest dobrze, zgodnie z zasadą Graala”. Kundry złowieszczo odpowiedziała: „ja nie czynię dobra”.
Kundry zaczyna się dziwnie zachowywać. Jakby zapadała w czarodziejską senność, z której próbuje się wyrwać, lecz bez powodzenia. Usypia, choć broni się przed tym. Jest przerażona. Nie potrafi powstrzymać snu. Zasypia. [Wyjaśnienie: gdy Klingsor swoimi czarami wzywa ją do siebie na służbę, to Kundry wpada w jakby „inne wcielenie”. Przemiana następuje poprzez sen.]
Przez scenę przechodzi orszak królewski Amfortas zakończył kąpiel w świętych wodach jeziora i jest niesiony do sanktuarium na poprowadzenie ceremonii odsłonięcia Graala.
Gurnemanz uznaje, że przybysz może być zapowiadanym wybawicielem. Zaprasza go więc na ceremonię odsłonięcia Graala. Idą we dwóch w las. „Żadna ziemska droga nie prowadzi do Graala”. „Tutaj przestrzenią czas się staje”.
Dzwony sanktuarium biją, wzywając wiernych na ceremonię. Mężczyźni doszli na miejsce przeznaczenia. Rycerzy bractwa jeszcze nie ma. Gurnemanz mówi do przybysza: „teraz patrz uważnie i pozwól patrzeć”. Wchodzi orszak królewski (marsz męskich głosów) wychwalający „codzienną ucztę miłości”. Amfortas jest wniesiony na lektyce. Wyraźnie nie ma ochoty na uczestniczenie w uroczystości. Biją uroczyste bębny. Marsz anielski (pierwszy, krótki). Niestety, Amfortas trwa nieruchomo, nie wykonując swoich powinności. Titurel upomina syna, by zaczął ceremonię. Przypomina, że choć żyje dzięki mocy Graala, to nie ma już sił, by mu służyć. Zapada cisza, którą przerywają okrzyki „biada”, „biada”. To cierpiący Amfortas, u którego ból rany w boku stał się nie do zniesienia. Chce umrzeć, a światło Graala daje długowieczność, której król nie chce. Zniecierpliwiony Titurel nakazuje: „odsłonić Graala”, a zdesperowany Amfortas wykrzykuje: „Nie! Niech zasłonięty będzie!”. Rozpacza. Pojawia się głos anielski, przypominający o przepowiedni: „Oświeconego przez współczucie, niewinnego prostaczka oczekuj. On jest ci naznaczony. Czekaj ufnie.”. Titurel powtórnie nakazuje: „odsłonić Graala”, a zniechęcony Amfortas ulega poleceniu ojca. Celebruje odsłonięcie świętego kielicha. [Rozpoczyna się ceremoniał, który jest podobny do tradycyjnej, chrześcijańskiej mszy św., a więc zawiera: podniesienie, komunię, modlitwę po komunii św. Zebrani rycerze, niczym apostołowie, siedzą wokoło wielkiego stołu, przed nimi stoją kielichy.]
Przygotowanie do podniesienia (pieśń anielska druga). Podniesienie (trąby, temat muzyczny Graala). Przygotowanie do komunii św. (pieśń anielska trzecia, temat muzyczny Graala). Titurel śpiewa pieśń pochwalną dla Pana (Boga). Komunia (marsz anielski). Komunia (marsz rycerski). Modlitwa po komunii św. (chór anielski, wyciszenie i uspokojenie sceny). Zakrycie Graala, zakończenie ceremonii. Wyjście uczestników (marsz instrumentalny).
Gurnemanz z zaniepokojeniem przygląda się przybyszowi. Obawia się, że ten nic nie zrozumiał. Pyta się więc go „czemu tutaj stoisz?”. Przybysz jest bezradny. Zniecierpliwiony i rozgniewany Gurnemanz wygania przybysza z sanktuarium. Pojawia się głos anielski (brzmiący trochę podobnie do głosu Kundry), przypominający przepowiednię: „Oświeconego przez współczucie, niewinnego prostaczka oczekuj. On jest ci naznaczony.” oraz „błogosławieni, trwający w wierze”.
Opada kurtyna. Uwaga: zgodnie z wolą kompozytora (zapisaną w testamencie) publiczność, ze względu na doniosłość ceremonii podniesienia pokazanego podczas misterium, nie powinna po zakończeniu pierwszego aktu bić braw, a jedynie w skupieniu i ciszy wyjść na antrakt (przerwę).
Akt II.
Zamek Klingsora.
Klingsor czarami wzywa Kundry, by poprzez sen przybyła do jego zamku (nie jest do końca wyjaśnione, w jaki sposób Kundry zasypiając w jednym miejscu, przenosi się w inne; jest możliwe, że kobieta ulega czarom wyłącznie jako nieobecna ciałem, senna zjawa). Kundry budzi się z poczuciem, że jest w jakimś ponurym obłędzie, szale, rozpaczy, śmierci. Próbuje stawiać opór Klingsorowi, ale bezskutecznie. Otrzymuje polecenie, by uwieść przybysza (chodzi o Parsifala), który „jest szczególnie niebezpieczny, gdyż chroni go tarcza jego głupoty”. Kundry stanowczo odmawia, jednak wie, że będzie musiała wbrew sobie wykonać czarodziejskie polecenie.
Klingsor w magicznym lustrze widzi, jak przybysz zbliża się do murów jego zamku. Wysyła przeciwko niemu swoich niewolników-rycerzy (prawdopodobnie są to dawni strażnicy Graala, którzy zgrzeszyli, wpadając w czarodziejskie pułapki Klingsora). Parsifal pokonuje pierwszą przeszkodę, przepędzając lub zabijając wrogów.
Drugą przeszkodą jaką napotyka na swej drodze jest zaczarowana łąka pełna pięknych kobiet-kwiatów. Parsifal zachwyca się ich urodą i cudownym zapachem, ale odtrąca je. Chce iść dalej. [Wyjaśnienie: niewolnicy-rycerze, którzy właśnie przed chwilą przegrali bitwę z Parsifalem, w czasie oczekiwania na rozkazy Klingsora trwają w demonicznych rozkoszach, uwięzieni w ramionach kobiet-kwiatów. Przybysz odrzucając urok kobiet-kwiatów uratował się przed losem owych rycerzy.]
Klingsor wystawia Parsifala na ostatnią, najgroźniejszą pokusę, czyli Kundry, która pod wpływem czarów staje się groźną i pełną zmysłowości kobietą. Jej urokowi żaden mężczyzna nie umiał, jak dotąd, się oprzeć. Następuje specyficzny pojedynek kobiecego kuszenia (Kundry) i męskiej niewinności (Parsifal).
Etap 1.
Na początku Kundry próbuje rozrzewnić Parsifala opowiadając o jego matce. Poruszywszy jego uczucia do matki całuje go. Zaznawszy rozkoszy pocałunku Parsifal krzyczy „biada, biada”. Parsifal zrozumiał potęgę grzechu i poczuł ogrom współczucia dla Amfortasa, którego nieszczęście dopiero teraz pojął. Odrzuca rozkosze Kundry.
Etap 2.
Kundry, widząc, że jej kuszenie nie powiodło się, próbuje przedstawić się jako wierząca w Boga i potrzebująca zbawienia. W ten sposób chce wzbudzić zaufanie u Parsifala. Bezskutecznie.
Etap 3.
Parsifal mówi Kundry, ze przyszedł także po to, by i ją zbawić. W odpowiedzi, Kundry prosi Parsifala, żeby ją wyzwolił jako Bóg i został przez jedną godzinę Bogiem w jej ramionach. Parsifal odpowiada, że za tę godzinę zapomnienia zapłaciłby potępieniem wiecznym. Odpycha Kundry i pyta o drogę powrotną do Amfortasa. Kundry odmawia.
Ostatecznie pokonana Kundry z zemsty rzuca przekleństwo na Parsifala: „niech drogi powrotne plączą się tobie tak, abyś nigdy nie odnalazł tej właściwej, będziesz błądził w nieskończoność!”.
Widząc porażkę Kundry, zdesperowany Klingsor osobiście wkracza do akcji. Atakuje Parsifala rzucając w niego włócznią Parsifal przechwytuje ją w locie, wykonuje znak krzyża, a Klingsor wraz ze swym zaczarowanym królestwem zapada się pod ziemię. Parsifal odchodzi, zostawiając wśród ruin zamku osamotnioną i bezradną Kundry. Na odchodne mówi do niej: „wiesz, gdzie mnie możesz znaleźć”.
Akt III.
Polana w lesie (ta sama, na której zaczynał się akt pierwszy), pod zamkiem "Monsalvat", wiele lat (może nawet wiele wieków) później. Jest wczesny poranek Wielkiego Piątku (w kalendarzu chrześcijańskim to dzień upamiętniający ukrzyżowanie Jezusa). Na scenie znajdują się: Gurnemanz i leżąca Kundry.
Ciszę przerywa rozpaczliwy jęk Kundry. Gurnemanz znajduje jej ciało leżące w krzakach. Kobieta wydaje się być „półmartwa”. Budzi się. Półprzytomna wstaje i mówi (jakby do siebie): „służyć”. Widać, że nastąpiła w niej jakaś przemiana duchowa. [Wyjaśnienie: Kundry została wyzwolona z czarów poległego Klingsora i dzięki temu może zacząć nowe życie] Gurnemanz opowiada Kundry losy bractwa po jej ostatnim zniknięciu (gdy nieoczekiwanie zapadła w sen i opuściła otoczenie rycerzy). Cierpiący Amfortas uporem w odmowie odsłonięcia Graala doprowadził już do zgonu swojego ojca, Titurela i teraz czeka na własną śmierć (która pozwoli mu uwolnić się od bólu spowodowanego raną w brzuchu). Nie dba już również o losy bractwa. Rycerze pozbawieni „Bożego Ciała” nauczyli się od zwierząt żywić się korzonkami i owocami lasu. Są osłabieni i przygnębieni. Panuje bezradność.
Pojawia się obcy przybysz w „ponurej zbroi”. To Parsifal. Poznaje Gurnemanza, ten poznaje Parsifala. Gurnemanz poznaje również świętą włócznię, którą rycerz przyniósł ze sobą i w jej odnalezieniu widzi cud oraz najwyższą łaskę boską objawioną w tak wielkim dniu, czyli Wielkim Piątku. Parsifal ma poczucie winy, że zbyt długo trwał jego powrót. Rozpacza z tego powodu. Jest osłabiony długą wędrówką. Gdy opada z sił, Kundry podaje mu wodę. Łagodnie powstrzymuje ją Gurnemanz słowami: „nie, nie w ten sposób, jego nakarmi niebiański pokarm”. Oboje pomagają Parsifalowi zdjąć zbroję i przystępują do rytualnego obmywania ciała przybysza. Parsifal zwraca się do Gurnemanza z prośbą o skropienie mu głowy wodą (symboliczny akt chrztu-oczyszczenia). Kundry pokornie obmywa jego stopy, które wyciera własnymi włosami (symbol odnoszący się do gestu umycia nóg Jezusowi przez Magdalenę – w nauce swej Jezus, poprzez umycie nóg, rozumiał oczyszczenie z grzechów powszednich). Gurnemanz namaszcza olejkami głowę Parsifala.
Parsifal, już jako nowy król, decyduje, że jego pierwszą powinnością będzie udzielenie chrztu Kundry. Staje przed nią ze słowami: „przyjmij chrzest i uwierz w Odkupiciela”. Kundry pokornie i z ogromną wiarą przyjmuje jego słowa.
Parsifal spokojnym wzrokiem rozgląda się wokół. Na łące kwitną polne kwiaty. Uważa, że choć widział cudowne, czarodziejskie kwiaty pod zamkiem Klingsora, to te dziko rosnące wydają się być najpiękniejsze. Mówi: „Nawet kobiety-kwiaty nie były tak słodkie i dające radość”.
Temat kwiatów staje się motywem rozmowy Parsifala z Gurnemanzem. Według Parsifala kwiaty zroszone poranną rosą wyglądają na mokre od łez Odkupiciela, który płacze za grzeszników. Zdaniem Gurnemanza są to łzy radości, bo świat podąża w dobrym kierunku.
Nadeszła pora na ceremonię odsłonięcia Graala. Biją kościelne dzwony. Cała trójka odchodzi w kierunku zamku "Monsalvat".
W sanktuarium rozpoczyna się ponury marsz rycerzy, którzy oczekują odsłonięcia Graala. Wnoszą rannego Amfortasa i trumnę z ciałem Titurela. Próbują wywierać presję na królu, by odstąpił od swojej decyzji i dokonał ceremonii. Amfortas odmawia. Rycerze w bezradności otwierają wieko trumny, by pokazać królowi, do czego doprowadza jego upór. Amfortas ponownie odmawia.
Do sali wchodzi Parsifal w otoczeniu Gurnemanza i Kundry ze słowami: „tę bolącą ranę może zamknąć tylko święta włócznia”. Dotyka ranę i przynosi Amfortasowi widoczną ulgę. Błogosławi cierpienie Amfortasa, które wywołało u niego współczucie. Oddaje bractwu włócznię, nakazuje odsłonięcie Graala i przeprowadza ceremonię podniesienia. Z kielicha wyfruwa gołębica i unosi się nad głowa Parsifala. Kundry wpatruje się w ekstazie w Parsifala i umiera. Gurnemanz i Amfortas klękają. Parsifal wznosi kielich nad modlącym się rycerstwem.

</doc>
<doc id="748075" url="https://pl.wikipedia.org/wiki?curid=748075" title="Gustavo D. Ordaz">
Gustavo D. Ordaz



</doc>
<doc id="748076" url="https://pl.wikipedia.org/wiki?curid=748076" title="Dendryt (krystalografia)">
Dendryt (krystalografia)

Dendryt, kryształ dendrytyczny – agregat drobnych kryształów – krystalitów o strukturze fraktalnej. Kształtem przypomina rozgałęzione drzewo, krzew lub liść paproci. Przykładem mogą być płatki śniegu o różnych kształtach lub lodowe kwiaty na szybach. Ze względu na podobieństwo do roślin, dendryty w minerałach bywają mylone ze skamieniałościami roślinnymi (zob. zdjęcie). Nazwa pochodzi od greckiego słowa δενδρον (déndron), oznaczającego 'drzewo'.
Dendryty na skałach powstają z szybkiej krystalizacji minerałów z roztworów infiltrujących drobne pęknięcia w skale lub płaszczyzny międzyławicowe. Dendryty zazwyczaj tworzą tlenki lub wodorotlenki manganu i żelaza (goethyt, psylomelan, piroluzyt) i wtedy mają ciemne barwy, zdarzają się jednak dendryty zbudowane z innych substancji, np. złota.
Dendryty można uzyskać w sposób sztuczny. Laboratoryjna hodowla dendrytów np. srebrnych nie jest skomplikowana. Jednym ze zjawisk, jakie uczestniczą w procesie formowania się tego typu skupień krystalicznych jest (ang. "diffusion-limited aggregation").

</doc>
<doc id="748077" url="https://pl.wikipedia.org/wiki?curid=748077" title="Oszyk (herb szlachecki)">
Oszyk (herb szlachecki)

Oszyk (Orszyk, Orszyki) – odmiana polskiego herbu szlacheckiego Łabędź.
Opis herbu.
"Księga Herbowa Rodów Polskich" J. Ostrowskiego opisuje herb następująco:
"W polu srebrnem łabędź, pod którym z prawej strony kotwica ukośnie w prawo zwrócona, z lewej zaś strony pod tymże łabędziem łuk złoty z trzema grotami także w prawo ukośnie zwrócony. Nad hełmem w koronie trzy pióra strusie."
Nazwa pochodzi od przydomka najwcześniejszego znanego przodka rodu Sienkiewiczów - Piotra "Oszyka", pułkownika wojsk polskich, herbu Łabędź, który pojawia się w dokumentach pod koniec XVI w.. Prawdopodobnie jest to skrócenie zdrobnionego zawołania "Pietroszyk" - które z czasem przyjęło taką formę. Inne tezy określają, że może być to nazwa topograficzna związana z miejscem zamieszkania - w XVI wieku spotykamy na Żmudzi miejscowość o nazwie "Oszykowe Pole" (lit. "Oszykis Laukas").
Najwcześniejsze wzmianki.
Adam Boniecki twierdzi, że herb Oszyk datuje się od niedawna, od Stanisława Augusta. Istotnie - po raz pierwszy opis herbu pojawia się w dokumencie nobilitacyjnym nadanym Michałowi Sienkiewiczowi (pradziadkowi Henryka) w 1775 roku.
Czytamy w nim:
"W nagrodę zasług ludzi mądrością i innemi cnotami obdarzonych za powszechną stanów zgromadzonych i skonfederowanych zgodą, z potomstwem obojga płci żyjącem i mającem się urodzić, do klejnotu szlachectwa polskiego przypuszczamy i onym, gdy przysięgę na wierność Nam, Królowi i Rzeczypospolitej przed Wielmożnymi Pieczętarzami wykonają i obowiązki prawem na teraźniejszym sejmie ustanowione dopełnią, dyplomy szlachectwa z Kancelarji Narodowych wydać zlecamy."
W dokumencie nobilitacyjnym widnieje nazwisko Michała Sienkiewicza, który przyznawał herb "Oszyk" vel "Oszyki". Jest to odmiana udostojniona herbu Łabędź, którym posługiwali się przodkowie Michała. W korespondencji Marcina Sienkiewicza z lat 1728 i 1730 widnieje pieczęć łabędzia z trzema strzałami. Po przeniesieniu się rodziny w granice Korony, do rysunku herbu zostały dodane kotwica i łuk, i taką formę zatwierdziła Heroldia Królestwa Polskiego.
Henryk Sienkiewicz używał pieczęci z herbem w takiej postaci w korespondencji w latach 90. XIX w.

</doc>
<doc id="748078" url="https://pl.wikipedia.org/wiki?curid=748078" title="Kryształ dendrytyczny">
Kryształ dendrytyczny



</doc>
<doc id="748079" url="https://pl.wikipedia.org/wiki?curid=748079" title="Sklepik szkolny">
Sklepik szkolny



</doc>
<doc id="748080" url="https://pl.wikipedia.org/wiki?curid=748080" title="Stara Synagoga w Słupsku">
Stara Synagoga w Słupsku

Stara Synagoga w Słupsku – pierwsza synagoga żydowskiej gminy w Słupsku, zbudowana w XIX wieku, przy ówczesnej "Synagogenstrasse" (obecnie ul. Waryńskiego). Synagoga przestała pełnić swoje funkcje w 1902 roku ze względu na wybudowanie nowej synagogi oraz ze względu na bliskie sąsiedztwo z domami publicznymi.

</doc>
<doc id="748081" url="https://pl.wikipedia.org/wiki?curid=748081" title="Timok">
Timok

Timok (łac. "Timacus", serb. i bułg. Тимок) – rzeka we wschodniej Serbii i północno-wschodniej Bułgarii, prawy dopływ Dunaju. Długość – 203 km (ostatnie 15 km stanowi granicę serbsko-bułgarską), powierzchnia zlewni – 4630 km², średni przepływ u ujścia – 24 m³/s.
Za początek Timoku uznaje się źródło rzeki Svrljiški Timok (Сврљишки Тимок) koło wsi Šesti Gabar na północnych zboczach pasma górskiego Svrljiške plato. Rzeka płynie na zachód, potem na północ i po 64 km koło miasta Knjaževac łączy się z Trgoviškim Timokiem, spływającym z zachodnich zboczy Starej Płaniny, tworząc Biały Timok. Biały Timok płynie na północ obniżeniem między pasmami górskimi Tupižnica w Górach Wschodnioserbskich i Babin Nos w zachodniej Starej Płaninie. Po 51 km, koło miasta Zaječar, Biały Timok łączy się z Czarnym Timokiem, tworząc właściwy Timok, zwany też „Wielkim” ("Veliki Timok"). Ten odcinek rzeki liczy 88 km, przy czym ostatnie 15 km przed ujściem stanowi granicę serbsko-bułgarską. Timok uchodzi do Dunaju koło bułgarskiej wsi Wryw. Ujście Timoku to najniższy punkt Serbii – 28 m n.p.m. – a jednocześnie najdalej na północ wysunięty punkt Bułgarii.
Timok ma rozbudowaną sieć dopływów, z których wiele nosi nazwę „Timok” z dodatkowym określeniem miejscowym. Największe dopływy Timoku to Grliška reka (Грлишка река), Lubnička reka (Лубничка река), Crna reka (Црна река), Salaška reka (Салашка река), Sikolska reka (Сиколска река), Čubarska reka (Чубарска река), Trgoviški Timok, Czarny Timok
Doliną Timoku biegnie linia kolejowa z Niszu do portu rzecznego w Prahovie koło Negotina. Środkowym odcinkiem doliny Timoku biegnie również droga z Knjaževaca do Zaječaru. W basenie Timoku, koło wsi Kalna, znajdują się jedyne znane złoża rud uranu w Serbii, dotychczas nie eksploatowane. Timok w dolnym biegu jest silnie zanieczyszczony ołowiem, miedzią i kadmem przez kopalnie i huty miedzi w mieście Bor.

</doc>
<doc id="748082" url="https://pl.wikipedia.org/wiki?curid=748082" title="Timiş">
Timiş



</doc>
<doc id="748084" url="https://pl.wikipedia.org/wiki?curid=748084" title="Szaniec rdzenia NS-24">
Szaniec rdzenia NS-24

Szaniec rdzenia NS-24 – siedmioboczny (sześć boków + załamana szyja) szaniec typu FS-21, który powstał w latach 1854 –1855. W 1914 roku został przebudowany na szaniec rdzenia. Ta zmiana polegała na spłaszczeniu fosy i umieszczeniu w centrum szańca schronu podkopowego. Szaniec rdzenia NS-24 był miejscem obozu pracy i miejscem egzekucji w latach 1940–1944. Niemcy rozstrzeliwali w nim więźniów obozu koncentracyjnego Plaszow i innych więzień, a w zagłębieniu szańca pochowali ich ciała. W 1946 roku szaniec został uszkodzony podczas prac ekshumacyjnych. Dziś jego pozostałości znajdują się koło ul. Siemomyśla w Krakowie.
W niewielkiej odległości od szańca NS-24 znajdował się szaniec NS-25, na pozostałościach którego znajduje się obecnie Pomnik Ofiar Faszyzmu. Obydwa szańce połączono nasypem ziemnym, który zachował się do dzisiaj.

</doc>
<doc id="748085" url="https://pl.wikipedia.org/wiki?curid=748085" title="Abu Bakr ibn Umar">
Abu Bakr ibn Umar

Abu Bakr ibn Umar (zm. w 1087; arabski: أبو بكر بن عمر) – przywódca Almorawidów.
Życiorys.
Abu Bakr ibn Umar był bratem Jahji ibn Umara, przywódcy berberskiego plemienia Lamtuna, należącego do konfederacji Sanhadża na zachodniej Saharze. W 1046 roku wraz z bratem przyłączył się do religijnego przywódcy Abdullaha ibn Jasina, głoszącego swoją naukę wśród Berberów. W czasie powstania plemienia Dżudala, które doprowadziło do przejściowego wypędzenia Abdullaha ibn Jasina i jego popleczników, ten wyznaczył Jahję ibn Umara na przywódcę nowo powstałego przymierza Almorawidów. Jahja zginął w walce z plemieniem Dżudala w roku 1056, a Abu Bakr ibn Umar został przez Abdullaha ibn Jasina mianowany nowym przywódcą Almorawidów. Objąwszy władzę, Abu Bakr stłumił powstanie plemienia Maghrawa w Sidżilmasie, a sam osiadł w mieście Aghmat. 
Abu Bakr poślubił Zajnab an-Nafzawijję, wdowę po przywódcy Aghmatu, co umożliwiło mu zwiększenie swoich wspływów wśród plemion Atlasu. Po śmierci Abdullaha ibn Jasina w 1059 roku Abu Bakr stał się zarówno przywódcą świeckim, jak i religijnym Almorawidów. Jako ośrodek dla swojego ruchu religijnego Abu Bakr założył 7 maja 1070 roku miasto Marrakesz (istnieją też przekazy mówiące o założeniu miasta przez Jusufa ibn Taszfina w 1060 roku, obecnie uznawane są one jednak za legendy). Kiedy na Saharze wybuchło nowe powstanie, Abu Bakr wyznaczył bratanka Jusufa ibn Taszfina na swojego zastępcę, a sam ruszył do walki. Jusuf wykorzystał jednak nieobecność stryja, żeby umocnić swoją własną władzę. Kiedy Abu Bakr wrócił do Maroka, praktycznie nie miał już władzy. Zrezygnował z walki przeciw stryjowi i wycofał się z powrotem na Saharę. Formalnie jednak Jusuf ibn Taszfin wciąż uznawał Abu Bakra za przywódcę Almorawidów.
Abu Bakr aż do swojej śmierci w 1087 roku prowadził walkę z pogańskimi plemionami zachodniej Sahary i Sudanu. Jego największym sukcesem były kampanie w Imperium Ghany, gdzie obsadził u władzy islamskich przywódców. W ten sposób zaczęła się islamizacja plemion nad brzegami Nigru.

</doc>
<doc id="748086" url="https://pl.wikipedia.org/wiki?curid=748086" title="Synagoga w Lęborku">
Synagoga w Lęborku

Synagoga w Lęborku – zbudowana około 1827 roku. Podczas nocy kryształowej z 9 na 10 listopada 1938 roku, bojówki hitlerowskie spaliły synagogę. Po zakończeniu II wojny światowej nie została odbudowana.

</doc>
<doc id="748090" url="https://pl.wikipedia.org/wiki?curid=748090" title="Stowarzyszenie Białego Lotosu">
Stowarzyszenie Białego Lotosu

Stowarzyszenie Białego Lotosu (chiń. 白蓮教, pinyin "báiliánjiào" – nazwa chińskich stowarzyszeń o charakterze religijnym, a także religijno-politycznym.
Pierwsze stowarzyszenie pod tą nazwą powstało w 402 r., gdy Huiyuan (慧遠) zgromadził grupę 123 wyznawców kultu przed posągiem buddy Amitabhy, gdzie ślubowali odrodzić się w Zachodnim Raju buddy Amitabhy – Sukhawati. Była to pierwsza znana organizacja Czystej Krainy, tzw. Stowarzyszenie Białego Lotosu. Cele tej organizacji były wyłącznie religijne: wspólne kontynuowanie praktyk Szkoły Czystej Krainy oraz propagowanie kultu buddy Amitabhy.
W okresie Song powstało wiele Stowarzyszeń Białego Lotosu związanych ze Szkołą Czystej Krainy. Ponieważ były to stowarzyszenia czysto religijne, nie były atakowane przez konfucjanistów czy nawet bardzo konserwatywnych, ortodoksyjnych buddystów.
W czasie południowej dynastii Song niejaki Mao Ziyuan z Jiangxi, który był uczniem mistrza szkoły tiantai, związanego także z naukami Czystej Krainy – Jingfana (zm. 1128) – po ordynacji mnisiej, zaangażował się najpierw w praktyki medytacyjne w tradycji szkoły tiantai. Jednak jak i jego nauczyciel zainteresował się ideami Szkoły Czystej Krainy. Zainspirowany przykładem Huiyuana z góry Lu, zorganizował stowarzyszenie, w skład którego weszli mnisi i ludzie świeccy, oddani poskramianiu swoich namiętności i budowaniu dobrej karmy. Grupa ta spotykała się regularnie; wznoszono inwokacje i śpiewano hymny pochwalne Buddzie oraz wysłuchiwano wspólnie wyznań stowarzyszonych. Grupa ta różniła się od innych tym, że jej członkami były także kobiety i dzieci. Wszyscy byli wegetarianami. Nie spożywali wina, cebuli i mleka.
Każdego ranka członkowie wyznawali swoje grzechy, co miało służyć wyplenieniu zła i usunięciu przeszkód na drodze do zbawienia.
Fakt, że grupa ta łączyła zarówno mężczyzn jak i kobiety, spotkał się z atakiem zarówno konfucjanistów, jak i ortodoksyjnych buddystów, oskarżających stowarzyszenie o deprawację i kontakty z demonami. W wyniku tych oskarżeń Mao został skazany na banicję do Jiangzhou (obecny Jiujiang w Jiangxi), a stowarzyszenie uznane za nielegalne.
Mimo tego, stowarzyszenie istniało dalej, a nawet się rozwijało. W okresie panowania mongolskiej dynastii Yuan zostało oficjalnie uznane dwoma dekretami z 1281 i 1308. Jednak w 1313, zapewne na skutek interwencji Xiao Jueguia i księcia koreańskiego, stowarzyszenie otrzymało zakaz propagowania swoich nauk. W 1322 jego działalność znów została zakazana.
Stowarzyszenie zaczęło wtedy ulegać zmianom. Zaczęto także czcić bóstwa niebuddyjskie. Tajne stowarzyszenie rozrosło się także na teren prowincji Fujian. Przyłączały się do niego kobiety nawet ze szlachetnych rodów. Wkrótce zaczęło ono mieć także cele polityczne, czyli wypędzenie Mongołów i przywrócenie na tron dynastii Song. Pod względem religijnym jego członkowie wyznawali już wtedy synkretyczne połączenie buddyzmu i taoizmu, głosząc nadejście buddy Maitrei.
W 1337 niejaki Bang Hu wzniósł pierwszą rewoltę przeciwko Mongołom w Henanie, twierdząc, że przygotowuje się na przyjęcie Maitrei.
Stowarzyszenie Białego Lotosu prowadziło silną agitację wśród chłopów, doprowadzając do wybuchu w 1351 antymongolskiego powstania Czerwonych Turbanów pod wodzą Hana Shantonga. Hasłem powstania był jego slogan „Kraj jest w wielkim pomieszaniu i Maitreja schodzi aby się odrodzić”. Powstanie zostało stłumione przez Mongołów w 1363, otworzyło jednak drogę do zwycięstwa powstaniu chłopskiemu Zhu Yuanzhanga (byłego członka Czerwonych Turbanów), który założył dynastię Ming. Po objęciu tronu Zhu Yuanzhang zwrócił się przeciwko Stowarzyszeniu Białego Lotosu. Jego członkowie wywołali powstanie, które zostało jednak stłumione, a przywódcy ugrupowania zostali straceni.
Stowarzyszenie Białego Lotosu uaktywniło się na nowo w XVIII wieku, działając przeciwko mandżurskiej dynastii Qing i wszczynając dwa powstania: w Shandongu w roku 1774 (Powstanie Wang Luna) i na pograniczu Syczuanu, Shaanxi i Hubei w latach 1796-1805.
Pomimo stłumienia powstania w 1804 nie udało się zniszczyć stowarzyszenia, które dało początek kilku niezależnym organizacjom, które także wywoływały powstania, m.in.: Stowarzyszeniu Ośmiu Trygramów, Stowarzyszeniu Niebiańskiego Porządku, czy Pięść w Imię Sprawiedliwości (bokserzy).

</doc>
<doc id="748091" url="https://pl.wikipedia.org/wiki?curid=748091" title="Centralizator">
Centralizator



</doc>
<doc id="748093" url="https://pl.wikipedia.org/wiki?curid=748093" title="Efekt przekonania">
Efekt przekonania

Efekt przekonania – błąd poznawczy, do którego dochodzi, gdy siła argumentów jest oceniana subiektywnie na podstawie wiarygodności lub prawdopodobieństwa, a nie tego, jak silne lub prawdziwe są one w rzeczywistości w świetle konkluzji.
Osoba z takim zaburzeniem podczas wnioskowania na drodze dedukcji ocenia poprawność swojego rozumowania na podstawie konkluzji, choć powinna wziąć pod uwagę cały tok rozumowania danego wątku.
W serii eksperymentów (Evans, 1983) badanym przedstawiano argumentację logiczną i proszono o ocenę na ile konkluzja wynika z przedstawionych argumentów. Badani jednak zamiast oceniać „poprawność” argumentacji, podświadomie oceniali „zgodność” konkluzji z własnymi przekonaniami. 
Świadomość występowania takiego błędu jest szczególnie istotna w dziedzinach opierających się na obiektywnej ocenie przesłanek: sądownictwie, medycynie i badaniach naukowych.

</doc>
<doc id="748101" url="https://pl.wikipedia.org/wiki?curid=748101" title="Tamiš">
Tamiš



</doc>
<doc id="748102" url="https://pl.wikipedia.org/wiki?curid=748102" title="Krylja Sowietow Moskwa (hokej na lodzie)">
Krylja Sowietow Moskwa (hokej na lodzie)

Krylja Sowietow Moskwa (ros. Крылья Советов Москва) - rosyjski klub hokeja na lodzie z siedzibą w Moskwie.
Historia.
Nazwa klubu oznacza w języku polskim "Skrzydła Sowietów".
Do 2010 drużyna grała w wyższej lidze. Następnie wystąpiła w edycji 2010/2011 nowo utworzonej Wyższej Hokejowej Ligi (WHL). jednocześnie w 2009 zespół juniorski klubu przystąpił do utworzonych w tym roku rozgrywek Młodzieżowej Hokejowej Ligi (MHL). Na czas edycji MHL (2010/2011) drużyna została przeniesiona do Dmitrowa. Po tym sezonie Krylja ubyła z rozgrywek MHL i WHL. Od edycji MHL (2016/2017) Krylja Sowietow ponownie występuje w MHL.
Zespół został drużyną farmerską klubu Spartak Moskwa występującego w KHL.
W kwietniu 2016 prezydentem klubu został jego wychowanek Aleksiej Morozow
Sukcesy.
Rozgrywki seniorskie
Rozgrywki juniorskie
Szkoleniowcy.
W maju 2021 głównym trenerem został ogłoszony Aleksandr Stiepanow (asystentem został Jurij Nawarenko).

</doc>
<doc id="748106" url="https://pl.wikipedia.org/wiki?curid=748106" title="Bure (Afryka)">
Bure (Afryka)

Bure – mały obszar na granicy między Erytreą i Etiopią, około 80 km na zachód od Assab. Erytrea uważa Bure za część swojej strefy w południowej części Morza Czerwonego, a Etiopia uważa Bure za administracyjną strefę 1 swojego regionu Afar. Obszar ten przecina ważna droga Auasz-Assab, która w przeszłości była mającym duże znaczenie szlakiem handlowym.
Stosunki między Erytreą a Etiopia zepsuły się w listopadzie 2005, kiedy 20 etiopskich żołnierzy przez kilka dni zajmowało część tego obszaru. Po wojskowej interwencji misji pokojowej Organizacji Narodów Zjednoczonych w Etiopii i Erytrei, etiopskie wojska wycofały się.
Zobacz też:

</doc>
<doc id="748107" url="https://pl.wikipedia.org/wiki?curid=748107" title="Podgrupa charakterystyczna">
Podgrupa charakterystyczna

Podgrupa charakterystyczna – podgrupa niezmiennicza ze względu na działanie automorfizmów.
Definicja formalna.
Niech formula_1 będzie grupą. Podgrupę formula_2 nazywa się charakterystyczną, jeżeli dla każdego automorfizmu (bijektywnego homomorfizmu) formula_3 grupy formula_1 i dla każdego elementu formula_5 zachodzi formula_6 lub równoważnie formula_7
Ta właściwość podgrupy formula_8 grupy formula_1 oznaczana jest symbolem formula_10 lub formula_11
Podgrupa ściśle charakterystyczna.
Podgrupa formula_8 nazwana zostanie ściśle charakterystyczną w formula_17 jeśli jest niezmiennicza ze względu na suriektywne endomorfizmy. Ponieważ w grupach skończonych suriektywność implikuje iniektywność, to pojęcie jest wówczas równoważne pojęciu podgrupy charakterystycznej, jednak w grupach nieskończonych suriektywny endomorfizm nie musi być automorfizmem.
Podgrupa całkowicie charakterystyczna.
Jeżeli formula_2 jest podgrupą niezmienniczą ze względu na dowolny endomorfizm grupy formula_17 to nazywa się ją podgrupą całkowicie charakterystyczną (CC-podgupą, również całkowicie niezmienniczą albo w pełni charakterystyczną bądź w pełni niezmienniczą). Innymi słowy, jeżeli formula_20 jest dowolnym homomorfizmem, to formula_21
W każdej grupie zawierają się dwie całkowicie charakterystyczne grupy niewłaściwe: cała grupa oraz podgrupa trywialna. Każda całkowicie charakterystyczna grupa jest grupą ściśle charakterystyczną, a więc podgrupą charakterystyczną. Komutant grupy zawsze jest grupą całkowicie charakterystyczną. Ogólniej, każda podgrupa werbalna jest zawsze całkowicie charakterystyczna. Dla dowolnej zredukowanej grupy wolnej, a w szczególności dla każdej grupy wolnej, zachodzi też twierdzenie odwrotne – każda podgrupa całkowicie charakterystyczna jest werbalna.
Grupa elementarna.
Grupę, której jedynymi podgrupami normalnymi są podgrupa trywialna i cała grupa nazywa się grupą prostą. Analogicznie grupę, której jedynymi podgrupami charakterystycznymi są podgrupa trywialna i cała grupa nazywa się grupą elementarną bądź grupą charakterystycznie prostą.
Własności.
Przechodniość.
Własności charakterystyczności lub całkowitej charakterystyczności podgrupy są przechodnie. Otóż jeśli formula_8 jest (całkowicie) charakterystyczną podgrupą formula_17 a formula_1 (całkowicie) charakterystyczną podgrupą formula_29 to formula_8 jest (całkowicie) charakterystyczną podgrupą formula_31
Co więcej, choć nie jest prawdą, że każda podgrupa normalna podgrupy normalnej danej grupy jest normalna w tej grupie, to jest prawdą, iż każda charakterystyczna podgrupa podgrupy normalnej jest w niej normalna, czyli:
Podobnie nie jest prawdą, iż każda ściśle charakterystyczna podgrupa podgrupy ściśle charakterystycznej danej grupy jest w niej ściśle charakterystyczna, to jest prawdą, że każda całkowicie charakterystyczna podgrupa ściśle charakterystycznej jest ściśle charakterystyczna w całej grupie.
Relacja między tymi własnościami może być zobrazowana za pomocą następującego diagramu:
Przekształcenia grupy auto- i endomorfizmów.
Jeżeli formula_57 to każdy automorfizm formula_1 indukuje automorfizm na grupie ilorazowej formula_59 istnieje stąd przekształcenie formula_60
Jeżeli formula_8 jest podgrupą całkowicie charakterystyczną w formula_17 to analogicznie: każdy endomorfizm formula_1 indukuje endomorfizm formula_59 który daje przekształcenie formula_65

</doc>
<doc id="748108" url="https://pl.wikipedia.org/wiki?curid=748108" title="Szaniec rdzenia NS-24a">
Szaniec rdzenia NS-24a

Powstał w latach 1854 -1855 jako Szaniec Rdzenia NS-24a (Noyau Schanz 24a). Pierwotnie wał łączący szańce FS-21 i FS-22 z basteją w miejscu załamania z 1854 roku. Jego historia jest podobna jak Szańca rdzenia NS-24.
Również w 1914 r. został przemianowany na szanie rdzenia NS-24, a w latach 1940 -1944 był to teren obozu pracy w Płaszowie. W 1944 r. został wzmocniony fortyfikacją polową. Szaniec rdzenia NS-24a możemy podziwiać na ul. Siemomyśla w Krakowie

</doc>
<doc id="748111" url="https://pl.wikipedia.org/wiki?curid=748111" title="Dzidosław Żuberek">
Dzidosław Żuberek

Dzidosław Żuberek (ur. 13 września 1973 w Łodzi) – polski trener piłkarski, piłkarz, który występował na pozycji pomocnika i napastnika.
Życiorys.
Jest wychowankiem ŁKS-u Łódź. Następnie występował w Piotrcovii Piotrków Trybunalski. Latem 1998 powrócił do ŁKS. Grał wówczas m.in. w eliminacjach do Ligi Mistrzów na Old Trafford przeciwko Manchesterowi United. Po pół roku gry w I lidze, zimą 1999 został wypożyczony do II ligowego Śląska Wrocław. Jesienią tego samego roku wrócił do Łodzi, by występować w ŁKS. W zimie 2000 został jednak ponownie wypożyczony, tym razem do satelickiego klubu Lechii/Polonii Gdańsk. Po spadku ŁKS z I ligi, wrócił do Łodzi w sezonie 2000/2001. W II lidze okazał się najskuteczniejszym strzelcem ŁKS, mimo to odszedł po sezonie z klubu. Jesienią 2001 podpisał kontrakt z Jagiellonią Białystok. Wraz z drużyną Jagiellonii zaliczył spadek do III ligi. Po roku przerwy wrócił z Jagiellonią do II ligi. Od 2003 regularnie występował z klubem na zapleczu ekstraklasy. Latem 2006, po rozegraniu jednego meczu ligowego w Jagiellonii, został jesienią wypożyczony do końca sezonu do III ligowego klubu Ruch Wysokie Mazowieckie. Był także zawodnikiem takich klubów jak: Sokół Sokółka i Pogoń Łapy.
W Ekstraklasie rozegrał 20 meczów, wszystkie w barwach Łódzkiego Klubu Sportowego, w których strzelił 2 bramki. Ma również za sobą występy m.in. w II lidze, a także w europejskich pucharach.
W 2010 roku razem z Piotrem Matysem, Bartoszem Jurkowskim i Januszem Kaczmarzem założył Akademię Piłkarską „Talent” w Białymstoku, w której pracuje również Jacek Markiewicz.
3 października 2012 został trenerem III-ligowej Wissy Szczuczyn.

</doc>
<doc id="748115" url="https://pl.wikipedia.org/wiki?curid=748115" title="Bad Mergentheim">
Bad Mergentheim

Bad Mergentheim – miasto uzdrowiskowe w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Main-Tauber-Kreis, siedziba wspólnoty administracyjnej Bad Mergentheim. Leży nad rzeką Tauber.
Bad Mergentheim zlokalizowane jest ok. 18 km na południowy wschód od miasta Tauberbischofsheim. Drogi, które przebiegają przez Bad Mergentheim to krajowe B19, B290, autostrada A81, a także linia kolejowa Crailsheim – Lauda-Königshofen.
W latach 1525–1809 miasto Bad Mergentheim było siedzibą władz zakonu krzyżackiego.

</doc>
<doc id="748123" url="https://pl.wikipedia.org/wiki?curid=748123" title="Dzień Podchorążego">
Dzień Podchorążego

Dzień Podchorążego – święto obchodzone w Wojsku Polskim 29 listopada. 
Dzień Podchorążego ustanowiony został na pamiątkę wydarzeń 29 listopada 1830, kiedy podchorążowie Szkoły Podchorążych Piechoty w Warszawie rozpoczęli akcję powstańczą atakiem na Belweder, siedzibę wielkiego księcia Konstantego Romanowa, rosyjskiego dowódcy Wojska Polskiego, rozpoczynając tym samym powstanie listopadowe. Inicjatorem nocy listopadowej był ppor. Piotr Wysocki.
Obecnie Dzień Podchorążego obchodzony jest szczególnie uroczyście w uczelniach wojskowych, takich jak: Wojskowa Akademia Techniczna w Warszawie, Akademia Marynarki Wojennej w Gdyni, Akademia Wojsk Lądowych we Wrocławiu, Lotnicza Akademia Wojskowa w Dęblinie, a także w Szkole Głównej Służby Pożarniczej w Warszawie.
Z tej okazji organizowane są m.in. bale podchorążych, inscenizacje nocy listopadowej oraz pełnienie honorowej służby wewnętrznej i wartowniczej, które współcześni podchorążowie pełnią w historycznych mundurach wojskowych z 1830.

</doc>
<doc id="748130" url="https://pl.wikipedia.org/wiki?curid=748130" title="Sofoniasz">
Sofoniasz

Sofoniasz (, "Cefanejah") – jeden z 12 proroków mniejszych Starego Testamentu, autor Księgi Sofoniasza.
Żyjący w okresie panowania Jozjasza zgodnie z autobiograficznym wprowadzeniem był potomkiem Ezechiasza, synem Kusziego. Zaliczany do proroków mniejszych ze względu na niewielkie rozmiary zachowanej księgi. Poza wiedzą o tym, że księga została spisana przed reformą z okresu 640–630 p.n.e. bliższe dane o proroku nie zachowały się. Działał w tym samym czasie co Jeremiasz i Nahum. 
Wierny tradycji monoteistycznej piętnował odstępstwa religijne i wieszcząc kary przygotował grunt na wprowadzenie reformy Jozjasza. Przedstawiał nadejście Dnia Pańskiego jako dnia kary i sądu Bożego, wygłaszając jednocześnie przestrogi kierowane do przywódców, kapłanów i narodów. Sofoniasz wieszczył, iż egzekutorami kary za niesprawiedliwości i synkretyzm religijny będą najeźdźcy. Zastrzeżenia krytyki co do autentyczności budzą jedynie fragmenty z okresu po niewoli babilońskiej. Mimo tego, że Sofoniasz w swej księdze nie wspomina nadejścia Mesjasza pojawił się w synaksariach martyrologium syryjskim, gdzie wspominany jest 3 grudnia/16 grudnia, a także 4 lipca u koptów. Za sprawą Cezarego Baroniusza wpisany został do martyrologium, gdzie wyznaczono wspomnienie liturgiczne również na 3 grudnia.

</doc>
<doc id="748132" url="https://pl.wikipedia.org/wiki?curid=748132" title="Szaniec rdzenia NS-25">
Szaniec rdzenia NS-25

Szaniec rdzenia NS-25 – siedmioboczny (sześć boków + załamana szyja) szaniec typu FS (Feld Schanz)(FS-22 Wola Duchacka), który powstał w latach 1854-1855. W 1914 roku został przebudowany na szaniec rdzenia. Ta zmiana polegała na spłaszczeniu fosy i umieszczeniu w centrum szańca schronu podkopowego. Szaniec rdzenia NS-25 był miejscem obozu pracy i miejscem egzekucji w latach 1940-1944.
W 1964 został zniekształcony. W tym roku nastąpiła również budowa Pomnika Ofiar Faszyzmu na wale. Szaniec znajduje się koło ul. Abrahama w Krakowie.

</doc>
<doc id="748134" url="https://pl.wikipedia.org/wiki?curid=748134" title="Amur Chabarowsk">
Amur Chabarowsk

Amur Chabarowsk (ros. Амур Хабаровск) – rosyjski klub hokeja na lodzie z siedzibą w Chabarowsku, występujący w rozgrywkach KHL.
Drużyną juniorską klubu zostały Amurskije Tigry Chabarowsk, występujące w rozgrywkach MHL. Zespołem farmerskim klubu został Zwiezda-WDW w WHL.
Historia.
Nazwa klubu pochodzi od rzeki nad którą leży Chabarowsk - Amuru. Pierwotnie klub został założony w 1966 jako SKA Chabarowsk. Obecna nazwa wraz z nowym herbem została nadana w 1997. Rok wcześniej klub po raz pierwszy awansował do Superligi i występował w niej do 2004, gdy został zdegradowany do Wysszaja Liga. W 2006 powrócił do najwyższej klasy rozgrywkowej, a drużynę prowadził wówczas (2005-2006) trener Andrej Sidorenko (pracujący wcześniej w Polsce). Od sezonu 2006/2007 Amur ponownie występował w Superlidze. W 2007 klub szczęśliwie uniknął spadku, gdyż Superliga została powiększona do 20 zespołów, przez co z ligi spadła tylko ostatnia drużyna Krylja Sowietow Moskwa.
W 2008 Amur był jednym z 24 klubów-fundatorów nowych rozgrywek Kontinientalnaja Chokkiejnaja Liga. W początkowych sezonach rozgrywek był jedną z najsłabszych drużyn ligi. W pierwszym sezonie KHL (2008/2009) zajął 20. miejsce (na 24), w KHL (2009/2010) 21. (na 24), w KHL (2010/2011) 22. (na 23). Przełom nastąpił w edycji KHL (2011/2012), gdy na początku sezonu drużyna plasowała się na pierwszym miejscu w swojej Dywizji Czernyszowa. Ostatecznie zajęła w niej 4. miejsce i siódme w całej Konferencji Wschód, awansując po raz pierwszy do fazy play-off rozgrywek. W 1/8 finału Pucharu Gagarina (ćwierćfinał konferencji) Amur uległ drużynie Awangardu Omsk w stosunku 0:4 i ostatecznie został sklasyfikowany na 12. miejscu w całym sezonie (na 23 drużyn).
Klub sponsoruje miejscowa kopalnia złota. Ze względu na położenie geograficznie - rosyjski Daleki Wschód w pobliżu Morza Ochockiego - tylko do najbliższego sąsiada w lidze, Mietałłurga Nowokuźnieck, drużyna ma do pokonania 3 000 km. W sezonie 2012/2013 zaistnieje największa odległość między dwoma klubami w KHL a mianowicie od Chabarowska do Pragi w Czechach (HC Lev Praga) - 7 680 km.
Od początku sezonu KHL (2011/2012) do 19 grudnia 2012 roku trenerem zespołu był Fin Hannu Jortikka. Jego krótkotrwałym następcą był Aleksandr Blinow, a w styczniu nowym szkoleniowcem został Jewgienij Popichin. W sezonie KHL (2012/2013) drużyna nie zakwalifikowała się do fazy play-off i została sklasyfikowana na 25. miejscu w lidze. Następnie zespół dotarł do finału Pucharu Nadziei. W sezonie 2013/2014 Amur nie zagrał ponownie w play-off i został sklasyfikowany na ostatnim 28. miejscu w lidze, a 1 kwietnia trenera Popichina zastąpił ponownie Blinow. 12 kwietnia 2014 trenerem został Jurij Leonow. W połowie października 2014 jego następcą został Fin Jukka Rautakorpi, a od lutego do maja 2015 jako p.o. Walerij Dawłetszyn. W edycji KHL (2014/2015) drużyna ponownie była na ostatnim 28. miejscu. W dniu 28 maja 2015 prezydentem klubu został pochodzący z Chabarowska Aleksandr Mogilny. Od końca maja do grudnia 2015 trenerem był Siergiej Szepielew, a od grudnia 2015 Andriej Nikoliszyn do końca kwietnia 2016. W edycji KHL (2015/2016) Amur zanotował progres i zajął 25. miejsce w KHL na 28 uczestników. Od kwietnia do grudnia 2016 głównym trenerem był Mischat Fachrutdinow, po czym zwolnione stanowisko objął dotychczasowy asystent Andriej Martiemjanow, który pracował w klubie do kwietnia 2018. W sezonie KHL (2016/2017) zespół zajął 22. miejsce na 29 klubów. Od połowy 2017 do wiosny 2018 asystentem w sztabie był Konstantin Szafranow. W edycji KHL (2017/2018) Amur okazał dobrą formę kwalifikując się do fazy play-off (z ósmego miejsca w Konferencji Wschód) i w pierwszej rundzie uległ Ak Barsowi Kazań 1:4. Ostatecznie uplasował się na 13. miejscu na 27 drużyn. Pod koniec kwietnia 2018 nowym głównym trenerem Amuru został Nikołaj Borszczewski. W jego sztabie znaleźli się Jurij Leonow i Oleg Filimonow. W styczniu 2019 odszedł ze stanowiska (został wtedy wiceprezydentem klubu). Od stycznia 2019 do lipca 2020 głównym trenerem był Aleksander Gulawcew. W sierpniu p.o. został Pawieł Torgajew. Pod koniec września 2020 nowym szkoleniowcem został Siergiej Swietłow. W kwietniu 2021 nowym szkoleniowcem został Władimir Worobjow. Na początku sezonu KHL (2021/2022) pod koniec września 2021 został on zwolniony. W tym czasie starszym trenerem został mianowany Michaił Krawiec, a jego pomocnikami Aleksandr Prokopjew i Andriej Sokołow. W maju 2022 głównym trenerem został ogłoszony Wadim Jepanczincew. Do jego sztabu wszedł Wiktar Kasciuczonak, a także Dmitrij Gogolew i Aleksiej Żigariew.

</doc>
<doc id="748135" url="https://pl.wikipedia.org/wiki?curid=748135" title="Mönch">
Mönch

Mönch (w jęz. niem. "Mnich") – szczyt w Alpach Berneńskich, części Alp Zachodnich. Leży w Szwajcarii, w kantonie Berno. Wraz z Eigerem na wschodzie i Jungfrau na zachodzie należy do charakterystycznej grupy "Dreigestirn". Północna ściana szczytu opada pionowo do doliny Lauterbrunnental. W zboczach wydrążono tunel dla kolei Jungfraubahn, która prowadzi też przez wnętrze Eigeru. Stacja Jungfraujoch tej kolei jest najwyżej położoną w całej Europie. Szczyt można zdobyć ze schronisk Mönchsjochhütte (3657 m) lub Guggihütte (2791 m). Mönch góruje nad lodowcem Aletschgletscher.
Pierwszego wejścia dokonali Christian Almer, Christian Kaufmann, Ulrich Kaufmann i Sigismund Porges 15 sierpnia 1857 r.

</doc>
<doc id="748136" url="https://pl.wikipedia.org/wiki?curid=748136" title="Barak (sędzia Izraela)">
Barak (sędzia Izraela)



</doc>
<doc id="748138" url="https://pl.wikipedia.org/wiki?curid=748138" title="Grand Prix Wielkiej Brytanii na Żużlu 1996">
Grand Prix Wielkiej Brytanii na Żużlu 1996

Wyniki Grand Prix Wielkiej Brytanii, piątej eliminacji Mistrzostw Świata Grand Prix w sezonie 1996.
Lista startowa.
Podobnie jak w poprzedniej eliminacji, także i w tym przypadku z dziką kartą wystartował Tomasz Gollob. Kontuzjowanego Gary Havelocka zastąpił pierwszy zawodnik rezerwy toru Andy Smith. Rezerwę toru stanowili Marvyn Cox oraz Jan Stæchmann (drugi zawodnik oczekujący).
¹) Anglik Marvyn Cox startował w sezonie 1996 z licencją niemiecką.
Opis.
Wielką Nagrodę Wielkiej Brytanii wygrał Jason Crump. Drugi Hans Nielsen powiększył do 9 punktów przewagę nad Billy Hamillem, który był trzeci. Ponownie dobry występ (piąta miejsce) zanotował Tomasz Gollob, który awansował na ósme miejsce w klasyfikacji. Jednak jako zawodnik oczekujący Grand Prix '96 nie zagwarantuje sobie miejsce w przyszłorocznej Grand Prix, nawet w przypadku utrzymania ósmego miejsca.

</doc>
<doc id="748145" url="https://pl.wikipedia.org/wiki?curid=748145" title="Grupa wolna">
Grupa wolna

Grupa wolna – grupa zawierająca podzbiór o tej własności, że każdy element grupy daje się jednoznacznie przedstawić jako iloczyn skończenie wielu elementów tego podzbioru oraz ich odwrotności (za wyłączeniem trywialnych wariantów takich jak formula_1 gdzie formula_2 należą do takiego podzbioru).
Podzbiór grupy o powyższej własności nazywamy wolnym układem generatorów lub bazą grupy.
Definicja formalna.
Równoważnie pojęcie grupy wolnej można zdefiniować następująco: grupę formula_3 nazywamy wolną, gdy zawiera podzbiór formula_4 taki, że każde przekształcenie formula_5 w dowolną grupę formula_6 można przedłużyć jednoznacznie do homomorfizmu formula_7
Można udowodnić, że każdy taki zbiór formula_5 musi być układem generatorów grupy formula_9 tzn. nie ma podgrupy formula_10 spełniącej formula_11 i formula_12
Układem generatorów grupy jest opisany wyżej zbiór formula_13 Każde dwa układy generatorów są równoliczne – moc dowolnego z nich nazywa się rangą grupy wolnej.

</doc>
<doc id="748146" url="https://pl.wikipedia.org/wiki?curid=748146" title="Inżynieryjna rozbudowa rejonu pozycji jednostek rakietowych">
Inżynieryjna rozbudowa rejonu pozycji jednostek rakietowych

Inżynieryjna rozbudowa rejonu pozycji jednostek rakietowych – całokształt prac inżynieryjnych wykonywanych w rejonie pozycji jednostek rakietowych w celu zapewnienia im warunków do prowadzenia działań bojowych oraz ochrony przed oddziaływaniem broni jądrowej i innych środków napadu nieprzyjaciela. Inżynieryjna rozbudowa rejonów pozycji jednostek rakietowych obejmuje:

</doc>
<doc id="748147" url="https://pl.wikipedia.org/wiki?curid=748147" title="Szaniec FS-29">
Szaniec FS-29

Szaniec FS-29 – budowla fortyfikacyjna twierdzy Kraków z 1854 roku, najlepiej zachowana w mieście budowla typu FS (niem. "feldschanze" – szaniec polowy). Znajduje się na Skałkach Twardowskiego, niedaleko od ul. Tynieckiej.
Szaniec ten wzniesiono podczas rozbudowy pierścienia twierdzy krakowskiej w latach 1854–56 następstwie wojny krymskiej ciągiem standardowych szańców o charakterze półstałym, numerowanych od 1 do 29. Szańce te miały sześcioboczny narys, co przy kącie rozwarcia strzelnic 60° nie pozostawiało pól nie pokrytych ogniem. Uzbrojenie stanowiło 10 dział, po dwa na każdą z trzech linii wału czoła, i po dwa na barki, chroniące międzypola. Tylny odcinek obrysu był włamany do wnętrza dwoma krótkimi wałami, tworzącymi szyję. Przeznaczone były one do użycia broni ręcznej w celu obrony mostu zwodzonego i bramy do fortyfikacji.
Szaniec FS 29 ma bardzo typowy sześciokątny narys, wyróżnia go jedynie fosa kuta w skale. W 1860 dodano mu poprzecznice, a tuż przed I wojną światową – schrony pogotowia z podkopów i blachy falistej. W 1990 szaniec został wpisany do rejestru zabytków pod numerem A-831.
Szaniec IS-29½.
W latach 1888–90 na przedpolu FS 29 wzniesiono uzupełniający szaniec piechoty ("infanterieschanze") IS-29½; zachowały się z niego niewielkie pozostałości.

</doc>
<doc id="748153" url="https://pl.wikipedia.org/wiki?curid=748153" title="Szaniec IS-29 1/2">
Szaniec IS-29 1/2



</doc>
<doc id="748154" url="https://pl.wikipedia.org/wiki?curid=748154" title="I liga argentyńska w piłce nożnej (1971)">
I liga argentyńska w piłce nożnej (1971)

W sezonie 1971 rozegrano dwa turnieje mistrzowskie – stołeczny Campeonato Metropolitano i ogólnokrajowy Campeonato Nacional.
Mistrzem Argentyny Metropolitano w sezonie 1971 został Independiente, a wicemistrzem Argentyny Metropolitano został klub CA Vélez Sarsfield.
Mistrzem Argentyny Nacional w sezonie 1971 został klub Rosario Central, a wicemistrzem Argentyny Nacional – klub San Lorenzo de Almagro.
Do Copa Libertadores 1972 zakwalifikowały się dwa kluby:
Campeonato Metropolitano 1971.
Mistrzem Argentyny Metropolitano w sezonie 1971 został klub Independiente, natomiast wicemistrzem Argentyny Metropolitano – CA Vélez Sarsfield. Do drugiej ligi spadły dwa ostatnie w końcowej tabeli kluby Los Andes Buenos Aires i CA Platense. Na ich miejsce awansował z drugiej ligi tylko jeden klub – Club Atlético Lanús. W ten sposób pierwsza liga została zmniejszona z 19 do 18 klubów.
Końcowa tabela Metropolitano 1971.
Klub Independiente został w roku 1971 mistrzem Argentyny Metropolitano.
Campeonato Nacional 1971.
W Campeonato Nacional wzięło udział 28 klubów – 17 klubów biorących udział w mistrzostwach Metropolitano oraz 11 klubów z prowincji. Prowincjonalna jedenastka została wyłoniona podczas rozgrywek klasyfikacyjnych klubów które wygrały swoje ligi prowincjonalne w roku 1970. W sezonie 1971 w mistrzostwach Nacional wzięły udział następujące kluby z regionu stołecznego (Metropolitano): Argentinos Juniors, Atlanta Buenos Aires, CA Banfield, Boca Juniors, Chacarita Juniors, CA Colón
Estudiantes La Plata, Ferro Carril Oeste, Gimnasia y Esgrima La Plata, CA Huracán, Independiente, Newell’s Old Boys, Racing Club de Avellaneda, River Plate, Rosario Central, San Lorenzo de Almagro, CA Vélez Sarsfield,
Do pierwszej ligi mistrzostw Nacional w sezonie 1971 zakwalifikowały się następujące kluby z prowincji: Belgrano Córdoba, Central Córdoba Santiago del Estero, Don Orione Barranqueras, Gimnasia y Esgrima Mendoza, Guaraní Antonio Franco Posadas, Huracán Bahía Blanca, Huracán Comodoro Rivadavia, Juventud Antoniana Salta, Kimberley Mar del Plata, San Martín Mendoza, San Martín Tucumán
W fazie grupowej 28 uczestników podzielono na 2 grupy A i B po 14 klubów w każdej grupie. Mecze w grupach rozegrano systemem każdy z każdym po jednym meczu, bez rewanżów. Dodatkowo rozegrano jedną kolejkę w której zmierzyły się kluby grupy A z klubami grupy B, dlatego każdy z klubów w fazie grupowej zaliczył po 14 meczów. Z obu grup do fazy pucharowej awansowały po 2 najlepsze kluby z grupy, które utworzyły dwie pary półfinałowe. Zwycięzcy obu pojedynków półfinałowych zmierzyli się w finale. Zwycięzca finału zdobył tytuł mistrza Argentyny Nacional, a przegrany – tytuł wicemistrza.
Kolejka 1.
Grupa A
Grupa B
Kolejka 2.
Grupa A
Grupa B
Kolejka 3.
Grupa A
Grupa B
Kolejka 4.
Grupa A
Grupa B
Kolejka 5.
Grupa A
Grupa B
Kolejka 6.
Grupa A
Grupa B
Kolejka 7.
Grupa A
Grupa B
Kolejka 8.
Grupa A
Grupa B
Kolejka 9.
Grupa A
Grupa B
Kolejka 10.
Grupa A
Grupa B
Kolejka 11.
Mecze międzygrupowe A – B
Kolejka 12.
Grupa A
Grupa B
Kolejka 13.
Grupa A
Grupa B
Kolejka 14.
Grupa A
Grupa B
Tabele.
Grupa A
Grupa B
Finał.
Rosario Central został mistrzem Argentyny Nacional i tym samym zapewnił sobie udział w Copa Libertadores 1972.
Pre-Libertadores 1971.
W Copa Libertadores 1972 zapewnił sobie udział mistrz Argentyny Nacional Rosario Central. O drugie miejsce pojedynek stoczył mistrz Argentyny Metropolitano Independiente z wicemistrzem Argentyny Nacional San Lorenzo de Almagro.
Drugim zespołem, który uzyskał prawo gry w Copa Libertadores 1972 został klub Independiente.

</doc>
<doc id="748158" url="https://pl.wikipedia.org/wiki?curid=748158" title="Jim Dunlop Crybaby">
Jim Dunlop Crybaby

Jim Dunlop Crybaby – efekt gitarowy typu wah-wah. Poprzez poruszanie nogą na ruchomym pedale, gitarzysta uwypukla niektóre pasma częstotliwości, co sprawia, że gitara wydobywa z siebie charakterystyczne odgłosy, przypominające "kwakanie kaczki" (wah-wah) - stąd też potoczna polska nazwa - "Kaczka".
Artyści używający Crybaby.
Wbrew wszelkim kampaniom marketingowym firmy Dunlop Manufacturing ani Jimi Hendrix, ani Eric Clapton nie korzystali z tego efektu. Obydwaj używali urządzeń firmy VOX. Potwierdzają to zdjęcia z koncertów, oraz nagrania wideo na których wyraźnie widać napis "VOX". Wah-Wah Hendriksa posiadał potem Stevie Ray Vaughan i był to faktycznie VOX.

</doc>
<doc id="748161" url="https://pl.wikipedia.org/wiki?curid=748161" title="Aprilia (przedsiębiorstwo)">
Aprilia (przedsiębiorstwo)

Aprilia – włoski producent motocykli, jedna z 7 marek należących do Piaggio, 4. największy producent motocykli na świecie. Aprilia początkowo zajmowała się produkcją skuterów, z czasem zaczęła produkować również motocykle, skupiając się na maszynach sportowych, których wyczynowe wersje odnoszą wiele sukcesów w sporcie motorowym.
Historia.
Aprilia została założona zaraz po II WŚ przez Cavaliere Alberto Beggio w Noale, należącym do włoskiej prowincji Wenecja. Początkowo przedsiębiorstwo zajmowało się produkcją rowerów, aż do 1968 kiedy to syn Alberta, Ivano Beggio razem z kilkunastoma współpracownikami skonstruował pierwszy w historii przedsiębiorstwa motorower o pojemności 50 cm³. Pierwsze motorowery produkowane przez Aprilię nosiły nazwy Colibri i Daniela oraz produkowany od 1970 roku crossowy model Scarabeo. W 1974 powstał pierwszy cross z prawdziwego zdarzenia, którego prowadził Maurizio Sgarzani w kategorii kadetów. W 1977 roku Ivan Alborghetti z Mediolanu został motocrossowym mistrzem Włoch w klasach 125 cm³ i 250 cm³ jeżdżąc na maszynach Aprillii. W 1978 z 3 wygranymi wyścigami na koncie uplasował się na 6. pozycji Mistrzostw Świata w klasie 125 cm³.
Sukcesy firmy w wyścigach 1985-2007.
1985: Firma debiutuje w klasie 250, z motocyklem z podwójną ramą ze stopów aluminium, widelcem Marzocchi i tylnym zawieszeniem złożonym z amortyzatorów i wahacza. Silnik z „leżącym” cylindrem pochodził od austriackiej firmy Rotax. Pierwszy wyścig Aprillii odbył się 23 marca w Kyalami w RPA, na którym Loris Reggiani zajął w wyścigu 12. pozycję. W toku mistrzostw Aprilia i Reggiani potwierdzili swój potencjał zajmując 4. miejsce w Mugello oraz 3. na torach Imola i Rijeka. Ostatecznie z 44 pkt Reggiani zajmuje 6. miejsce w mistrzostwach, dzięki czemu Aprilia kończy sezon na pozycji 3. w klasyfikacji konstruktorów.
1986: Po sukcesie w sezonie 1985, rozwój Aprillii 250, która otrzymała nazwę AF1, został zatrzymany po poważnym wypadku drogowym Reggianiego. Na miejsce zawodnika z Forli (który w tym sezonie wrócił na tor tylko w Hiszpanii) przyszli Manfred Herweh i Stefano Caracchi. Motocykl nie był konkurencyjny w stosunku do oponentów i tylko Herwehowi udało się zdobyć 7. przez co uplasował się na dalekiej 19. pozycji w mistrzostwach, Aprilia natomiast zajęła miejsce 7. w klasyfikacji producentów.
1987: Po porażce poprzedniego sezonu AF1 został poddany modyfikacjom. Zmieniono ramę, tylne zawieszenie razem z widelcem, zmieniono zapłon silnika na elektroniczny. Po drobnych problemach z niezawodnością w pierwszych wyścigach, Loris Reggiani zajął 2. miejsce na torach Salzburg i Rijeka. Mimo tego, że maszyna świetnie się sprawowała, Reggiani prowadząc w Donington wycofał się z powodu zbyt ciasnego kombinezonu, natomiast w Anderstorp na jednym z ostatnich okrążeń zatarł się silnik. W końcu 30 sierpnia Reggiani wygrał w Misano, mając 8 sekund przewagi nad drugim Cadalorą. Było to pierwsze zwycięstwo włoskiego kierowcy na włoskim motocyklu w klasie 250, od 1979, kiedy to Graziano Rossi wygrał na Morbidelli. 68 zdobytych punktów umożliwiło powtórzenie wyników z debiutanckiego sezonu, czyli miejsca 3. i 6. odpowiednio dla Aprilii i Reggianiego.
1988: Sezon przejściowy dla teamu Aprilia, o ile wcześniejsze maszyny były zdecydowanie konkurencyjne, to nowy oficjalny motocykl, z nowo zaprojektowanym przez Aprilię silnikiem (stąd nowa nazwa, AF/1V), nie mógł dotrzymać kroku japońskim konkurentom i najlepszym wynikiem Reggianiego było 4. miejsce w Brnie. Z kolei FMI, włoski związek motocyklistów wystawił do wyścigów pół-oficjalnie kolejnego kierowcę Aprilii, Bruno Casanovę. Sezon '88 był także pierwszym sezonem dla Italia Team Aprilia w klasie 125, gdzie Corrado Catalano 24 lipca stanął na podium we Francji, oraz wykręcił najlepszy czas na torze w dawnej Jugosławii.
1989
Skład na sezon '89 przedstawiał się następująco, oficjalni kierowcy fabryczni Didier de Radigues i Ivan Pallazzese oraz półoficjalnie występujący Manfred Wimmer i Carlos Lavado. Na początku sezonu najlepsze wyniki osiągał kierowca testowy Marcellino Lucchi, któremu udało się osiągnąć 6. pozycję w Misano. Oficjalny kierowca Ivan Pallazzese uległ śmiertelnemu wypadkowi na Hockenheim. Zdecydowanie więcej powodów do radości Aprilia miała przy okazji 3. miejsca Wimmera w Salzburgu oraz świetnej jazdy Andrea Borgonovo, dzięki której był wśród czołówki podczas Mistrzostw Europy. W klasie 125 doskonale radził sobie Fausto Gresini, regularnie zajmując wysokie pozycje.
1990: W tym roku dział wyścigowy Aprilii został całkowicie odnowiony. Motocykle zostały powierzone zewnętrznym teamom mogącym liczyć na pełne wsparcie producenta. Kierowcami byli Lavado, Wimmer, De Radigues i Reggiani. Wimmer zajął 2. miejsce w Rijece i Salzburgu, de Radigues w Spa uzyskał także 2. miejsce, Reggiani był 3. w Le Mans, podczas gdy holenderski kierowca van de Heijden odniósł sukces w Mistrzostwach Europy. W klasie 125, w barwach Italia Team jeździli Alessandro Gramigni i Gabriele Debbia, ich 125tki były zdecydowanie szybsze i konkurencyjne niż maszyny oponentów.
1991: Motocykl na ten sezon został gruntownie przebudowany. Zmiany objęły układ ogrzewania, chłodzenia, zapłon i gaźniki, a rama posiada dużo elementów z włókna węglowego. Zmieniono nazwę z AF1 na RS250V. Nowe maszyny ujeżdżali Loris Reggiani oraz Pierfrancesco Chili z zewnętrznego teamu. Nowy motocykl okazał się świetny, Reggiani był 3. na Laguna Seca i Jerez, a Chili na Misano. Kiedy Chili wygrał na torze Assen, na „rewanż” Reggianiego nie trzeba było długo czekać, właściwie natychmiast powtórzył jego rezultat na Paul Ricard, za to Massimiliano Biaggi wygrał Mistrzostwa Europy w klasie 250. Rok '91 przyniósł również sukcesy w klasie 125, za sprawą Allesandro Gramigni, który w Czechosłowacji pokonał Debbię i Capirossiego w walce o pierwsze miejsce.

</doc>
<doc id="748162" url="https://pl.wikipedia.org/wiki?curid=748162" title="Marciniaki">
Marciniaki

Marciniaki (niem "Martenshöh") – osada w Polsce położona w województwie warmińsko-mazurskim, w powiecie ostródzkim, w gminie Ostróda.
W latach 1975–1998 miejscowość administracyjnie należała do województwa olsztyńskiego.
Obecnie w miejscowości nie ma zabudowy.

</doc>
<doc id="748163" url="https://pl.wikipedia.org/wiki?curid=748163" title="Salomon Olembé">
Salomon Olembé

René Salomon Olembé-Olembé (ur. 8 grudnia 1980 w Jaunde) – kameruński piłkarz występujący na pozycji obrońcy, środkowego lub lewego pomocnika.
FC Nantes.
Swoją karierę piłkarską Olembé rozpoczynał w Diamancie Jaunde, drugoligowym klubie kameruńskim. W 1995 roku został zawodnikiem juniorów francuskiego FC Nantes. W sezonie 1996/1997 dołączył do rezerw tego klubu, grających w czwartej lidze, a od następnego sezonu występował w pierwszej drużynie Nantes. W Division 1 zadebiutował 8 sierpnia 1997 w przegranym 0:1 wyjazdowym meczu przeciwko Olympique Marsylia. W sezonie 1998/1999 wraz z klubem zdobył Puchar Francji, co umożliwiło Nantes grę w Pucharze UEFA. W lidze zaś zespół zajął 7. miejsce. W Pucharze UEFA w sezonie 1999/2000 Nantes doszło do trzeciej rundy, w której lepszy okazał się Arsenal (0:3, 3:3). W sezonie 1999/2000 Olembé wraz z zespołem ponownie zwyciężył w rozgrywkach Pucharu Francji, zaś w kolejnym wywalczył z nim mistrzostwo Francji.
Olympique Marsylia.
Drugą połowę sezonu Olembé zakończył z ośmioma występami w lidze, a Marsylia wylądowała na pozycji dziewiątej, z jednym punktem przewagi nad poprzednim klubem Kameruńczyka. Sezon 2002/2003 był już bardziej udany. Olembé rozegrał 27 meczów i strzelił jedną bramkę, 23 listopada, w 12 minucie, a gol ten dał Marsylczykom 3 punkty w ciężkim meczu z RC Lens. Rzadko rozgrywał mecze w pełnym wymiarze czasowym. Aż w 17 na 27 spotkaniach piłkarz wchodził na murawę lub był zmieniany. Marsylia zajęła 3. miejsce w lidze, premiujące startem w eliminacjach do Ligi Mistrzów, przez które przeszła bez większych problemów. Gorzej było w fazie grupowej, bowiem piłkarze ze Stade Vélodrome nie dali rady wygrać z Realem Madryt i FC Porto, a cztery punkty w grupie zawdzięczają wygranej i remisowi z Partizanem Belgrad (3:0 i 1:1). Trzecie miejsce w grupie dało możliwość gry w Pucharze UEFA, a Marsylia dotarła aż do finału tych rozgrywek, przegrywając jedynie z Valencią CF, a eliminując po drodze Dnipro Dniepropietrowsk, Liverpool, Inter Mediolan oraz Newcastle United. W sezonie 2003/2004 Salomon rozegrał tylko jeden mecz – 2 sierpnia z En Avant Guingamp, a w przerwie zimowej na zasadzie półrocznego wypożyczenia przeniósł się na Wyspy Brytyjskie, by reprezentować barwy Leeds United.
Leeds United.
W barwach popularnych „Pawi” Olembé rozegrał 12 meczów. W Premiership debiutował w piątej kolejce, 15 września w meczu z Leicester City. Debiut nie mógł być zaliczony do udanych. Leeds przegrało, a Kameruńczyk wszedł na boisko w 54 minucie za Didiera Domiego. Do 13 kolejki Salomon brał udział we wszystkich spotkaniach. 22 listopada Leeds podejmowało u siebie Bolton Wanderers. „Pawie” poległy 0:2 a Olembé nie zagrał przez najbliższe siedem kolejek. Później zaliczył dwa niepełne mecze, z Newcastle United i Tottenhamem (obydwa mecze przegrane 0:1), po których znowu trener Peter Reid zrezygnował z usług Salomona. Ostatnim meczem Kameruńczyka w Leeds United i Premiership było spotkanie z Chelsea F.C., przegrane 0:1. „Pawie” z dorobkiem 33 punktów zajęły 19 pozycję w lidze i musiały się pożegnać z Premiership, a Olembé wrócił do Marsylii, skąd był tylko wypożyczony.
Olympique Marsylia.
W sezonie 2004/2005, po powrocie z Anglii w Marsylii była bardzo duża konkurencja w obronie. Habib Beye, Abdoulaye Méïté, Bixente Lizarazu, Philippe Christanval, Frederic Dehu, czy młody Taye Taiwo. Mimo to Olembé zdołał wywalczyć miejsce w podstawowym składzie, a trener Joël Anigo raczej mu ufał, co potwierdzają 24 rozegrane mecze. Pierwszym spotkaniem, w którym Kameruńczyk zagrał po powrocie z wypożyczenia był wygrany 1:0 mecz z Girondins Bordeaux. Marsylii po dobrym sezonie zabrakło przysłowiowej kropki nad „i”, gdyż niefortunnie przegrali czwarte miejsce, różnicą strzelonych bramek (trzy gole zabrakły do 4. miejsca). Kolejny sezon i zmiana trenera. Joëla Anigo zastąpił Jean Fernandez, który nie widział miejsca w składzie dla Olembé. 45 minut gry w przegranym 0:2 meczu z RC Lens było pożegnalnym meczem w barwach OM w sezonie 2004/05, bowiem resztę rundy przesiedział na ławce rezerwowych rozważając oferty złożone przez inne kluby. Lista była długa. L’Equipe informowało, że Kameruńczyk podpisze kontrakt z Rangers F.C. za 2 miliony euro, jednak z transferu nic nie wyszło. 18 sierpnia 2005 piłkarz doszedł do porozumienia w sprawie wysokości indywidualnego kontraktu z Realem Majorka, co więcej, poleciał nawet do Hiszpanii, w celu podpisania dokumentów i przejścia badań medycznych. Jednak ostatecznie obydwa kluby nie dogadały się co do sumy odstępnego i piłkarz musiał nadal czekać na propozycje. W końcu klub przyjął ofertę Ar-Rajjan. Do Kataru ściągnął go Luis Fernández. W tym klubie piłkarz spotkał swojego kolegę z Marsylii – FaBrice’a Fiorese, oraz reprezentanta Polski – Jacka Bąka. Pół roku gry w Azji i 3 gole w 14 meczach wystarczyły a Salomon wrócił do Marsylii z wypożyczenia, gdzie występował do końca sezonu 2006/2007.
Wigan Athletic i Kayserispor.
Po wygaśnięciu kontraktu z Olympique Olembé szukał klubu, a ostatecznie we wrześniu podpisał kontrakt z Wigan Athletic, w którym miał zastąpić Leightona Bainesa. Rozegrał 8 spotkań w Premiership i po sezonie odszedł do tureckiego Kayserisporu. W 2010 był graczem greckiej Larisy i był to jego ostatni klub w karierze.
Reprezentacja Kamerunu.
Ma za sobą udział w Mistrzostwach Świata 1998 we Francji. Rozegrał wszystkie trzy mecze, z Austrią wszedł w 65 minucie za Augustin’a Simo, a „Nieposkromione Lwy” niefortunnie przegrały, prowadząc 1:0 po golu Pierre’a Njanki i tracąc gola w 90 minucie (Toni Polster). Następnie uczestniczył w przegranym 0:3 meczem z Włochami i zaliczył 68 minut w spotkaniu z Chile, po czym został zmieniony przez Didiera Angibeauda. Kamerun zgromadził dwa punkty i nie wyszedł z grupy. W roku 2000 zdobył Puchar Narodów Afryki, a Kamerun wygrał 4:3 w rzutach karnych z Nigerią. W 2001 roku uczestniczył w Pucharze Konfederacji, na którym piłkarze z Afryki zajęli trzecie miejsce w grupie, tuż za Japonią i Brazylią. W 2002 roku zdobył po raz drugi Puchar Narodów Afryki, a „Nieposkromione Lwy” wygrały z Senegalem 3:2 w karnych. Wziął udział w Mistrzostwach Świata 2002 i uczestniczył w trzech meczach, z Irlandią (90 minut), z Arabią Saudyjską (wszedł w 46 minucie za Daniela Ngom Kome), oraz z Niemcami (żółta kartka w 58 minucie, a w 64 minucie został, tym razem, zmieniony przez Ngom Kome). Kamerun nie zdołał wyjść z grupy, zajmując trzecie miejsce z czterema punktami na koncie. Grał również w kwalifikacjach do Mistrzostw Świata 2006, w których Kamerun mierzył się z Sudanem, Beninem, Libią, Wybrzeżem Kości Słoniowej, oraz Egiptem, jednak zmarnowany karny przez Pierre Wome zadecydował o awansie Słoni kosztem Lwów na Mundial rozgrywany w Niemczech. Brał udział w Pucharze Narodów Afryki 2006, podczas którego Kamerun odpadł po ćwierćfinale, przegranym w karnych 12:13 z Wybrzeżem Kości Słoniowej.

</doc>
<doc id="748165" url="https://pl.wikipedia.org/wiki?curid=748165" title="Staszkowo">
Staszkowo

Staszkowo (niem. "Baarwiese") – dawna wieś, zlikwidowana w 1997 roku przez włączenie do wsi Stare Jabłonki położona w Polsce, w województwie warmińsko-mazurskim, w powiecie ostródzkim, w gminie Ostróda.
W latach 1975–1998 miejscowość administracyjnie należała do województwa olsztyńskiego.
W pobliżu miejscowości swój koniec ma jedno z odgałęzień Kanału Elbląskiego.
Historia.
W czasach krzyżackich wieś pojawia się w dokumentach w roku 1437, podlegała pod komturię w Ostródzie, były to dobra krzyżackie o powierzchni 29 włók.

</doc>
<doc id="748166" url="https://pl.wikipedia.org/wiki?curid=748166" title="Plac Kaszubski w Gdyni">
Plac Kaszubski w Gdyni

Plac Kaszubski – pierwotnie "Rynek Kaszubski" – plac w centrum Gdyni, z którego początek biorą ulice: Świętojańska, Starowiejska, Wójta Radtkego, Jana z Kolna, Portowa i Derdowskiego.
Po ostatnich pracach drogowo-budowlanych plac został przekształcony w deptak, na którym znajduje się pomnik Antoniego Abrahama oraz rzeźba przedstawiająca siedzącą na ławce parę Kaszubów. 
Historia.
Przy placu (na rogu ulic Świętojańskiej i Derdowskiego) znajdował się pierwszy gdyński ratusz. Nieistniejącą dziś willę wybudował gdyński radny Augustyn Grubba, który wydzierżawił go na potrzeby siedziby gdyńskiej administracji. Pierwszym budynkiem mieszkalnym przy dzisiejszym pl. Kaszubskim była nieistniejąca dziś willa "Stella Maris" z 1914, w której w lutym 1920 kwaterował generał Józef Haller (jej miejsce zajmowane jest przez apartamentowiec "Transatlantyk").
W miejscu, w którym stoi dziś pomnik Abrahama, w 1925 roku zbudowano pierwszą, drewnianą halę targową w Gdyni, która już po roku uległa spaleniu.
Przy placu w okresie międzywojennym znajdowała się restauracja z dancingiem, prowadzona przez p. Piątka. Z kolei w budynku przy ul. Starowiejskiej 1 znajdował się hotel Centralny, należący do rodziny Skwierczów. Planowane jest przywrócenie funkcji hotelowej w tym budynku. 
Podczas okupacji Niemcy kolejno zmienili nazwę placu na "Zoppoter Platz" i "General Litzmann Platz", wycinając zarazem potężny dąb rosnący na wlocie ul. Portowej. 
Z okazji 90-lecia nadania Gdyni praw miejskich, w listopadzie 2016 kosztem 1,3 mln zł na placu powstała fontanna multimedialna (tzw. dry-plaza, potocznie nazywana tańczącą - instalacja z 30 sterowanymi dyszami tworzącymi obrazy wodne), iluminowana na biało-niebiesko.
Zabytki.
Na placu znajduje się także neoklasycystyczny klasztor Sióstr Miłosierdzia św. Wincentego a Paulo (pierwotnie dom dla letników z 1927, od 1928 szpital), dyspozytornia ruchu Zarządu Komunikacji Miejskiej, jako pozostałość po dawnej pętli trolejbusowej, która znajdowała się w miejscu dzisiejszego deptaka jako były centralny punkt komunikacji trolejbusowej. Przy placu Kaszubskim znajduje się Szpital Miejski im. J. Brudzińskiego (choć jego adres to ul. Wójta Radtkego 1). 
Para Kaszubów.
Postacie Jakuba i Elżbiety Scheibe’ów patrzą w kierunku kamienicy w północnej pierzei placu, gdzie kiedyś mieszkali. Jakub Scheibe i jego żona Elżbieta, mieszkali oni w Gdyni w latach dwudziestych XX w. i byli kochającym się małżeństwem Kaszubów.
Każdego dnia Elżbieta wypatrywała z okien swojego domu powracającego męża, który pracował jako rybak. Jakub był przykładem lokalnego patrioty – człowieka, który mimo wyjazdu do Ameryki, postanowił powrócić do Gdyni.

</doc>
<doc id="748168" url="https://pl.wikipedia.org/wiki?curid=748168" title="Wyżnice">
Wyżnice

Wyżnice (niem. "Horst") – osada w Polsce położona w województwie warmińsko-mazurskim, w powiecie ostródzkim, w gminie Ostróda. Wchodzi w skład sołectwa Szyldak.
W latach 1975–1998 miejscowość administracyjnie należała do województwa olsztyńskiego.

</doc>
<doc id="748170" url="https://pl.wikipedia.org/wiki?curid=748170" title="Wacław Żenczykowski">
Wacław Żenczykowski

Wacław Żenczykowski (ur. 26 listopada 1897 w Kielcach, zm. 18 lutego 1957 w Zurychu), polski inżynier, członek Polskiej Akademii Nauk, od 1935 profesor Politechniki Warszawskiej. W latach 1925-39 zaprojektował ponad 40 dużych budynków. Autor "Budownictwa ogólnego". Ekspert i konsultant w zakresie zagrożeń budowlanych.
Odznaczony Krzyżem Oficerskim (1946) i Krzyżem Komandorskim Orderu Odrodzenia Polski (1954). Wacław Żenczykowski spoczywa w alei zasłużonych na cmentarzu Powązkowskim w Warszawie (grób 64/65).

</doc>
<doc id="748172" url="https://pl.wikipedia.org/wiki?curid=748172" title="Chromatografia kolumnowa">
Chromatografia kolumnowa

Chromatografia kolumnowa – jedna z metod chromatograficznych, służąca do rozdzielania mieszanin.
Polega na wprowadzeniu mieszaniny na adsorbent (stałą fazę stacjonarną) umieszczony w cylindrycznej kolumnie i rozdzieleniu jej na składniki przy użyciu ciekłej fazy ruchomej, wprowadzanej z odpowiedniego zbiornika lub dolewanej bezpośrednio na kolumnę. Przepływ fazy ruchomej może być grawitacyjny lub wymuszony przez niewielkie nadciśnienie wprowadzanego eluentu (uzyskiwane na przykład za pomocą pompy perystaltycznej lub sprężonego gazu) lub przez niewielkie podciśnienie u wylotu kolumny (uzyskiwane na przykład za pomocą pompki wodnej).
Składniki mieszaniny przemieszczają się ku dołowi z szybkością zależną od siły oddziaływań ich cząsteczek z adsorbentem. Siła tych oddziaływań zależy od budowy cząsteczek, dlatego poszczególne składniki przemieszczają się z różną szybkością i dzięki temu rozdzielone składniki można kolejno odbierać na dole kolumny. Odparowanie rozpuszczalnika z odpowiednich porcji wycieku (frakcji) pozwala na otrzymanie czystych składników mieszaniny.
W zależności od wielkości kolumn i ilości rozdzielanego materiału chromatografia kolumnowa może być wykonywana w skali analitycznej, laboratoryjnej (półpreparatywnej, preparatywnej) i przemysłowej.

</doc>
<doc id="748179" url="https://pl.wikipedia.org/wiki?curid=748179" title="William Horatio Bates">
William Horatio Bates

William Horatio Bates (ur. 23 grudnia 1860, zm. 10 lipca 1931) – amerykański lekarz okulista, twórca metody leczenia oczu znanej dziś jako metoda Batesa.
W 1920 roku opublikował książkę "The Cure of Imperfect Sight by Treatment Without Glasses".
W Polsce metoda Batesa jest znana pod nazwą "sztuka świadomego widzenia". Jest ona oparta na założeniu, że oko tak jak inny narząd człowieka regeneruje się. Bates zakładał, że wzrok można znacznie poprawić, a nawet całkowicie wyleczyć poprzez odpowiednie ćwiczenia oka. Bates potępiał noszenie okularów, które porównywał do podpierania się kulami przy niedowładzie nóg. Osoba, która nie odrzuci kul, nie odzyska sprawności w kończynach, tak samo jest ze wzrokiem. "Trzeba ćwiczyć wzrok, żeby odzyskać sprawność" – twierdził Bates.
Po gwałtownym rozwoju medycyny w XX wieku wiele poglądów Batesa okazało się błędnych. Jego metoda nie jest obecnie stosowana przez lekarzy, a niektóre jego zalecenia są wręcz uznawane za szkodliwe i niebezpieczne (np. patrzenie na słońce). Mimo to metoda Batesa wciąż cieszy się popularnością, a jego książki są na nowo wydawane. Osobom cierpiącym z powodu wad wzroku współczesna medycyna ma bowiem nadal do zaoferowania jedynie różnorakie metody korekcji optycznej.
Palming.
Jedna z metod relaksacji wzroku, zwana też "nakładaniem dłoni", opracowana w 1929 roku Batesa. Uważał on, że główną przyczyną problemów z widzeniem jest stresujący tryb życia, dlatego szukał sposobu na odprężenie oczu. Stworzył teorię mówiącą o tym, że aby wyleczyć zaburzenia wzroku, należy zająć się całym ciałem oraz psychiką człowieka. Palming polega na zakrywaniu oczu dłońmi tak, aby całkowicie zablokować dopływ światła i wizualizowaniu sobie idealnej czerni. Im głębszą ciemność ma się przed oczami, tym bardziej są one odprężone.
Linki zewnętrzne.
Darmowe książki i artykuły W.H. Batesa:

</doc>
<doc id="748184" url="https://pl.wikipedia.org/wiki?curid=748184" title="Inżynieryjna rozbudowa rejonu rozmieszczenia">
Inżynieryjna rozbudowa rejonu rozmieszczenia

Inżynieryjna rozbudowa rejonu rozmieszczenia – przedsięwzięcia wykonywane przez wojska w zakresie umocnienia i przystosowania zajmowanego przez nie rejonu do skrytego rozmieszczenia i szybkiego wyjścia w ustalonym kierunku oraz do ochrony przed bronią masowego rażenia. Inżynieryjna rozbudowa rejonów rozmieszczenia obejmuje:

</doc>
<doc id="748185" url="https://pl.wikipedia.org/wiki?curid=748185" title="Daniel Dyluś">
Daniel Dyluś

Daniel Dyluś (ur. 3 grudnia 1964 w Nysie) – polski piłkarz i trener.
Kariera piłkarska.
Dojrzewał w klubie Stal Nysa, po czym pierwsze kroki w piłkarskim świecie stawiał na boiskach Warmii i Mazur. Klubem, w którym zadebiutował w seniorskich rozgrywkach była Gwardia Szczytno. W 1987 roku dzięki dobrej postawie na boisku piłkarza zatrudniono w Zagłębiu Lubin. Jeszcze w tym samym roku zadebiutował w polskiej ekstraklasie. Pierwszy sezon gry zawodnika na najwyższym szczeblu rozgrywek w Polsce zakończył się występami w 27 spotkaniach, w których pięciokrotnie trafił do bramki rywali. Mimo takiej skuteczności nie znalazł on w kolejnym sezonie uznania w oczach szkoleniowców.
Wiosną 1989 roku został wypożyczony do Miedzi Legnica, z którą w sezonie 1991/1992 zdobył Puchar Polski. Wywalczył wówczas również tytuł króla strzelców II ligi, zdobywając 19 bramek. Łącznie, w osiemdziesięciu pięciu występach ligowych, zdobył 38 goli. Do tego dołożył 8 bramek strzelonych w dziewięciu meczach Pucharu Polski. Po występach w Miedzi, wrócił do Zagłębia Lubin. W kolejnym sezonie zdobył on 15 bramek dla lubińskiego klubu, czym w dużej mierze przyczynił się do pozostania Zagłębia w szeregach pierwszoligowych klubów.
Rok 1993 to przeprowadzka Dylusia do Pniew, gdzie piłkarz spędził kolejne półtora sezonu, reprezentując barwy miejscowego Sokoła. Jesienią 1996 roku wyjeżdża do Francji do klubu Valenciennes FC, gdzie w sezonie 1996/1997 zostaje najlepszym strzelcem zespołu z 7 bramkami.
Po powrocie do Polski po Dylusia sięgnęli szkoleniowcy Jezioraka Iława, z którego w 1996 roku przeniósł się do Stomilu Olsztyn. W sezonie 1996/1997 okazał się jednym z najskuteczniejszych strzelców olsztyńskiego zespołu, zdobywając 6 bramek na pierwszoligowych boiskach. Kibicom szczególnie utkwiła w pamięci bramka strzelona w meczu przeciwko Widzewowi Łódź z 40 metrów (Stomil wygrał wtedy 1:0).
Jesienią 1997 roku piłkarz postanowił ponownie sprawdzić swoje siły poza ojczyzną. W tym celu wyjechał do Finlandii, gdzie zatrudniono go w I-ligowym TPV Tampere, gdzie z 11 bramkami strzelonymi zostaje najlepszym strzelcem w zespole w sezonie. Wiosna 1998 roku to z kolei występy w belgijskim RRC Tournai, gdzie doznał poważnej kontuzji (skręcenie stawu skokowego ze złamaniem kości strzałkowej). W międzyczasie był także piłkarzem Warmii Olsztyn, lecz nie zabawił tam zbyt długo.
Jesienią 1998 roku na dobre powrócił do Polski. W przeciągu dwóch kolejnych sezonów reprezentował barwy sześciu klubów: Błękitnych Orneta, Pogoni Lwówek, Warty Poznań, MKS Mława, GKS Katowice oraz Czarnych Żagań. Ekipa z Żagania była ostatnim klubem w karierze piłkarza, po czym zakończył swoją przygodą z piłką nożną jako zawodnik.
Kariera trenerska.
Po zakończeniu kariery piłkarskiej w 2000-2002 został dyrektorem w OKS Stomil Olsztyn (I liga). W latach 2004-2005 trenował m.in. Stomil Olsztyn, którego pomimo wytycznych działaczy, nie zdołał w sezonie 2005/2006 wprowadzić do III ligi. W 2006 przez sezon prowadził jako trener Sokół Ostróda (IV liga). Następnie został wychowawcą klasy sportowej w gimnazjum przy ulicy Jana Pawła II w Pasymiu, lecz po dwóch latach spędzonym z Pasymską młodzieżą zdecydował się zakończyć swoją pracę na rzecz szkoły. Swoją posturą pomagał on w rozwoju klubu Błękitni Pasym, którzy w sezonie 2006/2007 uzyskali awans do klasy okręgowej, oraz w 2007/2008 po raz kolejny awansowali na wyższy szczebel rozgrywek (IV liga).

</doc>
<doc id="748188" url="https://pl.wikipedia.org/wiki?curid=748188" title="Poligon nuklearny">
Poligon nuklearny



</doc>
<doc id="748191" url="https://pl.wikipedia.org/wiki?curid=748191" title="Plac Konstytucji w Gdyni">
Plac Konstytucji w Gdyni

Plac Konstytucji – plac w centrum Gdyni, mieszczący się między Dworcem Głównym PKP a Sądem Rejonowym. Z placu Konstytucji początek biorą ulice: Dworcowa, Janka Wiśniewskiego i Wójta Radtkego. 
W skład placu wchodzi skrzyżowanie z wyspą centralną, pętla autobusowo-trolejbusowa, a także Dworzec PKS. Oprócz wymienionych Dworca PKP oraz budynku Sądu Rejonowego z 1936 (przed 1939 Sądu Okręgowego), przy placu Konstytucji znajduje się Urząd Pocztowy Gdynia 2 (dawny Urząd Przewozu Poczty z pierwszej połowy lat 60. XX w.), a także Spółdzielcza Kasa Oszczędnościowo-Kredytowa Banku PKO.
Na placu Konstytucji pętlę mają linie trolejbusowe 20, 21, 22, 29 i 30, a także wybrane kursy 23 oraz autobusy miejskie 133, 140, 147, 160 i Z. Plac Konstytucji to także ważny przystanek autobusów linii nocnych (m.in. N40).
Historia.
W czasie okupacji niemieckiej dokonano zmiany nazwy na "Bahnhof Platz".

</doc>
<doc id="748193" url="https://pl.wikipedia.org/wiki?curid=748193" title="Teodul">
Teodul

Teodul — imię męskie pochodzenia greckiego, oznaczające "sługa Boga". Istnieli liczni święci katoliccy o tym imieniu.
Teodul imieniny obchodzi:
Znane osoby noszące imię Teodul:

</doc>
<doc id="748194" url="https://pl.wikipedia.org/wiki?curid=748194" title="Seria rzutów karnych">
Seria rzutów karnych

Seria rzutów karnych, konkurs rzutów karnych () – sposób na wyłonienie zwycięzcy meczu piłkarskiego w sytuacji, gdy regulamin rozgrywek nie przewiduje remisu, a po regulaminowym czasie gry i ewentualnie dogrywce (jeżeli jej przeprowadzenie przewiduje regulamin rozgrywek) wynik jest wciąż remisowy. 
Metoda ta została zaakceptowana przez IFAB w roku 1970, z rekomendacją aby zastąpiła ona losowanie zwycięzcy. 
W rzutach z punktu karnego często decydujące znaczenie mają nie umiejętności piłkarskie, lecz nerwy, dlatego wykonawcami najczęściej są doświadczeni zawodnicy. Bramkarze często próbują rozpraszać uwagę strzelców, tak jak np. Jerzy Dudek w finale LM 2004/05.
Trafienia w serii rzutów karnych nie są wliczane do dorobku strzeleckiego zawodników, a wynik karnych zazwyczaj podawany jest oddzielnie od wyniku regularnego meczu.
Sposób wykonywania serii rzutów karnych.
Zawodnicy uderzają na bramkę przeciwnika z 11 metrów. W konkursie rzutów karnych mogą wziąć udział tylko ci piłkarze obu drużyn, którzy w ostatniej minucie regulaminowego czasu gry przebywali na boisku. Oznacza to, że do piłki nie może podejść zawodnik, który nie wziął czynnego udziału w meczu, spędzając go na ławce rezerwowych lub zawodnik, który opuścił boisko w ramach zmiany dokonanej przez trenera. Dodatkowo obie drużyny muszą wystawić do karnych taką samą liczbę zawodników. Np. W finale Mistrzostw Świata 2006 czerwoną kartkę zobaczył Zinedine Zidane. Włosi nie mogli wówczas wystawić do karnych 11 piłkarzy, do szatni odesłany został Gennaro Gattuso. Planowo uderza 5 graczy na zmianę z obu drużyn (jednak rozstrzygnięcie może nastąpić wcześniej, np. po trzech kolejkach wynikiem 3–0). Jeśli po 5. kolejce nie ma rozstrzygnięcia, rzuty karne wykonują następni zawodnicy, aż piłkarz jednej z drużyn nie trafi, a ten z drugiej trafi. Jeśli wszyscy piłkarze, łącznie z bramkarzami podchodzili do karnych, a nadal nie ma rozstrzygnięcia, to wszyscy strzelają od początku - od zawodników którzy zaczęli strzelanie. 
Zanim zawodnik wykona rzut karny, wcześniej sędzia musi dać sygnał. W przypadku, gdy zawodnik kopnie piłkę przed gwizdkiem, wówczas sędzia zarządza powtórkę.
Kiedy piłkarz zacznie rozbieg, nie może się już zatrzymać, musi oddać strzał. W przypadku kiedy się zatrzyma, sędzia zarządza powtórzenie rzutu karnego.
Jeżeli piłka po uderzeniu w serii rzutów karnych wróci na boisko, gdyż wybije ją bramkarz, zawodnik nie może dobić jej do bramki, a jeżeli tak uczyni, nie przyniesie to zmiany rezultatu (inaczej niż po rzucie karnym podyktowanym podczas gry, kiedy strzelec może dobijać piłkę odbitą przez bramkarza). Trafienie zostaje natomiast uznane, jeśli piłka odbije się od ciała bramkarza i wpadnie do bramki, oraz kiedy piłka odbije się od słupka/poprzeczki, po czym wpadnie do bramki. Do niedawna obowiązywał także przepis, który mówił, że bramkarz do momentu strzału musi stać na linii bramkowej. W przeciwnym wypadku karny był powtarzany. Przepis ten okazał się jednak "martwy", ponieważ bramkarze i tak wychodzili przedwcześnie z linii, a sędziowie nie reagowali. Dlatego na Mundialu 2022 przepis ten zniesiono.

</doc>
<doc id="748199" url="https://pl.wikipedia.org/wiki?curid=748199" title="Tripis">
Tripis

Tripis – zespół został założony na początku 1997 w Krakowie, grający muzykę z gatunku hardcore punk. Teksty piosenek zespołu poruszają temat społecznych i systemowych problemów jednostki, wyrażających sprzeciw wobec absurdów otaczającej rzeczywistości.
Zespół debiutował fonograficznie albumem pt. "Tripis" z 2001. W 2005 wydali drugi album pt. "DEMO", a rok później zaprezentowali płytę pt. "Prawda". Od 2011 wydali pod szyldem własnej wytwórni Mineros Locos Producciones kolejne dwie płyty: "Pasza" (2011) i "Mosty" (2015), a także epkę pt. "Kontrakty" (2019). Niedługo po wydaniu "Kontraktów" zespół zakończył działalność. Pożegnalny koncert zagrali w Centrum Kultury Niezależnej „Warsztat” w kwietniu 2019.

</doc>
<doc id="748200" url="https://pl.wikipedia.org/wiki?curid=748200" title="Hymn Wysp Alandzkich">
Hymn Wysp Alandzkich

Ålänningens sång (fiń. "Ahvenanmaalaisten laulu", pol. "Pieśń o Alandczykach") jest hymnem Wysp Alandzkich od 1922 roku. Słowa napisał John Grandell, a muzykę skomponował Johan Fridolf Hagfors.

</doc>
<doc id="748202" url="https://pl.wikipedia.org/wiki?curid=748202" title="Allalinhorn">
Allalinhorn

Allalinhorn – szczyt w Alpach Pennińskich, w masywie Allalin. Leży w Szwajcarii w kantonie Valais między dolinami Mattertal i Saastal. U jego podnóża znajduje się miejscowość Saas-Fee.
Jest jednym z najłatwiej dostępnych czterotysięczników w Alpach. Na najłatwiejszej drodze jedynie śnieg. Przy szczelinach odcinki o nachyleniu do 50 stopni, przed wierzchołkiem 40 stopni i często oblodzone.
Osoby wchodzące na szczyt mogą wjechać kolejką linową z Saas-Fee na Felskinn (2991 m) i dalej podziemną kolejką na Mittel-Allalin (3460 m). Pierwszego wejścia dokonali Johann Josef Imboden, Franz Josef Andermatten, Edward Levi Ames i Johann Joseph Imseng 28 sierpnia 1856 r.

</doc>
<doc id="748203" url="https://pl.wikipedia.org/wiki?curid=748203" title="Poli(alkohol winylowy)">
Poli(alkohol winylowy)

Poli(alkohol winylowy) (PVA, PVAL lub PVOH z ang. "polyvinyl alcohol") to polimer winylowy o wzorze [−CH2−CH(OH)−]n. Formalnie jest polimerem alkoholu winylowego, jednak otrzymywany jest z poli(octanu winylu).
Stosowany jest jako składnik klejów, lakierów, apretur włókienniczych, do wyrobu aparatury chemicznej, jako stabilizator farb emulsyjnych, zagęszczaczy farmaceutycznych, do produkcji rękawic ochronnych, nici chirurgicznych, folii, płyt i rur odpornych na działanie benzyny, olejów, także do wyrobu włókien.
Jest również półproduktem do produkcji poliacetali.
Stosowany jest ponadto w farmaceutyce jako substancja czynna w kroplach do oczu.
Jest cieczą nienewtonowską.

</doc>
<doc id="748205" url="https://pl.wikipedia.org/wiki?curid=748205" title="Ålänningens sång">
Ålänningens sång



</doc>
<doc id="748207" url="https://pl.wikipedia.org/wiki?curid=748207" title="Alanningens sang">
Alanningens sang



</doc>
<doc id="748208" url="https://pl.wikipedia.org/wiki?curid=748208" title="Ålanningens sang">
Ålanningens sang



</doc>
<doc id="748209" url="https://pl.wikipedia.org/wiki?curid=748209" title="Alänningens sang">
Alänningens sang



</doc>
<doc id="748210" url="https://pl.wikipedia.org/wiki?curid=748210" title="Alanningens sång">
Alanningens sång



</doc>
<doc id="748211" url="https://pl.wikipedia.org/wiki?curid=748211" title="Ålänningens sang">
Ålänningens sang



</doc>
<doc id="748212" url="https://pl.wikipedia.org/wiki?curid=748212" title="Alänningens sång">
Alänningens sång



</doc>
<doc id="748214" url="https://pl.wikipedia.org/wiki?curid=748214" title="Ålanningens sång">
Ålanningens sång



</doc>
<doc id="748215" url="https://pl.wikipedia.org/wiki?curid=748215" title="Torlak">
Torlak

Torlak — imię męskie pochodzenia germańskiego (nordyckiego), zawierające imię boga piorunów — Tora. Patronem tego imienia jest św. Torlak (XII wiek). 
Torlak imieniny obchodzi 23 grudnia.

</doc>
<doc id="748216" url="https://pl.wikipedia.org/wiki?curid=748216" title="Certified Information Systems Security Professional">
Certified Information Systems Security Professional

Certyfikat CISSP jest niezależnym i obiektywnym świadectwem eksperckim w dziedzinie bezpieczeństwa teleinformatycznego. W czerwcu 2004 roku CISSP został pierwszym certyfikatem spełniającym standard ISO 17024:2003 oraz akredytowanym przez ANSI (American National Standards Institute). 
Zgodnie z danymi z lipca 2022 roku, w Polsce certyfikat CISSP posiada 780 osób.
Program nauczania CISSP dzieli certyfikację na różne tematy związane z bezpieczeństwem informacji , zwane domenami. Egzamin CISSP opiera się na tym, co (ISC)² określa jako Common Body of Knowledge (lub CBK). Według (ISC)² „CISSP CBK to taksonomia – zbiór tematów istotnych dla specjalistów ds. bezpieczeństwa informacji na całym świecie. CISSP CBK ustanawia wspólne ramy terminów i zasad bezpieczeństwa informacji, które umożliwiają specjalistom ds. bezpieczeństwa informacji na całym świecie omawianie, debatować i rozwiązywać sprawy dotyczące zawodu za wspólnym porozumieniem”. 
Zakres pytań na egzaminie CISSP podzielony jest na 8 domen:
 1.Zarządzanie bezpieczeństwem i ryzykiem
 2.Bezpieczeństwo aktywów
 3.Architektura i inżynieria bezpieczeństwa
 4.Bezpieczeństwo komunikacji i sieci
 5.Zarządzanie tożsamością i dostępem
 6.Ocena i testowanie bezpieczeństwa
 7.Operacje bezpieczeństwa
 8.Bezpieczeństwo rozwoju oprogramowania
Egzamin składa się z 125 - 175 pytań w języku angielskim, a czas jego trwania to 4 godziny. 
WYMAGANIA
- Posiadać co najmniej pięć lat bezpośredniego doświadczenia w pracy w zakresie bezpieczeństwa w pełnym wymiarze godzin w dwóch lub więcej domenach bezpieczeństwa informacji (ISC)² (CBK). Można zrezygnować z jednego roku w przypadku ukończenia czteroletniej szkoły wyższej, tytułu magistra w dziedzinie bezpieczeństwa informacji lub posiadania jednego z określonych przez (ISC)² certyfikatów. Kandydat bez pięcioletniego doświadczenia może uzyskać tytuł Associate of (ISC)², zdając wymagany egzamin CISSP, ważny maksymalnie przez pięć lat. W ciągu tych pięciu lat kandydat będzie musiał zdobyć wymagane doświadczenie i złożyć wymagany formularz potwierdzenia w celu uzyskania certyfikatu jako CISSP. Po spełnieniu wymagań dotyczących doświadczenia zawodowego certyfikat zostanie przekształcony w status CISSP. 
- Potwierdzić doświadczenie zawodowe i zaakceptować Kodeks Etyki CISSP.
- Odpowiedz na pytania dotyczące historii kryminalne.
- Zdać egzamin wielokrotnego wyboru (cztery godziny, do 175 pytań, w egzaminie adaptacyjnym).
- Uzyskać potwierdzenie kwalifikacji przez innego posiadacza certyfikatu (ISC)² o dobrej reputacji.
ŹRÓDŁA ODNIESIENIA
https://www.isc2.org/Certifications/CISSP

</doc>
<doc id="748220" url="https://pl.wikipedia.org/wiki?curid=748220" title="Girolamo Ramorino">
Girolamo Ramorino

Girolamo Ramorino, także Hieronim Ramorino (ur. 8 lub 9 kwietnia 1792 w Genui, zm. 22 maja 1849 w Turynie) – polski i włoski generał.
Życiorys.
Absolwent szkoły wojskowej w La Fleche. Oficer armii francuskiej. Doszedł do stopnia szefa szwadronu. W 1821 walczył w powstaniu piemonckim. Po jego upadku osiadł w Paryżu i zajmował się handlem.
W marcu 1831 zwerbowany do służby w wojskach powstańczych. Pułkownik i dowódca brygady jazdy. W kwietniu 1831 został mianowany generałem brygady dzięki protekcji płk. Władysława Zamoyskiego i księcia Adama Jerzego Czartoryskiego. W lipcu tegoż roku został mianowany generałem dywizji i dowódcą II Korpusu; szefem sztabu był płk Władysław Zamoyski, a w składzie Korpusu ks. A. J. Czartoryski. 
Dowodził zwycięską bitwą pod Międzyrzecem Podlaskim, jednak sukcesu tego nie wykorzystał (mógł – posiadając znacznie większe siły niż Rosjanie – z łatwością rozgromić przeciwnika, odrzucił go jednak tylko do linii Bugu i pozwolił się mu przegrupować). 18 września skierowany przeciwko wojskom rosyjskim gen. Rosena nie wykonał rozkazu, samowolnie opuścił teatr działań, zdezerterował do Galicji i złożył broń przed Austriakami.
W 1849 wziął udział w kampanii włosko-austriackiej podczas której dowodził 5. Dywizją Sardyńską armii piemonckiej przeciwko Austrii. Ponownie wykazał się niesubordynacją i stał się współwinnym klęski wojsk sardyńskich pod Novarą. Z wyroku sądu wojennego został skazany na śmierć i rozstrzelany w Turynie za niewykonanie rozkazu.

</doc>
<doc id="748221" url="https://pl.wikipedia.org/wiki?curid=748221" title="Albany Attack">
Albany Attack

Albany Attack to była zawodowa drużyna lacrosse, która grała w National Lacrosse League w dywizji centralnej od sezonu 2000 do sezonu 2003. Drużyna miała swoją siedzibę w mieście Albany w Stanach Zjednoczonych. Rozgrywała ona swoje mecze na Pepsi Arena (nie mylić z Pepsi Center). Po sezonie 2003 drużyna została sprzedana i nowy właściciel przeniósł ją do San Jose. Obecnie drużyna widnieje pod nazwą San Jose Stealth.
Wyniki.
"W-P Wygrane-Przegrane, Dom-Mecze w domu W-P, Wyjazd-Mecze na wyjeździe W-P, GZ-Gole zdobyte, GS-Gole stracone"

</doc>
<doc id="748222" url="https://pl.wikipedia.org/wiki?curid=748222" title="Arakain">
Arakain

Arakain – czeski zespół muzyczny założony w 1982 roku, grający thrash metal.

</doc>
<doc id="748223" url="https://pl.wikipedia.org/wiki?curid=748223" title="Plac Konstytucji">
Plac Konstytucji



</doc>
<doc id="748225" url="https://pl.wikipedia.org/wiki?curid=748225" title="Gerolamo Ramorino">
Gerolamo Ramorino



</doc>
<doc id="748226" url="https://pl.wikipedia.org/wiki?curid=748226" title="Dyfuzja odpowiedzialności">
Dyfuzja odpowiedzialności



</doc>
<doc id="748227" url="https://pl.wikipedia.org/wiki?curid=748227" title="Hieronim Ramorino">
Hieronim Ramorino



</doc>
<doc id="748228" url="https://pl.wikipedia.org/wiki?curid=748228" title="Maria Walliser">
Maria Walliser

Maria Walliser (ur. 27 maja 1963 w Mosnang) – szwajcarska narciarka alpejska, trzykrotna medalistka olimpijska, czterokrotna medalistka mistrzostw świata oraz dwukrotna zdobywczyni Pucharu Świata.
Kariera.
W zawodach Pucharu Świata zadebiutowała w sezonie 1979/1980, jednak pierwsze punkty wywalczyła 3 grudnia 1980 roku w Val d’Isère, zajmując dziewiąte miejsce w zjeździe. W kolejnych startach wielokrotnie plasowała się w pierwszej dziesiątce, w tym 8 lutego 1981 roku w Zwiesel po raz pierwszy stanęła na podium, zajmując drugie miejsce w kombinacji. W zawodach tych wyprzedziła ją tylko Hanni Wenzel z Liechtensteinu, a trzecie miejsce zajęła Christin Cooper z USA. W sezonie 1980/1981 na podium stanęła także 24 marca 1981 roku w Wangs, gdzie była trzecia w slalomie. W klasyfikacji generalnej zajęła ostatecznie dwunaste miejsce. Podobne wyniki osiągnęła w sezonie 1981/1982, który ukończyła na siedemnastej pozycji. Na podium stawała dwukrotnie: 13 lutego 1982 roku w Arosa była trzecia w zjeździe, a dzień później w tej samej konkurencji zajęła drugie miejsce. Na przełomie stycznia i lutego 1982 roku brała udział w mistrzostwach świata w Schladming, gdzie jej najlepszym wynikiem było jedenaste miejsce w kombinacji. W zawodach tych wygrała zjazd do kombinacji, jednak w slalomie uzyskała dopiero dziewiętnasty wynik i ostatecznie uplasowała się tuż poza czołową dziesiątką.
Sezon 1982/1983 zajęła od zajęcia trzeciego miejsca w zjeździe 7 grudnia 1982 roku w Val d’Isère. Następnie 21 stycznia w Megève odniosła pierwsze pucharowe zwycięstwo, wygrywając bieg zjazdowy. Ponadto w tej konkurencji wygrała także 5 lutego w Sarajewie, 5 marca Mont-Tremblant była druga, a 18 marca 1983 roku w Furano zajęła trzecie miejsce w gigancie. W klasyfikacji generalnej była piąta, a w klasyfikacji zjazdu zajęła drugie miejsce, przegrywając tylko ze swą rodaczką, Doris de Agostini. Pięciokrotnie na podium stawała także w sezonie 1983/1984, który ukończyła na ósmym miejscu. W najlepszej trójce plasowała się: 8 grudnia w Val d’Isère wygrywając zjazd, 21 grudnia w Haus, 7 stycznia w Puy-Saint-Vincent i 13 stycznia w Bad Gastein zajmowała trzecie miejsce, a 21 stycznia 1984 roku w Verbier ponownie wygrała zjazd. Wyniki te dały jej Małą Kryształową Kulę za zwycięstwo w klasyfikacji zjazdu. Podczas igrzysk olimpijskich w Sarajewie wywalczyła swój pierwszy medal na arenie międzynarodowej. W biegu zjazdowym zajęła drugie miejsce, rozdzielając na podium swą rodaczkę Michelę Figini oraz Olgę Charvatovą z Czechosłowacji. Na tej samej imprezie wystąpiła także w gigancie, jednak nie ukończyła pierwszego przejazdu.
Z rozgrywanych w 1985 roku mistrzostw świata w Bormio wróciła bez medalu. W zjeździe zajęła tam szóste miejsce, a w gigancie uplasowała się dwie pozycje niżej. Wygrała zjazd do kombinacji, jednak w slalomie uzyskała 22. wynik i ostatecznie zajęła 21. miejsce. W zawodach pucharowych jedenaście razy stawała na podium, odnosząc przy tym zwycięstwo 8 marca 1985 roku w Banff, gdzie była najlepsza w zjeździe. Sezon 1984/1985 ukończyła na trzeciej pozycji w klasyfikacji generalnej, ulegając tylko dwóm innym Szwajcarkom: Micheli Figini i Brigitte Oertli. Była także druga w klasyfikacji zjazdu oraz trzecia w kombinacji.
Przez dwa kolejne sezony Walliser zdobywała Kryształową Kulę za zwycięstwo w klasyfikacji generalnej Pucharu Świata. W tym czasie łącznie 29. razy stawała na podium tego cyklu, w tym trzynaście razy zwyciężając. Najlepsza była 11 i 12 stycznia 1986 roku w Bad Gastein (zjazd i kombinacja), 5 lutego Valzoldana (gigant), 1 marca w Furano (zjazd), 8 i 9 maca 1986 roku w Sunshine (zjazd i kombinacja), 14 grudnia 1986 roku w Val d’Isère (supergigant), 20 grudnia 1986 roku w Valzoldana (gigant), 6 stycznia 1987 roku w Saalbach (supergigant), 18 stycznia w Bischofswiesen i 27 lutego Zwiesel (gigant), 15 marca w Vail (supergigant) oraz 22 marca 1987 roku w Sarajewie (gigant). Dzięki temu w sezonie 1985/1986 była najlepsza w klasyfikacjach zjazdu i kombinacji, a rok później zwyciężyła w klasyfikacjach giganta i supergiganta, a w zjeździe była druga. W lutym 1987 roku wystartowała na mistrzostwach świata w Crans-Montana, gdzie w czterech startach zdobyła trzy medale. Szwajcarka zwyciężyła tam w zjeździe i supergigancie, a w gigancie zajęła trzecie miejsce, plasując się za rodaczką Vreni Schneider i Mateją Svet z Jugosławii.
Najważniejszym punktem sezonu 1987/1988 były igrzyska olimpijskie w Calgary. Starty rozpoczęła od zajęcia czwartego miejsca w biegu zjazdowym, w którym walkę o podium przegrała o 0,27 sekundy z Kanadyjką Karen Percy. Następnie wywalczyła brązowy medal w kombinacji. Po zjeździe do kombinacji zajmowała drugie miejsce, tracąc do prowadzącej Francuzki Carole Merle 0,52 sekundy. W slalomie uzyskała jedenasty wynik, co dało jej jednak trzeci łączny czas, za Austriaczką Anitą Wachter i Brigitte Oertli. Dzień później była szósta w supergigancie, a w swoim ostatnim olimpijskim starcie zajęła trzecie miejsce w gigancie. W konkurencji tej uzyskiwała kolejno szósty i czwarty wynik przejazdów; wyprzedziły ją tylko Vreni Schneider oraz Christa Kinshofer z RFN. W zawodach pucharowych sezonu 1987/1988 na podium stanęła tylko trzy razy: 4 grudnia w Val d’Isère i 16 stycznia w Zinal wygrywała zjazd, a 6 stycznia 1988 roku w Tignes zajęła drugie miejsce w gigancie. W klasyfikacji generalnej była tym razem siódma, a w zjeździe zajęła trzecie miejsce.
Ostatni medal zdobyła na mistrzostwach świata w Vail w 1989 roku, zwyciężając w zjeździe. W zawodach tych wyprzedziła Karen Percy o 1,50 sekundy i Karin Dedler z RFN o 1,51 sekundy. Na tych samych mistrzostwach zajmowała także czwarte miejsce w gigancie i supergigancie. Najpierw walkę o podium przegrała z Mateją Svet o 0,13 sekundy, a następnie z Michaelą Gerg z RFN o 0,19 sekundy. W zawodach PŚ na podium znalazła się dziesięć razy, przy czym zwyciężała w zjeździe 15 grudnia w Altenmarkt i 19 stycznia w Tignes oraz w gigancie 4 marca 1989 roku w Furano. W klasyfikacji generalnej była druga za Vreni Schneider, drugie miejsce zajęła także w klasyfikacji zjazdu, a w gigancie była trzecia. Startowała także w sezonie 1989/1990, który ukończyła na czwartej pozycji. Na podium plasowała się pięć razy, w tym 9 grudnia w Steamboat Springs i 13 stycznia 1990 roku w Haus i wygrywała zjazd. Triumf w Haus był jej ostatnim zwycięstwem na arenie międzynarodowej. Ostatni raz na podium zawodów pucharowych znalazła się niecały miesiąc później, 11 lutego 1990 roku w Meribel, zajmując trzecie miejsce w supergigancie. W sezonie tym zajęła ponadto piąte miejsce w klasyfikacjach zjazdu i supergiganta, szóste w gigancie i siódme w kombinacji. W marcu 1990 roku zakończyła karierę.
Wielokrotnie zdobywała medale mistrzostw Szwajcarii, w tym sześć złotych: w gigancie w 1985 roku, zjeździe w 1987 roku, supergigancie w 1990 roku oraz kombinacji w latach 1985, 1986 i 1987. W 1986 roku otrzymała nagrodę Skieur d’Or, przyznawaną przez Międzynarodowe Stowarzyszenie Dziennikarzy Narciarskich. W latach 1986-1987 była wybierana sportsmenką roku w Szwajcarii.

</doc>
<doc id="748232" url="https://pl.wikipedia.org/wiki?curid=748232" title="Inżynieryjna sztuka wojenna">
Inżynieryjna sztuka wojenna



</doc>
<doc id="748237" url="https://pl.wikipedia.org/wiki?curid=748237" title="Aktinidia smakowita">
Aktinidia smakowita

Aktinidia smakowita ("Actinidia deliciosa") – gatunek rośliny z rodziny aktinidiowatych. Pochodzi z południowych Chin, z prowincji Fujian, Hubei, Jiangxi, Syczuan, Zhejiang. Uprawiany w Nowej Zelandii, Australii, Kalifornii, Chile i w basenie Morza Śródziemnego. Jej owoce znane są pod nazwą kiwi.
Zastosowanie.
Roślina jadalna. Owoce zawierają m.in. witaminę C, kwasy organiczne, cukry, sole mineralne. Jest to gatunek aktinidii najczęściej uprawiany dla owoców, nazywanych "kiwi", tak jak owoce np. aktinidii chińskiej.
Prawie wszystkie owoce kiwi będące w sprzedaży należą do kilku odmian uprawnych aktinidii smakowitej: 'Hayward', 'Chico' i 'Saanichton 12'. Owoce tych odmian są praktycznie nie do odróżnienia i odpowiadają opisowi podstawowego gatunku.
Historia.
W 1847 r. okaz rośliny został zabrany przez przedstawiciela Royal Horticultural Society w Londynie. Na początku XX wieku uprawa rozprzestrzeniła się z Chin, kiedy nasiona zostały sprowadzone do Nowej Zelandii przez Isabel Fraser, członka kadry kierowniczej Wanganui Girls' College, która odwiedziła szkoły misyjne w Yichang (prowincja Hubei w Chinach). Ziarna zostały posadzone w 1906 r. przez ogrodnika z Wanganui, Alexandra Allisona, pierwszy raz zaowocowały w 1910 r. Ci, którzy skosztowali tych owoców uznali, że smakują jak agrest i nazwali je chińskim agrestem. Odmiana 'Hayward' została stworzona przez Haywarda Wrighta w Avondale w Nowej Zelandii około 1924 r. Początkowo była uprawiana w przydomowych ogródkach. Uprawa komercyjna zaczęła się w latach 40. XX wieku. W 2005 roku liderem produkcji kiwi były Włochy, następnie Nowa Zelandia, Chile, Francja, Grecja, Japonia i Stany Zjednoczone. Kiwi jest wciąż także uprawiane w Chinach, gdzie rośnie głównie w terenach górzystych w górnym biegu rzeki Jangcy, oraz również na innych terenach Chin, włącznie z Syczuanem.

</doc>
<doc id="748238" url="https://pl.wikipedia.org/wiki?curid=748238" title="Arizona Sting">
Arizona Sting

Arizona Sting – zawodowa drużyna lacrosse grająca w National Lacrosse League w dywizji zachodniej w latach 2004-2007. Siedziba drużyny mieściła się w Glandale w Stanach Zjednoczonych.
Przed sezonem 2009 w których zespół miał wziąć udział po rocznej nieobecności, postanowiono rozwiązać klub. Zawodnicy Arizona Sting wzięli udział w drafcie i znaleźli zatrudnienie w innych klubach.

</doc>
<doc id="748239" url="https://pl.wikipedia.org/wiki?curid=748239" title="Epolety">
Epolety



</doc>
<doc id="748241" url="https://pl.wikipedia.org/wiki?curid=748241" title="Cena Marzeń">
Cena Marzeń



</doc>
<doc id="748244" url="https://pl.wikipedia.org/wiki?curid=748244" title="Antelao">
Antelao

Antelao lub Re delle Dolomiti – szczyt w Dolomitach, w Alpach Wschodnich. Leży w północnych Włoszech w regionie Wenecja Euganejska, na południowy wschód od miejscowości Cortina d'Ampezzo. Jest najwyższym szczytem wschodniej części Dolomitów. Jest często określany jako "Król Dolomitów", a Marmolada, najwyższy szczyt w Dolomitach, jest określana jako "Królowa".
Pierwszego odnotowanego wejścia dokonali Paul Grohmann, F. Lacedelli, A. Lacedelli i Matteo Ossi 18 września 1863 r. Możliwe jest jednak, że pierwszego wejścia dokonał Matteo Ossi już w 1860 r.

</doc>
<doc id="748246" url="https://pl.wikipedia.org/wiki?curid=748246" title="Biblia Paulistów">
Biblia Paulistów

Biblia Paulistów – katolicki przekład Pisma Świętego, dokonany przez biblistów z Towarzystwa Świętego Pawła.
Historia przekładu.
Prace nad przekładem rozpoczęto w 1996 z inicjatywy Międzynarodowego Katolickiego Towarzystwa Biblijnego (SOBICAIN), które jest częścią Towarzystwa Świętego Pawła. Do współpracy zaproszono wielu biblistów z polskich ośrodków teologicznych, jak też grono polonistów, czuwających nad poprawnością i komunikatywnością języka polskiego. Od strony merytorycznej nad całością prac czuwali: ks. prof. Julian Warzecha i ks. prof. Antoni Tronina (Stary Testament) oraz ks. prof. Jan Łach i ks. dr hab. Franciszek Mickiewicz (Nowy Testament).
Prace przebiegały w kilku etapach. Najpierw grono biblistów dokonywało przekładu tekstu greckiego lub hebrajskiego z tekstów źródłowych. Następnie przekład ten był opiniowany przez kilkuosobowy zespół specjalistów, a w grupach roboczych ustalano najlepsze brzmienie tekstu.
Chociaż prace nad Starym Testamentem nie zostały w 2005 roku zakończone, zdecydowano wówczas o wydaniu pierwszej części Biblii Paulistów, którą jest przekład Nowego Testamentu i Księgi Psalmów wraz ze wstępami i komentarzami. Pełne wydanie Pisma Świętego (Stary i Nowy Testament) ukazało się w listopadzie 2008 r. Wydawcą Biblii Paulistów jest Edycja św. Pawła. Tekst Biblii Paulistów stanowił też podstawę do wydania w formie odrębnej publikacji przekładu listów św. Pawła oraz edycji NT przeznaczonej dla młodzieży.
W 2012 ukazała się też wersja audio zatytułowana „Wiara rodzi się ze słuchania”, w której teksty Nowego Testamentu czytają Andrzej Kozioł, Zbigniew Moskal, Rafał Porzeziński oraz Wojciech Żołądkowicz, a wprowadzenia do poszczególnych ksiąg przygotował Waldemar Chrostowski.
W 2014 r. ukazała się wersja audio z tego samego cyklu, zawierająca księgi Starego Testamentu na 6 płytach CDMP3. Teksty czytają: Dariusz Kowalski, Andrzej Kozioł, Andrzej Mastalerz, Zbigniew Moskal, Rafał Porzeziński, Wojciech Żołądkowicz. Wprowadzenia do poszczególnych ksiąg przygotowali: s. dr Judyta Pudełko PDDM, ks. prof. dr hab. Krzysztof Bardski, ks. dr Mirosław Jasiński, ks. dr hab. Waldemar Linke CP, abp Henryk J. Muszyński, ks. prof. dr hab. Janusz Nawrot, ks. dr Krzysztof Siwek.
Także w 2014 r. na bazie tekstu Biblii Paulistów opracowano edycję nazwaną Biblią Jubileuszową. Jest to pierwsze w Polsce tego typu kolorowe wydanie Pisma Świętego Starego i Nowego Testamentu, zilustrowane miniaturami z Biblii gnieźnieńskiej z roku 1414.
Pod koniec 2016 r. wydawca udostępnił pełne wydanie tłumaczenia w wersji elektronicznej w formie aplikacji na urządzenia mobilne oraz na stronie internetowej.
Źródła przekładu.
Za podstawę do przekładu Nowego Testamentu służyło "Novum Testamentum Graece", ed. B. Aland et K. Aland, J. Karavidopoulos, C. Martini, B. Metzger, Stuttgart 1993. Tekst źródłowy dla przekładu Księgi Psalmów zaczerpnięto z "Biblia Hebraica Stuttgartensia", ed. H. P. Rüger, Stuttgart 1990.
Charakterystyka.
Biblia Paulistów charakteryzuje się językiem współczesnym, dostosowanym do aparatu pojęciowego współczesnego czytelnika. Starano się ją uwolnić od form zawiłych i archaicznych, przy zachowaniu wierności wobec tekstu oryginalnego.
Pierwsze wydanie przekładu cechuje nowatorski układ tekstu. Zawiera on trzy rodzaje pomocy dla czytelnika:
Recenzje przekładu.
Zdaniem biblisty Michała Wojciechowskiego, Biblia Paulistów "od czasu pojawienia się Biblii Tysiąclecia i Poznańskiej stanowi najważniejsze wydarzenie na polu polskich przekładów biblijnych".
Piotr Włodyga, który uczestniczył w projekcie przekładu jako tłumacz i autor komentarzy, podkreśla, że Biblia Paulistów była sukcesem we współpracy biblistów i językoznawców. Był to według niego pierwszy nowoczesny przekład, w którym tak duży udział mieli językoznawcy zawodowo specjalizujący się w języku religijnym i biblijnym.
Większość krytycznych uwag pod adresem Biblii Paulistów odnosi się do wydania Nowego Testamentu i Psalmów z 2005 r. W nowszych wydaniach z 2008 i 2009 r. starano się wyeliminować zauważone usterki, co pozytywnie wpłynęło na szatę językową przekładu.
Pewne kontrowersje wzbudziły w mediach niektóre decyzje tłumaczy, np. fragment Modlitwy Pańskiej przetłumaczono następująco: "I daruj nam nasze długi, jak i my darowaliśmy naszym dłużnikom." (Mt 6,12), co jest zerwaniem z tradycyjnym tłumaczeniem tej modlitwy. Przedstawiciele zespołu biblijnego twierdzili jednak, że podobne zmiany mają przybliżyć oryginalny sens Nowego Testamentu. Ewangelista Mateusz używał określenia handlowego „długi”, podczas gdy Łukasz: „winy”. Pełne wydanie ST i NT w 2008 powróciło do tradycyjnego słowa „winy”, alternatywne tłumaczenie przenosząc do przypisów.
Wiele krytycznych uwag ze strony językoznawców i czytelników padło też pod adresem przekładu Psalmów, który ukazał się wraz z wydaniem Nowego Testamentu w 2005 r. W artykule recenzyjnym "O najnowszym przekładzie Psalmów" językoznawca z Uniwersytetu Jagiellońskiego Marek Piela zarzucił tłumaczom Psalmów w Biblii Paulistów, że ich przekład "w wielu miejscach nie jest wcale lepszy od tłumaczeń wcześniejszych, które dla czytelnika niemającego odpowiedniego przygotowania fachowego, niebędącego biblistą ani teologiem, były niezrozumiałe lub mylące, głównie z powodu dosłowności tłumaczenia, a nie, jak to się często błędnie sądzi, wskutek archaiczności języka". W uzasadnieniu tej opinii Piela przytoczył bardzo liczne, jego zdaniem, błędne decyzje tłumaczy tej części Biblii Paulistów, konfrontując je z wcześniejszymi przekładami Psalmów na język polski i angielski; autor podał też swoje propozycje przetłumaczenia wybranych fragmentów. Wiele trudności tłumaczom Psalmów sprawiło zwłaszcza właściwe oddanie sensu hebrajskich idiomów. W dalszej części artykułu recenzyjnego wskazano także i te fragmenty, w których tłumaczom Biblii Paulistów udało się "odejść od dosłowności i dać przekład wierny znaczeniowo i stylistycznie". Zdecydowana większość zauważonych w recenzji błędów została poprawiona w nowym wydaniu Biblii Paulistów z 2008 r., zaś sam Piela został zaliczony w poczet komisji dokonującej rewizji przekładu.
Stosunek tłumaczy do imienia Bożego.
Tłumacze Biblii Paulistów postanowili imię własne Boga Izraela zapisywane w tekście hebrajskim jako JHWH oddawać jako „Pan” lub „Bóg” powołując się na tradycję ukształtowaną na kilka wieków przed Chrystusem, według której podczas głośnego odczytywania tekstu biblijnego nie wymawiano imienia Bożego. Powołano się również na starożytną tradycję wedle której w greckim tłumaczeniu Starego Testamentu zwanym Septuagintą oraz w Nowym Testamencie, według tłumaczy imię Boże zostało zastąpione terminem „Kyrios” (Pan). W niektórych miejscach gdzie występuje imię Boże JHWH zastosowano pisownię terminu „PAN” używając wielkich liter (np. Wj 3,2.4; Ps 1,2.6; Iz 1,4) i „BÓG” (np. Ps 69,7; Iz 1,24; Jr 2,19).

</doc>
<doc id="748252" url="https://pl.wikipedia.org/wiki?curid=748252" title="IBM Notes">
IBM Notes

IBM Notes (do marca 2013 jako "Lotus Notes") – aplikacja-klient środowiska do pracy grupowej Lotus Notes/Domino. Początkowo nazwa Notes oznaczała cały system, lecz od wersji Release 4 (R4) (premiera w 1996 roku), serwer systemu nosi miano Lotus Domino.
Historia.
Program został stworzony przez Raya Ozzie oraz Mitcha Kapora w latach 80. XX wieku, w pewnym stopniu będąc wzorowany na oprogramowaniu PLATO Notes, opracowanym i używanym na Uniwersytecie w Illinois.
Premiera rynkowa pierwszej wersji Notes (Release 1) miała miejsce w 1989 roku.
Aplikacja jest aktualnie rozwijana przez korporację IBM, która przejęła firmę Lotus Development Corporation w roku 1995.
Wersje.
Najnowszą obecnie (wrzesień 2007) wersją produkcyjną jest R8 (8.0), jej nazwa kodowa to Hannover. Od połowy marca 2007 roku była dostępna publiczna wersja Lotus Notes R8 Beta 2, wprowadzenie na rynek odbyło się w sierpniu 2007 roku.
Wersja R8 wyróżnia się zintegrowaniem z klientem Notes zestawem aplikacji biurowych (edytor tekstu, arkusz kalkulacyjny, program do tworzenia prezentacji) IBM Productivity Tools, bazujących na formacie OpenDocument, a także wbudowanym czytnikiem RSS. Nowością jest również to, że wersja R8 działa natywnie na systemie operacyjnym Linux.

</doc>
<doc id="748256" url="https://pl.wikipedia.org/wiki?curid=748256" title="Aletschhorn">
Aletschhorn

Aletschhorn – szczyt w Alpach Berneńskich, części Alp Zachodnich. Leży w Szwajcarii, w kantonie Valais.
Jest to drugi co do wysokości szczyt w Alpach Berneńskich. Leży w rejonie Jungfrau-Aletsch-Bietschhorn, który został wpisany na Listę światowego dziedzictwa w 2001 r. Leży ok. 10 km na południe od Eigeru. Aletschhorn można zdobyć ze schronisk: Konkordiahütten (2850 m), Hollandiahütte (3235 m), Oberaletschhütte (2640 m), Mittelaletschbiwak (3013 m) oraz Mönchsjochhütte (3650 m). Szczyt otaczają lodowce: Aletschgletscher na północy, Oberaletschgletscher na południowym zachodzie oraz Mittelaletschgletscher na południu.
Pierwszego wejścia dokonali Johann Joseph Bennen, Peter Bohren, V. Tairraz i Francis Fox Tuckett 18 czerwca 1859 r.

</doc>
<doc id="748257" url="https://pl.wikipedia.org/wiki?curid=748257" title="Olgierd Jarosz">
Olgierd Jarosz

Olgierd Jarosz (serial), Wasyl Semen (powieść) – fikcyjna postać dowódcy czołgu „Rudy” z polskiego serialu telewizyjnego „Czterej pancerni i pies”. W serialu postać ta pojawiła się w pierwszych sześciu odcinkach. W tej roli wystąpił Roman Wilhelmi.
Życiorys.
Olgierd.
Narodowość Olgierda Jarosza jest jednoznacznie określona jako potomka polskich zesłańców. W pierwszym odcinku „” Jankowi i Gustlikowi przedstawia się jako oficer Armii Czerwonej, oddelegowany, by „szkolić sojuszników”. W drugim odcinku „” u przypadkowo poznanej nauczycielki dowiaduje się o swoich prawdopodobnych polskich korzeniach – według tej wersji jest wnukiem polskiego zesłańca z 1863. W odcinku czwartym „” na propozycję zrezygnowania z pewnej misji, która toczy się „na naszej ziemi” (czyli w Polsce), oświadcza rozmówcy: "Myślisz, że jestem gorszym Polakiem od ciebie?". Poległ pod Wejherowem.
W serialu telewizyjnym w odcinku „Pierścienie” Olgierd Jarosz ukazuje się załodze w Berlinie jako widmo, co Janek komentuje, że w taką noc wszystko może się wydarzyć. 
Wasyl.
W powieści Janusza Przymanowskiego, która ukazała się w 1964 r., oficer grany przez Wilhelmiego nazywa się Wasyl Semen i jest Rosjaninem o korzeniach ukraińskich. Nie miał on w swojej rodzinie polskich przodków (a przynajmniej nie jest to wprost powiedziane); mimo to, podobnie jak Grigorij, odnajduje się w Wojsku Polskim walcząc ramię w ramię z Polakami przeciwko hitlerowcom. Podobnie jak serialowy Olgierd, poległ pod Wejherowem.
Scena z widmem Wasyla Semena pojawia się również w powieści, jednak okazuje się nim być radziecki saper kpt. Iwan Pawłow – niezwykle podobny do poległego Wasyla Semena i to jego widzi załoga z oddali w Berlinie. Gdy później poznają Pawłowa, orientują się w pomyłce (on sam też, gdy zobaczył później fotografię Semena). W filmie ten wątek nie był wykorzystany dosłownie, gdyż rolę Iwana Pawłowa zagrał Rosjanin Aleksandr Bielawski, nieprzypominający z wyglądu Romana Wilhelmiego, który odrzucił propozycję powrotu do serialu ze względu na grę w niemieckim filmie pt. „Ponieważ Cię kocham”.
Przyczyny zmiany narodowości bohatera i pierwowzory historyczne.
Zmiana narodowości i nazwiska pierwszego dowódcy czołgu w serialu była wymogiem propagandowym. W czasie wojny do odradzającego się Wojska Polskiego na Froncie Wschodnim, oprócz rdzennych Rosjan i innych obywateli ZSRR (tzw. "Pełniący Obowiązki Polaków"), odsyłano z Armii Czerwonej wielu oficerów a nawet podoficerów i żołnierzy, którzy byli potomkami Polaków zesłanych na Syberię, migrantów z czasów Imperium Rosyjskiego, a także kresowiaków powołanych pod broń w latach 1939-41.
Do pierwowzorów Olgierda-Wasyla zaliczani są:
Według Gabi Rumowski nazwisko "Olgierd Jarosz", wymyślone w serialu po zmianie narodowości książkowego Wasyla Semena na polską, było nawiązaniem do czechosłowackiego bohatera narodowego – nadporucznika Otakara Jaroša. Otrzymał on pośmiertnie awans na kapitana, a także (jako pierwsza osoba niemająca radzieckiego obywatelstwa) tytuł Bohatera Związku Radzieckiego.

</doc>
<doc id="748258" url="https://pl.wikipedia.org/wiki?curid=748258" title="Herb Wysp Alandzkich">
Herb Wysp Alandzkich

Herb Wysp Alandzkich został nadany temu terytorium w 1560, kiedy kraj należał jeszcze do Szwecji, przez króla Gustawa I Wazę. Wedle oryginalnej koncepcji w herbie miały być dwie sarny na czerwonym tle, z dziewięcioma czerwonymi różami, jakie do dziś posiada Finlandia, jednak ten pomysł nigdy nie przyjął się na Wyspach. Dziś na niebieskim tle przedstawiony jest złoty jeleń. Całość okrywa korona baronowska. 
W latach 40. XIX w. odkryto, że niemal cztery wieki wcześniej popełniono pomyłkę i herb nadany Wyspom Alandzkim przeznaczony był dla Olandii.

</doc>
<doc id="748259" url="https://pl.wikipedia.org/wiki?curid=748259" title="Leon Jouhaux">
Leon Jouhaux



</doc>
<doc id="748260" url="https://pl.wikipedia.org/wiki?curid=748260" title="Szpecle">
Szpecle

Szpecle (j. niem. "Spätzle" []; od = „wróbel”) – rodzaj klusek kładzionych; potrawa mączna wywodząca się z obszaru historycznej Szwabii a więc z terenów dzisiejszej południowej Badenii-Wirtembergii, południowozachodniej Bawarii, wschodniej Szwajcarii oraz z Alzacji (Francja). W Szwajcarii nazywane też Spätzli, na Węgrzech znane są jako nokedli. Jadane są też w Austrii oraz we Włoszech w regionie Trydent-Górna Adyga.
Charakterystyka.
"Spätzle" przygotowuje się z mąki, mleka lub wody i jajek. Zagniecione ciasto zrzuca się do gotującej wody przeciskając je przez specjalną praskę albo przecierając je przez sito (durszlak), łyżkę cedzakową, specjalną tarkę (przecierak), zwykłą tarkę z odpowiednio dużymi okami etc.. Otwory powinny mieć średnicę ok ¼ cala. Inna metoda polega na zrzucaniu porcji ciasta ze specjalnie wyprofilowanej deski za pomocą szpatułki lub noża. Wykładając ciasto łyżką można otrzymać kształty przypominające nieco "gnocchi" lub malutkie placuszki – w Austrii ta wersja znana jest jako Nockerln (lub Nocken).
Najkrótsze kluski tradycyjnie wytwarza się „ręcznie”, tzn. bez użycia praski: przykładem są zaokrąglone ' ('), nazywane tak od niemieckiego słowa oznaczającego dosłownie guzik lub gałkę. Knöpfle przygotowuje się zwykle przy pomocy specjalnego sita. Przypominają wtedy kształtem "haluški".
"Spätzle" po ugotowaniu mają lekko gumowatą konsystencję. Są zazwyczaj dość krótkie, o nieregularnych kształtach.
Ugotowane "Spätzle" tradycyjnie podsmaża się na maśle. Podaje się jako dodatek do mięs w sosach, albo też jako osobne danie: z boczkiem, ze skwarkami i duszoną cebulą, z bułką tartą, z żółtymi serami itd. Na Węgrzech podawane są do gulaszu lub paprykarza z kurczaka ("paprikás csirke"). Czasem "Spätzle" podaje się na słodko.
Czasem dodaje się do ciasta ziemniaki ().

</doc>
<doc id="748261" url="https://pl.wikipedia.org/wiki?curid=748261" title="NASA X-38">
NASA X-38

X-38 "Statek Powrotny Załogi" (ang. "Crew Return Vehicle", CRV) – autonomiczny pojazd ratunkowy, który miał służyć przebywającym na pokładzie Międzynarodowej Stacji Kosmicznej astronautom jako rodzaj szalupy ratunkowej, wykorzystywanej w razie wystąpienia poważnej awarii na stacji i powstania zagrożenia życia dla jej załogantów (np. ciężka choroba bądź poważne obrażenia astronautów wskutek wypadku na stacji – wymagające natychmiastowego leczenia szpitalnego). NASA przerwała realizację tego projektu w kwietniu 2002.
X-38 CRV był przeznaczony dla maksimum siedmioosobowej załogi. Pojazd ma długość 8,7 m i szerokość 4,4 m. W konfiguracji orbitalnej pojazd wyposażony jest w moduł napędowy z systemem silników korekcji lotu, który jest odrzucany po wykonaniu niezbędnych manewrów i niemal bezpośrednio przed wejściem w górne warstwy atmosfery. Podczas lotu atmosferycznego wykorzystuje największy na świecie spadochron/paralotnię (o powierzchni 2500 m²). Spadochron ten stabilizuje lot oraz wyhamowuje prędkość X-38 z ok. 1000 km/h do ok. 250 km/h.
Procedura potencjalnej ewakuacji z wykorzystaniem CRV planowana była następująco: szalupa odłącza się z siedmioosobową załogą od stacji, wchodzi na niższą, właściwą orbitę a po kilkukrotnym okrążeniu Ziemi ustawia się na właściwej trajektorii do lądowania. Po opuszczeniu ISS, zasilanie CRV zaplanowane jest działać przez okres ok. 9 godzin. Powrót na Ziemię zapewnia inercyjny system kontroli lotu, współdziałający z systemem nawigacji GPS. W atmosferę pojazd wchodzi lotem ślizgowym z prędkością ok. 1000 km/h, w niższych warstwach atmosfery otwiera się olbrzymia paralotnia. Ostatecznie CRV osiąga Ziemię z prędkością ok. 70 km/h, lądując na płozach przystosowanych do ślizgu.
Pojazd ratunkowy miał być dołączony w ramach misji montażowej 18A do jednego z czterech horyzontalnych węzłów modułu Node 3, w końcowym etapie budowy stacji. X-38 miał być przytwierdzony do stacji na czas nie dłuższy niż 3 lata. W przypadku, gdy na ISS nie doszłoby do awarii uzasadniających jego użycie, CRV po trzech latach powracać miał na Ziemię w celu wykonania koniecznych przeglądów technicznych, po zakończeniu których miał być ponownie wyniesiony na orbitę nie tylko za pomocą wahadłowca, ale także za pomocą rakiety Ariane 5.

</doc>
<doc id="748262" url="https://pl.wikipedia.org/wiki?curid=748262" title="Spätzle">
Spätzle



</doc>
<doc id="748263" url="https://pl.wikipedia.org/wiki?curid=748263" title="Kościół św. Agnieszki w Krakowie">
Kościół św. Agnieszki w Krakowie

Kościół św. Agnieszki – zabytkowy, barokowy, kościół rzymskokatolicki, przy ulicy Józefa Dietla 30, na Stradomiu w Krakowie. Pełni funkcję kościoła garnizonowego.
Historia.
Historia krakowskiego kościoła garnizonowego sięga XV wieku, kiedy to w 1459 roku kasztelan sandomierski i administrator żup solnych w Wieliczce Hińcza z Rogowa wybudował drewniany kościół pod wezwaniem św. Agnieszki, oddając go zakonnicom reguły św. Franciszka z Asyżu. Trzy kolejne pożary zniszczyły doszczętnie drewniany kościół. Na jego miejscu w 1558 roku wzniesiony został kościół i klasztor z kamienia i cegły. 21 stycznia 1561 roku, w dniu święta patronki kościoła, za zezwoleniem papieża Piusa II złożyły w kościele śluby klauzury Siostry Bernardynki. 
Do czasu potopu szwedzkiego świątynię dwukrotnie niszczyły pożary i dwukrotnie była odbudowywana. W czasie wojny ze Szwecją, kościół został spalony po raz kolejny (pożary pochłonęły wiele krakowskich kościołów), a po jej zakończeniu wykorzystano zachowane gotyckie mury do budowy nowej, barokowej świątyni. Decyzją szlachty województwa krakowskiego z 30 czerwca 1658 roku, kościół został odbudowany. 
Do 1783 roku był to kościół klasztorny ss. Bernardynek. Podczas kasaty zakonu, budynki klasztorne wraz z kościołem zostały wyprzedane i taka sytuacja trwała przez cały okres zaborów. W dniu 11 sierpnia 1788 roku ss. Bernardynki zostały przeniesione do kościoła pod wezwaniem św. Józefa przy ul. Poselskiej w Krakowie.
Kolejne rozbiory Polski przyniosły degradację obiektu. W wyniku III rozbioru Polski w 1795 roku Kraków znalazł się pod zaborem Austrii i w 1801 kościół przekształcono w magazyn. W początkach XX wieku budynek znajdował się w rękach prywatnych i mieścił się w nim skład złomu żelaznego. W roku 1906 Towarzystwo Miłośników Historii i Zabytków Krakowa zainicjowało akcję mającą na celu wykupienie go z rąk prywatnych. Nie doszło jednak do tego ze względu na brak przychylności ze strony władz austriackich. Udało się to dopiero w 1926 r. Trzy lata później kościół został przekazany na potrzeby parafii wojskowej, która w 1932 r. przywróciła go do kultu. W czasie II wojny światowej okupanci niemieccy przekazali go ewangelikom, ale po wojnie powrócił do prawowitych właścicieli. 
Restauracja kościoła dokonana została przez architekta włoskiego Carlo Celano. Aby odsłonić fasadę świątyni zburzono część dawnego klasztoru. Do środka prowadzi neobarokowy portal wykonany w 1932 roku. 
Od 1958 r. posługę przy parafii pełni Zgromadzenie Sióstr Niepokalanego Serca Najświętszej Marii Panny, którego założycielem był ks. Konstanty Marszałowicz. 
W budynkach dawnego klasztoru mieści się obecnie Probostwo Garnizonu Kraków. Dawna infirmeria jest dziś nadbudowana i stanowi oficynę kamienicy przy ul. Dietla 36. Przed kościołem na niewielkim placu odsłonięto w 1990 pomnik gen. Władysława Sikorskiego autorstwa Piotra Świstaka.
23 kwietnia 1993 w sarkofagu z czarnego marmuru pochowano w kościele (po prawej stronie) sprowadzone z Wielkiej Brytanii prochy gen. Józefa Hallera.
W Niedzielę Palmową, 16 marca 2008 Biskup Polowy Wojska Polskiego gen. broni prof. dr hab. Tadeusz Płoski poświęcił w krakowskiej świątyni nowy ołtarz, ambonkę i chrzcielnicę. Niespełna 7 miesięcy później kościół zyskał nową posadzkę z czerwonego granitu i 5 nowych witraży (Aniołowie, św. Siostra Faustyna Kowalska, błogosławiony ks. kmdr. Władysław Miegoń, św. Rafał Kalinowski, Papież Jan Paweł II) autorstwa krakowskiego artysty Jacka Białoskórskiego. 14 października 2008 uroczystego poświęcenia nowych witraży dokonał kardynał Franciszek Macharski.
W okresie od maja do sierpnia 2009 kościół został odnowiony i poddany malowaniu konserwatorskiemu. W prezbiterium zostało zainstalowane nowe oświetlenie.
13 sierpnia 2010 roku podczas uroczystej Mszy Świętej z okazji Święta Wojska Polskiego zostały odsłonięte tablice upamiętniające gen. Bronisława Kwiatkowskiego – Dowódcę Operacyjnego Sił Zbrojnych RP i gen. broni Włodzimierza Potasińskiego – dowódcę Wojsk Specjalnych RP – tragicznie zmarłych w katastrofie prezydenckiego samolotu pod Smoleńskiem.
3 października 2013 roku podczas uroczystej mszy wojskowej w kościele odsłonięto tablicę poświęconą żołnierzom 1. Samodzielnej Brygady Spadochronowej, ufundowaną przez Bogusława Rostworowskiego i Marię Vetulani, wykonaną przez rzeźbiarza Bronisława Krzysztofa. 19 stycznia 2020 roku odsłonięto tablicę poświęconą mjr. pil. Stefanowi Janusowi.
Przy kościele funkcjonuje placówka muzealna Zbiory Archiwalno-Muzealne Krakowskiego Kościoła Garnizonowego św. Agnieszki.
Architektura i wnętrze.
Kościół barokowy, orientowany, wzniesiony w latach 1660–1680, sklepiony kolebkowo z lunetami, z zachowaną geometryczną dekoracją stiukową. 
Organy i chór muzyczny ozdobione płaskorzeźbą orła wykonano według projektu Adolfa Szyszko-Bohusza. W ołtarzu głównym pochodzącym z lat 1932–1933 projektu Bogdana Tretera znajduje się obraz św. Agnieszki z poł. XVII wieku pochodzący z pierwotnego wyposażenia kościoła.
W oknie nad ołtarzem widnieje witraż wykonany w 1936 z wizerunkiem Matki Boskiej z Dzieciątkiem w otoczeniu odznak polskich formacji wojskowych sprzed 1939 roku.
W niszach ściennych znajduje się dziesięć stiukowych posągów świętych autorstwa Carlo Celano.
Ściany kościoła pokrywają tablice wotywne między innymi tablica z nazwiskami oficerów polskich wymordowanych w Katyniu, Charkowie, Ostaszkowie i Miednoje, ozdobiona wizerunkiem Matki Boskiej Katyńskiej oraz ziemią z miejsc straceń.

</doc>
<doc id="748266" url="https://pl.wikipedia.org/wiki?curid=748266" title="Banchory">
Banchory

Banchory () – miejscowość turystyczna w północno-wschodniej Szkocji, w jednostce administracyjnej Aberdeenshire (historycznie w Kincardineshire), położona na północnym brzegu rzeki Dee, na wschodnim skraju doliny Royal Deeside, na zachód od Aberdeen. Miasto zostało utworzone w 1805 roku. Na obecny rozwój miasteczka duży wpływ, oprócz turystyki, ma przetwórstwo spożywcze oraz budownictwo.
Atrakcje turystyczne.
Głównymi atrakcjami turystycznymi są:

</doc>
<doc id="748269" url="https://pl.wikipedia.org/wiki?curid=748269" title="Leptyt">
Leptyt

Leptyt – skała pochodzenia metamorficznego (wysoki stopień metamorfizmu), odmiana gnejsu wieku prekambryjskiego. Zwykle jasnej barwy, drobnoblastyczna (drobnoziarnista), o teksturze bazładnej, niekiedy słabo kierunkowej. Zbudowana prawie wyłącznie z kwarcu i skleni oraz niewielkich ilości muskowitu, hornblendy i granatu. Ze względu na rodzaj skalenia wyróżnia się leptyty potasowe – zawierające skaleń potasowy i leptyty sodowe – zawierające albit. Czasem zawiera skupienia rud żelaza.

</doc>
<doc id="748270" url="https://pl.wikipedia.org/wiki?curid=748270" title="Finsteraarhorn">
Finsteraarhorn

Finsteraarhorn – najwyższy szczyt Alp Berneńskich oraz trzeci pod względem wybitności szczyt w Alpach. Leży w Szwajcarii, na granicy kantonów Berno i Valais. Jest najwyższym szczytem kantonu Berno i zarazem najwyższym szczytem Alp leżącym poza głównym łańcuchem. W 2001 r. cały masyw Finsteraarhornu wraz z okolicznymi lodowcami został wpisany na listę światowego dziedzictwa. Wierzchołek można zdobyć ze schroniska Finsteraarhornhütte (3048 m). Szczyt otaczają lodowce Fieschergletscher na zachodzie, Unteraargletscher i Oberaargletscher na wschodzie oraz Unterer Grindelwaldgletscher na północy. Północno-wschodni filar góry ma wysokość 1000 metrów.
Pierwszego wejścia dokonali Jakob Leuthold i Johann Währen 10 sierpnia 1829 r.

</doc>
<doc id="748271" url="https://pl.wikipedia.org/wiki?curid=748271" title="Rejestr statusu">
Rejestr statusu



</doc>
<doc id="748273" url="https://pl.wikipedia.org/wiki?curid=748273" title="Montgenèvre (przełęcz)">
Montgenèvre (przełęcz)

Col de Montgenèvre, wł. Colle del Monginevro (1850 m n.p.m.) – wybitna i stosunkowo niska przełęcz w głównym grzbiecie wododziałowym Alp, w Alpach Zachodnich. Znajduje się w północnej części Alp Kotyjskich, chociaż niektóre źródła podają, że stanowi północne ograniczenie tej grupy górskiej. Stanowi przejście z doliny rzeki Dora Riparia na wschodzie do doliny rzeki Durance na zachodzie. Nazwa od położonej wprost na siodle przełęczy wioski Montgenèvre.
Montgenèvre jest jednym z najstarszych i najpowszechniej używanych przejść przez główny grzbiet Alp Zachodnich. Przełęcz znali już i używali jej starożytni Rzymianie: wiódł przez nią szlak z Turynu przez Susę (łac. "Segusio") do Embrun (łac. "Eburodunum") w Galii Narbońskiej, zwany początkowo Via Cottia. Od 118 r. p.n.e. był systematycznie przebudowywany w pierwszą rzymską drogę transalpejską, wchodzącą w skład wielkiej Via Domitia, łączącej Italię przez Nîmes (łac. "Nemausus") z Półwyspem Iberyjskim. Na przełęczy Rzymianie założyli osadę z posterunkiem wojskowym, zwaną "Druantium" lub "Sommae Alpes", a także utworzyli niewielkie sanktuarium poświęcone źródłom rzeki Durance.
Nowoczesną drogę kołową przez przełęcz zbudowano w pierwszej dekadzie XIX w. dzięki staraniom ówczesnego prefekta departamentu Hautes-Alpes, barona Jean-Charles François de Ladoucette. Obecnie przez przełęcz wiedzie szosa, łącząca francuskie miasto Briançon (droga nr 94) z włoskim miastem Susa (droga nr 24).
Granica państwowa francusko-włoska w rejonie przełęczy biegnie nieco na wschód od linii wododziału, zostawiając samo siodło przełęczy, na którym leży miejscowość Montgenèvre, po stronie francuskiej. Jest to wynikiem regulacji przebiegu granicy w 1947 r., kiedy Francja otrzymała od Włoch m.in. wznoszący się na północny wschód od przełęczy masyw Mont Chaberton (3136 m n.p.m.).

</doc>
<doc id="748275" url="https://pl.wikipedia.org/wiki?curid=748275" title="Neta (sieć)">
Neta (sieć)

Neta – sieć zastawna w postaci pionowej zapory o długości ok. 50 m oraz wysokości ok. 2 m. Używana do połowu ryb dennych ( flądrokształtnych, także dorszy).

</doc>
<doc id="748276" url="https://pl.wikipedia.org/wiki?curid=748276" title="Zatorze (Żary)">
Zatorze (Żary)

Zatorze – dzielnica miasta Żary, stanowiąca duży, około 40% obszar miasta, graniczący od północy ze Śródmieściem, na południu z Zielonym Lasem oraz na niewielkim odcinku z dzielnicą Kunice. Zatorze to dzielnica mocno zróżnicowana pod względem środowiskowym. Znajdują się tu zarówno duże osiedla mieszkaniowe, elitarne osiedla domów jednorodzinnych, jak i obszary dotknięte biedą oraz patologiami społecznymi.
Historia dzielnicy.
Początki istnienia żarskiej dzielnicy Zatorze datuje się na lata 1870-1918, kiedy to po oddaniu do użytku we wrześniu 1846 roku pierwszej nitki linii kolejowej Wrocław – Berlin rozwój urbanistyczny miasta zaczął postępować w kierunku południowym. Do tego czasu rozwój miasta na południe i w kierunku północnym ograniczały rozległe domeny państwowe. W 1909 roku miasto wykupiło 667 hektarów domeny. Najpierw postanowiono zagospodarować 118 hektarowy obszar "Dolnego Folwarku" (dziś wschodnia część Zatorza), na którym po drugiej stronie torów powstało osiedle domów jednorodzinnych w ulicach: Querallee (ul. Akacjowa) i Brikenweg (ul. Brzozowa). Wytyczono także nową aleję w kierunku południowym - Rautenkranzallee (nazwa nawiązywała do historycznej nazwy tego miejsca; dziś jest to odcinek Alei Wojska Polskiego). Wybuch I wojny światowej przerwał dalsze plany zagospodarowania "Dolnego Folwarku". Do tematu powrócono w 1919 roku.
Faktyczny rozwój urbanistyczny miasta na Zatorzu przypada dopiero w II połowie XIX wieku. Na terenach Zatorza powstaje monumentalna zabudowa mieszkalna. Buduje się okazałe wielkomiejskie kamienice wzdłuż obecnej ul. Okrzei (dawniej Priebuserstrasse), jak również ul. Górnośląskiej (dawniej Schmidtstrasse). Rangi ulicy Górnośląskiej dodaje budowa okazałej rezydencji Landrata (starosty) u zbiegu tej ulicy i ul. Tunelowej.
Obszar Zatorza od początku był silnie zindustrializowany. Wzdłuż biegnącej przy torach Schmidtstrasse znajdowała się fabryka porcelany Carstensa, zakłady mechaniczne Wilhelma Heckela, tkalnia mechaniczna Bornmann&amp;Thurm (dziś teren Poli-Eco).
Kwartał wytyczony ulicami Okrzei i Górnośląską zaczęto zagospodarowywać dopiero po I wojnie światowej. Wytyczono wtedy ulice, których patronami były osoby zasłużone dla miasta, głównie w dziedzinie gospodarki: Ehrlichstrasse (ul. K. K. Baczyńskiego), Uhsestrasse (ul. Zwycięzców), Hoffmanstrasse (ul. Katowicka), Hugo Kadestrasse (ul. Częstochowska), Kopsteinstrasse (ul. Głogowska), Trustedstrasse (ul. Męczenników Ośw.). Dalszą rozbudowę budownictwa mieszkaniowego w tej części dzielnicy ograniczały istniejące tu fabryki. 
Równolegle do ul. Okrzei, do 1936 roku, funkcjonowała wieś o nazwie "Seifersdorf" z główną ulicą Dorfstrasse (dziś ul. Witosa). Obecnie obszar "Seifersdorfu" to tereny w południowo-zachodniej części dzielnicy, rozciągające się wzdłuż obecnych ulic: Witosa, Zgorzeleckiej, Komuny Paryskiej, Szkolnej, Młynarskiej i uliczek przyległych. Tereny tej wsi dopiero w 1937 roku włączono w obręb administracyjny miasta Żary.
Przed wojną do dzisiejszego Zatorza ("Seifersdorfu") biegły linie kolejki linowej transportującej węgiel brunatny z kopalni "August" oraz odkrywek na skraju Zielonego Lasu.
Tak więc zaczątkiem do dalszego rozwoju urbanizacyjnego dzielnicy były trzy ośrodki:
Drugą wojnę światową dzielnica przetrwała bez większych zniszczeń, a jej rozwój urbanistyczny, demograficzny i gospodarczy przypada na okres powojenny (lata 1946-1990) i trwa po dzień dzisiejszy. Obecnie miasto przygotowuje nowe plany zagospodarowania przestrzennego dzielnicy, wyznacza tereny pod budownictwo mieszkaniowe jednorodzinne jak i wielorodzinne, jak również szykuje nowe tereny pod inwestycje przemysłowe.
Spośród zachowanych zabytków dzielnicy na uwagę zasługują wspomniane już wielkomiejskie kamienice z początku XIX wieku przy ulicach Okrzei i Górnośląskiej oraz Kościół Ewangelicko-Augsburski przy ul. św. Brata Alberta.
Infrastruktura Zatorza.
Dzielnica jest atrakcyjnym miejscem dla inwestorów z uwagi na: 
W obręb dzielnicy zaliczyć można także tereny przemysłowe przy ul. Serbskiej, na których między innymi mieści się firma KRONOPOL. Dzielnica dysponuje także bardzo atrakcyjnymi terenami pod zabudowę mieszkaniową jednorodzinną w okolicach ulicy Leśnej, w pobliżu pięknego Zielonego Lasu. 
Na terenie Zatorza znajdują się dwa osiedla mieszkalne: Osiedle Na Zatorzu oraz Osiedle Sportowa. Od kilku lat trwa również budowa kanalizacji sanitarnej i deszczowej całej dzielnicy.
Głównymi ulicami dzielnicy są:

</doc>
<doc id="748280" url="https://pl.wikipedia.org/wiki?curid=748280" title="Tioplasty">
Tioplasty

Tioplasty, tiokole, kauczuki polisiarczkowe, kuczuki wielosiarczkowe - to syntetyczne kauczuki, otrzymywane w wyniku polikondensacji dichloropochodnych węglowodorów i estrów z wielosiarczkiem sodu. 
Po zwulkanizowaniu są odporne na działanie czynników atmosferycznych, olejów, benzyn, rozpuszczalników. Ich wadą jest duża ścieralność oraz przykry zapach. Stosowane m.in. do wyrobu powłok, kabli, klejów oraz modyfikacji żywic epoksydowych.

</doc>
<doc id="748282" url="https://pl.wikipedia.org/wiki?curid=748282" title="Eksperyment Ascha">
Eksperyment Ascha

Eksperyment Ascha – jeden z najsłynniejszych eksperymentów psychologicznych (właściwie serii eksperymentów), przeprowadzony przez Solomona Ascha w 1955 r. i dotyczący konformizmu, a konkretnie jednej z jego odmian – konformizmu normatywnego. Badacze konformizmu zastanawiali się, czym są motywowane szeroko rozumiane zachowania konformistyczne. Wykryto dwa ważne motywy tych zachowań:
Geneza eksperymentu.
W roku 1936 Muzafer Sherif przeprowadził eksperyment wykorzystujący efekt autokinetyczny (znany jako eksperyment Sherifa). Przedmiotem tego badania był mechanizm przekazywania norm społecznych przez grupy z pokolenia na pokolenie, zaś ubocznym efektem potwierdzenie olbrzymiej skłonności badanych do podzielania przekonań wytworzonych przez grupę (konformizm informacyjny).
Asch nie zgadzał się z interpretacjami zachowania badanych przedstawionymi przez Sherifa, twierdząc, że badani są skłonni do ulegania grupie w dużym stopniu tylko wtedy, gdy sami czują się niepewnie i nie mają wyrobionego zdania na dany temat – taka bowiem była psychologiczna sytuacja badanych w eksperymencie Sherifa. Asch spodziewał się, że w warunkach jednoznacznych badani nie będą ulegać grupie. Aby przetestować hipotezę, zaprojektował własny eksperyment.
Przebieg eksperymentu Ascha.
Asch prosił ochotników, którzy zgłosili się do jego eksperymentu, aby w 18 różnych próbach jak najdokładniej przyjrzeli się trzem liniom (A, B, C) i zadecydowali, do której z nich najbardziej podobny jest odcinek X narysowany obok.
Gdy uczestnicy badania wykonywali zadanie w samotności, udzielali prawidłowych odpowiedzi w ponad 99% prób.
Odpowiedzi dramatycznie zmieniały się, gdy badanie przeprowadzane było grupowo. Asch podstawiał 7 osób, które w przekonaniu uczestników badania także były ochotnikami, tymczasem w rzeczywistości byli to współpracujący z badaczem aktorzy. W pierwszych 2 próbach (z różnymi kartami eksperymentalnymi) aktorzy mieli udzielać prawidłowej odpowiedzi. W trzeciej próbie, i większości pozostałych (12 z ogólnej liczby 18 prób) mieli natomiast udzielać zgodnie błędnej odpowiedzi.
W takich warunkach uczestnicy udzielali właściwych odpowiedzi tylko w 63,2% prób. Badanie ujawniło znaczne indywidualne zróżnicowanie: ok. 5% osób zawsze dostosowywało się do opinii grupy, a ok. 25% osób za każdym razem trzymało się własnej oceny – pozostali uczestnicy poddawali się konformizmowi przynajmniej w części prób.
Innymi słowy, 75% osób popełniło błąd w przynajmniej jednej z 12 kluczowych prób. Z drugiej strony jednak, 95% osób przynajmniej raz nie zgodziło się z grupą. Po badaniu, większość uczestników wyraziła przekonanie, że pozostałe osoby udzielały błędnych odpowiedzi.
Wiele relacji z przebiegu eksperymentu obecnych w literaturze zawyża faktyczny poziom i głębokość zaobserwowanego konformizmu. W przeglądzie 20 podręczników, tylko w jednym znaleziono wzmiankę, że większość uczestników udzieliła poprawnej odpowiedzi w ponad połowie prób, i była prywatnie przekonana, że grupa udziela złych odpowiedzi.
Interpretacja wyników.
Psychologów (włącznie z samym Aschem) zaskoczyły tak duże procenty osób podporządkowujących się zdaniu grupy, przy nieobecności wyraźnego nacisku grupowego. Badani mieli bowiem wiele powodów, dla których nie powinni podporządkowywać się zdaniu grupy:
Mimo to badani zmieniali swoje zdanie i kłamali, mówiąc to, co inni członkowie grupy. Asch zinterpretował ten wynik jako objaw uległości wobec większości – konformizmu – motywowanego lękiem przed odrzuceniem przez grupę oraz pragnienia bycia akceptowanym przez członków grupy. Jest to główny motyw tak zwanego konformizmu normatywnego. Taki konformizm polega na skłonności do podporządkowywania się niepisanym normom obowiązującym w danej grupie w obawie przed byciem wykluczonym z niej.
Alternatywne interpretacje.
Pojawiło się pytanie, czy badani podporządkowywali się grupie dlatego, że bali się odrzucenia, czy też pod wpływem zdania większości rzeczywiście zaczynali wątpić we własne spostrzeżenia i „ich oczy kłamały”. Inaczej mówiąc: być może zdanie innych członków grupy powodowało zmianę spostrzeżeń badanych. Tę hipotezę wykluczono, bowiem jeśli badani mieli swoje zdanie jedynie zapisać na kartce lub podstawieni aktorzy nie byli bezpośrednio obecni w pokoju (badany słyszał ich wypowiedzi przez głośnik i wiedział, że oni jego nie słyszą), to badani nie zmieniali swojego zdania. Ponadto po eksperymencie podczas sesji wyjaśniającej badani twierdzili, że zmiana zdania nie była związana ze zmianą spostrzegania.

</doc>
<doc id="748284" url="https://pl.wikipedia.org/wiki?curid=748284" title="Mutaito">
Mutaito



</doc>
<doc id="748286" url="https://pl.wikipedia.org/wiki?curid=748286" title="Konformizm wobec norm">
Konformizm wobec norm



</doc>
<doc id="748288" url="https://pl.wikipedia.org/wiki?curid=748288" title="Efe Sodje">
Efe Sodje

Efe Sodje, właśc. Efetobore Sodje (ur. 5 października 1972 w Greenwich) – piłkarz nigeryjski grający na pozycji środkowego obrońcy. Nosi przydomek „Bandana Man”.
Kariera klubowa.
Sodje urodził się na przedmieściach Londynu, w Greenwich, w rodzinie nigeryjskich emigrantów, jako jeden z dziesięciorga dzieci w rodzinie. Gdy Efetobore miał 8 lat wyjechali z powrotem do ojczyzny. Tam zaczął piłkarską karierę w małym klubie Invisible Leopards niegrającym w żadnej lidze. Dobrze wprowadził się do zespołu grając w pucharze stanowym o nazwie State National Challenge Cup. Leopards ostatecznie przegrali w nim z profesjonalną drużyną Steel Pioneers, która zaoferowała Sodje kontrakt. W drużynie tej zadebiutował w 2. lidze nigeryjskiej w 1994 roku.
W tym samym roku powrócił do Wielkiej Brytanii. Przebywał na testach w Luton Town, Millwall FC i Wimbledon FC, ale problemy z zarejestrowaniem się ze względu na narodowość i jego kariera chwilowo stanęła w miejscu. W październiku udało mu się podpisać kontrakt ze Stevenage Borough, grającym w Conference National. W 1996 roku wygrał z tym zespołem ligę, ale zespół nie został dopuszczony do rozgrywek Division Three. W drużynie tej grał jeszcze przez rok, ale nie udało się awansować o klasę wyżej. W 1997 roku za 50 tysięcy funtów przeszedł do klubu z Division Three, Macclesfield Town. Od razu wywalczył miejsce w podstawowym składzie i był niemal niezastąpiony na środku obrony Macclesfield. Szybko zdobył popularność wśród kibiców tego klubu i dorobił się nawet własnego fanklubu. Do tego pomógł zespołowi w awansie do Division Two. W sezonie 1998/1999 Macclesfield grało jednak słabo i zajęło ostatnie miejsce w grupie powracając do Division Three.
Latem tamtego roku Sodje przeszedł za darmo do Luton Town z Division Two. Tam jednak nie wywalczył miejsca w składzie drużyny i zagrał tylko w 9 jej meczach, a zimą został wypożyczony do klubu z tej samej ligi, Colchester United. Tam jednak także nie zaprezentował wysokiej formy i rozegrał tylko 3 mecze. Nie przeszkodziło to jednak Efe w awansie sportowym, gdyż po sezonie latem 2000 został piłkarzem Division One, Crewe Alexandra. Pobyt w Crewe był na początku dla Sodje całkiem udany. Grał w pierwszym składzie i był jednym z czołowych środkowych obrońców Division One. W pierwszym sezonie (2000/2001) zajął z drużyną 14. miejsce, w drugim (2001/2002) drużyna zajęła jednak dopiero 22. miejsce i opuściła szczebel drugiej ligi. Jedynym pocieszeniem dla Sodje było wybranie go najlepszym piłkarzem sezonu swojej drużyny w głosowaniu fanów. Sezon 2002/2003 był jak się potem okazało ostatnim dla Efe w drużynie z Crewe. W Division Two zagrał w 30 meczach i zdobył gola i zajął z drużyną „Kolejarzy” 2. miejsce, które równało się z powrotem w szeregi Division One. Sezon 2003/2004 Sodje spędził jednak już w innym klubie – Huddersfield Town z Division Three. Z zespołem tym zajął 4. miejsce, a po wygraniu play-off Huddersfield awansował do Division Two. Sezon 2004/2005 Sodje zaczął w drużynie Huddersfield, ale pod koniec sezonu trafił do Yeovil Town z League Two. Od zimy 2006 roku do lata 2007 Sodje grał w Southend United, grającym w Championship. Latem odszedł do Gillingham F.C., a na początku 2008 roku wypożyczono go do Bury. Następnie podpisał kontrakt z tym zespołem i grał tam do 2013 roku. Potem występował w Barrow oraz Macclesfield Town. W 2015 roku zakończył karierę.
Kariera reprezentacyjna.
W 2000 roku Sodje został po raz pierwszy powołany do reprezentacji Nigerii. Został też członkiem kadry na Puchar Narodów Afryki w Nigerii. Nie zagrał w tym turnieju ani minuty, jednakże jego koledzy wywalczyli wówczas srebrny medal. 9 kwietnia tamtego roku w końcu zadebiutował w kadrze, w zremisowanym 0:0 meczu z Erytreą rozegranym w ramach kwalifikacji do MŚ 2002. W meczu tym zagrał na prawej obronie.
Na początku 2002 roku został wezwany na obóz kadry przed Pucharem Narodów Afryki, w którym wzięło udział 40 zawodników, ale ostatecznie nie załapał się do kadry na ten turniej. Po tym turnieju został jednak zawodnikiem pierwszego składu i zagrał we wszystkich towarzyskich meczach przed Mistrzostwami Świata w Korei Południowej i Japonii. Został powołany do 23-osobowej kadry na ten turniej. Zagrał tam w dwóch meczach – z Argentyną (0:1) oraz z Anglią (0:0). Nigeryjczycy po zdobyciu ledwie jednego punktu zajęli ostatnie miejsce w Grupie F.

</doc>
<doc id="748290" url="https://pl.wikipedia.org/wiki?curid=748290" title="Anamneza (liturgia)">
Anamneza (liturgia)

Anamneza (gr. "anamnesis"; hebr. "lzikkarôn" „pamiątka, wspomnienie”) – modlitewne, liturgiczne "wspomnienie" wydarzeń uznawanych za interwencje Boże w historię świata. Charakterystyczny i podstawowy element liturgii i modlitwy w judaizmie i w chrześcijaństwie.
W duchowości Izraela.
Według Raniero Cantalamessy, wezwanie „zikkaron, Pamiętaj!” leży w sercu religijności judaistycznej. Akty pamięci o cudownych dziełach Bożych (por. Ps 111 /110/,4) nasiliły się w okresie Judaizmu przed początkiem naszej ery. Były inspirowane gorliwością proroków, którzy wobec niedoli Izraela wzywali do zachowania pamięci o wielkich doświadczeniach Bożego działania z przeszłości. Dni świąteczne, które otwierały cztery pory roku nazywano „Dniami przypomnienia” lub Neomeniami. W Biblii hebrajskiej pamiętanie o kimś – to nie tylko myślenie, przywoływanie na myśl ludzi, wydarzeń z przeszłości czy obietnic danych przy zawieraniu przymierza. To także działanie w określony sposób – pamiętanie i działanie są nierozerwalnie połączone. Kiedy Bóg „pamięta” Noego, Abrahama i Rachelę jednocześnie udziela im błogosławieństwa (por. Księga Rodzaju 8,1; 9,16;19,29;30,32). Słowa o rdzeniu "zkr" występują w Biblii hebrajskiej 230 razy.
Znaczenie „pamiątki” ("zikaron") w liturgii późnego judaizmu ukazuje m.in. tekst świątecznego "błogosławieństwa" (hebr. "berākāh") przy trzecim kielichu – "kielichu błogosławieństwa" uczty świątecznej – z dzieła "Seder Amram Gaon". Słowo "pamiątka", "wspomnienie" jest w nim używane wielokrotnie:
Słowo "pamiątka" jest tu użyte w znaczeniu świętego znaku, który Bóg dał swemu ludowi, zachowującemu go jako swój największy duchowy skarb. Znak ten, celebrowany w dniu świątecznym, oznacza kontynuację wielkich dzieł Bożych w czasie, w którym się odprawia święto. Pamiątka jako swego rodzaju zadatek zbawczego działania Boga jest nierozdzielnie związana z modlitwami dziękczynnymi (Berachot). Jest wyrazem wiary świętujących Żydów w nieustającą aktualność tego Bożego działania. Wiąże się z przedstawieniem (ofiarowaniem) Bogu Jego własnego daru. Oznacza to, według Louisa Bouyera, bardzo jednoznaczne utożsamienie pamiątki z ofiarą. W judaizmie okresu, gdy powstawało chrześcijaństwo, we wspólnotach mesjańskiej nadziei przewodniczący wygłaszał błogosławieństwo (hebr. "beracha", gr. "eucharistia") rozumiane jako najczystsza, najdoskonalsza ofiara. Jako takie, błogosławieństwo to przeszło do liturgii wczesnochrześcijańskiej. Gdy następnie chrześcijańska modlitwa eucharystyczna opuściła środowisko semickie i znalazła się w kontekście kultury greckiej, wygłaszający modlitwę pamiątki musieli ideę ofiary wyrazić "expressis verbis". Stąd w późniejszych tekstach modlitw eucharystycznych, w części nazywanej "anamneza" – greckim odpowiedniku słowa "pamiątka" – znajduje się zawsze nawiązanie do ofiary, aby wyrazić treść żydowskiej „pamiątki” dając proste wyjaśnienie jej najgłębszej treści. 
W liturgii chrześcijańskiej.
Jako modlitewne wspominanie "wielkich dzieł Bożych" (łac. "mirabilia Dei") "anamneza" jest czymś charakterystycznym dla całej liturgii chrześcijańskiej. Akt pamięci o działaniu Bożym jest rozumiany jako wysławianie Boga. Według Maxa Thuriana, "anamneza" jest jednoznaczna z dziękczynieniem, z aktem eucharystycznym – tak było już w liturgii żydowskiej. Oprócz tego ogólnego znaczenia, "anamneza" odnosi się do jednej z głównych części modlitwy eucharystycznej. Jako modlitewne wspominanie Misterium paschalnego znajduje się w każdej Eucharystii. Jest to jeden z jej podstawowych, pierwotnych elementów. Opisuje bowiem celebrowaną tajemnicę, nadając sens i owocność sprawowanemu obrzędowi. Jest swego rodzaju ogniskową całej modlitwy eucharystycznej. W "Kanonie rzymskim" anamneza brzmi następująco:
Anamneza następuje po "słowach ustanowienia", nawiązuje bowiem do polecenia Jezusa przekazanego podczas Ostatniej Wieczerzy, aby sprawować ucztę paschalną „na moją pamiątkę” (gr: "εις την εμην αναμνησιν", Ewangelia Łukasza 22:19; 1. List do Koryntian 11:24). W oryginalnej wersji łacińskiej "Kanonu rzymskiego" ten związek jest ukazany poprzez użycie na początku słowa „stąd” łączącego "anamnezę" ze słowami ustanowienia: „Stąd mając w pamięci... ofiarujemy... żertwę czystą” ("Unde memores... offerimus... hostiam puram"). Kościół wyraża w anamnezie świadomość, że zostało mu przekazane przez Jezusa zadanie, by wspominać Jego śmierć i zmartwychwstanie.
Anamneza w różańcu.
Anamneza pełni funkcję uobecniania dawnych wydarzeń poprzez ich liturgiczne, modlitewne wspomnienie. Nauczał o tym Jan Paweł II ukazując anamnetyczny charakter modlitwy różańcowej:
Pamięć liturgiczna nie odnosi się jedynie do pamięci ludzkiej, uroczystego wspominania. Zgodnie z rozumieniem teologicznym ma ona także stronę boską. Należy dostrzec w akcie "anamnezy" aktywną „pamięć” samego Boga, dla Niego bowiem ofiara Baranka i jej owoce są od początku, od założenia świata wciąż aktualizowane (por. Księga Apokalipsy 13,8, por. 1. List Piotra 1, 19-20). 
Szczególnym tematem anamnezy jest przymierze ludzkości z Bogiem. Wspomnienie liturgiczne „przypomina” Bogu, Jego „pamięci”, zgromadzenie celebrujące przymierze. Czyni obecnymi podstawowe wielkie wydarzenia związane z przymierzem. W liturgii Izraela, poprzez celebrację przywołuje się poprzednie przymierze i antycypuje bardziej doskonałe przymierze, które ma nadejść. Synajskie zgromadzenie Izraela jest paradygmatem całej liturgii judeochrześcijańskiej (por. Księga Wyjścia 19-24). Przymierze synajskie było wypełnieniem nie tylko przymierzy z patriarchami, ale także z Noem. Dzięki prorokom liturgiczna celebracja przymierza synajskiego zwracała się coraz bardziej ku nowemu i wiecznemu przymierzu (por. Księga Jeremiasza 31,31). To ostatnie przymierze zostało urzeczywistnione przez Jezusa poprzez ofiarę Nowego Przymierza w Jego krwi, które zainaugurowało czas ostateczny (por. Dzieje Apostolskie 2,17).

</doc>
<doc id="748297" url="https://pl.wikipedia.org/wiki?curid=748297" title="Diva">
Diva



</doc>
<doc id="748300" url="https://pl.wikipedia.org/wiki?curid=748300" title="Diva (film 1981)">
Diva (film 1981)

Diva – francuski film z 1981 roku w reżyserii Jean-Jacques’a Beineix, ekranizacja powieści Daniela Odiera o tym samym tytule. Został czterokrotnie nagrodzony Césarami (za najlepszy film, zdjęcia, muzykę i soundtrack).
Fabuła.
Młody listonosz uwielbia operę; nagrywa śpiew swojej ulubionej diwy. Przypadkowo rejestruje na tej samej kasecie rozmowę, która demaskuje skorumpowanego policjanta.

</doc>
<doc id="748305" url="https://pl.wikipedia.org/wiki?curid=748305" title="General Electric CF34">
General Electric CF34

CF34 – silnik turbowentylatorowy firmy General Electric, charakteryzujące się 1-stopniowym wentylatorem, wielostopniową sprężarką osiową, pierścieniową komorą spalania i 2 wałami: do układu niskiego i wysokiego ciśnienia. 
TF34 - wersja wojskowa.
TF34 powstał jako silnik do napędu samolotów A-10 Thunderbolt i S-3 Viking. Opracowany przez General Electric Aircraft Engines (obecnie GE Aviation) na przełomie lat 60. i 70. XX wieku silnik charakteryzuje się 1-stopniowym wentylatorem napędzanym przez 4-stopniową turbinę niskiego ciśnienia oraz 14-stopniową sprężarką napędzaną 2-stopniową turbiną wysokiego ciśnienia.
CF34 - wersja cywilna.
Niska głośność, wysoka trwałość i niezawodność oraz łatwość obsługi naziemnej sprawiły, że opracowano cywilny wariant silnika - CF34. Udoskonalona wersja silnika "CF34-3" znalazła zastosowanie w lotnictwie regionalnym i od roku 1983 napędza jednostki 50-osobowe, jak rodzina samolotów Bombardier "Regional Jet" oraz "Challenger".
W roku 1999, w kolejnej wersji silnika "CF34-8" przebudowano sprężarkę (zmniejszając przy tym liczbę stopni do 10), zwiększając współczynnik dwuprzepływowości co dało znacznie większy ciąg i możliwość zastosowania w samolotach 70-osobowych, np. Embraer E170/175 z rodziny "E-Jet".
W najnowszym wariancie silnika "CF34-10" całkowicie zmieniono filozofię przepływu: w sekcji wysokiego ciśnienia zamontowano 9-stopniową sprężarkę napędzaną 1-stopniową turbiną. Za wentylatorem wprowadzono 3-stopniową sprężarkę niskiego ciśnienia (tzw. "booster"), nie występującą w poprzednich wersjach. Zmiany zaowocowały znacznym wzrostem ciągu i możliwością napędzania jednostek przeznaczonych dla 100 pasażerów, np. Embraer E190/195. Przy projektowaniu silnika wykorzystano zaawansowane technologie znane z innych linii silnikowych, m.in. GE90, CF6 i - przede wszystkim - CFM56.
Kluczowymi cechami silnika CF34-10 są:
Silnik wszedł do służby w roku 2005.

</doc>
<doc id="748306" url="https://pl.wikipedia.org/wiki?curid=748306" title="CF34">
CF34



</doc>
<doc id="748307" url="https://pl.wikipedia.org/wiki?curid=748307" title="TF34">
TF34



</doc>
<doc id="748313" url="https://pl.wikipedia.org/wiki?curid=748313" title="Wyliczeniowy typ danych">
Wyliczeniowy typ danych

Typ wyliczeniowy – rodzaj typu danych zawierający listę wartości reprezentowanych za pomocą literałów wyliczeniowych, jakie może przyjmować zmienna tego typu. Typ wyliczeniowy pełni nieocenioną funkcję w metaprogramowaniu, gdyż pozwala na tworzenie stałych w chwili kompilacji.
Typ enum w C++.
W języku C++ typy wyliczeniowe definiowane są przez słowo kluczowe enum. Definicja typu wyliczeniowego zawiera, ograniczoną klamrami, listę słownych wartości (listę wyliczeniową), które mogą zostać przypisane do zmiennych tego typu. Sama zmienna przechowuje wartości liczbowe całkowite - Dodatnie i ujemne, skojarzone z wyrazami w liście.
Przykład implementacji w C.
Język C umożliwia zastosowanie typu wyliczeniowego począwszy od standardu C89.
enum typ_wyliczeniowy {PUNKT, PROSTA, TROJKAT, KWADRAT, KOLO = 360, WIEKSZE_KOLO};
enum typ_wyliczeniowy eMojaZmienna = PROSTA;
eMojaZmienna = PUNKT;
if (eInnaZmienna == TROJKAT)
 /* ... */

</doc>
<doc id="748314" url="https://pl.wikipedia.org/wiki?curid=748314" title="Zdradzony">
Zdradzony

Zdradzony (ang. "Bound By Lies") – amerykański film z 2005 roku w reżyserii Valerii Landsburg. Film nie był przeznaczony do kin; od razu wszedł do obiegu video.
Fabuła.
Max Gerrett, niepokorny detektyw, wraca do służby po półrocznym zawieszeniu. Szuka seryjnego mordercy, którego zbrodnie nawiązują do fotografii Laury Cross. Max nawiązuje romans z ekscentryczną fotografik.

</doc>
<doc id="748315" url="https://pl.wikipedia.org/wiki?curid=748315" title="Don Orione Barranqueras">
Don Orione Barranqueras

Don Orione Athletic Club − argentyński klub piłkarski z siedzibą w mieście Barranqueras, leżącym w prowincji Chaco.
Historia.
Klub założony został 1 lipca 1946 roku i gra obecnie w lidze prowincjonalnej Liga Chaqueña de Fútbol.

</doc>
<doc id="748316" url="https://pl.wikipedia.org/wiki?curid=748316" title="Don Orione Athletic Club">
Don Orione Athletic Club



</doc>
<doc id="748317" url="https://pl.wikipedia.org/wiki?curid=748317" title="Diego Alvelo">
Diego Alvelo

Diego Alvelo (ur. 12 grudnia 1965 w Los Angeles, zm. 12 grudnia 2004 w Tijuanie) – amerykański scenarzysta.
Cierpiał na ślepotę barw – odróżniał jedynie czerń i biel. Nienawidził przemysłu filmowego, nigdy też nie widział żadnego filmu, do którego napisał scenariusz.
Przez 17 miesięcy pracował nad swoją powieścią "Feathersnatcher". Kiedy duże wydawnictwo odmówiło publikacji książki, Alvelo wyjechał do Meksyku, gdzie popełnił samobójstwo, przedawkowując narkotyki.

</doc>
<doc id="748319" url="https://pl.wikipedia.org/wiki?curid=748319" title="Hazor HaGelilit">
Hazor HaGelilit



</doc>
<doc id="748323" url="https://pl.wikipedia.org/wiki?curid=748323" title="Jesud ha-Ma’ala">
Jesud ha-Ma’ala

Jesud ha-Ma’ala (hebr. יסוד המעלה; oficjalna pisownia w ang. Yesud HaMa'ala) – samorząd lokalny położony w Dystrykcie Północnym, w Izraelu.
Położenie.
Miasteczko położone w samym centrum Doliny Hula, w Galilei.
Demografia.
Zgodnie z danymi Izraelskiego Centrum Danych Statystycznych w 2006 roku w osadzie żyło 16,9 tys. mieszkańców, wszyscy Arabowie.
Populacja osady pod względem wieku (dane z 2006):
&lt;br&gt;
Historia.
Jesud ha-Ma’ala zostało założone w 1883, jako pierwsza współczesna żydowska osada w Dolinie Hula. W pierwszych latach osiedlali się tutaj przeważnie imigranci z Rosji.

</doc>
<doc id="748325" url="https://pl.wikipedia.org/wiki?curid=748325" title="Samorząd Regionu Emek ha-Majanot">
Samorząd Regionu Emek ha-Majanot

Samorząd Regionu Emek ha-Majanot (hebr. מועצה אזורית עמק המעיינות, "Mo’atza Azorit Emek Hamaajanot"; ang. Valley of Springs Regional Council; pol. "Samorząd Regionu Doliny Źródeł") – samorząd regionu położony w Dystrykcie Północnym, w Izraelu. Do 2008 roku nazywał się Samorząd Regionu Doliny Bet Sze’an (hebr. מועצה אזורית בקעת בית שאן, "Mo’atza Azorit Bik’at Beit Sze’an").
Położenie.
Samorząd regionu jest położony wokół miasta Bet Sze’an w Dolinie Bet Sze’an, będącej częścią Doliny Jordanu w Dolnej Galilei. Dwa osiedla znajdują się bardziej na północy, w południowej części Doliny Kinaret, a trzy osiedla w masywie górskim Gilboa, górującym od południa nad Doliną Bet Sze’an.
Samorząd Regionu Emek ha-Majanot jest położony w Poddystrykcie Jezreel, w Dystrykcie Północnym Izraela.
Demografia.
Samorząd regionu skupia 24 osady rolnicze, których stałymi mieszkańcami są wyłącznie Żydzi. Według danych Centralnego Biura Statystyki w 2010 w samorządzie mieszkało 11 048 osób. Jest to populacja typowo wiejska. Pod względem wyznaniowym większość to wyznawcy judaizmu (97,9%). Według danych z 2009, przyrost naturalny w porównaniu do poprzedniego roku wyniósł 0,9%. W roku tym urodziło się 210 dzieci, a zmarły 53 osoby. Całkowity przyrost naturalny wyniósł 157 osób.
Historia.
Samorząd Regionu Emek ha-Majanot został utworzony w 1949 roku, chociaż historia osadnictwa żydowskiego w Dolinie Bet Sze’an zaczęła się dużo wcześniej. Już na początku lat 30. XX wieku organizacje syjonistyczne wykupiły w tym rejonie znaczne ilości ziemi od arabskich właścicieli. Gdy w kwietniu 1936 roku wybuchło arabskie powstanie w Palestynie, Arabowie podpalali i niszczyli żydowskie pola uprawne. Zmusiło to pionierów do szukania sposobów skutecznej metody obrony. Szlomo Grazowski przedstawił wówczas koncepcję budowy nowej obronnej osady rolniczej. W ciągu jednego dnia miano budować baraki mieszkalne, obserwacyjną wieżę strażniczą i podwójne ściany palisady wypełnione w środku żwirem, z zewnętrzną linią obronną utworzoną z zasieków z drutów kolczastych. W ten sposób niemożliwym było wrzucenie granatu ręcznego do środka osady. W ten sposób, 10 grudnia 1936 roku założono pierwszy kibuc nazwany Tel Amal (hebr. תל עמל). Była to pierwsza osada obronna nowego typu, później budowana w innych miejscach w całym kraju. W 1940 roku zmieniono nazwę kibucu na obecną, Nir Dawid. Jest on położony w strategicznym miejscu doliny, na zachód od miasta Bet Sze’an.
W styczniu 1937 roku do Doliny Bet Sze’an przyjechała grupa absolwentów żydowskiej szkoły rolniczej Mikwe Jisra’el. Jako pierwszy powstał wówczas położony na północny zachód od miasta Bet Sze’an, kibuc Sede Nachum. W kwietniu tego samego roku, na północnej krawędzi Doliny Bet Sze’an imigranci z Polski, Rumunii i Niemiec założyli moszaw Bet Josef. W tym samym roku imigranci z Polski i Niemiec założyli położone przy rzece Jordan dwa kibuce: w centralnej części Ma’oz Chajjim i w południowej części doliny Tirat Cewi. Wszystkie te osady były wioskami rolniczymi, wybudowanymi z palisadą obronną i wieżą obserwacyjną. Pierwsi pionierzy żyli w trudnych warunkach. Okoliczne bagna powodowały chorobę malarii, która szybko rozprzestrzeniała się wśród osadników. Chorowała dwie trzecia mieszkańców. W dniu 28 lutego 1938 roku arabska banda usiłowała napaść na kibuc Tirat Cewi, została jednak odparta. W drugiej połowie 1938 roku do Doliny Bet Sze’an dotarła fala imigrantów z Polski, Niemiec, Austrii, Czechosłowacji i Bułgarii. Wielu z nich było członkami młodzieżowego ruchu syjonistycznego Bene Akiwa. Powstały wówczas nowe osady rolnicze. Na wschód od miasta Bet Sze’an, pomiędzy miastem a istniejącym już od roku kibucem Maoz Chaim powstał teraz nowy kibuc Newe Etan. Na południe od Ma’oz Chajjim, przy samej rzece Jordan utworzono kibuc Kefar Ruppin. Na zachód od miasta Bet Sze’an, przy istniejącym kibucu Nir David utworzono nowy kibuc Mesillot. Kolonizację doliny kontynuowano w następnym 1939 roku. Na północny wschód od miasta Bet Sze’an założono kibuc Chamadja. Osadnicy nie zdołali się jednak długo utrzymać, ponieważ brakowało wody. Z tego powodu osada została opuszczona, a jej budynki splądrowane i spalone przez Arabów. W tym samym roku, przy istniejącym na południu doliny kibucu Tirat Cewi założono nowy kibuc Sede Elijjahu. Natomiast na północ od doliny, w pobliżu strategicznego punktu Naharajim w którym znajdowała się elektrownia wodna i mosty na rzece Jordan, utworzono kibuc Geszer. Pierwsze lata istnienia każdej z tych osad były bardzo trudne. Osadnicy musieli łączyć ciężką pracę ze stałą służbą wartowniczą. Znaczna część dostępnych środków była przeznaczana na podtrzymywanie obronności i zapewnienie bezpieczeństwa mieszkańcom. Okoliczne bagna i malaria wciąż były przyczyną dużych strat.
Wykorzystując lata II wojny światowej i współpracę z brytyjskimi władzami Mandatu Palestyny, organizacje żydowskie zdołały w 1942 roku odbudować zniszczony w 1939 roku kibuc Chamadja. Po wojnie, w styczniu 1946 roku utworzono na południe od miasta Bet Sze’an nowy kibuc En ha-Naciw. Rosnące osadnictwo żydowskie było jednak przyczyną narastania konfliktu żydowsko-arabskiego. Wielka Brytania poszukując sposobu rozwiązania konfliktu, przekazała problem Palestyny w ręce ONZ. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała cały obszar Doliny Bet Sze’an państwu żydowskiemu. W dzień po przyjęciu rezolucji wybuchła wojna domowa w Mandacie Palestyny, której kontynuacją była I wojna izraelsko-arabska. 16 lutego 1948 roku kibuc Tirat Cewi zaatakował arabski oddział dowodzony przez Fauziego al-Kawukdżiego. W trakcie ciężkiej walki zginął 1 obrońca i 57 napastników. Po nieudanym ataku większość mieszkańców okolicznych wiosek uciekła, ponieważ obawiała się żydowskiej zemsty. W następnych miesiącach żydowska organizacja paramilitarna Hagana wysiedliła i zniszczyła praktycznie wszystkie tutejsze wioski arabskie. W walkach zniszczone zostały także kibuc Geszer (bitwa o Geszer) i moszaw Bet Josef. Geszer odbudowano natychmiast po wojnie. Jeszcze przed końcem wojny do Doliny Bet Sze’an zaczęli napływać nowi imigranci żydowscy, którzy w większości byli ocalonymi z Holocaustu w Europie. W czerwcu 1948 roku założyli oni na południowy zachód od miasta Bet Sze’an dwa kibuce Szeluchot i Reszafim. Początkowo ściśle ze sobą współpracowały, a po uzyskaniu samodzielności, w czerwcu 1949 roku rozdzieliły się. W marcu 1949 roku władze izraelskie musiały stworzyć ciągłą linię obronną granicy z Jordanią. Wymagało to utworzenia linii wojskowych posterunków granicznych, których utrzymanie było łatwiejsze przy połączeniu z istniejącą w sąsiedztwie osadą rolniczą. Z tego powodu utworzono wówczas położony między kibucem Geszer a Doliną Bet Sze’an, nowy kibuc Newe Ur. Warunki życia były tutaj tak trudne, że osadnicy po krótkim czasie wyjechali. Zastąpiła ich grupa młodych wolontariuszy, jednak w 1951 doszło do wewnętrznego rozłamu na tle poglądów politycznych i część mieszkańców wyjechała.
W latach 50. XX wieku do doliny dotarła fala żydowskich imigrantów z Maroka, Turcji, Egiptu, Syrii, Kurdystanu i Iraku. Odbudowali oni w 1951 roku moszaw Beit Josef, obok którego utworzono nowy moszaw Jardena. Wzmocniono także przygraniczny kibuc Neve Ur. W tym samym roku utworzono grupę trzech moszawów na południe od miasta Bet Sze’an: Rechow i Sede Terumot. Ich mieszkańcy zmagali się z dużymi trudnościami gospodarczymi i dopiero połączenie sił umożliwiło przezwyciężyć trudności. Wspólnie tworzą one powiązaną wioskę rolniczą o nazwie Bikur Jiszuvej (hebr. ישובי ביכורה). Rok później dołączył do niej nowo powstały moszaw Rewaja. W latach 60. XX wieku coraz większym problemem dla Doliny Bet Sze’an stawało się zapewnienie bezpieczeństwa od strony położonej na południu Samarii. Z tego powodu utworzono w masywie górskim Gilboa sieć placówek wojskowych, przy których w 1962 roku utworzono osadę Ma’ale Gilboa. Została ona w 1968 roku przekształcona w cywilny kibuc.
Podczas wojny na wyczerpanie (1967-1970) przygraniczne osady były wielokrotnie ostrzeliwane przez jordańską artylerię i poniosły z tego powodu duże straty. Dopiero wojna sześciodniowa z 1967 roku przyniosła stabilizację i uspokojenie sytuacji w całej dolinie. W 1982 roku w górach Gilboa powstał religijny kibuc Meraw. W tym samym roku zdecydowano się na utworzenie nowej wioski w rejonie moszawów Rechov, Sde Trumot i Revaja. Wioska Tel Te’omim zapewniła mieszkania dla pracowników i rodzin pracujących w tej okolicy. W 1990 roku w masywie górskim Gilboa utworzono wioskę terapeutyczną Malkiszua, w której leczone są osoby uzależnione od narkotyków. Zupełnie odrębną historią jest wioska Menachemja, która jest położona na północ od kibucu Geszer, na zachodniej krawędzi Doliny Kinaret. Osada powstała w 1901 roku, i w latach 1951-2006 posiadała prawa samorządu lokalnego. Po pozbawieniu tych praw została przekształcona w zwykłą wieś komunalną.
W 1995 roku Samorząd Regionu Doliny Bet Sze’an nawiązał współpracę partnerską z Federacją Gmin Wyznaniowych Żydowskich w Cleveland w Stanach Zjednoczonych. Gdy na początku XXI wieku nastąpiła stagnacja gospodarcza tutejszych osad, a wiele z nich znalazło się w głębokim kryzysie finansowym, wymusiło to podjęcie decyzji o częściowej prywatyzacji kibuców. Amerykańska społeczność żydowska z Cleveland zainicjowała wówczas program mający na celu zwiększenie atrakcyjności Doliny Bet Sze’an. Częścią tej kampanii była zmiana w 2008 roku nazwy na Samorząd Regionu Emek ha-Majanot. Nową nazwę wybrał profesjonalny konsultant w dziedzinie marketingu. Wskazał on, że nazwa ta lepiej odnosi się do regionu, w którym jest 30 naturalnych źródeł słodkiej wody. Jest to niezaprzeczalny atut regionu, który umożliwia rozwój tutejszego rolnictwa.
Polityka.
Władze administracyjne Samorządu Regionu znajdują się przy drodze nr 7079 przy strefie przemysłowej na wschód od miasta Bet Sze’an. Rada liczy 22 członków.
Osiedla.
W 16 kibucach, 5 moszawach i 3 wioskach żyje tutaj ponad 11 tys. mieszkańców.
Edukacja.
We wszystkich osadach znajdują się przedszkola. System edukacji urządzono w ten sposób, że szkoły podstawowe są w kibucach Chamadja, Mesilot i Sede Elijjahu, moszawie Rechow oraz w wiosce Menachemia. Szkoła średnia jest w kibucu Newe Etan. W 2009 liczba klas wynosiła 117. Liczba wszystkich uczniów wynosiła 2449.
W kibucu Kfar Ruppin realizowany jest projekt edukacyjny dla młodych imigrantów z Ameryki Łacińskiej. Młodzież wraz z rodzicami przyjeżdża tutaj na kilkutygodniowe kursy, poznając język, kulturę i kraj. W kibucu jest także szkoła specjalna z internatem dla dziewcząt zagrożonych narkomanią.
Religia.
En ha-Naciw wraz z sąsiednimi osadami Szluchot, Sede Elijjahu i Tirat Cewi tworzą blok religijnych kibuców. W kibucu En ha-Naciw znajduje się religijny College Midreszet En ha-Naciw. Kibuc prowadzi także intensywne kursy nauki języka hebrajskiego ulpan przeznaczone głównie dla Francuzów, którzy pragną dokonać konwersji na Judaizm. W kibucu Ma’ale Gilboa jest jesziwa, której studenci łączą dwa lata studiów religijnych z trzyletnią służbą wojskową.
Turystyka.
Dolina Bet Sze’an leży pomiędzy górami Gilboa na południu i wzgórzami Ha-Galil ha-Tachton na północy. Po stronie wschodniej zamyka ją rzeka Jordan, a w kierunku zachodnim przechodzi w Dolinę Jezreel. Takie położenie powoduje, że tutejsze osady są niezwykle atrakcyjne turystycznie. Szczególnie wyjątkowe miejsce zajmuje wśród nich kibuc Nir David, który przez wielu jest nazywany „"najpiękniejszym kibucem Izraela"”. Przez jego środek przepływa strumień Amal, który tworzy uroczą wadi objętą ochroną przez Park Narodowy Gan ha-Szelosza. Woda rzeki pochodzi z trzech naturalnych źródeł, o stałej temperaturze przez cały rok 28 °C. W kibucu utworzono także ogród zoologiczny prezentujący faunę i florę Australii: torbacze, kangurowate i koala. Rancho oferuje naukę jazdy na koniach dla dzieci i dorosłych. Czasami odbywają się tutaj zawody jeździeckie z konkursem skoków przez przeszkody.
Rejon rzeki Jordan i okoliczne stawy hodowlane ryb są naturalnym terenem występowania wielu gatunków ptaków. Kibuc Kfar Ruppin jest reklamowany jako jedno z najlepszych miejsc do obserwacji ptaków na północy Izraela. Znajduje się tutaj stacja obrączkowania ptaków.
Dolina oferuje także liczne atrakcje historyczne. W rejonie kibucu Ma’oz Chajjim archeolodzy odkryli pozostałości średniowiecznej synagogi. Wykopaliska odkryły podłogową mozaikę z wizerunkiem siedmioramiennego świecznika. Synagoga jest datowana na okres V-VII wieku. Na południe od kibucu jest mały rezerwat przyrody Maoz Haim, w którym rosną unikalne drzewa tropikalne. W sąsiedztwie kibucu Tirat Cvi odkryto pozostałości starożytnej synagogi pochodzącej z IV wieku. Zachowała się mozaika podłogowa z wizerunkiem siedmioramiennego świecznika. Została ona odnowiona i przeniesiona do kibucu. Umieszczono ją przed wejściem do współczesnej synagogi. Dodatkową atrakcją jest zachowany fragment rzymskiej drogi. W położonym na północy kibucu Geszer znajduje się Muzeum Bitwy i Starego Geszer prezentujące historię jego obrony i walki z Arabami. Muzeum urządzono w podziemnym schronie. Na południe od kibucu znajduje się stanowisko archeologiczne Geszer ze śladami osadnictwa z okresu wczesnego neolitu i środkowej epoki brązu. Miejsce wykopalisk jest udostępnione turystom. Na pobliskiej górze znajdują się ruiny twierdzy Belvoir, którą wybudowali w 1130 krzyżowcy.
W kibucu Szluchot rozwijana jest koncepcja organizacji obozów letnich „"Kayitz Bakibbutz"” dla grup młodzieży żydowskiej z Ameryki Północnej. Z tego powodu utworzono tutaj całą bazę turystyczną z pełnym zapleczem sportowym. W pozostałym okresie domki są wykorzystywane dla wszystkich chętnych wypoczywać w wiejskim kibucu o charakterze religijnym.
Gospodarka.
Gospodarka wiosek opiera się na rolnictwie, sadownictwie, hodowli zwierząt i stawach hodowlanych. W większości tutejszych osad znajdują się różne zakłady przemysłowe, które dają zatrudnienie mieszkańcom. Miejscem zatrudnienia są także strefy przemysłowe miasta Bet Sze’an. Według danych z 2009 przeciętne miesięczne wynagrodzenie pracowników w samorządzie regionu Doliny Źródeł wynosiło 6263 szekli (średnia krajowa: 7070 ILS).
Transport.
Miasto Bet Sze’an stanowi centrum komunikacyjne całego regionu. Krzyżują się tutaj biegnąca z południa na północ droga nr 90 z biegnącą ze wschodu na zachód drogą nr 71. Na rzece Jordan jest przejście graniczne Rzeka Jordan z Jordanią. W 2009 roku w regionie znajdowało się 3225 zarejestrowanych pojazdów mechanicznych, w tym 2185 samochodów. W ciągu tego roku doszło do czterech wypadków drogowych.

</doc>
<doc id="748328" url="https://pl.wikipedia.org/wiki?curid=748328" title="Przytulia czepna">
Przytulia czepna

Przytulia czepna ("Galium aparine" L.) – gatunek rośliny należący do rodziny marzanowatych. Ogólnoświatowy chwast. W Polsce występuje pospolicie na całym terenie.
Biologia i ekologia.
Roślina jednoroczna. Kwitnie od czerwca do sierpnia, czasami nawet do października. Kwiaty przedprątne zapylane przez muchówki lub samopylne. Sposób rozsiewania – zoochoria. Haczykowate rozłupki przyczepiają się do sierści zwierząt, ubrania ludzi, itp. rozsiewając się w ten sposób na znaczne nieraz odległości. Roślina ruderalna i azotolubna. Rośnie w zaroślach, na przydrożach oraz na polach uprawnych, na których jest pospolitym chwastem. Występuje na terenie całej Polski i zajmuje kolejne, nowe stanowiska. Silnie zadzierzystymi rozgałęzieniami pędów spaja ze sobą źdźbła zbóż utrudniając ich zbiór. W klasyfikacji zbiorowisk roślinnych gatunek charakterystyczny (słabo) dla SCl. "Galio-Urticenea". Zawiera kumarynę i czerwony barwnik oraz enzym, który powoduje, że mleko krów, które najedzą się tej rośliny, zsiada się.

</doc>
<doc id="748329" url="https://pl.wikipedia.org/wiki?curid=748329" title="Galium aparine">
Galium aparine



</doc>
<doc id="748331" url="https://pl.wikipedia.org/wiki?curid=748331" title="Els Banys de Sant Vicenc">
Els Banys de Sant Vicenc



</doc>
<doc id="748335" url="https://pl.wikipedia.org/wiki?curid=748335" title="Peramola">
Peramola

 
Peramola – gmina w Hiszpanii, w Katalonii, w prowincji Lleida, w comarce Alt Urgell.
Powierzchnia gminy wynosi 56,16 km². Zgodnie z danymi INE, w 2005 roku liczba ludności wynosiła 373, a gęstość zaludnienia 6,64 osoby/km². Wysokość bezwzględna gminy równa jest 566 metrów.
Miejscowości.
W skład gminy Peramola wchodzi 5 miejscowości, w tym miejscowość gminna o tej samej nazwie:

</doc>
<doc id="748336" url="https://pl.wikipedia.org/wiki?curid=748336" title="Castell-llebre">
Castell-llebre

Castell-llebre – miejscowość w Hiszpanii, w Katalonii, w prowincji Lleida, w comarce Alt Urgell, w gminie Peramola.
Według danych INE w 2020 roku liczyła 3 mieszkańców – 2 mężczyzn i 1 kobietę. 

</doc>
<doc id="748337" url="https://pl.wikipedia.org/wiki?curid=748337" title="Cortiuda">
Cortiuda

Cortiuda – miejscowość w Hiszpanii, w Katalonii, w prowincji Lleida, w comarce Alt Urgell, w gminie Peramola.
Według danych INE z 2005 roku miejscowość zamieszkiwały dwie osoby.

</doc>
<doc id="748338" url="https://pl.wikipedia.org/wiki?curid=748338" title="Nuncarga">
Nuncarga

Nuncarga – miejscowość w Hiszpanii, w Katalonii, w prowincji Lleida, w comarce Alt Urgell, w gminie Peramola.
Według danych INE z 2005 roku miejscowość zamieszkiwało 31 osób.

</doc>
<doc id="748339" url="https://pl.wikipedia.org/wiki?curid=748339" title="Tragó">
Tragó

Tragó – miejscowość w Hiszpanii, w Katalonii, w prowincji Lleida, w comarce Alt Urgell, w gminie Peramola.
Według danych INE z 2005 roku miejscowość zamieszkiwało 66 osób.

</doc>
<doc id="748344" url="https://pl.wikipedia.org/wiki?curid=748344" title="Aparat zapłonowy">
Aparat zapłonowy

Aparat zapłonowy — urządzenie w konwencjonalnym elektryczno-mechanicznym układzie zapłonowym silnika spalinowego o zapłonie iskrowym. Zespolone w jeden układ urządzenie składa się z podzespołów:
Aparat zapłonowy wraz z cewką zapłonową, świecami oraz kablami wysokiego napięcia stanowi kompletny układ zapłonowy silnika spalinowego o zapłonie iskrowym.
Zadaniem rozdzielacza jest podłączanie ("rozdzielanie") prądu elektrycznego wysokiego napięcia, który jest wytwarzany w tzw. cewce wysokiego napięcia, do świec poszczególnych cylindrów w silnikach spalinowych.
Typowo jest zrealizowany technicznie przez mechaniczny przełącznik obrotowy wysokiego napięcia, napędzany na ogół od wału silnika lub elementów układu rozrządu. Użycie dość skomplikowanego mechanicznie i elektrycznie rozwiązania z aparatem (rozdzielaczem) jest podyktowane uproszczeniem pozostałej części układu. Nawet dla wielocylindrowego układu świec może być użyta jedna cewka zapłonowa z jednym przerywaczem, kolejno podłączana do poszczególnych cylindrów.
Wypieranie przerywaczy mechanicznych przez układy elektroniczne i postęp w technologii cewek zapłonowych spowodował, że aparaty zapłonowe zostały zastąpione zespołami cewek wysokiego napięcia. Upraszcza to układy mechaniczne i przy odpowiedniej jakości komponentów elektrycznych i elektronicznych, zwiększa niezawodność układu zapłonowego (brak ruchomych, stykowych i ślizgowych połączeń elektrycznych wysokiego napięcia).
Nieprawidłowe funkcjonowanie aparatu zapłonowego powoduje zakłócenia w pracy silnika. Często powodem nieprawidłowego funkcjonowania aparatu zapłonowego jest zanieczyszczenie bądź nadmierne zużycie poszczególnych jego elementów: najczęściej — kopułki, styku ruchomego czyli tzw. palca rozdzielacza. Przy obsłudze aparatu zapłonowego czy wychodzących z niego do świec przewodów wysokiego napięcia należy przykładać wagę do podłączeń poszczególnych świec z właściwymi stykami aparatu. Zamiana kolejności przewodów powoduje zmianę kolejności podawania iskry do cylindrów, co na ogół drastycznie zaburza pracę silnika, z niemożnością uruchomienia lub potencjalnymi uszkodzeniami w razie rozsynchronizowanego uruchomienia, włącznie.
W starszych rozwiązaniach układu zapłonowego często w aparacie zapłonowym umieszczano przerywacz mechaniczny, jego regulator odśrodkowy, itp. elementy sterujące pracą układu. W nowszych rozwiązaniach w obudowie aparatu zapłonowego umieszczano czasem czujniki położenia wału korbowego itp. elementy. W najnowszych rozwiązaniach mechaniczny aparat zapłonowy nie występuje.

</doc>
<doc id="748346" url="https://pl.wikipedia.org/wiki?curid=748346" title="Forneus">
Forneus

Forneus – w tradycji okultystycznej demon, upadły anioł, markiz piekła. Znany również pod imionami Forneas, Fornus i Furnus. Rozporządza 29 legionami duchów, które pochodzą częściowo z Chóru tronów, a częściowo z Chóru aniołów. Sam Forneus przed upadkiem przynależał do tych Chórów. W "Sztuce Goecji" jest trzydziestym, a w "Pseudomonarchii Daemonum" dwudziestym piątym duchem.
W demonologii.
By go przywołać i podporządkować, potrzebna jest jego pieczęć, która według "Sztuki Goecji" powinna być zrobiona ze srebra.
Uczy sztuk pięknych, retoryki i języków, przywraca dobre imię. Sprawia, że jest się lubianym przez przyjaciół jak i wrogów.
Przedstawiany jest jako potwór morski.

</doc>
<doc id="748347" url="https://pl.wikipedia.org/wiki?curid=748347" title="MS Kopalnia Halemba">
MS Kopalnia Halemba

MS Kopalnia Halemba – jeden z bliźniaczych masowców zbudowanych dla PŻM w Stoczni Szczecińskiej w latach 1989-1990; obecnie pływa pod banderą maltańską. Statek nosi imię KWK Halemba.
Podstawowe dane jednostki:
Statek wyposażony jest w pięć ładowni i pięć żurawi ładunkowych o udźwigu: 1 × 12,5 t oraz 4 × 16 t.
Do tej serii statków należą również:

</doc>
<doc id="748348" url="https://pl.wikipedia.org/wiki?curid=748348" title="MS Kopalnia Rydułtowy">
MS Kopalnia Rydułtowy

MS Kopalnia Rydułtowy – jeden z bliźniaczych masowców zbudowanych dla PŻM w Stoczni Szczecińskiej w latach 1989-1990; obecnie pływa pod banderą maltańską. Statek nosi imię KWK Rydułtowy.
Podstawowe dane jednostki:
Statek wyposażony jest w pięć ładowni i pięć żurawi ładunkowych o udźwigu: 1 × 12,5 t oraz 4 × 16 t.
Do tej serii statków należą również:

</doc>
<doc id="748349" url="https://pl.wikipedia.org/wiki?curid=748349" title="MS Kopalnia Borynia">
MS Kopalnia Borynia

MS Kopalnia Borynia – jeden z bliźniaczych masowców zbudowanych dla PŻM w Stoczni Szczecińskiej w latach 1989-1990; obecnie pływa pod banderą maltańską. Statek nosi imię KWK Borynia.
Podstawowe dane jednostki:
Statek wyposażony jest w pięć ładowni i pięć żurawi ładunkowych o udźwigu: 1 × 12,5 t oraz 4 × 16 t.
Do tej serii statków należą również:

</doc>
<doc id="748350" url="https://pl.wikipedia.org/wiki?curid=748350" title="Przytulia">
Przytulia

Przytulia ("Galium" L.) – rodzaj roślin z rodziny marzanowatych. Należy do niego ponad 600 gatunków. Rośliny szeroko rozprzestrzenione na świecie, zwłaszcza w strefie zwrotnikowej i umiarkowanej, ale też arktycznej, w tropikach występują głównie na obszarach górskich. 145 gatunków występuje w Europie, 100 w Turcji. W Polsce 22 gatunków z tego rodzaju występuje jako taksony rodzime, cztery lub pięć ("G. rubioides" ma niepewny status) dalszych są zadomowionymi antropofitami, kilka przejściowo dziczeje.
Systematyka.
Rodzaj z rodziny marzanowatych "Rubiaceae", w obrębie której reprezentuje podrodzinę "Rubioideae" i plemię "Rubieae". Rodzaj problematyczny, ponieważ wyróżniony został w stosunku do innych z plemienia na podstawie cech morfologicznych, podczas gdy filogeneza całej grupy dzieli ją na linie rozwojowe, w których cechy uznawane dotąd za diagnostyczne nie odzwierciedlają wspólnego pochodzenia. Karol Linneusz wyróżnił rodzaj "Galium" od przedstawicieli rodzaju marzanka "Asperula" na podstawie jednej cechy morfologicznej – istnienia rurki w kwiecie lejkowatym lub dzwonkowatym u "Asperula" i niemal płaskiej korony u "Galium". Ponieważ cecha ta nie odpowiada relacjom filogenetycznym, część gatunków została przeniesiona między tymi rodzajami (np. dawna marzanka wonna ("Asperula odorata" L.) to obecnie przytulia wonna ("Galium odoratum" (L.) Scop.)). Z kolei rodzaj przytulinka ("Cruciata") wyodrębniony został na podstawie takich cech jak wytwarzanie kwiatostanów tylko w kątach liści w węzłach środkowych i dolnych pędu (wierzchołek pędu jest wegetatywny – u przytulii kwiatostany rozwijają się na szczycie pędu i w kątach górnych liści), poza tym u roślin tych kwiatostan nie jest dłuższy od międzywęźla i liści, co występuje u przedstawicieli rodzaju "Galium". Niezależnie od braku odzwierciedlenia relacji filogenetycznych przez podział na rodzaje w obrębie plemienia – utrzymywana jest w jego obrębie tradycyjna klasyfikacja.

</doc>
<doc id="748352" url="https://pl.wikipedia.org/wiki?curid=748352" title="Ślady">
Ślady

Ślady - druga płyta zespołu Farba.
Na płycie znalazło się 13 premierowych utworów oraz nowa, akustyczna wersja przeboju "Chcę tu zostać".
Muzycy pracowali nad płytą w swoim własnym studiu nagraniowym, miksowania materiału podjął się Bartek Wielgosz (Kombii), a masteringu Jacek Gawłowski.
Tytuł „Ślady” to aluzja zarówno do ścieżek nagraniowych ("tracks") jak i do prawdziwych śladów działalności i twórczości muzyków. Wszystkie kompozycje są autorstwa członków zespołu, a teksty wspólnie z Asią Kozak (wokal) tworzyła Małgorzata Warda, polska pisarka młodego pokolenia.

</doc>
<doc id="748354" url="https://pl.wikipedia.org/wiki?curid=748354" title="Grenzmark Posen-Westpreußen">
Grenzmark Posen-Westpreußen



</doc>
<doc id="748356" url="https://pl.wikipedia.org/wiki?curid=748356" title="Provinz Pommern">
Provinz Pommern



</doc>
<doc id="748360" url="https://pl.wikipedia.org/wiki?curid=748360" title="Forneas">
Forneas



</doc>
<doc id="748361" url="https://pl.wikipedia.org/wiki?curid=748361" title="O2 Czech Republic">
O2 Czech Republic

O2 Czech Republic a.s. (daw. Český Telecom) – największe przedsiębiorstwo telekomunikacyjne w Czechach.
Świadczy usługi rozmów stacjonarnych, jest jednym z trzech czeskich operatorów GSM oraz jednym z trzech operatorów UMTS w tym kraju. Powstała z połączenia dostawcy usług telekomunikacyjnych Český Telecom i operatora komórkowego Eurotel. Została przejęta w 2005 roku przez hiszpańską firmę Telefónica. 

</doc>
<doc id="748362" url="https://pl.wikipedia.org/wiki?curid=748362" title="Reakcja dysproporcjonowania">
Reakcja dysproporcjonowania



</doc>
<doc id="748364" url="https://pl.wikipedia.org/wiki?curid=748364" title="Banco Santander">
Banco Santander

Banco Santander (do 2007 r. – "Banco Santander Central Hispano") – największy bank w Hiszpanii. Główny bank w grupie "Grupo Santander". Jak sugeruje nazwa, spółka wywodzi się z hiszpańskiego miasta Santander.
Od 2000 roku grupa rozwija się dynamicznie dzięki przejęciom. Obecnie działa w Europie, Ameryce Północnej, Ameryce Południowej i Azji. Grupa często zmienia nazwę spółek, które przejmuje, na Santander (tak było np. w przypadku przejętego w 2004 roku brytyjskiego banku Abbey National).
Od 2003 roku działa w Polsce, pod nazwą Santander Consumer Bank. Do grupy Santander należy również Santander Bank Polska (do 2018 roku Bank Zachodni WBK).
W 2018 był drugim bankiem w strefie euro i dwunastym na świecie pod względem kapitalizacji (30.04.2018). Obsługiwał w 2006 66 mln klientów w 43 krajach. Notowany w ramach indeksu giełdowego Euro Stoxx 50. W 2017 znalazł się na 33 miejscu listy największych spółek publicznych świata Forbes Global 2000. Od 2014 notowany na Giełdzie Papierów Wartościowych w Warszawie.
Historia.
Powstanie.
Banco Santander został założony w 1857 r. W 1999 r. połączył się z Banco Central Hispano, który sam powstał w wyniku fuzji Banco Central i Banco Hispanoamericano w 1991 r. Połączenie to miało być fuzją dwóch równorzędnych instytucji. Plan zakładał, że dyrektorzy obu spółek podzielą się kontrolą nad nowym bankiem, który otrzymał nazwę Banco Santander Central Hispano (BSCH). Wkrótce po zawarciu transakcji dawne kierownictwo BCH oskarżyło jednak Emilio Botína, Przewodniczącego Banco Santander, o forsowanie swoich interesów i zagroziło mu podjęciem kroków prawnych. Ostatecznie byli dyrektorzy BCH, Jose Amusátegui i Angel Corcóstegui, zgodzili się ustąpić ze stanowisk po otrzymaniu odpraw i przekazać Botínowi pełną kontrolę nad nowo utworzonym bankiem. Wysokość odpraw została skrytykowana przez media. W następstwie ich wypłacenia Botín został postawiony przed sądem pod zarzutem sprzeniewierzenia środków i nieodpowiedzialnego zarządzania. W kwietniu 2005 r. sąd uniewinnił Botína, a odprawy dla dwóch byłych dyrektorów w łącznej kwocie 164 mln EUR uznał za legalne wynagrodzenie za usługi świadczone na rzecz banku. W tym samym roku departament ds. korupcji hiszpańskiej prokuratury oczyścił Botína ze wszystkich zarzutów postawionych w osobnym postępowaniu, w którym oskarżono go o wykorzystywanie poufnych informacji w obrocie papierami wartościowymi.
13 sierpnia 2007 r. Banco Santander Central Hispano zmienił nazwę prawną na Banco Santander.
Przejęcia.
W 1996 r. Banco Santander przejął Grupo Financiero InverMexico.
W 2000 r. Banco Santander Central Hispano nabył Grupo Financiero Serfin of Mexico.
26 lipca 2004 r. Banco Santander Central Hispano ogłosił przejęcie Abbey National plc. Po wyrażeniu zgody na transakcję przez akcjonariuszy Abbey (95% głosów oddano za przejęciem mimo głośnego sprzeciwu większości osób obecnych na walnym zgromadzeniu spółki) i Banco Santander oraz formalnym zatwierdzeniu jej przez sądy, bank Abbey stał się częścią Grupy Santander 12 listopada 2004 r.
W czerwcu 2006 r. Banco Santander Central Hispano nabył niemal 20% akcji w Sovereign Bank wraz z opcją zakupu całego banku w ciągu roku, licząc od połowy 2008 r. (w tamtym czasie kurs akcji Sovereign wynosił ok. 40 USD).
W maju 2007 r. Banco Santander Central Hispano powiadomił, że wspólnie z Royal Bank of Scotland oraz Fortis złoży ofertę zakupu banku ABN AMRO. Oferta zakładała, że BSCH przypadnie 28% działalności holenderskiego banku. Transakcja miała zostać sfinansowana z kapitału uzyskanego dzięki emisji nowych akcji. W październiku 2007 r. konsorcjum przebiło ofertę banku Barclays i nabyło ABN AMRO. W ramach transakcji Grupa Santander przejęła kontrolę nad spółkami zależnymi ABN AMRO w Brazylii i Włoszech: Banco Real i Banca Antonveneta.
13 sierpnia 2007 r. Banco Santander Central Hispano zmienił nazwę prawną na Banco Santander. W listopadzie tego samego roku bank sprzedał Banca Antonveneta włoskiemu Banca Monte dei Paschi di Siena, zachowując jednak spółkę zależną Antonveneta, Interbanca. W marcu 2008 r. GE Commercial Finance odkupiło Interbanca od Banco Santander. W zamian Santander przejął placówki GE Money działające w Niemczech, Finlandii i Austrii oraz działalność GE w zakresie sprzedaży kart kredytowych oraz kredytów samochodowych w Wielkiej Brytanii. Nabyte jednostki stały się częścią Santander Consumer Finance.
W lipcu 2008 r. Grupa Santander wyraziła zamiar przejęcia brytyjskiego banku Alliance &amp; Leicester, posiadającego 254 oddziałów i depozyty warte 24 bln GBP. We wrześniu 2008 r. Santander nabył również depozyty (22 mld GBP) oraz sieć oddziałów (197 oddziały i 140 placówek partnerskich obsługujących 2,6 mln klientów) banku Bradford &amp; Bingley. Zakup Alliance &amp; Leicester sfinalizowano w październiku 2008 r., kiedy akcje B&amp;B zostały wycofane z obrotu na Londyńskiej Giełdzie Papierów Wartościowych. Do końca 2010 r. oba banki połączyły się z Abbey National pod szyldem Santander UK.
W październiku 2008 r. Grupa Santander ogłosiła zakup 75,65% akcji Sovereign Bancorp za ok. 1,9 mld USD (1,4 mln EUR). Z powodu panującego w tym czasie kryzysu finansowego kurs akcji Sovereign był znacznie niższy niż w chwili uzgadniania transakcji w 2006 r.: zamiast 40 USD Banco Santander zapłacił za jedną akcję mniej niż 3 USD. Zakup Sovereign sprawił, że Santander został właścicielem największego banku detalicznego w kontynentalnej części Stanów Zjednoczonych. W październiku 2013 r. nazwa banku została zmieniona, aby zwiększyć rozpoznawalność marki Santander na rynkach światowych.
14 grudnia 2008 r. ujawniono, że straty poniesione przez Banco Santander w wyniku upadku piramidy finansowej Bernarda Madoffa mogły wynieść nawet 2,33 bln EUR.
10 listopada 2009 r. spółka HSBC Finance Corporation oznajmiła, że jej jednostki udzielające kredytów samochodowych doszły do porozumienia z Santander Consumer USA Inc. (SC USA) w sprawie sprzedaży tej części działalności HSBC US wraz z należnościami z tytułu kredytów samochodowych o łącznej wartości 1 mld USD za 904 mln USD w gotówce. Firmy powiadomiły także o zawarciu umowy, na mocy której Santander przejmie obsługę likwidowanego portfela kredytów motoryzacyjnych HSBC w USA. Transakcja została zakończona w pierwszym kwartale 2010 r.
We wrześniu 2010 r. Banco Santander nabył od grupy Allied Irish Banks Bank Zachodni WBK. 28 lutego 2012 r. Santander ogłosił, że przejmie od KBC Banku polską spółkę zależną KBC, Kredyt Bank. GrupaSantander połączyła Kredyt Bank z BZ WBK, dzięki czemu ten ostatni stał się trzecim pod względem wielkości bankiem w Polsce, wycenianym na ok. 5 mld EUR (6,7 mld USD) i obsługującym ponad 3,5 mln klientów detalicznych. Po fuzji udział w rynku BZ WBK wyniósł 9,6% pod względem depozytów, 8,0% pod względem kredytów i 12,9% pod względem liczby oddziałów (899). Banco Santander objął 76,5% akcji połączonego banku, natomiast KBC przypadło 16,4%. Około 7,1% udziałów trafiło do innych akcjonariuszy. Santander wyraził zamiar odkupienia części akcji KBC, tak aby zmniejszyć udział belgijskiej firmy do poziomu poniżej 10%. KBC zgodził się na transakcję, w wyniku której hiszpański bank stał się właścicielem 75% BZ WBK. Reszta akcji znajduje się obecnie w wolnym obiegu.
W październiku 2013 r. Grupa Santander nabyła za ok. 140 mln EUR 51% akcji w finansowym segmencie spółki El Corte Inglés, największej hiszpańskiej firmie udzielającej kredytów konsumenckich.
W czerwcu 2014 r. Santander kupił za 700 mln EUR (950 mln USD) GE Money Bank AB, spółkę grupy GE Capital prowadzącą działalność w zakresie finansowania konsumentów w Szwecji, Norwegii i Danii.
We wrześniu 2014 r. ujawniono, że Santander prowadzi rozmowy w sprawie połączenia swojej spółki zajmującej się zarządzaniem aktywami z analogiczną jednostką Unicredit w celu stworzenia instytucji na skalę europejską z aktywami o wartości 350 mld EUR.
W listopadzie 2014 r. Banco Santander nabył 5,1% akcji w firmie Monitise Plc, płacąc za nie 33 mln GBP.
7 czerwca 2017 r. Santander kupił Banco Popular Español za symboliczną cenę 1 EUR.
Oddziały w Hiszpanii.
W grudniu 2012 r. Banco Santander ogłosił, że wchłonie posiadane przez siebie hiszpańskie banki Banesto i Banco BANIF. W ramach operacji Santander wykupił 10% akcji Banesto, których jeszcze nie był właścicielem.
Działalność operacyjna.
Grupa Santander prowadzi działalność w Europie, Ameryce Łacińskiej, Ameryce Północnej i Azji (po części dzięki dokonanym przejęciom). W 2013 r. miała ona ponad 186 000 pracowników, 14 392 oddziałów, 3,26 mln akcjonariuszy i 102 mln klientów. Bankowość detaliczna – podstawowa działalność Grupy Santander – generuje 74% jej zysków.
Afryka.
10 czerwca 2010 r. Grupa Santander ogłosiła, że zainwestuje ok. 270 mln USD (200 mln EUR) w budowę, w Campinas w Brazylii, centrum przetwarzania danych i badań technologicznych, które wesprze działalność Grupy w Ameryce Północnej i Południowej. Nowe centrum powstało na obszarze 1 mln m² znajdującym się w parku technologicznym zarządzanym przez firmę Companhia de Desenvolvimento do Pólo de Alta Tecnologia de Campinas (Ciatec). Prace budowlane rozpoczęły się w styczniu 2011 r. Centrum rozpoczęło działalność w 2014 r., tworząc (pośrednio bądź bezpośrednio) ponad 8000 miejsc pracy.
W 2013 r. Banco Santander sprzedał funduszom inwestycyjnym General Atlantic i Warburg Pincus LLC 50% akcji w swojej spółce Santander Asset Management, które odkupił z powrotem w 2017 r.
Sponsoring W Formule 1.
1 grudnia 2008 r. bank ogłosił, że w związku z podpisaniem umowy z Ferrari zakończy w 2010 r. współpracę z grupą McLaren, jednak we wrześniu 2009 r. wycofał się z tej deklaracji. Wpływ na to miały badania, które wskazały, że dzięki sponsorowaniu zespołu McLaren rozpoznawalność marki Santander w Wielkiej Brytanii wzrosła z 20 do 80%.
Banco Santander sponsoruje także rozgrywane w Ameryce Południowej turnieje piłki nożnej Copa Libertadores, Copa Sudamericana i Recopa Sudamericana. Na mocy podpisanej w 2017 r. umowy Grupa Santander zostanie ponadto na trzy lata, zaczynając od sezonu 2018/2019, głównym sponsorem Ligi Mistrzów UEFA.

</doc>
<doc id="748365" url="https://pl.wikipedia.org/wiki?curid=748365" title="Młynów (województwo wielkopolskie)">
Młynów (województwo wielkopolskie)

Młynów – wieś w Polsce położona w województwie wielkopolskim, w powiecie ostrowskim, w gminie Ostrów Wielkopolski.
W latach 1975–1998 miejscowość należała do województwa kaliskiego.
Zobacz też: Młynów.

</doc>
<doc id="748366" url="https://pl.wikipedia.org/wiki?curid=748366" title="Grupo Santander Central Hispano">
Grupo Santander Central Hispano



</doc>
<doc id="748367" url="https://pl.wikipedia.org/wiki?curid=748367" title="Mazury (województwo wielkopolskie)">
Mazury (województwo wielkopolskie)

Mazury – wieś w Polsce położona w województwie wielkopolskim, w powiecie ostrowskim, w gminie Ostrów Wielkopolski.
W latach 1975–1998 miejscowość należała do województwa kaliskiego.
Zobacz też: Mazury.

</doc>
<doc id="748375" url="https://pl.wikipedia.org/wiki?curid=748375" title="Charakterystyka zewnętrzna silnika">
Charakterystyka zewnętrzna silnika

Charakterystyka zewnętrzna silnika – wykres przebiegu momentu obrotowego i mocy efektywnej silnika spalinowego przy pełnym otwarciu przepustnicy (w funkcji prędkości obrotowej), który opisują maksymalne możliwości silnika, stanowiąc ograniczenie pola podaży (obwiednia osiągów). &lt;br&gt;
Obrazuje on maksymalne wartości momentu i mocy jakimi dany silnik dysponuje i przy jakich obrotach ma to miejsce. Na wykres składają się krzywe momentu obrotowego M i mocy N oraz jednostkowego ge i godzinowego Ge zużycia paliwa, przy pełnym obciążeniu w funkcji prędkości kątowej wału korbowego silnika. Taki wykres można uzyskać na m.in. z wykorzystaniem hamowni stacjonarnej czy podwoziowej - silnik zamontowany w pojeździe. 
Wykres przebiegu momentu obrotowego i mocy daje informacje o:

</doc>
<doc id="748376" url="https://pl.wikipedia.org/wiki?curid=748376" title="Izomeraza">
Izomeraza



</doc>
<doc id="748380" url="https://pl.wikipedia.org/wiki?curid=748380" title="Karczma Miłkowska">
Karczma Miłkowska



</doc>
<doc id="748384" url="https://pl.wikipedia.org/wiki?curid=748384" title="Liaza">
Liaza



</doc>
<doc id="748387" url="https://pl.wikipedia.org/wiki?curid=748387" title="Cesky telecom">
Cesky telecom



</doc>
<doc id="748395" url="https://pl.wikipedia.org/wiki?curid=748395" title="Jahorłyk">
Jahorłyk

Jahorłyk ( "Jahorłyk", "Jagorłyk") – rzeka na Ukrainie i w Mołdawii (Naddniestrze), lewy dopływ Dniestru. Płynie w południowo-zachodniej części Wyżyny Podolskiej. Długość rzeki – 73 km, powierzchnia dorzecza – 1590 km². Rzeka tworzy głębokie jary.
Wypływa z okolic wsi Borszcze w rejonie podolskim obwodu odeskiego. Do 1792 (traktat w Jassach) Jahorłykiem przebiegała granica pomiędzy Rzecząpospolitą a Imperium Osmańskim. Henryk Sienkiewicz w Trylogii używał formy Jahorlik.
W 1988 roku powołano w ujściowym odcinku rzeki naukowy rezerwat przyrody „Iagorlîc”, który zajmuje 863 ha, w tym 223 ha wód.
Na terytorium nieuznawanej na arenie międzynarodowej Republiki Naddniestrzańskiej znajduje się wieś Iagorlîc.

</doc>
<doc id="748399" url="https://pl.wikipedia.org/wiki?curid=748399" title="Parti Franciste">
Parti Franciste

Parti Franciste – francuskie nacjonalistyczne i faszystowskie ugrupowanie polityczne działające od 1933 r.
Okres przedwojenny.
W lipcu 1933 r. powstała nacjonalistyczna grupa pod nazwą Les Francistes (francyści), na czele której stali publicysta Jacques Ploncard d’Assac, dziennikarz Henry Coston i b. bohater wojenny z czasów I wojny światowej Marcel Bucard. Powołali oni 11 listopada partię nazwaną Parti Franciste. Wzorowała się ona bardziej na włoskich faszystach, od których otrzymywała finansowe i ideologiczne wsparcie, niż niemieckich nazistach. 6 lutego 1934 r. jej członkowie brali udział wraz z demonstrantami z innych faszystowskich i nacjonalistycznych ugrupowań (od Action Française do Croix-de-Feu) w wielkim proteście przeciwko rządom Frontu Ludowego, który został zaatakowany przez policję i komunistyczne bojówki. W 1935 r. do Parti Franciste przyłączyła się Francuska Partia Narodowo-Komunistyczna (Parti Française National-Communiste), kierowana przez Pierre’a Clémenti i Maurice’a Maurera. Włączona została do niej także Solidarność Francuska (Solidarité Française) po śmierci jej przywódcy François Coty. Francyści od razu nawiązali kontakty z ugrupowaniami faszystowskimi z różnych krajów, czego wyrazem była obecność jednego z ich przywódców M. Bucarda na międzynarodowym kongresie faszystowskim w Montreaux 16 i 17 grudnia 1934 r. Symbolem francystów było zębate koło otaczające snop zboża z wbitym pośrodku galijskim toporem. Ich strojem były niebieskie koszule, granatowe spodnie i granatowy beret baskijski. Partia podzielona była na 3 grupy: legionistów w wieku powyżej 30 lat, gwardzistów (18-30 lat) i kobiety. Organem prasowym był wydawany od maja 1934 r. tygodnik „Le Franciste”.
Parti Franciste głosiła początkowo radykalnie antyburżuazyjne hasła. Nie miała też wówczas charakteru antysemickiego, deklarując, że nie będzie czynić różnic pomiędzy katolikami, protestantami, wolnomyślicielami, Żydami i muzułmanami. Jej dewiza była wyrażona hasłem: "Ani na prawo, ani na lewo, Naprzód!" ("Ni a droite, ni a gauche, En avant!"). Francyści chcieli, żeby, po przeprowadzeniu rewolucji faszystowskiej (pojętej jako „druga Rewolucja Francuska”) i zlikwidowaniu podziału na prawicę i lewicę, ludność „nowego” Państwa miała być „ujednolicona” w „totalną masę”. Główny ideolog partii, wywodzący się ze środowiska katolickiego Paul Guiraud, opowiadał się za syntezą narodowego socjalizmu z francuskim dziedzictwem Pierre’a Proudhona, Édouarda Drumonta, Georges’a Sorela i Charles’a Péguy. Na czele państwa powinien stać wódz wspierany przez „arystokrację pracy”. Program francystów obiecywał "zaatakować niesprawiedliwość społeczną, która jest najczęstszym powodem przyjmowania zgubnych doktryn anarchii, marksizmu i bolszewizmu" oraz "uwolnić pracę od wszechwładzy pieniądza". Od 1936 r. partia stała się gwałtownie antyżydowska. Francyści w późniejszym okresie zerwali jednak z radykalizmem i zajęli pozycje narodowo-katolickie.
18 czerwca 1936 r. rząd Leona Bluma zdelegalizował Parti Franciste. M. Bucard próbował odtworzyć ją pod szyldem, utworzonej 11 listopada 1938 r., Zjednoczonej Partii Akcji Socjalistycznej i Narodowej (Parti Unitaire d’Action Socialiste et Nationale), zwracającej się przeciwko „reakcji plutokratycznej” i „judeomarksizmowi” oraz zapowiadającej, że "nie da się użyć prawicy konserwatywnej do gry przeciwko ludowi pracującemu, acz nie utożsamia ludu z międzynarodowymi ruchami negującymi ojczyznę". Jednakże w maju 1939 r. także ona została zdelegalizowana.
Okupacja niemiecka.
Po klęsce Francji w wojnie z Niemcami w 1940 r. i powołaniu tzw. Francji Vichy, francyści reaktywowali w 1941 r. swoje ugrupowanie. Podjęli politykę całkowitej kolaboracji z Niemcami, zwanej też „kolaboracjonizmem”, chociaż ich rola była ograniczona. W lipcu 1941 r. M. Bucard współtworzył francuską kolaboracyjną formację zbrojną (Legion Ochotników Francuskich przeciw Bolszewizmowi) przeznaczoną do walki na froncie wschodnim przeciw ZSRR. 28 lutego 1943 r. francyści współtworzyli Front Rewolucyjno-Społeczny (Front Révolutionnaire-National), który za swój główny cel uznał zlikwidowanie niesprawiedliwości społecznej oraz przeprowadzenie francuskiej i ogólnoeuropejskiej rewolucji socjalistycznej przeciwko sprzymierzonym siłom bolszewizmu i wielkiego kapitału międzynarodowego. W późniejszym okresie okupacji francyści uczestniczyli w ramach specjalnych oddziałów policji w działaniach przeciwko ruchowi oporu (resistance).

</doc>
<doc id="748404" url="https://pl.wikipedia.org/wiki?curid=748404" title="Sondre Norheim">
Sondre Norheim

Sondre Ouversen Norheim (ur. 10 czerwca 1825, zm. 9 marca 1897) – norweski skoczek narciarski, uznawany za ojca narciarstwa klasycznego. Urodził się w wiosce Morgedal w okolicach Telemarku. W 1860 ustanowił pierwszy rekord odległości – 30,5 metra. Przetrwał on 33 lata. Był on również twórcą nowego stylu w skokach narciarskich. Po odbiciu prostował ciało i, choć wciąż machał rękami, zaczął uzyskiwać lepsze odległości. Styl ten został nazwany telemarkowym lub potocznie telemarkiem.
W 1868 na skoczni Telemarksbakken oddał skok na odległość 19,5 m i został pierwszym rekordzistą tego obiektu. Następcą został Olaf Haugann.

</doc>
<doc id="748408" url="https://pl.wikipedia.org/wiki?curid=748408" title="Hugo III Henckel von Donnersmarck">
Hugo III Henckel von Donnersmarck

Hugo III Henckel von Donnersmarck, właściwie "Hugo III Amand Łazarz Artur Henckel von Donnersmarck" (ur. 19 lutego 1857 r. w Siemianowicach – zm. 11 czerwca 1923 r. w Krowiarkach) – hrabia, śląski magnat, doktor praw obojga, nadworny mistrz myśliwski księcia Sachsen-Coburg-Gotha, asesor sądowy Królestwa Saksonii, Kawaler Honoru Zakonu Maltańskiego.
Życiorys.
Urodził się 19 lutego 1857 r. w Siemianowicach jako syn Hugona II i Wandy von Gaschin. 14 sierpnia 1882 r. w Dreźnie poślubił hrabiankę Annę von Fabrice. W 1893 r. kupił majątek Jakubów koło Głogowa. Zmarł 11 czerwca 1923 r. w Krowiarkach, został pochowany w rodowym mauzoleum.
Rodzina.
Z małżeństwa Hugona III i Anny pochodziło jedno dziecko. Jego dzieckiem była:
Bibliografia.
 

</doc>
<doc id="748409" url="https://pl.wikipedia.org/wiki?curid=748409" title="Fosforan dinukleotydu nikotynamidoadeninowego">
Fosforan dinukleotydu nikotynamidoadeninowego



</doc>
<doc id="748410" url="https://pl.wikipedia.org/wiki?curid=748410" title="Nowa Synagoga w Tarnowie">
Nowa Synagoga w Tarnowie

Nowa Synagoga w Tarnowie – nieistniejąca synagoga, która znajdowała się w Tarnowie, na rogu ulic Nowej i Waryńskiego.
Historia.
Budowa synagogi rozpoczęła się około 1865 roku, lecz wkrótce z powodu braku środków finansowych wstrzymano prace na kilkadziesiąt lat. Prace budowlane ostatecznie ukończono w 1908 roku. Projektantem synagogi był architekt Władysław Ekielski.
Synagoga została uroczyście otwarta 18 sierpnia 1908 roku w dzień urodzin cesarza Franciszka Józefa I, przez co zwana była synagogą cesarza Franciszka Józefa lub Jubileuszową. Była największą żydowską świątynią w mieście. Synagoga została podpalona w listopadzie 1939 roku. Pożar trwał 3 dni, lecz konstrukcja się nie zawaliła. Kilka dni później została wysadzona w powietrze.
We wrześniu 1993 roku Komitet Opieki nad Zabytkami Kultury Żydowskiej w Tarnowie ufundował tablicę pamiątkową na budynku przy rogu ulic Nowej i Waryńskiego. Napis w językach polskim i angielskim głosi: "W tym miejscu stała największa synagoga zwana Nową".
Architektura.
Murowany gmach synagogi wzniesiono na planie prostokąta. Jej najbardziej charakterystycznym elementem była baniasta złota kopuła, która górowała nad miastem. W trójnawowej sali głównej, nawy boczne były oddzielone od głównej rzędem zdobionych kolumn. Ściana frontowa i ołtarzowa zwieńczone były trójkątnym wystającym murem. Podobny mur wieńczył ryzality boczne, kryjąc dachówką pokryty dwuspadowy dach. Nad nawami bocznymi znajdowały się galerie dla kobiet.
Na wschodniej ścianie znajdował się zdobiony Aron ha-kodesz, a na środku bima, wydzielona kutą barierką ustawioną w czworokąt, na którego narożach stały lampy. Najbardziej okazałym ozdobnikiem synagogi były wielkie żyrandole oświetlające nawę główną.
Obecnie po synagodze zachował się jedynie fragment kolumny, która jest elementem pomnika na pobliskim cmentarzu żydowskim.

</doc>
<doc id="748411" url="https://pl.wikipedia.org/wiki?curid=748411" title="Pałac w Krowiarkach">
Pałac w Krowiarkach



</doc>
<doc id="748413" url="https://pl.wikipedia.org/wiki?curid=748413" title="Zespół pałacowy w Krowiarkach">
Zespół pałacowy w Krowiarkach



</doc>
<doc id="748416" url="https://pl.wikipedia.org/wiki?curid=748416" title="IKS Atak Elbląg">
IKS Atak Elbląg

IKS Atak Elbląg (Integracyjny Klub Sportowy Atak Elbląg) 
Największe sukcesy.
Siatkówka:
Lekkoatletyka:
Pływanie:
Strzelectwo sportowe:
Rugby:

</doc>
<doc id="748418" url="https://pl.wikipedia.org/wiki?curid=748418" title="Filtr biologiczny">
Filtr biologiczny

Filtr biologiczny – rodzaj stosowanego w akwarystyce filtra, który wspomaga zachodzące w akwarium lub w oczku wodnym przemiany biochemiczne związane z rozkładem materii organicznej, głównie poprzez wytworzenie środowiska sprzyjającego rozwojowi mikroorganizmów (bakterie, pierwotniaki i grzyby), bezkręgowców i roślin wychwytujących i asymilujących produkty rozkładu materii.
Filtracja biologiczna w akwarium.
Naturalnym skutkiem funkcjonowania akwarium jest zanieczyszczenie wody.
Procesy jej biologicznego oczyszczania to przede wszystkim wychwytywanie i asymilacja cząstek martwej materii organicznej, ich konsumpcja oraz utlenianie do postaci prostych związków chemicznych. Procesy te przebiegają w całym układzie obiegu wody w akwarium, włącznie z podłożem i osprzętem. Zachodzą w toni wodnej, warstwie przydennej, podłożu, na roślinach, elementach wystroju, ściankach zbiornika i zanurzonych w nim urządzeń oraz w połączonych ze zbiornikiem urządzeniach transportujących wodę, jeśli takie zainstalowano.
W celu utrzymania stanu równowagi biologicznej, w akwarystyce stosuje się niektóre ze znanych w inżynierii środowiska metod oczyszczania ścieków. Jedną z nich jest filtracja w specjalnie do tego przeznaczonych zbiornikach wyposażonych w warstwy filtrujące zawierające gęstą zawiesinę mikroorganizmów uczestniczących w procesach rozkładu materii (tzw. osad czynny). Przy zachowaniu odpowiedniego natlenienia takich warstw możliwe jest utrzymanie stanu równowagi całego układu.
Typy filtrów.
Ze względu na lokalizację względem akwarium rozróżniane są filtry zewnętrzne i wewnętrzne.
W akwarium morskim rolę wewnętrznego filtra biologicznego spełnia tzw. "żywa skała".
W mniejszych akwariach słodkowodnych funkcję filtra biologicznego może pełnić odpowiednio dobrany filtr wewnętrzny. W większych zbiornikach wykorzystuje się w tym celu filtry zewnętrzne – produkowane komercyjnie (np. filtr kubełkowy) oraz wykonywane metodą DIY.
Powszechnie stosowane przez akwarystów otwarte, zewnętrzne, wielokomorowe filtry biologiczne określane są nazwą sump. Innym przykładem zewnętrznego filtru biologicznego jest filtr hydroponiczny.
Sump.
"Sump" to stosowane wśród akwarystów określenie zewnętrznego, przelewowego filtru biologicznego wykonanego komercyjnie lub metodą DIY w formie dużego, otwartego zbiornika podzielonego przegrodami na strefy, do którego przelewana lub zasysana jest woda z akwarium i z którego – po przejściu przez warstwy materiałów filtrujących – wypompowywana jest do akwarium. W warstwach filtrujących sumpa przebiega mechaniczna i biologiczna, a przy zastosowaniu odpowiednich wkładów, również chemiczna część filtracji. Filtry typu "sump" są stosowane głównie przy dużych akwariach, zwłaszcza morskich.
Budowa.
Zależnie od biotopu akwarium, w jakim jest stosowany, sump zawiera przegrody z aktywnym węglem, ceramiką, "żywym piaskiem" itp. Może zawierać też przegrodę techniczną, w której umieszczona jest grzałka, dyfuzor dwutlenku węgla, sondy pomiarowe, odpieniacz białek itp. urządzenia. W ostatniej komorze filtru umieszczana jest pompa tłocząca wodę do akwarium. Sump montowany jest pod lub obok akwarium.
Zalety.
Zwiększenie ilości wody przepływającej przez akwarium (wzrasta objętość całego układu), dużo miejsca na materiały filtracyjne, względnie długa droga przepływu wody przez warstwy filtrujące, względnie niska cena (w porównaniu do innych filtrów o zbliżonych parametrach), możliwość schowania w nim urządzeń technicznych, ułatwienie częściowej wymiany wody z pominięciem ingerencji w zasadniczym zbiorniku. Dodatkowe zalety zastosowania sumpa ustawionego pod akwarium to utrzymywanie w tym ostatnim stałego poziomu wody i intensywne natlenianie wody spadającej do komina.
Wady.
Konieczność połączenia z akwarium w sposób umożliwiający ciągłe przelewanie wody pomiędzy tymi zbiornikami, np. przez zbudowanie tzw. komina i wywiercenia otworów w dnie lub ścianie bocznej (dopływ wody do sumpa, powrót do akwarium i zazwyczaj też rewizja) akwarium lub zastosowanie połączenia rurowego ponad krawędziami akwarium i sumpa na zasadzie naczyń połączonych (możliwe przy ustawieniu górnych krawędzi obydwu zbiorników na tym samym poziomie, zastosowaniu zbiornika pośredniego albo syfonu w kształcie spirali z otworem zapowietrzającym).
Filtr hydroponiczny.
Filtr hydroponiczny to zewnętrzny filtr akwarystyczny, w którym do poprawy jakości wody wykorzystuje się rośliny uprawiane w kulturze wodnej hydroponicznej.
W zasadzie funkcję filtra stanowi prowadzona w odpowiednim naczyniu uprawa hydroponiczna roślin, do której doprowadza się i utrzymuje stały obieg wody z akwarium. Filtr stosuje się do usuwania z wody powstałych w wyniku procesów biologicznych zachodzących w akwarium, rozpuszczonych w niej i zbędnych lub szkodliwych substancji organicznych, które są wykorzystywane jako składniki odżywcze (nawóz) przez uprawiane w filtrze rośliny.
Filtr spotykany jako własne konstrukcje wykonane przez zaawansowanych akwarystów, jest mało popularny chociaż bardzo skuteczny i oferuje właściwości, których nie można oczekiwać od innych typów filtrów. Jest spotykany w handlu jako gotowy produkt.

</doc>
<doc id="748420" url="https://pl.wikipedia.org/wiki?curid=748420" title="Cohen">
Cohen



</doc>
<doc id="748422" url="https://pl.wikipedia.org/wiki?curid=748422" title="Zjawisko społeczne">
Zjawisko społeczne

Zjawisko społeczne – zjawisko, fakt społeczny czy proces, który istnieje powstaje i zmienia się w czasie dzięki działaniom zbiorowości społecznych lub grup społecznych. Może występować jedynie, w odczuciu przedstawicieli danej społeczności (nie ma charakteru obiektywnego). Zjawiska społeczne wyróżnione zostały z ogółu zjawisk i przeciwstawione zjawiskom przyrodniczym właśnie ze względu na to, że zjawiska przyrodnicze w przeciwieństwie do społecznych istnieją niezależnie od działań ludzkich.
Florian Znaniecki określał socjologię jako naukę badającą właśnie zjawiska społeczne .

</doc>
<doc id="748435" url="https://pl.wikipedia.org/wiki?curid=748435" title="Marcin Florek (triathlonista)">
Marcin Florek (triathlonista)

Marcin Florek – polski lekkoatleta, triathlonista.
Życiorys.
Ukończył studia na AWFiS w Gdańsku. Był zawodnikiem MKS Truso Elbląg. Zajął dwunaste miejsce w triathlonie podczas młodzieżowych mistrzostw świata w 2006 roku. Był zawodnikiem polskiej kadry olimpijskiej. Czternaście razy zdobył mistrzostwo kraju w triathlonie, w tym trzykrotnie mistrzostwo seniorów.
Po zakończeniu kariery sportowej został dyrektorem cyklu Garmin Iron Triathlon.

</doc>
<doc id="748436" url="https://pl.wikipedia.org/wiki?curid=748436" title="Nana Aleksandria">
Nana Aleksandria

Nana Aleksandria, gruz. ნანა ალექსანდრია (ur. 13 października 1949 w Poti) – gruzińska szachistka i sędzia klasy międzynarodowej ("International Arbiter" od 1995), dwukrotna wicemistrzyni świata, arcymistrzyni od 1976 roku.
Kariera szachowa.
Mając zaledwie 15 lat po raz pierwszy wystąpiła w mistrzostwach Związku Radzieckiego, zajmując w Tbilisi VI miejsce. Dwa lata później, w roku 1966, zdobyła pierwszy tytuł mistrzyni ZSRR. Kolejne złote medale wywalczyła w latach 1968 i 1969. Od początku lat 70. do końca 80. była stałą uczestniczką rozgrywek o mistrzostwo świata. Pierwszy sukces odniosła w roku 1971 w Ochrydzie, zwyciężając w turnieju międzystrefowym i zdobywając awans do meczów pretendentek. W I rundzie pokonała Milunkę Lazarević, ale w finale tego cyklu uległa Ałłie Kusznir. W kolejnym turnieju międzystrefowym, rozegranym w roku 1973 na Minorce, podzieliła II-V miejsce, ale w dogrywce zajęła I miejsce i ponownie awansowała do meczów pretendentek, w których kolejno pokonała Martę Lityńską i Irinę Lewitinę. Dzięki tym zwycięstwom zdobyła prawo do gry w meczu o mistrzostwo świata przeciwko Nonie Gaprindaszwili. W rozegranym w roku 1975 w Tbilisi spotkaniu uległa jednak 3½ – 8½. W następnym cyklu rozgrywek o mistrzostwo świata, przegrała w roku 1977 w I rundzie meczów pretendentek z Mają Cziburdanidze. W roku 1979 zajęła III miejsce w kolejnym turnieju międzystrefowym w Rio de Janeiro, a następnie w meczach pokonała w Jelenę Achmyłowską, Martę Lityńską oraz Nanę Ioseliani i po raz drugi w swojej karierze zdobyła prawo do gry o tytuł mistrzyni świata. Rozegrany w roku 1981 w Bordżomi mecz z Mają Cziburdanidze zakończył się remisem 8 – 8, który zgodnie z regulaminem zapewnił tytuł mistrzyni świata Cziburdanidze. W kolejnym cyklu w półfinałowym meczu pretendentek przegrała w roku 1983 z Iriną Lewitiną. W roku 1985 zwyciężyła w turnieju międzystrefowym w Hawanie, a w turnieju pretendentek w Malmö zajęła II miejsce (za Jeleną Achmyłowską), co wówczas odpowiadało trzeciej lokacie na świecie. W kolejnym turnieju pretendentek w Ckaltubo (w roku 1988) zajęła V miejsce. Po raz ostatni w turnieju międzystrefowym wystąpiła w roku 1990, zajmując w Kuala Lumpur X miejsce.
W latach 1969–1986 sześciokrotnie wystąpiła na olimpiadach szachowych, łącznie zdobywając 10 złotych medali (6 wraz z drużyną oraz 4 indywidualnie). W trakcie swojej kariery odniosła również wiele zwycięstw w międzynarodowych turniejach, m.in. w Belgradzie (1969 i 1979), Wijk aan Zee (1970 i 1977), Vrnjačkiej Banji (1970), Nowym Sadzie (1979) oraz Biel (1986).
W styczniu 1983 r. dzieliła 1-4. miejsce (wspólnie z Mają Cziburdanidze, Noną Gaprindaszwili i Pią Cramling) na oficjalnej liście światowej Międzynarodowej Federacji Szachowej. Najwyższy ranking w karierze osiągnęła 1 stycznia 1988 r., z wynikiem 2415 punktów dzieliła wówczas 7-8. miejsce (wspólnie z Martą Lityńską) na światowej liście FIDE.

</doc>
<doc id="748437" url="https://pl.wikipedia.org/wiki?curid=748437" title="Sara Henckel von Donnersmarck">
Sara Henckel von Donnersmarck

Sara Henckel von Donnersmarck, właściwie "Sara Laura Fanny Pamela Wanda Henckel von Donnersmarck" (ur. 3 lipca 1858 w Siemianowicach, zm. 4 maja 1934 w Dreźnie) – hrabianka.
Życiorys.
Urodziła się 3 lipca 1858 r. w Siemianowicach jako córka Hugona II i Wandy von Gaschin. Zmarła niezamężna 4 maja 1934 r. w Dreźnie. Pochowana została w mauzoleum rodowym przy pałacu w Krowiarkach.

</doc>
<doc id="748438" url="https://pl.wikipedia.org/wiki?curid=748438" title="Tlenowe kwasy siarki">
Tlenowe kwasy siarki

Tlenowe kwasy siarki – ogólne określenie tlenowych kwasów nieorganicznych, w których atom siarki jest atomem centralnym.

</doc>
<doc id="748440" url="https://pl.wikipedia.org/wiki?curid=748440" title="Liga Francuska">
Liga Francuska

Liga Francuska (fr. Ligue Française, LF) – francuskie kolaboracyjne ugrupowanie polityczne działające od 1941 r.
Liga Francuska (pełna nazwa brzmiała Ligue Française anti-brittanique, anti-sémitique et anti-bolchevique) została powołana na pocz. 1941 r. z inicjatywy Pierre’a Constantini, dziennikarza i byłego oficera lotnictwa. Jej celem była ogólnoeuropejska rewolucja przeprowadzona przy współpracy z nazistowską Rzeszą. Prowadziła ona aktywną politykę kolaboracji z Niemcami, zwaną też "kolaboracjonizmem". Liga miała bardzo silny antysemicki charakter i posiadała specjalne jednostki (sections spéciales anti-juives), które współdziałały z SD w prześladowaniu i zwalczaniu Żydów. Z krajowych ugrupowań współpracowano blisko z Francuską Partią Ludową, co zaowocowało podpisaniem oficjalnego porozumienia. Stroje noszone przez członków Ligi bazowały na uniformach hitlerowskiego SA. Młodzieżowa organizacja LF (Les Jeunes de France et de l'Empire) składała się z Cadets de France (dzieci w wieku 10-15 lat) i Phalanges de Garçons (młodzież w wieku 16-21 lat). Organem prasowym było pismo "L'Appel".

</doc>
<doc id="748443" url="https://pl.wikipedia.org/wiki?curid=748443" title="Synagoga Tempel w Tarnowie">
Synagoga Tempel w Tarnowie

Synagoga Tempel w Tarnowie − monumentalny gmach synagogi wzniesiony przez Żydów postępowych przy ulicy Św. Anny 7. Podczas II wojny światowej, w listopadzie 1939 roku hitlerowcy spalili synagogę. Obecnie po synagodze pozostał tylko pusty plac.

</doc>
<doc id="748448" url="https://pl.wikipedia.org/wiki?curid=748448" title="Michał Śmiałowski">
Michał Śmiałowski

Michał Śmiałowski (ur. 14 grudnia 1906 w Hordynii, zm. 2 listopada 1990 w Columbus w USA) – polski chemik, specjalista w dziedzinie metalurgii i korozji strukturalnej.
Studiował na Wydziale Chemicznym Politechniki Lwowskiej. W 1928 ukończył studia i rozpoczął pracę naukową we Lwowie i kontynuował na Politechnice Warszawskiej, gdzie pod kierunkiem profesora Witolda Broniewskiego zajmował się zagadnieniami metalurgii żelaza. W 1938 obronił pracę doktorską, poświęconą badaniom nowych struktur żelaza metalicznego, powstających w specyficznych warunkach chemicznych i mechanicznych. W latach 1951–1952 profesor, rektor Politechniki Śląskiej. Od roku 1953 był pracownikiem Polskiej Akademii Nauk – jej sekretarzem naukowym oraz sekretarzem Wydziału Matematyki, Fizyki, Chemii Geologii i Geografii. Twórca Stacji Naukowej PAN w Paryżu. Członek PAN.

</doc>
<doc id="748451" url="https://pl.wikipedia.org/wiki?curid=748451" title="Heaven and Hell (album Black Sabbath)">
Heaven and Hell (album Black Sabbath)

Heaven and Hell – studyjny album brytyjskiej grupy Black Sabbath, pierwszy po opuszczeniu grupy przez Ozzy’ego Osbourne’a (jego miejsce zajął Ronnie James Dio, były wokalista Rainbow). Album został wydany 25 kwietnia 1980.

</doc>
<doc id="748452" url="https://pl.wikipedia.org/wiki?curid=748452" title="Porsche 959">
Porsche 959

Porsche 959 − supersamochód klasy kompaktowej produkowany przez niemiecką firmę Porsche w latach 1986 - 1989. 
Historia modelu.
Premiera samochodu miała miejsce we wrześniu 1985 roku na salonie samochodowym we Frankfurcie. Już podczas tego wydarzenia zebrano 250 zamówień na Porsche 959. W chwili swojego debiutu Porsche 959 było najszybszym seryjnie produkowanym samochodem na świecie.
W samochodzie jak na lata produkcji, zastosowano szereg nowatorskich rozwiązań technicznych: nadwozie z kevlaru i aluminium, zaawansowany napęd na wszystkie koła czy silnik wyposażony w system doładowania - na niższych obrotach mniejsza z turbosprężarek wspomagała pracę trzech cylindrów, a przy wyższych druga turbina ładowała wszystkie sześć cylindrów, dzięki temu z pojemności 2,8 litra silnik rozwijał moc 450KM. Silnik pochodził od wyczynowego pojazdu Porsche 956, wcześniej używanego także w modelu Porsche 935. Później użyto go także w modelu Porsche 962, w którym osiągał moc ponad 700 KM. Pojazd miał ponadprzeciętne osiągi - 3,6 s do 100 km/h i prędkość maksymalną 300 km/h. Razem z modelem F40 firmy Ferrari zapoczątkował erę superszybkich samochodów osobowych. Pojawiła się także wersja 959 S, która miała bardziej skąpe wyposażenie, jednak dzięki lżejszemu nadwoziu charakteryzowała się lepszymi osiągami. Samochód ten nie był sprzedawany na terenie Stanów Zjednoczonych do 1999 roku, ponieważ firma Porsche odmówiła dostarczenia 4 egzemplarzy modelu do przeprowadzenia testów zderzeniowych.

</doc>
<doc id="748453" url="https://pl.wikipedia.org/wiki?curid=748453" title="Polskie nazwy miejscowości w Rumunii">
Polskie nazwy miejscowości w Rumunii

Polskie nazwy miejscowości w Rumunii – nazwy miejscowości w Rumunii, które zgodnie z rumuńskim ustawodawstwem otrzymały odpowiedniki w języku polskim.
Miejscowości, w których mniejszości stanowią co najmniej 20% populacji, mają obok nazwy rumuńskiej również ustaloną urzędowo nazwę w języku mniejszości. Na terenie Bukowiny znajdują się skupiska Polaków, a 8 miejscowości zamieszkanych przez mniejszość polską spełnia warunek do posiadania nazwy w języku polskim.
Lista miejscowości.
W dwóch z tych miejscowości, Majdanie i Runku, poza mniejszością polską, ponad 20% mieszkańców stanowi również mniejszość ukraińska, dlatego te dwie miejscowości mają po trzy nazwy. Ukraińcy są w tych miejscowościach liczniejsi od Polaków, dlatego nazwy ukraińskie, i , są nazwami drugimi w kolejności (np. na znakach drogowych), a nazwy polskie trzecimi.

</doc>
<doc id="748457" url="https://pl.wikipedia.org/wiki?curid=748457" title="Edgar Henckel-Gaschin von Donnersmarck">
Edgar Henckel-Gaschin von Donnersmarck

Edgar Henckel-Gaschin von Donnersmarck, właściwie "Edgar Hugo Łazarz Maria Henckel-Gaschin von Donnersmarck" (ur. 17 lipca 1859 w Siemianowicach, zm. 14 maja 1939 w Krowiarkach) – hrabia, śląski magnat, hrabia von Henckel-Gaschin od 25 listopada 1911, 14. wolny pan stanowy Bytomia od 19 grudnia 1916 roku, dziedziczny członek pruskiej Izby Panów, Kawaler Honoru i Dewocji Zakonu Maltańskiego.
Życiorys.
Urodził się 17 lipca 1859 w Siemianowicach jako syn Hugona II i Wandy von Gaschin. Do 1870 przebywał w rodzinnym pałacu w Siemianowicach. Uczył się w Dreźnie, Żaganiu i gimnazjum w Paczkowie, a studiował na uniwersytecie w Bonn. Następnie przybywał we Włoszech, po czym wstąpił do armii, gdzie służył w 6 Pułku Huzarów, który stacjonował w Prudniku. Dalszą służbę w wojsku uniemożliwił mu upadek z konia. Podczas służby został odznaczony medalem za zasługi w ratowaniu ludzi.
23 października 1894 we Lwowie poślubił księżniczkę Karolinę zu Windisch-Grätz. 2 kwietnia 1908 odziedziczył po ojcu Brynek i Siemianowice, a także został współpanem fideikomisu bytomskiego oraz dóbr Wolfsberg oraz użytkownikiem fideikomisu Krowiarki. 30 sierpnia 1908 po śmierci matki stał się panem fideikomisu Krowiarki. Natomiast od 25 października 1911 każdy pan fideikomisu Krowiarki używał tytułu hrabia Henckel-Gaschin von Donnersmarck z nadania w Donaueschingen przez króla pruskiego i cesarza Wilhelma II. Edgar od tej chwili nosił tytuł 1. hrabiego Henckel-Gaschin von Donnersmarck. Potomstwo Edgara (z wyjątkiem syna Hansa) używało tytułu hrabia Henckel von Donnersmarck.
Podczas I wojny światowej działał w Maltańskim Czerwonym Krzyżu, gdzie organizował transport rannych, za co dostał order „Patriae ac Humanitati” I klasy. 19 grudnia 1916 po śmierci Guidona von Donnersmarck został 14. wolnym panem stanowym Bytomia. W latach 1921–1936 został prezesem spółki rodzinnej „The Henckel von Donnersmarck-Beuthen Estates Limited”. Zmarł 14 maja 1939 w Krowiarkach, gdzie został pochowany wraz z żoną na przykościelnym cmentarzu.
Rodzina.
Z małżeństwa Edgara i Karoliny pochodziło sześcioro dzieci. Jego dziećmi byli:
Bibliografia.
 

</doc>
<doc id="748458" url="https://pl.wikipedia.org/wiki?curid=748458" title="Petryści">
Petryści



</doc>
<doc id="748460" url="https://pl.wikipedia.org/wiki?curid=748460" title="DOL">
DOL



</doc>
<doc id="748461" url="https://pl.wikipedia.org/wiki?curid=748461" title="Samoster">
Samoster

Samoster – urządzenie mechaniczne utrzymujące jacht żaglowy (rzadko jacht motorowy) na stałym kursie względem wiatru pozornego. Pierwotnie stosowane było w modelarstwie.
Problem z samosterownością jachtów utrudniał żeglugę samotnym żeglarzom od zarania dziejów. Każdorazowo schodząc ze steru w celu przygotowania posiłku bądź położenia się spać, żeglarz zmuszony był stawiać jacht w dryf, co wiązało się ze stratą przebytej drogi. Problem ten szczególnie dawał się we znaki na kursach pełnych. Na kursach ostrych możliwe było zrównoważenie jachtu i zablokowanie steru na sztywno, co pozwalało na żeglugę stałym kursem. Sposób ten jako pierwszy zastosował Joshua Slocum na jachcie Spray. Technika ta nie sprawdzała się w przypadku długodystansowej żeglugi kursami pełnymi np. w strefie pasatów.
Rozwiązanie tego problemu niesłusznie przypisuje się żeglarzowi o pseudonimie Marin-Marie. W rzeczywistości jako pierwszy układ samosterowny zastosował kapitan Otway Waller w 1930 r. na jachcie Imogen. Planując samotną podróż dookoła świata opracował system składający się z dwóch „bliźniaczych spinakerów”. Ściśle rzecz biorąc stanowiły go dwa foki postawione na obydwu burtach i wystawione na wytykach. Szoty żagli przechodziły przez bloki zamocowane na rufie, a następnie wiązane były do rumpla. System ten mógł pracować jedynie w kursie z wiatrem od strony rufy. Gdy jacht ostrzył fok na burcie nawietrznej napinał mocniej szot, który następnie wychylał ster i kierował jacht z powrotem na kurs. Rozwiązanie to było modyfikowane i usprawniane kolejno przez kapitana Wallera, Marin-Mariego, J.-Y. Le Toumelina i innych. Jako dowód sprawności tej koncepcji może posłużyć relacja Marin-Mariego, który podczas żeglugi na jachcie Winibelle II nie dotykał steru przez 26 dni z rzędu. Jak pisze: „Równie dobrze mogłem, nie wiadomo po co, mieć na pokładzie dwóch „załogantów””. W kolejnych latach rozwoju żeglarstwa zaczęto konstruować coraz bardziej skomplikowane urządzenia zapewniające samosterowność jachtu.
Samoster wiatrowy.
Skutecznym i popularnym rozwiązaniem utrzymującym samosterowność jednostek pływających jest samoster wiatrowy. Składa się on z lotki wychylanej przez wiatr pozorny, system przełożeń, sterociągów i bloków oraz płetwy korygującej kurs. Po odpowiedniej kalibracji urządzenie przenosi wychylenie lotki na płetwę sterową, dzięki czemu jacht trzyma stały kurs. Do zalet tego rozwiązania należy skuteczność oraz brak konieczności zewnętrznego zasilania. Jedną z głównych wad jest częsta awaryjność. Należy zwrócić uwagę, że przy zmianie kierunku wiatru, samoster spowoduje zmianę kursu drogi jednostki nad dnem, tak aby zachowany był stały kurs względem wiatru pozornego. Istnieje wiele realizacji samosteru wiatrowego o różnej skuteczności.
Samoster wychylający ster główny.
W koncepcji tej wychylenie lotki przenoszone jest bezpośrednio na rumpel i ster główny. 
Samoster wychylający trymer.
Rozwiązanie adaptowane z lotnictwa. Wychylenie lotki przenoszone jest na ruch trymera, umocowanego przy krawędzi spływu steru głównego. Wykorzystywane na jednostkach ze sterem zawieszonym na pawęży. Koncepcję tę zastosował Bernard Moitessier na swoim jachcie 'Joshua'
Samoster wychylający ster pomocniczy.
W tym przypadku lotka połączona jest z dodatkową płetwą nazywaną piórem nadążnym. Wychylenie pióra przekładane jest na ruch steru głównego. Takie rozwiązanie wykorzystali m.in. Chichester na Gipsy Moth IV (1966 r.), Rose na Lively Lady (1967 r.), Krystyna Chojnowska-Liskiewicz na Mazurku (1975 r.). Ciekawym udoskonaleniem zaproponowanym przez M. Gionaliego w 1962 r. jest wprowadzenie dodatkowej osi umożliwiającej pochylenie lotki w kierunku dziobu bądź rufy, co daje możliwość zmiany momentu obrotowego przenoszonego na płetwę. Wykorzystał to np. Éric Tabarly na jachtach Pen Duick II oraz Pen Duick IV. Modyfikacji tej konstrukcji używał również Krzysztof Baranowski na Polonezie.
Samoster elektroniczny.
Odrębną klasą samosterów są autopiloty. Kontrolują one poprzez układy elektroniczne wskazania kompasu i następnie w pętli sprzężenia zwrotnego wychylają płetwę sterową. Sterowanie dokonywane jest poprzez silniki elektryczne. Z tego powodu wymagają one zewnętrznego zasilania, co jest ich istotną wadą. Nie stanowi to problemu podczas ruchu na silniku, gdy prąd wytwarzany jest przez prądnice.

</doc>
<doc id="748462" url="https://pl.wikipedia.org/wiki?curid=748462" title="Christus Rex">
Christus Rex



</doc>
<doc id="748463" url="https://pl.wikipedia.org/wiki?curid=748463" title="Wojskowa Baza Lotnicza Edwards">
Wojskowa Baza Lotnicza Edwards



</doc>
<doc id="748464" url="https://pl.wikipedia.org/wiki?curid=748464" title="Habura">
Habura

Habura (, "Habura") – wieś (obec) na Słowacji, w kraju preszowskim, w powiecie Medzilaborce.
Położenie.
Habura leży w historycznym kraju Zemplin. Położona jest w dolinie górnego toku Laborca, na terenie słowackiej części Beskidu Niskiego (według geografów słowackich ta część Beskidu Niskiego to Laborecká vrchovina), ok. 6,5 km na północny zachód od miasta Medzilaborce, a jej teren katastralny sięga aż po granicę państwową słowacko-polską na głównym grzbiecie wododziałowym Karpat między Weretyszowem (741 m n.p.m.) a Koprywniczną (709 m n.p.m.). Centrum wsi leży na wysokości ok. 385 m n.p.m.
Przez wieś biegnie droga nr 559 z Medzilaborec ku granicy słowacko-polskiej na przełęczy Beskid nad Czeremchą (581 m n.p.m.).
Historia.
Założona została zapewne w 2. poł. XV w. Pierwsza wzmianka o wsi pochodzi z roku 1543, kiedy należała do feudalnego „państwa” Humenné. Następnie była własnością Drugethów. Leżała na starym szlaku handlowym, wiodącym z Węgier doliną Laborca i dalej przez przełęcz Beskid nad Czeremchą do Polski. Mieszkańcy zajmowali się rolnictwem i hodowlą. Wieś znana jest jako miejsce wybuchu w marcu 1935 r. gwałtownych protestów mieszkańców przeciwko komorniczym egzekucjom zadłużonych rolników tu i w pobliskiej wsi Čertižné (słow. "Čertižniansko-haburská vzbura"). 29 mieszkańców Habury zostało uwięzionych i skazanych.
W pierwszych dniach września 1939 r. przez Haburę, Čertižné i przełęcz Beskid nad Czeremchą wkraczały do Polski wojska hitlerowskie wraz z towarzyszącymi im jednostkami słowackimi. W tym czasie jeden z polskich samolotów zaatakował na terenie wsi słowacki pojazd wojskowy.
Przez Haburę prowadził w okresie II wojny światowej kurierski szlak przerzutowy Armii Krajowej na Węgry, przez Sanok – Poraż – Morochów – Mokre – Wysokie – Habura – Medzilaborce, którego organizatorem był Józef Rec. Była ona następnie jedną z pierwszych wsi dzisiejszej Słowacji, wyzwolonych spod okupacji niemieckiej. Niestety, ciężkie walki, toczone tu jesienią 1944 r., skutkowały prawie doszczętnym wypaleniem miejscowości.
Mieszkańcy.
W roku 2001 wieś zamieszkiwało 138 Słowaków i 308 Rusinów.
Nazwiska mieszkańców (XIX wiek).
Turystyka.
Habura jest punktem wyjściowym dwóch znakowanych szlaków turystycznych: zielonego na Koprywniczną (słow. "Koprivničná", 709 m n.p.m.) w grzbiecie granicznym (1 godz. 45 min.) i niebieskiego również na grzbiet graniczny, pod Weretyszowem (ok. 660 m n.p.m.; 1 godz. 50 min.).

</doc>
<doc id="748467" url="https://pl.wikipedia.org/wiki?curid=748467" title="Edgar von Henckel-Gaschin">
Edgar von Henckel-Gaschin



</doc>
<doc id="748468" url="https://pl.wikipedia.org/wiki?curid=748468" title="Reprezentacja Czechosłowacji w skokach narciarskich">
Reprezentacja Czechosłowacji w skokach narciarskich

Reprezentacja Czechosłowacji w skokach narciarskich – dawna reprezentacja, grupa skoczków narciarskich wybrana do reprezentowania Czechosłowacji w międzynarodowych zawodach w skokach narciarskich.
Skoki narciarskie w Czechosłowacji miały bogatą tradycję. W 1925 w tamtejszych Jańskich Łaźniach odbyły się premierowe zawody skoków narciarskich, przeprowadzone w ramach pierwszych mistrzostw świata w narciarstwie klasycznym. W skokach reprezentanci gospodarzy wywalczyli dwa medale: złoty Willen Dick i brązowy František Wende. Po II wojnie światowej najbardziej utytułowanym czechosłowackim zawodnikiem był Jiří Raška, który m.in. wywalczył złoty i srebrny medal podczas Zimowych Igrzysk Olimpijskich w 1968 w Grenoble. Oprócz Willena Dicka spośród czechosłowackich zawodników tytuł mistrza świata zdobył też Jiří Parma (podczas imprezy w 1987 w Oberstdorfie). Czechosłowacy mają na koncie również tytuł mistrza świata w lotach – zwycięzcą zawodów w 1975 w Tauplitz został Karel Kodejška. Utytułowanym reprezentantem Czechosłowacji był także m.in. Pavel Ploc. Zdobył on m.in. srebrny medal ZIO w 1988 w Calgary. Od 1983 do 1984 był także rekordzistą świata w długości skoku narciarskiego (po locie na odległość 181 m w Harrachovie). Dwukrotnie stawał też na podium klasyfikacji Pucharu Świata (był 2. w sezonie 1987/1988 i 3. w sezonie 1983/1984). Ostatni seniorski występ drużynowy ekipa Czechosłowacji zaliczyła 8 lutego 1991 podczas Mistrzostw Świata na skoczni K-120 w Predazzo, zajmując 5. miejsce. 7 marca tego samego roku Czechosłowacja zdobyła drużynowe mistrzostwo świata juniorów.
Ostatnimi trenerami reprezentacji był (od 1989) duet szkoleniowców Luděk Matura i Ján Tánczos. Wcześniej kadrę prowadzili m.in. Jáchym Bulín (1970–1978) i Jiří Raška (który zastąpił go na stanowisku). W sezonie 1991/1992, w wyniku rozpadu Czechosłowacji na Czechy i Słowację, reprezentacja Czechosłowacji przestała istnieć, a zastąpiły ją reprezentacja Czech i reprezentacja Słowacji.

</doc>
<doc id="748471" url="https://pl.wikipedia.org/wiki?curid=748471" title="Jackowskie">
Jackowskie

Jackowskie – wieś w Polsce położona w województwie łódzkim, w powiecie wieluńskim, w gminie Ostrówek.
W latach 1975–1998 miejscowość administracyjnie należała do województwa sieradzkiego.
Miejscowość wchodzi w skład sołectwa Rudlice.

</doc>
<doc id="748474" url="https://pl.wikipedia.org/wiki?curid=748474" title="Bucierz">
Bucierz

Bucierz – jezioro Pojezierza Drawskiego na obszarze Poligonu Drawskiego. Leży na południe od Jeziora Czaplego w pobliżu wsi Oleszno, ok. 8 km na południe od centrum Drawska Pomorskiego.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) opublikowanego przez Główny Urząd Geodezji i Kartografii (GUGiK) i udostępnionego na stronach Komisja Standaryzacji Nazw Geograficznych (KSNG) nazwa tego jeziora to "Bucierz". W niektórych publikacjach i na niektórych mapach topograficznych jezioro to występuje pod nazwą "Bucierz Duży".
Powierzchnia zwierciadła wody według różnych źródeł wynosi od 146,0 ha do 150,2 ha.
Zwierciadło wody położone jest na wysokości 98,2 do 98,4 m n.p.m. bądź 98,3 m n.p.m. lub 98,5 m n.p.m.. Średnia głębokość jeziora wynosi 10,6 m, natomiast głębokość maksymalna 29,1 m.
W oparciu o badania przeprowadzone w 1999 roku jezioro zaliczono do II klasy czystości.
Na południe od jeziora znajduje się największy pas taktyczny poligonu, natomiast na zachód położone jest poligonowe lotnisko wojskowe "Ziemsko".
Na południowy wschód od Bucierza leży jezioro Bucierz Mały.

</doc>
<doc id="748475" url="https://pl.wikipedia.org/wiki?curid=748475" title="Kuźnica (powiat wieluński)">
Kuźnica (powiat wieluński)

Kuźnica – wieś w Polsce położona w województwie łódzkim, w powiecie wieluńskim, w gminie Ostrówek.
W latach 1975–1998 miejscowość administracyjnie należała do województwa sieradzkiego.
Miejscowość wchodzi w skład sołectwa Rudlice.

</doc>
<doc id="748480" url="https://pl.wikipedia.org/wiki?curid=748480" title="Oleśnica (powiat wieluński)">
Oleśnica (powiat wieluński)

Oleśnica – wieś w Polsce położona w województwie łódzkim, w powiecie wieluńskim, w gminie Ostrówek.
W latach 1975–1998 miejscowość administracyjnie należała do województwa sieradzkiego.
Miejscowość wchodzi w skład sołectwa Janów.
Przez wieś przepływa rzeka o tej samej nazwie (Oleśnica).

</doc>
<doc id="748488" url="https://pl.wikipedia.org/wiki?curid=748488" title="Efekt horoskopowy">
Efekt horoskopowy

Efekt horoskopowy (efekt Forera lub efekt Barnuma) – obserwacja, że ludzie uznają za bardzo trafne opisy swojej własnej osobowości, które w rzeczywistości są ogólnymi zestawami danych odnoszącymi się do znacznej grupy ludzi. Efekt ten może wyjaśniać rozpowszechnienie wiary w pseudonaukowe teorie takie jak astrologia, numerologia czy wróżenie. Jest jednym z błędów poznawczych.
Eksperyment Forera.
W 1948 psycholog Bertram R. Forer dał studentom do wypełnienia test osobowości, a następnie przedstawił im analizę ich osobowości rzekomo bazującą na wynikach tego testu. Studenci mieli ocenić trafność tej analizy w skali od 0 (bardzo słaba) do 5 (znakomita). Średnia ocen wyniosła 4,26. Później Forer ujawnił, że w rzeczywistości wszyscy studenci otrzymali tę samą analizę.
Analiza ta została złożona z fragmentów horoskopów, a jej treść była mniej więcej następująca:
Dalsze badania.
Psycholodzy C.R. Snyder i Randee Jae Shenkel przeprowadzili eksperyment przy użyciu powyższego tekstu na trzech grupach osób, mających określić trafność otrzymanej „osobistej” charakterystyki. Otrzymane wyniki uzależnione były od stopnia przekonania badanego, że opis został przygotowany specjalnie dla niego:
Cechy wpływające na efekt.
W późniejszych badaniach oceniono, że takie analizy są oceniane za szczególnie trafne, jeśli:

</doc>
<doc id="748490" url="https://pl.wikipedia.org/wiki?curid=748490" title="Piskornik">
Piskornik

Piskornik – wieś w Polsce położona w województwie łódzkim, w powiecie wieluńskim, w gminie Ostrówek.
W latach 1975–1998 miejscowość administracyjnie należała do województwa sieradzkiego.
Przez miejscowość przebiega droga wojewódzka nr 481.
Miejscowość wchodzi w skład sołectwa Dębiec.

</doc>
<doc id="748495" url="https://pl.wikipedia.org/wiki?curid=748495" title="Efekt Forera">
Efekt Forera



</doc>
<doc id="748497" url="https://pl.wikipedia.org/wiki?curid=748497" title="Efekt Barnuma">
Efekt Barnuma



</doc>
<doc id="748501" url="https://pl.wikipedia.org/wiki?curid=748501" title="Izydor Zorzano">
Izydor Zorzano

Izydor Zorzano (hiszp. "Isidoro Zorzano", ur. 13 września 1902 w Buenos Aires, zm. 15 lipca 1943 w Madrycie) – Sługa Boży Kościoła katolickiego, argentyński inżynier, kolejarz, jeden z pierwszych członków Opus Dei.
Do organizacji wstąpił w 1930 roku, jako numerariusz (choć wówczas jeszcze to określenie nie istniało). Był rówieśnikiem i szkolnym kolegą św. Josemarii Escrivy, założyciela Opus Dei. Jest pierwszym z członków Dzieła, którego proces beatyfikacyjny się rozpoczął.
Z wykształcenia był inżynierem cywilnym, działalnością zawodową był związany z Hiszpanią. Umarł w opinii świętości, ze względu na jego pobożne i przykładne życie oraz dobrze wykonywaną pracę.

</doc>
<doc id="748503" url="https://pl.wikipedia.org/wiki?curid=748503" title="Josemaria Escriva">
Josemaria Escriva



</doc>
<doc id="748504" url="https://pl.wikipedia.org/wiki?curid=748504" title="Anortozyt">
Anortozyt

Anortozyt (plagioklazyt) – leukokratyczna skała magmowa (plutoniczna) grubokrystaliczna lub średniokrystaliczna, o barwie czarnej, szarej, brązowej lub zielonoszarej, składająca się w przewadze plagioklazów. Stanowią one ponad 90% objętości anortozytu. W niewielkich ilościach mogą występować pirokseny. Zawartość anortytu w plagioklazie może wynosić od 20 do 100%. Anortozyty zbudowane z labradoru noszą nazwę labradorytów. Szacuje się, że ziemskie anortozyty powstały na głębokości 15–20 km.
Nazwę „anortozyt” wprowadził Hunt dla podkreślenia, że budujące skałę plagioklazy nie mają symetrii jednoskośnej ("orthose"), lecz trójskośną.
Występowanie na Ziemi.
Anortozyty występują przede wszystkim w obrębie starych platform prekambryjskich – archaicznych i proterozoicznych: w Kanadzie, na Grenlandii, Indiach, RPA, Australii, Szwecji, Norwegii, Finlandii, Rosji, na Ukrainie.
W Polsce anortozyty występują w podłożu północno-wschodniej Polski, gdzie tworzą masywy: kętrzyński, suwalski i sejneński. Ich wiek określono na 1,5–1,55 miliarda lat. W masywie suwalskim towarzyszą im złoża rud żelaza, tytanu i wanadu.
Poza Ziemią.
Anortozyty tworzą większą część skorupy ziemskiego Księżyca, są obecne przede wszystkim na księżycowych wyżynach, ale można znaleźć je także na obszarze mórz księżycowych. Stanowią one pierwotny budulec skorupy Księżyca; uważa się, że wykrystalizowały jako najlżejsza frakcja z księżycowego oceanu magmy, istniejącego po powstaniu tego ciała niebieskiego (zgodnie z teorią wielkiego zderzenia). W małych ilościach anortozyt występuje także na powierzchni Marsa, na obszarach systemu noachijskiego; prawdopodobnie ma pochodzenie plutoniczne (jak na Ziemi).

</doc>
<doc id="748505" url="https://pl.wikipedia.org/wiki?curid=748505" title="Baobab australijski">
Baobab australijski

Baobab australijski ("Adansonia gregorii" F.Muell.) – gatunek drzewa liściastego z rodziny ślazowatych "Malvaceae" z podrodziny wełniakowych ("Bombacoideae"). Jest gatunkiem małym, rzadko wyższym niż 10 metrów, nieregularnie ukształtowanym, często wielopniowy i z nieregularną koroną. Jego występowanie jest ograniczone do północno-zachodniej Australii.

</doc>
<doc id="748512" url="https://pl.wikipedia.org/wiki?curid=748512" title="NLL sezon 2000">
NLL sezon 2000

W 2000 roku sezon National Lacrosse League rozpoczął się 7 stycznia, a zakończył się 6 maja 2000 roku. Zwycięzcą rozgrywek okazał się zespół Toronto Rock, który pokonał w finale Rochester Knighthawks 14-13. Mecz ten jest uznawany za jeden z najlepszych w historii, gdyż zawodnik Toronto Rock Kaleb Toth zdobył zwycięską bramkę dwie sekundy przed końcem meczu. Był to czternasty sezon zawodowej ligi lacrosse (licząc sezony EPBLL i MILL). Mistrzem sezonu została drużyna Toronto Rock.
Wyniki sezonu.
Faza grupowa.
"W – Wygrane, P – Przegrane, PRC – Liczba wygranych meczów w procentach, GZ – Gole zdobyte, GS – Gole stracone"

</doc>
<doc id="748515" url="https://pl.wikipedia.org/wiki?curid=748515" title="Facylitacja">
Facylitacja



</doc>
<doc id="748526" url="https://pl.wikipedia.org/wiki?curid=748526" title="Sosso">
Sosso

Sosso – lud Afryki Zachodniej, spotykany zwłaszcza w Gwinei.
Grupa ta wywodzi się z XII i XIII-wiecznego królestwa Takrur znanego jako Sosso. Ze schyłkiem Imperium Ghany, Sosso powiększyli terytorium o pewną liczbę swoich poprzednich posiadłości, w tym stolicę Kumbi Salih. Pod rządami króla Soumaoro Kante, Sosso krótko podbijali królestwa Mandingo na obszarach dzisiejszego Mali. Kiedy książę Mandingo, Sundiata Keita przewodził koalicji mniejszych stanów, dotkliwie pokonał Sosso w bitwie pod Kiriną (1240), w wyniku której utracili oni swoje wcześniejsze zdobycze; tak zapoczątkowane zostało Imperium Mali. Sundiata pomaszerował dalej do miasta Sosso, zniszczył je, potwierdzając koniec królestwa.

</doc>
<doc id="748532" url="https://pl.wikipedia.org/wiki?curid=748532" title="Yuna Ito">
Yuna Ito



</doc>
<doc id="748533" url="https://pl.wikipedia.org/wiki?curid=748533" title="Łącznik instalacyjny">
Łącznik instalacyjny

Łącznik instalacyjny – najprostszy łącznik elektryczny przeznaczony do załączania i wyłączania prądów roboczych w instalacjach niskiego napięcia, np. instalacji oświetlenia. Łączniki takie nie są zabezpieczeniami elektrycznymi.
Umożliwiają czynności łączeniowe w obwodach elektrycznych. W instalacjach używa się łączników do załączania i wyłączania źródeł światła oraz innych odbiorników energii elektrycznej. Na ogół są to łączniki klawiszowe, o dużych łatwych do manipulowania przyciskach klawiszowych, w estetycznych obudowach o kształtach i barwach, które łatwo dopasować do wystroju wnętrz.
Montowane są w puszkach jako łączniki podtynkowe, wtynkowe i natynkowe oraz stosowane na listwach i kanałach instalacyjnych. Budowane najczęściej są na napięcia 250 V i prądy znamionowe 6 A lub rzadziej 10 A. Ze względu na rodzaj mechanizmu powodującego zmianę położenia styków dzieli się je na dźwigniowe, pokrętne i klawiszowe (stosowane najczęściej).
Przy wyłączaniu łącznikiem instalacyjnym prądów roboczych powstaje między jego stykami łuk elektryczny. W zakresie ich prądów znamionowych nie jest konieczne jednak stosowanie komór gaszeniowych. Wystarczające jest stosowanie napędu migowego, który z dużą prędkością, niezależnie od sposobu manipulowania, pozwala zamykać i otwierać styki łącznika.
Łączniki instalacyjne w domowej instalacji elektrycznej.
Przycisk dzwonkowy – wyposażony jest w pojedynczy przycisk, dokonuje łączenia w obrębie pojedynczego obwodu, po puszczeniu przycisku sprężyna samoczynnie odbija przycisk powodując rozłączenie.
Łącznik pojedynczy – wyposażony jest w pojedynczy przycisk, dokonuje łączenia w obrębie pojedynczego obwodu, działa na zasadzie przełącznika (sprężyna nie odbija z powrotem po puszczeniu przycisku).
Łącznik dwubiegunowy – wyposażony jest w pojedynczy przycisk, dokonuje łączenia dwóch obwodów, działa na zasadzie przełącznika (sprężyna nie odbija z powrotem po puszczeniu przycisku). Stosowany np. kiedy istnieją 2 obwody pod różnymi napięciami (przykładowo 230 V i 6 V) wymagające wspólnego włączania/wyłączania.
Łącznik świecznikowy – wyposażony w 2 lub więcej przycisków, przeznaczony do żyrandoli (podzielonych na 2 lub więcej stref).
Łącznik schodowy – łącznik (przełącznik) łączony w pary, przełączenie jednego łącznika z pary powoduje zmianę stanu obwodu (otwarty/zamknięty) na stan przeciwny. Stosowany np. na klatkach schodowych (stąd nazwa), korytarzach. Oświetlenie można włączyć na parterze, a po wejściu na górę wyłączyć je drugim łącznikiem.
Łącznik krzyżowy – łącznik ma dwa wejścia i dwa wyjścia, łączy je na wprost lub na przemian. Wstawiany w pomiędzy dwa końcowe łączniki schodowe, aby umożliwić stosowanie instalacji schodowej przy stosowaniu więcej niż dwóch punktów włączania/wyłączania oświetlenia.
Łącznik żaluzjowy – wyposażony w dwa przyciski lub jeden przycisk trójstanowy – pozwala na łączenie w obrębie dwóch oddzielnych obwodów, ale uniemożliwia łączenie ich jednocześnie. Stosowany np. do żaluzji (podnoszenie/opuszczanie).
Podział łączników w zależności od działania łączników.
Łącznik mono-stabilny – po puszczeniu przycisku sprężyna samoczynnie odbija przycisk powodując rozłączenie (np. przycisk dzwonkowy).
Łącznik bistabilny – działa na zasadzie przełącznika, nie ma sprężyny, sprężyna nie odbija z powrotem po puszczeniu przycisku (np. łącznik pojedynczy, łącznik dwubiegunowy).

</doc>
<doc id="748534" url="https://pl.wikipedia.org/wiki?curid=748534" title="Ito Yuna">
Ito Yuna



</doc>
<doc id="748535" url="https://pl.wikipedia.org/wiki?curid=748535" title="Yuna">
Yuna



</doc>
<doc id="748538" url="https://pl.wikipedia.org/wiki?curid=748538" title="William Webb (prawnik)">
William Webb (prawnik)

Sir William Flood Webb, KBE (ur. 21 stycznia 1887 w Brisbane, zm. 11 sierpnia 1972 w Brisbane), prawnik australijski, sędzia Sądu Najwyższego Australii, prezydent Międzynarodowego Trybunału Wojskowego dla Dalekiego Wschodu.
Kształcił się w St Mary's School w Warwick (Queensland), następnie studiował prawo na University of Queensland. Po złożeniu egzaminu adwokackiego z bardzo dobrym wynikiem został w czerwcu 1913 przyjęty do palestry Queensland. Dwa lata później został stanowym obrońcą publicznym. W 1922 mianowano go zastępcą prokuratora stanowego ("Solicitor General") Queensland, w 1925 sędzią Sądu Najwyższego Queensland. Od 1940 przewodniczył stanowemu Sądowi Najwyższemu. Zasiadał również w Trybunale Arbitrażowym Wspólnoty Australii (zajmującym się problematyką gospodarczą w kontaktach między stanami australijskimi) oraz przewodniczył Trybunałowi Arbitrażowemu Queensland.
W 1943 rząd australijski zlecił mu śledztwo w sprawie japońskich zbrodni wojennych w czasie II wojny światowej. Efektem dochodzenia były trzy raporty (tzw. raporty Webba), poświęcone traktowaniu australijskich jeńców wojennych. W 1944 raporty te przedstawił w Londynie Komisji Narodów Zjednoczonych ds. Zbrodni Wojennych. W latach 1946-1948 Webb kierował pracami Międzynarodowego Trybunału Wojskowego dla Dalekiego Wschodu w Tokio, który sądził wojskowych i politycznych przywódców japońskich okresu II wojny światowej.
Krótko po powołaniu do pracy w Tokio Webb został także sędzią Sądu Najwyższego Australii (mianowany w maju 1946). W 1947 rząd australijski zamierzał odwołać go ze składu Trybunału, by mógł on uczestniczyć w toczącym się w Australii postępowaniu w sprawie nacjonalizacji banków (liczono na jego werdykt korzystny dla rządu). Rząd zwrócił się nawet w tej sprawie do nadzorującego prace tokijskiego trybunału generała Douglasa MacArthura, ale ostatecznie pod naciskiem sędziego wycofano się z pomysłu. Po zakończeniu procesu w Tokio Webb kontynuował pracę w Sądzie Najwyższym Australii do maja 1958, kiedy przeszedł w stan spoczynku.
W 1954 został odznaczony Orderem Imperium Brytyjskiego. W 1967 University of Queensland wyróżnił go honorowym doktoratem.
Od 17 marca 1917 był żonaty z Beatrice Agnew, miał sześcioro dzieci (cztery córki i dwóch synów).

</doc>
<doc id="748555" url="https://pl.wikipedia.org/wiki?curid=748555" title="Spiska Stara Wieś">
Spiska Stara Wieś



</doc>
<doc id="748564" url="https://pl.wikipedia.org/wiki?curid=748564" title="Wyspa Pajęcza">
Wyspa Pajęcza

Wyspa Pajęcza – jedna z ośmiu wysp na jeziorze Śniardwy. Położona nieopodal wejścia do Kanału Jeglińskiego i blisko zachodniego brzegu jeziora, gdzie zaczyna się kompleks Puszczy Piskiej. Wyspa w odróżnieniu od położonego około 200 m od niej Czarciego Ostrowa jest bardzo niska i podmokła, co powoduje, że nie jest atrakcyjna turystycznie. Dlatego też cumuje tu w sezonie dużo mniej łodzi niż na sąsiedniej wyspie.

</doc>
<doc id="748568" url="https://pl.wikipedia.org/wiki?curid=748568" title="Dobra Czytanka wg św. ziom'a Janka">
Dobra Czytanka wg św. ziom'a Janka

Dobra Czytanka wg św. ziom’a Janka – eksperymentalna adaptacja Ewangelii św. Jana na polski język młodzieżowy. Wydana została w Warszawie w lipcu 2006 (wydawnictwo Selah Time, ).
Idea adaptacji.
Autorkami są Asia Rafał, Basia Sieradz i Beata Lasota. Z upływem czasu w ramach projektu powstała młodzieżowa grupa o nazwie Ekipa Zioma Janka. Zwolennicy przekładu wskazują na jego rolę ewangelizacyjną w środowiskach, które zwykle nie są otwarte na Pismo Święte.
Źródłem przekładu były: Biblia warszawska, Biblia Tysiąclecia i Biblia gdańska. Język przekładu jest potoczny i slangowy, nawiązuje do subkultury hip-hopowej.
Jak twierdzą autorzy, przekład miał charakter eksperymentu, „pół żartem, pół serio”, dopiero powodzenie pierwszych kopii skłoniło ich do oficjalnego wydania.
Krytyka.
Przeciwnicy zarzucają ośmieszanie tekstu biblijnego, poprzez jego zupełną desakralizację. Krytycznie na temat przekładu wypowiedziała się Rada Języka Polskiego.

</doc>
<doc id="748569" url="https://pl.wikipedia.org/wiki?curid=748569" title="Philadelphia Wings">
Philadelphia Wings

Philadelphia Wings – zawodowa drużyna lacrosse grająca w National Lacrosse League w dywizji wschodniej. Siedziba drużyny mieści się w Filadelfii w Stanach Zjednoczonych. Jest to najstarszy zespół NLL i jednocześnie jeden z najbardziej utytułowanych zespołów w National Lacrosse League.

</doc>
<doc id="748571" url="https://pl.wikipedia.org/wiki?curid=748571" title="Mika Nakashima">
Mika Nakashima

 – japońska piosenkarka, aktorka i modelka. Jej największe przeboje to „Yuki no hana”, „Hitori”, „Seppun”. Nakład .ze sprzedaży wszystkich wydawnictw artystki wyniósł ponad 8 milionów 200 tysięcy egzemplarzy w Japonii. Utwory „GLAMOUROUS SKY” i , nagrane na potrzebę filmowej ekranizacji mangi "NANA" Ai Yazawy, pokryły się w Japonii podwójną platyną i złotem. Album muzyczny "THE END" stworzony do tegoż filmu uzyskał status platynowej płyty w Japonii
Linki zewnętrzne.
 

</doc>
<doc id="748574" url="https://pl.wikipedia.org/wiki?curid=748574" title="Nakashima">
Nakashima



</doc>
<doc id="748577" url="https://pl.wikipedia.org/wiki?curid=748577" title="Pajęcza">
Pajęcza



</doc>
<doc id="748582" url="https://pl.wikipedia.org/wiki?curid=748582" title="Psychoza II">
Psychoza II

Psychoza II (ang. "Psycho II") – amerykański film fabularny z 1983 roku w reżyserii Richarda Franklina, sequel "Psychozy" Alfreda Hitchcocka z 1960. Serię kontynuowano – w 1986 roku odtwórca głównej roli Anthony Perkins wyreżyserował "Psychozę III".
Fabuła.
Akcja toczy się w dwadzieścia dwa lata po tragicznych wydarzeniach przedstawionych w oryginale ("Psychoza"). Lekarze stwierdzają, że psychopatyczny morderca Norman Bates, po dwóch dekadach pobytu w szpitalu psychiatrycznym, jest już zdrowy. Teraz wszystko wskazuje na to, że kuracja przyniosła pożądane rezultaty i Norman może wrócić na łono społeczeństwa. Mimo sprzeciwu Lily Loomis, siostry zamordowanej przed laty Marion Crane, i podpisów ponad siedmiuset innych sprzeciwiających się tej sytuacji (m.in. krewnym siedmiorga zamordowanych przez Batesa ludzi), mężczyzna wychodzi na wolność. Wraca do stanowiącego jego własność hotelu, w którym niegdyś dokonywał zbrodni. Stare demony zdają się wciąż mieszkać w tym miejscu, a Normanowi ciężko jest przystosować się do norm społecznych.
Przez lata wiele się zmieniło. Norman dowiaduje się, że managerem jego motelu jest obecnie irytujący Warren Toomey. By dorobić, Bates podejmuje się pracy w przydrożnym barze szybkiej obsługi, nieopodal swojego miejsca zamieszkania. Na miejscu poznaje między innymi Mary Samuels, którą właśnie porzucił chłopak, i która z tego powodu nie ma się gdzie podziać. Norman oferuje jej pomoc i prosi ją, by noc spędziła w jego motelu, lecz ostatecznie umiejscawia dziewczynę w pokoju swojego domu, ponieważ przy władzy Toomey'ego, jego motel zaczyna zamieniać się w hotel dla dorosłych.
Następnego dnia Toomey pojawia się w nowym miejscu pracy Batesa i zaczyna ubliżać jemu oraz Mary. Bates z trudem opanowuje wzburzenie. Ktoś zaczyna również nękać Normana telefonami, podając się za jego matkę. Norman wie, że jest to sprawka Toomey'ego. Gdy tylko ten przymierza się do opuszczenia motelu, porzuciwszy posadę managera, figura w czarnej sukni okalecza go, a następnie morduje przy użyciu kuchennego noża. Norman zaczyna słyszeć głosy w swoim domu. Odwiedzając pokój swojej zmarłej matki, zastaje go w identycznym stanie, jak przed dwudziestoma laty. Hałasy zwodzą go na strych, gdzie zostaje zamknięty. Tymczasem do piwnicy domu Batesa wkrada się para nastolatków, którzy zaczynają tam palić trawkę i przymierzają się do odbycia stosunku płciowego. Niepokoją ich jednak dźwięki dobiegające z wnętrza domu. Gdy zaczynają uciekać, chłopak zostaje zamordowany, a dziewczyna wybiega z posiadłości. Wkrótce potem powraca na miejsce zbrodni wraz z szeryfem.
Mary odnajduje Normana na strychu, lecz – wbrew jego opowieściom, drzwi nie były zamknięte. W domu pojawia się szeryf, który informuje o domniemanym morderstwie na nastolatku i decyduje się obejrzeć piwnicę, gdzie jednak nie znajduje śladów mordu. Norman stwierdza, że nie zaglądał do piwnicy od przyjazdu, lecz szeryfa dziwi zachowany w niej porządek. Mary wstawia się za Normanem i okłamuje funkcjonariusza, że posprzątała piwnicę, gdyż nie lubi bałaganu. Po wyjściu szeryfa, Norman dochodzi do wniosku, że demony jego przeszłości powróciły na stałe.
Następnie okazuje się, że Mary jest w rzeczywistości córką Lily Loomis. Lila uknuła plan, w którym Mary ma pełnić rolę matki Normana, za którą ma się przebierać, by tylko doprowadzić do ponownego postradania zmysłów Batesa i w rezultacie jego powrotu do kliniki. Mary stwierdza jednak, że Norman jest już uleczony i nie chce brać udziału w dalszym ciągu całej akcji.
W ciągu kolejnych scen wszystkie ślady naprowadzają policję na Mary, czyniąc z niej morderczynię poszczególnych ofiar – Toomey'ego, nastolatka i ostatecznie Lily Loomis. W jednej z ostatnich scen Mary w akcie samoobrony atakuje Normana, lecz w porę zostaje zastrzelona przez szeryfa. Nie pozostaje wyjaśnione, że dziewczyna była niewinna, a zbrodnie Normana nie wychodzą na jaw.

</doc>
<doc id="748584" url="https://pl.wikipedia.org/wiki?curid=748584" title="Criterium Asów">
Criterium Asów



</doc>
<doc id="748585" url="https://pl.wikipedia.org/wiki?curid=748585" title="Witrol">
Witrol



</doc>
<doc id="748587" url="https://pl.wikipedia.org/wiki?curid=748587" title="Huracán Bahía Blanca">
Huracán Bahía Blanca

Club Atlético Huracán de Ingeniero White – argentyński klub piłkarski z siedzibą w portowej dzielnicy miasta Bahía Blanca Ingeniero White, w prowincji Buenos Aires.
Historia.
Klub założony został 25 maja 1916 roku i gra obecnie w drugiej lidze (Primera B) ligi prowincjonalnej Liga del Sur.

</doc>
<doc id="748589" url="https://pl.wikipedia.org/wiki?curid=748589" title="Carlo Pisacane">
Carlo Pisacane



</doc>
<doc id="748590" url="https://pl.wikipedia.org/wiki?curid=748590" title="Zawiść">
Zawiść



</doc>
<doc id="748591" url="https://pl.wikipedia.org/wiki?curid=748591" title="Carlo Pisacane (historyk)">
Carlo Pisacane (historyk)

Carlo Pisacane (ur. 22 sierpnia 1818 w Neapolu, zm. 1857) – włoski historyk i polityk, naczelny dowódca sztabu armii Republiki Rzymskiej w 1849, autor "La guerra combattata in Italia negli anni 1848–49".

</doc>
<doc id="748592" url="https://pl.wikipedia.org/wiki?curid=748592" title="Club Atlético Huracán de Ingeniero White">
Club Atlético Huracán de Ingeniero White



</doc>
<doc id="748595" url="https://pl.wikipedia.org/wiki?curid=748595" title="Katastrofa promu Challenger">
Katastrofa promu Challenger

Katastrofa promu Challenger, do której doszło w Stanach Zjednoczonych, nad stanem Floryda, o godzinie 16:39 UTC w dniu 28 stycznia 1986. Zespół wahadłowca „Challenger” rozpadł się na skutek uszkodzenia pierścienia uszczelniającego w silniku prawej dodatkowej rakiety na paliwo stałe (SRB), które powstało w pierwszej sekundzie lotu. Uszkodzenie uszczelki spowodowało wydostanie się w 45. sekundzie jęzora ognia o powiększającej się długości, padającego na zbiornik zewnętrzny promu kosmicznego (ET) oraz mocowanie rakiety SRB do ET. W ciągu parunastu sekund ogień wypalił dziurę w zbiorniku i spowodował oderwanie się dolnego mocowania prawej rakiety SRB. Wywołało to dezintegrację zespołu wahadłowca w wyniku sił oporu aerodynamicznego. Niemal natychmiast potem zniszczeniu uległ zbiornik zewnętrzny. Prom później wpadł do Atlantyku. Na pokładzie promu zginęła cała siedmioosobowa załoga misji STS-51-L.
Przedział załogowy i wiele innych fragmentów zespołu zostały odzyskane z oceanu po długiej operacji poszukiwawczo-ratunkowej.
Katastrofa spowodowała 32-miesięczną przerwę w programie lotów wahadłowców i powołanie przez prezydenta Stanów Zjednoczonych Ronalda Reagana specjalnej komisji Rogersa mającej wyjaśnić przyczyny tragedii. Komisja ustaliła, że organizacja pracy NASA i przebieg procesów decyzyjnych w agencji miały kluczową rolę w doprowadzeniu do katastrofy. Menadżerowie NASA wiedzieli, że projekt wykonawcy silników dodatkowych, firmy Morton Thiokol, zawierał potencjalnie niebezpieczny błąd. Nie potrafili jednak właściwie go wskazać. Zignorowali także ostrzeżenia inżynierów dotyczące wystrzeliwania promów w dni tak mroźne jak 28 stycznia 1986. Nie zaraportowali odpowiednio tych zastrzeżeń swoim zwierzchnikom. Komisja Rogersa sformułowała dziewięć rekomendacji, które NASA miała wdrożyć przed wznowieniem programu lotów wahadłowców.
Z powodu obecności na pokładzie nauczycielki Christy McAuliffe, transmisję „na żywo” ze startu oglądało bardzo dużo dzieci i młodzieży szkolnej. McAuliffe miała być pierwszym nauczycielem wysłanym w ramach programu „Nauczyciel w Kosmosie”. Katastrofa natychmiast stała się wydarzeniem medialnym. Niektóre badania wykazują, że po godzinie od tragedii wiedziało o niej 85% Amerykanów. Tragedia „Challengera” wywołała wiele dyskusji o aspektach bezpieczeństwa inżynieryjnego oraz o etyce pracy. Zainspirowała także powstały w 1990 film telewizyjny pt. "Challenger".
Opóźnienia i warunki przed startem.
„Challenger” pierwotnie miał wystartować 22 stycznia, jednak opóźnienia wcześniejszej misji (STS-61-C) spowodowały przełożenie startu najpierw na 23 stycznia, a potem na 24 stycznia. Odłożenie startu na 25 stycznia spowodowane było złą pogodą w Dakarze, gdzie znajduje się jedno z lądowisk awaryjnych. NASA postanowiła skorzystać więc z lądowiska w Casablance jako awaryjnego, ale ponieważ nie było ono przygotowane do pracy w nocy, start i tak musiał zostać przełożony na rano czasu lokalnego. Zła pogoda nad Centrum Lotów Kosmicznych imienia Johna F. Kennedy’ego wymusiła odłożenie startu na 27 stycznia, na godzinę 9:37 czasu .
Start przełożono o kolejny dzień z powodu problemów z włazem wejściowym promu kosmicznego. Na początku niepoprawnie działał jeden z mikroprzełączników wskazujących poprawne zamknięcie włazu. Następnie jedna ze śrub przeszkadzała personelowi w usunięciu zatrzasku z włazu orbitera. Gdy zatrzask został w końcu odpiłowany i zastąpiony, boczne wiatry nad lądowiskiem promu przekroczyły limity dopuszczalne w procedurze awaryjnego powrotu do miejsca startu. Na osłabnięcie wiatru czekano aż do końca okna startowego, co wymusiło kolejne opóźnienie.
Na 28 stycznia prognozy zapowiadały niezwykle zimne poranki. Temperatura miała spaść do –0,5 °C, najniższej temperatury dopuszczalnej przy starcie. Niska temperatura wzbudziła obawy u inżynierów z firmy Morton Thiokol, kontrahenta NASA odpowiedzialnego za budowę i nadzór nad dodatkowymi rakietami na paliwo stałe. Podczas telekonferencji wieczorem 27 stycznia inżynierowie i menadżerowie z Thiokol omawiali wpływ warunków pogodowych z menadżerami NASA z ośrodka im. Kennedy’ego i z Marshall Space Flight Center. Kilku inżynierów wyraziło obawy, przede wszystkim Roger Boisjoly, który wyrażał je już wcześniej, o wpływ temperatury na właściwości gumowej uszczelki łączącej elementy SRB. Mówili, że jeśli uszczelka O-ring miałaby temperaturę poniżej ok. 11,7 °C, nie ma gwarancji, że właściwie pełniłaby swoją funkcję. Twierdzili też, że nocne przymrozki niemal na pewno ochłodzą uszczelki poniżej dopuszczalnej temperatury. Jednakże ich uwagi zostały oddalone przez menadżerów z Morton Thiokol, którzy zarekomendowali przygotowania do startu według niezmienionego planu.
Z powodu ochłodzenia, na platformie startowej zespołu startowego nr 39B w Centrum Lotów Kosmicznych imienia Johna F. Kennedy’ego zebrała się duża ilość lodu. Co prawda pracownicy Centrum przez całą noc usuwali go, jednak inżynierowie głównego wykonawcy promu, Rockwell International, nadal wyrażali obawy co do jego obecności. Ostrzegali, że podczas startu lód może oderwać się od powłoki promu oraz rakiety i uderzać w ich poszycia. Menadżerowie z Rockwell powiedzieli szefowi programu wahadłowców, Arnoldowi Aldrichowi, że nie mogą zapewnić całkowitego bezpieczeństwa promu podczas startu, ale nie wystosowali oficjalnej opinii firmy sprzeciwiającej się startowi. Aldrich zdecydował więc tylko o przesunięciu startu o godzinę, by dać czas na ponowną inspekcję stanowiska startowego i usunięcie lodu. W jej trakcie stwierdzono, że lód się już roztapia, a „Challenger” miał być gotowy do startu o 11:38 czasu wschodniego USA.
Przebieg wydarzeń.
Oderwanie się od ziemi i wznoszenie.
Jako że prom nie miał „czarnej skrzynki”, zapis katastrofy powstał na podstawie danych telemetrycznych, przesyłanych na Ziemię przez prom natychmiast po dokonaniu każdego pomiaru, analizie fotograficznej startu, a także na podstawie komunikacji głosowej między centrum kontroli misji a promem. Wszystkie oznaczenia czasu podane są w sekundach po starcie i odpowiadają znacznikom czasowym telemetrii najbliższym opisywanemu zdarzeniu.
Na 6,6 sekundy przed startem odpalone zostały trzy główne silniki promu kosmicznego (SSME). Przed oderwaniem się od ziemi, w wypadku anulowania startu, SSME mogą zostać bezpiecznie wyłączone. Moment odpalenia rakiet na paliwo stałe (SRB) uznaje się za początek startu (T=0). Dla misji STS 51-L chwila ta nastąpiła o godzinie 11:38:00,010 czasu wschodniego USA. Następnie zwolniono bolce mocujące rakietę do stanowiska startowego, ramię wentylujące parujący wodór zostało odepchnięte od zbiornika zewnętrznego promu, ale nie zostało przytwierdzone do wieży na stanowisku startowym. Na fotografiach widać jednak, że ramię nie wchodzi w ponowny kontakt z promem – zostało więc wykluczone ze zbioru czynników mogących spowodować katastrofę. Inspekcja postartowa wykazała także, że brakuje czterech sprężyn od wspomnianych wyżej bolców, ale one również nie zostały uznane za możliwą przyczynę tragedii.
Późniejsze analizy zdjęć ze startu pokazały, że w czasie T+0,678, przy końcu prawego SRB (niedaleko połączenia z głównym zbiornikiem) pojawiły się silne wyrzuty ciemnoszarego dymu. Ostatni taki wyrzut rozpoczął się w T+2,733 i trwał do T+3,375. Ustalono później, że te „buchnięcia” były wywołane otwieraniem się i zamykaniem powierzchni poszycia końca prawego SRB wibrującego z częstotliwością drgań własnych wahadłowca 3 Hz. Poszycie rakiety dodatkowej nadymało się wskutek ciśnienia przy zapłonie. Metalowe części odginały się od siebie tworząc szczeliny przez które przedostawał się gorący gaz o temperaturze ok. 2760 °C (5000  °F). Pierwsza uszczelka typu O-ring miała za zadanie uszczelniać właśnie te przerwy, ale niska temperatura otoczenia sprawiła, że pasta termoizolacyjna nie przylegała dokładnie, przez co ciśnienie gazów powstałych przy spalaniu nie wepchnęło tej uszczelki w przewidziane dla niej zagłębienie. Drugi O-ring nie znajdował się w prawidłowym miejscu na skutek wygięcia się metalowych części. Nie było bariery dla gazów i obie uszczelki pod ich wpływem wyparowały na długości 70° łuku. Jednakże powstający przy spalaniu paliwa stałego tlenek glinu tymczasowo uszczelnił przerwy w łącznikach, zastępując niejako uszczelki, ale tylko do momentu, gdy został wyparty przez płomienie.
Gdy zespół wahadłowca opuścił wieżę startową kontrola została przełączona z centrum kontroli startu w ośrodku im. Kennedy’ego do centrum kontroli misji w Houston. Z uwagi na rosnący opór aerodynamiczny w 20. sekundzie lotu, silniki główne zaczęły zmniejszać ciąg, nadając promowi graniczną wartość prędkości przewidzianej do lotu w gęstej części atmosfery. W T+35,379 silniki główne zmniejszyły ciąg do 65% wartości nominalnej. Zmniejszył się również ciąg silników SRB dzięki odpowiedniemu ukształtowaniu profilu materiałów pędnych. Pięć sekund później, na wysokości około 5800 m, „Challenger” przekroczył prędkość Ma=1. Gdy w T+51,860 prom przekroczył wysokość maksymalnego ciśnienia dynamicznego (Max Q), rakiety SRB i silniki główne zaczęły ponownie zwiększać moc (SSME do 104% mocy nominalnej).
Pióropusz ognia.
Gdy prom osiągał punkt max Q, wpadł jednocześnie w najsilniejszy prąd powietrzny, jaki kiedykolwiek został odnotowany w czasie programu lotów wahadłowców.
W T+58,788, kamera śledząca prom zarejestrowała tworzenie się pióropusza ognia przy końcu SRB, w pobliżu jego połączenia z zewnętrznym zbiornikiem paliwa (ET). Zapalony gaz zaczął przedostawać się przez powiększającą się szczelinę między elementami rakiety dodatkowej, o czym załoga „Challengera” i kontrola misji w Houston nie wiedziały. Siła napotkanego prądu powietrznego wyrzuciła tlenek glinu, który do tej pory uszczelniał przerwy powstałe na skutek uszkodzenia pierścieni uszczelniających. Ogień został pozbawiony bariery powstrzymującej go przed wydostaniem się na zewnątrz. W ciągu kilku sekund pióropusz zwiększył swoje rozmiary i intensywność. Ciśnienie wewnątrz prawej rakiety pomocniczej zaczęło spadać z powodu rosnącej dziury w poszyciu rakiety i wydostającego się przez nią gazu. Po 60,238 sekundy można było już zaobserwować płomienie wydostające się z rakiety i omiatające zbiornik zewnętrzny (ET).
W T+64,660 pióropusz nagle zmienił kształt, co wskazuje, że płomienie wywołały wyciek ciekłego wodoru, którego zbiorniki znajdowały się w tylnej części zbiornika zewnętrznego. Dysze silników głównych na rozkaz komputera zmieniły położenie, kompensując w ten sposób dodatkowy ciąg generowany przez gaz wylatujący przez dziurę w rakiecie dodatkowej na paliwo stałe. Ciśnienie w zbiorniku ciekłego wodoru zbiornika zewnętrznego zaczęło spadać w T+66,764, wskazując na postęp wycieku.
Na tym etapie lotu sytuacja nadal wyglądała normalnie zarówno dla astronautów, jak i dla kontrolerów lotu. W 68. sekundzie lotu, CAPCOM, czyli kontroler lotu odpowiedzialny za łączność z astronautami, przekazał załodze promu, że silniki ponownie pracują na 104% ciągu słowami „Challenger, go at throttle up”. Dowódca promu, Francis Scobee, potwierdził: „Roger, go at throttle up”. Odpowiedź ta była ostatnimi słowami odebranymi z „Challengera” przez węzeł łączności powietrze-ziemia.
Rozpadnięcie się rakiety.
T+72,284: prawa rakieta SRB oderwała się od dolnej struktury mocującej ją do zbiornika zewnętrznego. Późniejsza analiza telemetrii pokazała, że nagłe przyspieszenie spowodowane tym zdarzeniem, w T+72,525, mogło być odczuwalne dla załogi. Ostatnie dźwięki nagrane przez pokładowy rejestrator, około pół sekundy po odnotowaniu wspomnianego przyspieszenia, to nieartykułowany dźwięk (jęknięcie z bólu? jęk zawodu?) wydany przez pilota Michaela Smitha. Mogła to być też jego reakcja na zmianę wskaźników przedstawiających pracę głównych silników lub spadającego ciśnienia w zbiorniku wodoru w zewnętrznym zbiorniku.
T+73,124: obudowa położonego u dołu zbiornika ciekłego wodoru uległa uszkodzeniu i pod wpływem siły odrzutu wpadła na położony wyżej zbiornik z ciekłym tlenem. W tym samym czasie prawa rakieta SRB obróciła się wokół górnego mocowania i uderzyła w poszycie przestrzeni między zbiornikami wewnętrznymi ET.
Rozpadanie się rakiety rozpoczęło się w 73,162 sekundy po starcie, na wysokości 14,6 kilometra. Rozpadający się zewnętrzny zbiornik spowodował, że cały zespół rakieta-prom zmienił położenie względem lokalnego przepływu powietrza i momentalnie został rozerwany przez ogromne siły oporu aerodynamicznego. Konstrukcja promu doznała wtedy przyspieszeń rzędu 20 g – znacznie więcej, niż wartości, na jakie była projektowana. Obie rakiety dodatkowe na paliwo stałe, mogące znieść większy opór i przeciążenia, oderwały się od zbiornika ET i kontynuowały niekontrolowany lot z pełnym ciągiem przez kolejne 37 sekund. Obudowa rakiet SRB, wykonana z metalu grubości pół cala (12,7 mm) była znacznie wytrzymalsza niż poszycie promu czy zbiornika zewnętrznego. Z tego względu rakiety SRB przetrwały rozpad rakiety, nawet mimo to, że prawa nadal doznawała wycieku, który zapoczątkował całą serię zdarzeń prowadzących do zniszczenia promu „Challenger” w locie.
Reakcje w kontroli misji.
Na kilka sekund po katastrofie w pomieszczeniu kontroli misji zapadła cisza. Ekrany pokazywały chmurę dymu w miejscu, gdzie był „Challenger” i spadające do oceanu odłamki. W 89. sekundzie lotu dyrektor lotu Jay Greene zapytał kontrolera dynamiki lotu o informacje. Ten odpowiedział, że „radar pokazuje wiele źródeł”, co było dalszą wskazówką, że „Challenger” rozpadł się. Kontroler łączności zaraportował „brak łączności, straciliśmy przychodzące połączenia” radiowe i telemetryczne z „Challengera”. Greene rozkazał, aby każdy „uważnie przyglądał się napływającym danym”.
T+110,250: oficer bezpieczeństwa kosmodromu w stacji sił powietrznych Cape Canaveral wysłał sygnał radiowy aktywujący układ samozniszczenia rakiet dodatkowych na paliwo stałe. Była to normalna procedura podejmowana przez oficera bezpieczeństwa, gdy ten uzna, że opadające rakiety mogą stanowić zagrożenia dla obiektów na ziemi lub morzu. Ten sygnał wywołałby również zniszczenie zbiornika zewnętrznego, gdyby ten nie uległ zniszczeniu wcześniej.
„Kontrolerzy lotu bardzo uważnie przyglądają się sytuacji”, lakonicznie oświadcza pełniący obowiązki komentatora wzlotu STS-51-L oficer ds. interesu publicznego (public affairs), Steve Nesbitt. „Nie ma wątpliwości, że to poważna anomalia. Nie otrzymujemy danych.”. Po chwili, Nesbitt dodaje: „Oficer dynamiki lotu donosi, że pojazd eksplodował”.
Greene wydaje polecenie zainicjowania procedur awaryjnych w budynku kontroli misji. Obejmują one między innymi zamknięcie i zabezpieczenie wszystkich wejść do centrum kontroli, zerwanie połączeń ze światem zewnętrznym i upewnienie się, że poprawnie zarejestrowano i zabezpieczono dane.
Eksplozji nie było.
Pomimo pierwotnego oświadczenia oficera dynamiki lotu, prom i zbiornik zewnętrzny nie wybuchły. Zbiornik zewnętrzny został zmiażdżony przez siły oporu aerodynamicznego – prom przechodził wtedy przez punkt maksymalnego ciśnienia dynamicznego. Gdy zbiornik zewnętrzny został zgnieciony, uwolnił znajdujące się w nim paliwo (wodór) i utleniacz (tlen), które utworzyły chmurę podobną do kuli ognistej. Jednak tak naprawdę nie doszło do zapalenia się paliwa. Wodór i tlen, składowane w warunkach kriogenicznych, utworzyły obłok gazu, który nie miał warunków do zapłonu i wybuchu w zwyczajowym znaczeniu tego słowa. Gdyby eksplozja faktycznie nastąpiła, cały prom z załogą i rakiety dodatkowe również uległyby zniszczeniu. Jednak zarówno kabina załogi, jak i rakiety SRB kontynuowały lot po zniszczeniu zbiornika zewnętrznego. Rakiety zostały później zdetonowane na polecenie oficera bezpieczeństwa.
Przyczyna i czas śmierci załogi.
Wytrzymalsza kabina załogi przetrwała rozpad promu w dość dobrym stanie. W T+75,237 zaobserwowano, jak opuszcza ona gazowy obłok powstały po zniszczeniu wahadłowca. NASA oszacowała, że podczas rozpadu była ona poddana przeciążeniom od 12 do 20 g przez około 2 sekundy. Po tym czasie wynosiło ono tylko 4 g, a już po 10 sekundach kontynuowała ona lot po trajektorii balistycznej, osiągając maksymalną wysokość 19,8 km po 25 sekundach. Przyspieszenie to było więc zbyt małe, by wywołać poważne obrażenia. Przynajmniej kilkoro z astronautów przeżyło rozpad i przynajmniej przez krótki czas po nim było przytomnych. Świadczy o tym fakt, że trzy z czterech odnalezionych osobistych zasobników powietrza (PEAP) zostały uruchomione. Należały one do Ellisona Onizuki, Judith Resnik i Michaela Smitha. Przycisk włączający zasobnik Smitha znajdował się za jego fotelem, co oznacza, że albo Ellison albo Judith musiała go włączyć. Śledczy stwierdzili, że te trzy zasobniki były używane i brakowało w nich mniej więcej tyle powietrza, ile astronauci zużyliby przez pozostałe 2 minuty i 45 sekund lotu aż do zderzenia z oceanem. Nie wiadomo jednak, czy i ilu z nich było przytomnych przez ten czas. W znacznej mierze zależy to od faktu, czy kabina zachowała hermetyczność i ciśnienie. Jeśli nie, na tej wysokości byliby świadomi jedynie przez kilka sekund, gdyż osobiste zasobniki nie dostarczały powietrza o ciśnieniu odpowiednim dla tej wysokości. Przy rozhermetyzowaniu kabiny byłyby więc nieprzydatne. Kabina załogi uderzyła w powierzchnię oceanu z prędkością ok. 334 km/h, co spowodowało wyhamowanie z przeciążeniem ponad 200 G – daleko ponad granicę wytrzymałości konstrukcji kabiny i organizmu ludzkiego.
28 lipca 1986 kontradmirał Richard Truly, współpracownik NASA do spraw lotów kosmicznych i były astronauta, opublikował raport Josepha Kerwina, specjalisty od biomedycyny w Centrum Lotów Kosmicznych imienia Lyndona B. Johnsona. Doktor Kerwin, który brał udział w misji Skylab 2, został wyznaczony do opracowania raportu o przyczynie zgonu załogi wkrótce po wypadku. Według raportu:
Ucieczka załogi była niemożliwa.
Podczas lotu zasilanego, czyli przy włączonych silnikach, załoga w żaden sposób nie mogła wydostać się z promu. Co prawda system ewakuacyjny dla załogi był rozważany wielokrotnie podczas opracowywania wahadłowców, jednak NASA uznała, że wysoka niezawodność statków wykluczać będzie potrzebę montowania takiego systemu. Podczas pierwszych czterech misji, traktowanych jako testowe, do ewentualnej ewakuacji zamontowano zmodyfikowane fotele katapultowe z samolotów SR-71 Blackbird oraz pełne skafandry ciśnieniowe – załogi tych lotów były jednak mniej liczne. Stworzenie systemu ewakuacji dla pełnej załogi uznano za niedogodne z powodu „ograniczonej użyteczności, technicznej złożoności, wysokiego kosztu, masy, i ewentualnych opóźnień związanych z wdrażaniem”.
Po stracie „Challengera”, kwestia ta została ponownie rozważona. NASA rozpatrzyła wiele różnych rozwiązań, jak katapultowane fotele, rakiety dźwigające czy wyrzucenie na spadochronie poprzez dno wahadłowca. Jednakże ponownie uznano, że wszystkie rozważane rozwiązania wymagałyby zbyt istotnej ingerencji w wahadłowce i zmniejszenia liczby zabieranych pasażerów. System wyrzucania załogi przez dno był projektowany z myślą o opuszczeniu wahadłowca podczas lotu szybowcowego, nie mógłby więc zostać użyty podczas wypadku „Challengera”.
Reakcje na tragedię.
Zaraz po katastrofie, NASA została skrytykowana za brak otwartości wobec mediów. „The New York Times” zwrócił uwagę, że dzień po wypadku „ani Jay Greene, dyrektor lotu, ani żadna inna osoba z hali kontrolnej, nie była dostępna dla prasy”. Wobec braku wiarygodnych źródeł, prasie pozostały wyłącznie spekulacje; zarówno „The New York Times”, jak i United Press International sugerowały, że awaria nastąpiła w zbiorniku zewnętrznym, mimo że wewnętrzne dochodzenie w NASA szybko skupiło się na rakietach dodatkowych jako sprawcach tragedii. Reporter William Harwood napisał:
Hołd ofiarom.
W wieczór po katastrofie prezydent Stanów Zjednoczonych Ronald Reagan miał wygłosić coroczne przemówienie o stanie państwa. Początkowo oświadczył, że odbędzie się ono planowo, ale pod rosnącymi naciskami przełożył je o tydzień, a wygłosił za to z Gabinetu Owalnego orędzie do narodu o katastrofie „Challengera”. Zostało ono napisane przez Peggy Noonan i kończyło się poniższymi zdaniami, w których znalazły się słowa parafrazujące wiersz „High Flight” autorstwa Johna Gillespie’a Magee’a:
Trzy dni później Reagan, wraz z pierwszą damą, pojechał do Centrum Lotów Kosmicznych imienia Lyndona B. Johnsona, by oddać hołd zmarłym astronautom. Prócz ich rodzin, na ceremonię przybyło około 6000 pracowników NASA.
Rodziny załogi „Challengera” utworzyły organizację Challenger Center for Space Science Education, jako trwały wyraz pamięci o nich. Organizacja utworzyła w USA pięćdziesiąt centrów edukacyjnych.
Ceremonie pogrzebowe.
Szczątki załogantów, które można było zidentyfikować, zostały przekazane rodzinom 29 kwietnia 1986. Dwóch astronautów, Dick Scobee i Michael Smith, zostało pochowanych przez rodziny w osobnych mogiłach na narodowym cmentarzu w Arlington. Pozostali spoczęli 20 maja 1986 w zbiorowej mogile na tym samym cmentarzu. Mogiła jest jednocześnie pomnikiem.
Zbieranie szczątków promu.
Już kilka minut po wypadku NASA wydała rozkaz o wysłaniu statków w miejsce opadnięcia szczątków promu i rakiety. Statki normalnie zostałyby wysłane do odzyskania rakiet dodatkowych na paliwo stałe. Do akcji wysłano także samoloty poszukiwawczo-ratownicze. Oficer bezpieczeństwa wstrzymał jednak zarówno samoloty, jak i statki, gdyż odłamki nadal spadały do wody. Wysłano je, dopiero gdy uznano, że nic im nie grozi. Decyzję taką wydano po około godzinie.
Akcja poszukiwawcza trwała przez pierwszy tydzień po katastrofie, do 7 lutego. Prowadzona była przez Departament Obrony USA, na zlecenie NASA, a wspomagała ją Straż Wybrzeża Stanów Zjednoczonych. Według tej ostatniej, była to „największa akcja poszukiwawcza na powierzchni wody w jakiej brała udział”. Najdłużej poszukiwania prowadził okręt USS „Simpson”. Po tym czasie, poszukiwania były prowadzone już tylko przez zespół poszukiwań, odzyskiwania i rekonstrukcji. Jego celem było zebranie resztek mogących pomóc w określeniu przyczyn katastrofy. Do tego celu użyto sonarów, nurków oraz załogowych i zdalnie sterowanych łodzi podwodnych. Akcją objęto obszar około 1600 km² i prowadzono ją do głębokości 370 metrów. Do 1 maja wydobyto wystarczająco dużo fragmentów prawej rakiety dodatkowej, by stwierdzić pierwotną przyczynę wypadku. Wtedy też zakończono główną operację wydobywania szczątków. Akcja była kontynuowana na płytszych wodach, ale nie była już związana ze śledztwem, a z badaniami NASA dotyczącymi właściwości materiałów używanych w statkach kosmicznych i rakietach nośnych.
Fragmenty promu i rakiety były wyrzucane na plaże Florydy jeszcze wiele lat po wypadku. 17 grudnia 1996, prawie 11 lat po katastrofie, na plażę w Cocoa Beach morze wyrzuciło dwa duże fragmenty promu.
Na pokładzie „Challengera” znajdowała się amerykańska flaga, zasponsorowana przez 514. Chłopięcy Zastęp Skautów z Monument. Odzyskano ją w stanie nienaruszonym, w pojemniku, w którym umieszczono ją w ładowni.
Śledztwo komisji Rogersa.
Do zbadania przyczyn katastrofy powołano Prezydencką Komisję ds. Wypadku Promu Kosmicznego „Challenger”, lub w skrócie, komisję Rogersa, od nazwiska jej przewodniczącego. Członkami komisji byli:
Komisja pracowała przez kilka miesięcy, a swoje odkrycia i uwagi opublikowała w specjalnym raporcie.
Komisja stwierdziła, że bezpośrednią przyczyną katastrofy promu „Challenger” było uszkodzenie uszczelki O-ring, łączącej elementy prawej rakiety dodatkowej na paliwo stałe. Uszkodzenie to spowodowało wydostanie się sprężonych gorących gazów i ewentualnie płomieni, które zaczęły padać na sąsiadujący zbiornik zewnętrzny, co spowodowało jego uszkodzenie. Uszkodzenie pierścienia O-ring jest przypisywane błędowi projektowemu, ponieważ właściwości uszczelki mogły być zbyt łatwo zmienione przez czynniki takie jak niska temperatura w dniu startu. Komisja ujęła w raporcie także czynniki, które sprzyjały katastrofie. Najbardziej znaczącym z nich była niemożność NASA oraz firmy Morton Thiokol odpowiedniego zareagowania na ów błąd projektu. Komisja stwierdziła, że tragedia „Challengera” była „zakorzeniona w historii”.
Raport ostro skrytykował również łańcuch procesów podejmowania decyzji prowadzących do wystrzelenia promu, który to proces miał wiele wad. W raporcie zebrano dowody na to, że kadra zarządzająca NASA nie wiedziała o obawach inżynierów z firmy Thiokol o złym wpływie niskich temperatur na uszczelki O-ring, i nie rozważała jako zagrożenia dla startu dużych ilości lodu zalegającego na platformie startowej, o czym donosili pracownicy firmy Rockwell. Raport konkludował:
Rola Richarda Feynmana.
Jedną z bardziej znanych osobistości w komisji był fizyk Richard Feynman. Jego unikatowy sposób prowadzenia śledztwa za pomocą własnych bezpośrednich metod, a nie postępowanie według planu komisji sprawił, że Rogers uznawał go za dziwaka, a raz skomentował nawet, że „Feynman staje się prawdziwą udręką”.
Podczas przesłuchań transmitowanych przez telewizję, Feynman dokonał znanej demonstracji obrazującej, jak pierścień uszczelniający O-ring staje się mniej sprężysty i przestaje spełniać swoją rolę w niskich temperaturach, poprzez zanurzenie próbki takiego materiału w szklance z wodą i lodem.
Podobno na trop tego zjawiska naprowadził go Donald Kutyna, który opowiedział Feynmanowi, jak naprawiał swój samochód. Okazało się, że wskutek mrozu uszczelki w aucie utraciły sprężystość i pękły. Dzięki temu Feynman natrafił na ślad prawdziwych przyczyn tragedii wahadłowca.
Feynman był bardzo krytyczny co do błędów NASA w zakresie kultury bezpieczeństwa i zagroził nawet usunięciem swojego nazwiska z raportu, jeśli ten nie będzie zawierał również jego osobistych spostrzeżeń odnośnie do bezpieczeństwa i solidności wykonania promu kosmicznego. Ujęto je w Dodatku F raportu.
W dodatku tym przekonywał, że szacunki niezawodności wykonane przez kierownictwo NASA były wysoce nierealistyczne i różniły się czasem o trzy rzędy wielkości od szacunków inżynierów. „Aby technologia była udana” – podsumowywał – „rzeczywistość musi mieć pierwszeństwo nad kształtowaniem opinii publicznej, gdyż natury nie da się oszukać”.
Przesłuchania przed Izbą Reprezentantów.
Komisja ds. nauki i technologii niższej izby parlamentu USA przeprowadziła własne śledztwo i przesłuchania. Raport z nich przedstawiono 29 października 1986. Komisja zapoznała się z wnioskami komisji Rogersa, jako części swojego śledztwa, i zgodziła się z nią, co do technicznych przyczyn katastrofy. Jednakże ich wnioski, odnośnie do przyczyn mających pośredni wkład w zajście tragedii, różniły się.
Odpowiedź NASA.
Po katastrofie „Challengera”, w oczekiwaniu na wnioski komisji Rogersa, wstrzymano dalsze loty wahadłowców. Podczas gdy po pożarze Apollo 1 w 1967 NASA prowadziła własne wewnętrzne śledztwo, działania agencji po tragedii „Challengera” były bardziej uzależnione od osądów organizacji z zewnątrz. Komisja Rogersa wystosowała dziewięć zaleceń mających poprawić bezpieczeństwo programu lotów wahadłowców. Prezydent Reagan zobowiązał NASA do wypracowania w ciągu 30 dni planu ich wdrożenia.
W odpowiedzi na zalecenia komisji, NASA zainicjowało proces całkowitego przeprojektowania rakiet dodatkowych, nadzorowany przez niezależną grupę inżynierów – zgodnie z zaleceniem komisji. Umowa między NASA a firmą Morton Thiokol, podwykonawcą odpowiedzialnym za rakiety dodatkowe, zawierała klauzulę mówiącą, że w razie awarii prowadzącej do „utraty życia lub misji”, Thiokol zapłaci grzywnę w wysokości 10 mln dol. i formalnie przejmie prawną odpowiedzialność za awarię. Thiokol dobrowolnie zgodził się zapłacić grzywnę w zamian za niepociąganie do prawnej odpowiedzialności.
NASA powołała też nową komórkę w swojej strukturze organizacyjnej, Biuro ds. Bezpieczeństwa, Niezawodności i Nadzoru Jakości (ang. "Office of Safety, Reliability and Quality Assurance"), której szef – zgodnie z zaleceniami – odpowiadał bezpośrednio przed dyrektorem agencji. Na stanowisko szefa tejże komórki wyznaczono George’a Martina, pracującego wcześniej w firmie Martin Marietta Były dyrektor lotu promu „Challenger”, Jay Greene, został szefem działu bezpieczeństwa w dyrekcji agencji.
Nierealistyczny plan lotów wykonywany przez NASA został skrytykowany przez komisję Rogersa i uznany przez nią za czynnik mogący doprowadzić do wypadku. Po katastrofie NASA podjęła próbę wypracowania bardziej realnej częstotliwości lotów wahadłowców: dodano kolejny prom „Endeavour” – i negocjowano z Departamentem Obrony zwiększenie udziału wieloczłonowych rakiet nośnych w wynoszeniu satelitów na orbitę (by nie musiały tego robić wahadłowce). W sierpniu 1986 prezydent Reagan oświadczył również, że promy nie będą więcej wynosiły na orbitę ładunków komercyjnych. Po 32 miesiącach zawieszenia, kolejna misja promu, STS-26, została wystrzelona 29 września 1988.
Pomimo znaczących zmian dokonanych przez NASA po wypadku „Challengera”, wiele osób zastanawiało się, czy owe zmiany w strukturze zarządzania i kulturze organizacyjnej są faktycznie głębokie i czy będą długotrwałe. Po katastrofie promu „Columbia” w 2003 uwaga specjalistów ponownie skupiła się na zapewnieniu bezpieczeństwa przez menadżerów agencji. Komisja śledcza do sprawy wypadku Columbii (CAIB) wywnioskowała, że NASA nie wyciągnęła nauczki z „lekcji”, jaką była katastrofa „Challengera”. W szczególności, agencja nie ustanowiła faktycznie niezależnego biura nadzoru bezpieczeństwa; uznano, że na tym polu odpowiedź NASA na zalecenia komisji Rogersa nie uwzględniły intencji komisji. CAIB uznało, że „przyczyny tragedii „Challengera”, leżące w samej agencji, nie zostały usunięte”, i że ten sam „błędny proces podejmowania decyzji”, który doprowadził do wypadku „Challengera” był odpowiedzialny za tragedię „Columbii” 17 lat później.
Wpływ na opinię publiczną.
Zainteresowanie mediów i społeczeństwa.
Udział w misji „Challengera” nauczycielki Christy McAulifee przyciągnął niewielkie zainteresowanie mediów – tylko niektóre z nich wspomniały bądź relacjonowały start promu. Jedyną stacją w USA o zasięgu ogólnokrajowym, która transmitowała start na żywo, była CNN. Jedno z badań przeprowadzonych po wypadku mówiło, że 17% ankietowanych widziało start promu, a 85% dowiedziało się o tragedii w ciągu godziny od jej zajścia. Autorzy tego badania twierdzą, że „badania tylko dwóch innych wydarzeń wskazują na szybsze i większe rozprzestrzenienie się wiadomości”. Pierwszym z tych badań dotyczyło rozprzestrzeniania się wiadomości o zamachu na prezydenta Johna F. Kennedy’ego, a drugim rozejście się wieści o śmierci prezydenta Franklina Roosevelta wśród studentów Kent State University. Inne badanie wskazuje, że „osoby, które nie oglądały samego startu, niemal na pewno widziały zdjęcia i rysunki dotyczące wypadku emitowane później przez sieci telewizyjne do końca dnia katastrofy”. Dzieci miały znacznie większą szansę oglądać katastrofę „na żywo” niż dorośli. Według ankiety „New York Timesa”, 48% dzieci w wieku 9–13 lat oglądało start w szkole.
Po wypadku zainteresowanie mass-mediów pozostawało duże. Na start promu akredytowało się 535 reporterów. Trzy dni później w Centrum Lotów Kosmicznych imienia Johna F. Kennedy’ego akredytowanych było już 1467 reporterów. Kolejnych 1040 akredytowało się w Johnson Space Center. Wypadek wszedł na nagłówki gazet na całym świecie.
Katastrofa jako studium przypadku.
Wypadek „Challengera” był później wielokrotnie wykorzystywany jako przykład dydaktyczny w takich dziedzinach jak bezpieczeństwo inżynierii, etyka poufnego zgłaszania alarmów ("whistleblowing"), komunikacja czy podejmowanie decyzji. Muszą się z nią zapoznać kandydaci na licencję zawodową inżyniera w Kanadzie i innych krajach. Roger Boisjoly, inżynier, który ostrzegał o skutkach wpływu niskich temperatur na uszczelki O-ring, odszedł z firmy Morton Thiokol i zajął się etyką w miejscu pracy. Uważa on, że menadżerowie z Morton Thiokol, którzy zatwierdzili zgodę na start, "„byli częścią forum decyzyjnego nieetycznego z powodu niezdrowych relacji z klientem”". Uczelnie wyższe, takie jak Massachusetts Institute of Technology, Texas A&amp;M University czy University of Texas, również używają tej katastrofy jako przykładu na zajęciach z etyki inżynierii.
Architekt informacji Edward Tufte używa wypadku „Challengera” jako przykładu ilustrującego, jakie skutki może pociągnąć za sobą niejasne przedstawianie informacji. Sugeruje on, że gdyby inżynierowie z Morton Thiokol przejrzyściej przedstawili dane, jakimi dysponowali na temat powiązania między niską temperaturą a przepalaniem się połączeń w rakietach dodatkowych, mogliby przekonać kadrę NASA do odwołania lotu. Tufte uważa również, że zła prezentacja danych mogła wpłynąć na decyzje podejmowane przez NASA podczas ostatniego lotu „wahadłowca Columbia”.
Odniesienia w kulturze masowej.
W 1990 powstał film telewizyjny "Challenger" ukazujący zdarzenia, które doprowadziły do feralnego startu wahadłowca. W maju 2006 zapowiedziano realizację kolejnego filmu o wypadku, pod tym samym tytułem. Film ma być reżyserowany przez Philipa Kaufmana i ma się skupiać wokół śledztwa prowadzonego przez Richarda Feynmana. Kaufman w 1983 nakręcił film "The Right Stuff" – kronikę wczesnych lat programu kosmicznego.
Wypadek „Challengera” był wielokrotnie wspominany w programach telewizyjnych i filmach. W odcinku serialu telewizji NBC "Punky Brewster", z marca 1986, pt. „Accidents Happen” („Wypadki się zdarzają”), opowiada o reakcjach tytułowego bohatera, który oglądał katastrofę w telewizji, w szkole. We wcześniejszych odcinkach Punky chciała zostać astronautką. Bohaterka przeraziła się, że może spotkać ją podobny los. Do nieporzucania marzeń o karierze przekonują ją rodzice, nauczyciel i były astronauta, Buzz Aldrin. W odcinku „Kansas” serialu "Farscape" główny bohater cofa się w czasie, by nie dopuścić do włączenia swojego ojca do załogi promu „Challenger”. Film "" był zaś dedykowany pamięci załogi „Challengera”. W filmie Olivera Stone’a "Wall Street", z 1987, o skąpstwie jednego z bohaterów (Gordona Gekko granego przez Michaela Douglasa) miało świadczyć, że wyprzedawał akcję NASA natychmiast po wypadku (mimo iż NASA jako agencja państwowa nie dysponuje akcjami, a fabuła filmu dzieje się w 1985).
Jeden z utworów albumu "Rendez-Vous" Jeana-Michela Jarre’a został skomponowany z myślą, że zagra go Ronald McNair – członek załogi „Challengera”, saksofonista i przyjaciel Jarre’a. Po śmierci McNaira w katastrofie, Jarre dedykował utwór jego pamięci. Jarre wykonał również bezpłatny koncert w Houston na cześć załogi promu. Innym utworem poświęconym załodze „Challengera” jest "Flying for me" („Wzleć dla mnie”) Johna Denvera, z płyty "One World" wydanej w czerwcu 1986. Trwa on 73 sekundy, czyli tyle, co ostatni lot promu.
W premierowym wydaniu komiksu Astro City z 1995, bohater przypominający Supermana, Samaritan, ujawnia się ratując prom kosmiczny od katastrofy i związanych z nią konsekwencji dla świata. W niektórych historiach o Supermanie wydanych po katastrofie, ukazane jest jak interweniuje w wypadkach związanych z pojazdami łudząco podobnymi do promu kosmicznego: The Man of Steel (1986), pilot serialu telewizyjnego (1993-1997), film kinowy Superman Returns (2006).

</doc>
<doc id="748596" url="https://pl.wikipedia.org/wiki?curid=748596" title="MODOMICS">
MODOMICS

MODOMICS - baza danych szlaków metabolicznych modyfikacji RNA.
MODOMICS łączy informacje o strukturze chemicznej modyfikowanych nukleotydów, ich lokalizacji w cząsteczkach RNA, szlaków metabolicznych ich biosyntezy i enzymach przeprowadzających reakcje.
MODOMICS dostarcza również informacji zawartych w literaturze, linków do innych powiązanych baz danych zawierających sekwencje białek i informacje strukturalne.
Autorami bazy są : Janusz M. Bujnicki, Anna Czerwoniec, Stanisław Dunin-Horkawicz, Marcin Feder, Michał J. Gajda, Henri Grosjean, Kristian Rother.
Linki zewnętrzne.
Strona bazy danych

</doc>
<doc id="748597" url="https://pl.wikipedia.org/wiki?curid=748597" title="Sadówka">
Sadówka



</doc>
<doc id="748600" url="https://pl.wikipedia.org/wiki?curid=748600" title="Gerald Bridgeman">
Gerald Bridgeman

Gerald Michael Orlando Bridgeman (ur. 29 września 1911, zm. 30 sierpnia 1981) – brytyjski arystokrata, jedyny syn Orlando Bridgemana, 5. hrabiego Bradford i Margaret Bruce, córki 2. barona Aberdare.
Wykształcenie odebrał w Harrow School i w Trinity College na Uniwersytecie Cambridge. Uniwersytet ukończył w 1932 r. z tytułem bakałarza sztuk. W 1961 r. uzyskał na tej samej uczelni tytuł magistra. Po studiach służył w Armii Terytorialnej hrabstwa Shropshire w stopniu kapitana. Brał udział w II wojnie światowej i został wspomniany w rozkazie dziennym oraz odznaczony Territorial Decoration.
W 1949 r. został Sędzią Pokoju w Shropshire. W 1951 r. został również zastępcą Lorda Namiestnika tego hrabstwa. Po śmierci ojca w 1957 r. odziedziczył tytuł hrabiego Bradford i zasiadł w Izbie Lordów.
31 października 1946 r. poślubił Mary Willoughby Montgomery (przed 1928 - 1986), córkę podpułkownika Thomasa Montgomery'ego. Gerald i Mary mieli razem dwóch synów i dwie córki:

</doc>
<doc id="748608" url="https://pl.wikipedia.org/wiki?curid=748608" title="Katsuhiro Ōtomo">
Katsuhiro Ōtomo

 – japoński mangaka, scenarzysta i reżyser anime. Najbardziej znanymi jego pracami są manga "Akira" i stworzona przez niego animowana jej adaptacja.
Dorastał w niespokojnych dla Japonii latach 60. XX wieku. Jako mangaka zadebiutował w 1973 roku mangą "Jusei", wydaną w ramach specjalnego wydania magazynu Manga Action. Antyrządowe i antyamerykańskie demonstracje organizowane przez studentów i ludzi pracy stały się dla Ōtomo inspiracją do stworzenia "Akiry". Niektóre z wątków zawartych w mandze zostały zainspirowane wydarzeniami tamtych lat. Przeniósł je z roku 1969 w odległy rok 2019, w którym toczy się jej akcja, w Tokio odbudowywanym po III wojnie światowej.
Wpływ na Ōtomo miały filmy animowane z tego okresu, zwłaszcza produkcje tokijskich studiów Mushi Production i Toei. Anime takie jak "Tetsujin 28-gō", "Tetsuwan Atom", czy "" sprawiły, że Ōtomo zdecydował się na karierę twórcy filmów animowanych. Jednak tym, co pobudzało jego buntowniczą naturę, były filmy amerykańskie. "Pięć łatwych utworów" i "Swobodny jeździec" stały się inspiracją do stworzenia postaci Shōtarō Kanedy z "Akiry" i jego motocyklowego gangu – młodych ludzi, dla których nie liczą się autorytety, ani presja, jaką wywiera na nich pokolenie ich rodziców.

</doc>
<doc id="748610" url="https://pl.wikipedia.org/wiki?curid=748610" title="Katsuhiro Otomo">
Katsuhiro Otomo



</doc>
<doc id="748611" url="https://pl.wikipedia.org/wiki?curid=748611" title="Katsuhiro Ôtomo">
Katsuhiro Ôtomo



</doc>
<doc id="748612" url="https://pl.wikipedia.org/wiki?curid=748612" title="Emation">
Emation

Emation – w mitologii greckiej syn bogini Eos i jej męża, Titonosa. Nie wsławił się niczym specjalnym w mitologii.

</doc>
<doc id="748615" url="https://pl.wikipedia.org/wiki?curid=748615" title="Zarządzanie marketingowe">
Zarządzanie marketingowe

Zarządzanie marketingiem to zbiór działań mających na celu analizę, ocenę sytuacji, planowanie, organizowanie, wykonywanie i kontrolę przyjętych programów marketingowych. Celem planowania i oceny sytuacji jest ustalenie możliwości działania przedsiębiorstwa na podstawie oceny jego aktualnej pozycji rynkowej, silnych i słabych stron, a także przewidywanych zmian zewnętrznych. Zmiany te wiążą się zwłaszcza z obserwacją szans i zagrożeń planowanych zmian. W fazie planowania formułuje się koncepcję marketingową, w której wyznacza się cele i określa strategię rynkową firmy. Faza organizacji obejmuje przedsięwzięcia zmierzające do ukształtowania takiego podziału pracy, który sprzyjałby realizacji przyjętych celów i ustaleń strategicznych. W kolejnych fazach wprowadzane są plany marketingowe, obserwuje się też wszystkie podjęte działania.
Planowanie w organizacji.
Zarządzanie marketingiem polega na planowaniu:
Planowanie strategiczne jest podstawą dla pozostałych planów w organizacji. Podłożem planowania strategicznego jest sprecyzowanie misji firmy, określenie celów, analiza i tworzenie portfolio oraz koordynacja strategii działania. Istotne jest, aby na bieżąco obserwować rynek, podejmować decyzje oraz zakładać i zamierzać w dłuższej perspektywie czasowej. Plan strategiczny dotyczy wielu lat, a nawet dziesięcioleci. Według Dana Schandela i Charlesa Horefa wyróżnić można cztery kluczowe etapy zarządzania strategicznego: ustalenie celów, formułowanie strategii na podstawie tych celów, administrowanie i kontrola strategiczna.
Na podstawie tego planu realizowane są elementy "planu taktycznego". Czasami sytuacja wymaga osobnego planu taktycznego, jednak na ogół wynika on z planu strategicznego i musi być z nim zgodny. Plan taktyczny jest bardziej szczegółowy w części dotyczącej sposobów realizacji. Obejmuje krótsze okresy, niż plan strategiczny, średnio 2–3 lata.
Planowanie operacyjne ukierunkowane jest na zrealizowanie planu taktycznego. Cele planów operacyjnych są na tyle szczegółowe, tak opracowane, aby można było realizować poszczególne zadania. Plan operacyjny jest zazwyczaj krótkookresowy i obejmuje okres jednego roku lub krótszy niż rok.
Istnieją dwie podstawowe rodzaje planu operacyjnego:

</doc>
<doc id="748617" url="https://pl.wikipedia.org/wiki?curid=748617" title="Plan marketingowy">
Plan marketingowy

Plan marketingowy stanowi część biznesplanu, do którego włącza się ponadto plan organizacyjny, produkcyjny i finansowy. Plan ten daje pełny obraz wszystkich czynników odnoszących się do potrzeb konsumenta bądź nabywcy, które to potrzeby firma chce zaspokoić.
Plan zawiera następujące części składowe:
Planowanie marketingowe pozwala zmniejszyć prawdopodobieństwo podjęcia nieudanych decyzji. Szczególnie ważne jest to w rolnictwie, gdzie gospodarstwo rolne musi podejmować decyzje długofalowe, a stopień mobilności czynników produkcji jest niewielki. Uświadomienie sobie potrzeb rynku, potencjalnych klientów, czynników, które wywołują popyt, szans i zagrożeń dla gospodarstwa, a także jego mocnych i słabych stron, sprecyzowanie w formie rzeczowej i finansowej celów, jakie mają być osiągnięte.

</doc>
<doc id="748618" url="https://pl.wikipedia.org/wiki?curid=748618" title="Richard Bridgeman">
Richard Bridgeman

Richard Thomas Orlando Bridgeman (ur. 3 października 1947) – brytyjski arystokrata i przedsiębiorca, najstarszy syn Geralda Bridgemana, 6. hrabiego Bradford i Mary Montgomery, córki podpułkownika Thomasa Montgomery'ego.
Wykształcenie odebrał w Harrow School i w Trinity College na Uniwersytecie Cambrdige. Uniwersytet ukończył w 1969 r. z tytułem bakałarza sztuk. W 1973 r. uzyskał tytuł magistra. Po śmierci ojca w 1981 r. odziedziczył tytuł hrabiego Bradford i zasiadł w Izbie Lordów. Zasiadał tam do reformy wyborczej 1999 r.
Lord Bradford był w latach 1979-2003 właścicielem restauracji Porters English Restaurant w londyńskim Covent Garden. W latach 1986-1999 był prezesem Weston Park Enterprises. Obecnie jest prezesem VIP Internet Ltd, firmy tworzącej strony internetowe. Uruchomił również własną stronę http://www.faketitles.com, na której demaskuje oszustów sprzedających fałszywe tytuły szlacheckie. Lord popiera również Partię Niepodległości Zjednoczonego Królestwa ("United Kingdom Independence Party", UKIP).
Bradford jest również autorem kilku książek: "My Private Parts and The Stuffed Parrott" (wyd. 1984), "The Eccentric Cookbook" (wyd. 1985) i "Stately Secrets" (wyd. 1994).
15 września 1979 r. poślubił Joanne Elizabeth Miller, córkę Benjamina Millera. Richard i Joanne mają razem trzech synów i córkę:

</doc>
<doc id="748619" url="https://pl.wikipedia.org/wiki?curid=748619" title="Kompleks startowy 39">
Kompleks startowy 39



</doc>
<doc id="748622" url="https://pl.wikipedia.org/wiki?curid=748622" title="Kefalos (heros)">
Kefalos (heros)

Kefalos – syn Hermesa i nieznanej matki, jeden z herosów w mitologii greckiej, słynny ze swojej wierności do żony Prokris.
Był zapalonym myśliwym, ale któregoś razu podczas polowania, porwała go bogini zorzy porannej, Eos. Gdy odmówił on jej względów, zaproponowała mu, aby sprawdził, czy jego żona jest mu równie wierna, jak on jej. Za radą Eos przybrał więc obcą postać i tak udał się do Prokris. Ta oficjalnie odmówiła jego zalotom twierdząc, że jest zamężna. Wtedy, pokazując swój naszyjnik, udowadniał jej, że jej mąż zginął i padł łupem zbójców. Jednak i to jej nie przekonało, gdyż Prokris stwierdziła, że w tej sytuacji, będzie wierna mężowi nawet po śmierci. Wtedy zaczął ją mamić różnymi błyskotkami i opowieściami o swym bajecznym bogactwie (które nie były kłamstwem, gdyż rzeczywiście był bogaty, ale opowiadał o majątku, w którym Prokris przebywała). Wtedy jego żona zaczęła się łamać, a Kefalos za sprawą Eos wrócił do swej prawdziwej postaci. Przerażona Prokris uciekła z pałacu i przyłączyła się do orszaku bogini Artemidy. Jednak tęsknota zwyciężyła i Kefalos nie mógł długo żyć bez niej. Poszedł więc po nią na Kretę, gdzie przebywała razem z Artemidą. Bogini zgodziła się oddać mu żonę, w dodatku wraz z darami, które wcześniej darowała Prokris – psem myśliwskim Lelapsem, któremu nie umknęła żadna zwierzyna i cudowną dzidą, która nigdy nie chybiała celu.
Gdy tylko wrócili do pałacu, Kefalos znów wybrał się na polowanie. Zmęczony, przysnął pod drzewem, prosząc poetyckimi słowami: "O przyjdź, piękna Nefele i zmaż me zmęczenie!", aby wspomniana Nefele, czyli bogini obłoków, zakryła Słońce i umożliwiła mu sen. Usłyszał go jednak pewien człowiek, który popędził do pałacu i opowiedział o tym Prokris. Ta nie zrozumiała poetyckiej metafory i pomyślała, że w czasie jej nieobecności jej mąż nawiązał romans z boginią. Tak więc, następnego dnia podążyła na polowanie za nim. Gdy ten kładł się pod drzewem, wypowiedział te same słowa. Żona, słysząc je osobiście, zapłakała myśląc, że jej mąż ją zdradza. Gdy Kefalos usłyszał płacz w zaroślach, pomyślał, że to zwierzyna i rzucił tam cudowną dzidą Artemidy. Rozpoznał krzyk Prokris. Popadł w rozpacz, gdy zobaczył, że ową dzidą zabił swoją ukochaną żonę. Po tym tragicznym wypadku heros już nie wrócił do domu i do końca życia błąkał się po lasach koło miasta Kefalos, a po śmierci bogowie zamienili go w wiecznie płaczącego bożka tamtejszej rzeki.
Według niektórych wersji mitu, w czasie gdy Prokris była u Artemidy, Kefalos miał z Eos syna Adymnosa lub Fosforosa.

</doc>
<doc id="748624" url="https://pl.wikipedia.org/wiki?curid=748624" title="Leszek Gajdziński">
Leszek Gajdziński

Leszek Gajdziński (ur. 25 września 1946 w Dąbrowie Górniczej) – polski lekkoatleta dyskobol.
Osiągnięcia.
Był czołowym zawodnikiem w rzucie dyskiem w Polsce w pierwszej połowie lat 70. XX wieku. Wziął udział w olimpiadzie w Meksyku (1968), ale odpadł w eliminacjach. Podobnie zakończył się start Gajdzińskiego na Mistrzostwach Europy w Helsinkach (1971), natomiast na następnych mistrzostwach w Rzymie (1974) zajął 11. miejsce. Dwadzieścia sześć razy reprezentował Polskę w meczach międzypaństwowych. Został też srebrnym medalistą Uniwersjady w Moskwie w 1973 w pchnięciu kulą.
Czterokrotnie zdobywał mistrzostwo Polski w rzucie dyskiem: w 1971, 1972, 1973 i 1974. Trzykrotnie poprawiał rekord Polski.
Jest absolwentem Politechniki Śląskiej.

</doc>
<doc id="748627" url="https://pl.wikipedia.org/wiki?curid=748627" title="Chocim (ujednoznacznienie)">
Chocim (ujednoznacznienie)



</doc>
<doc id="748628" url="https://pl.wikipedia.org/wiki?curid=748628" title="Imperium Słońca (film)">
Imperium Słońca (film)

Imperium Słońca (ang. "Empire of the Sun") – amerykański film fabularny z 1987 roku w reżyserii Stevena Spielberga. Film jest ekranizacją autobiograficznej powieści J.G. Ballarda pod tym samym tytułem. Akcja filmu toczy się w czasie II wojny światowej.
Nagrody i nominacje.
Film Spielberga był nominowany do Oscara w 6 kategoriach, jednak nie otrzymał żadnej statuetki.
Muzyka.
Bardzo dobre recenzje zebrała muzyka skomponowana przez Johna Williamsa.

</doc>
<doc id="748629" url="https://pl.wikipedia.org/wiki?curid=748629" title="Tomasz Kowalczyk (siatkarz)">
Tomasz Kowalczyk (siatkarz)

Tomasz Kowalczyk (ur. 15 marca 1976) – polski siatkarz grający na pozycji środkowego.
Przez większość kariery związany był z drużyną AZS-u Olsztyn, w barwach której zbierał swoje pierwsze siatkarskie doświadczenia i w której zakończył również swoją sportową karierę. W międzyczasie przez cztery sezony występował w AZS Politechnice Warszawskiej.
Po przejściu na sportową emeryturę postanowił spróbować swoich sił jako dziennikarz sportowy.

</doc>
<doc id="748631" url="https://pl.wikipedia.org/wiki?curid=748631" title="Chocim (województwo opolskie)">
Chocim (województwo opolskie)

Chocim (, , ) – osada w Polsce położona w województwie opolskim, w powiecie prudnickim, w gminie Prudnik, wchodząca w skład sołectwa Łąka Prudnicka.
W latach 1975–1998 miejscowość administracyjnie należała do ówczesnego województwa opolskiego.
Według danych na 2016 osada była zamieszkana przez 33 osoby.
Geografia.
Chocim położony jest na zachodnim stoku wzniesienia Okopowa, na wysokości 300–315 m n.p.m., około 3,5 km od granicy z Czechami, w okolicy Lasu Prudnickiego.
Nazwa.
Do 1936 używana była niemiecka nazwa "Kotzem". Ze względu na jej polskie pochodzenie, w 1936 w miejsce nazwy nazistowska administracja III Rzeszy wprowadziła nową, niemiecką – "Linden". 1 października 1948 r. nadano miejscowości, wówczas administracyjnie związanej z Łąką Prudnicką, polską nazwę Chocim. Nazywana też "Kocym".
Historia.
Wieś Chocim założył w 1255 przebywający wówczas w Opawie najwyższy marszałek Królestwa Czech i namiestnik Styrii – czeski wielmoża Wok z Rożemberka (Woko de Rosenberch, Vok I. z Rožmberka) pod nazwą Stary Chocim (niem. "Alt Kotzem"). 1 czerwca 1259 podarował ją klasztorowi cystersów w Vyššim Brodě, a 29 maja 1261 odnowił darowiznę. W 1388 roku wieś została przekazana Prudnikowi przez Władysława Opolczyka w celu zwiększenia obszaru i zaludnienia miasta.
W czasie wojny o sukcesję bawarską w lutym 1779, Chocim został chwilowo zajęty przez austriackich piechurów w czasie ataku na Prudnik. 30 sierpnia 1779 przez Chocim przejeżdżał przebywający w Prudniku cesarz Józef II. W XVIII wieku w skład Chocimia wchodziło 5 zagród. Wieś była własnością arystokratycznej rodziny Mettichów z Prudnika. Wchodziła w skład dóbr zamku w Łące Prudnickiej. W 1829, Anna i Maria von Mettich sprzedały swoje zadłużone dobra generałowej Colomb. Ta z kolei w 1830 sprzedała Chocim, Łąkę Prudnicką, Niemysłowice i Spalony Dwór Johannowi Karlowi von Siedlintzkiemu herbu Odrowąż.
Powstał tu jeden z folwarków miejskich Prudnika z dziedzińcem otoczonym czterema podłużnymi budynkami, który nosił nazwę "Stadt Kozem". Pełnił funkcję owczarni. Znajdował się on na terenie ugoru obok niewielkiego lasu przy drodze z Dębowca do Chocimia. Obecnie w miejscu byłego folwarku nie ma po nim żadnych pozostałości. Pod koniec XIX wieku Chocim stał się popularnym miejscem spacerów prudniczan.
W 1921 w zasięgu plebiscytu na Górnym Śląsku znalazła się tylko część powiatu prudnickiego. Chocim znalazł się po stronie zachodniej, poza terenem plebiscytowym. Po zakończeniu II wojny światowej Chocim został przejęty przez administrację polską. Osiedlono w nim wówczas część polskich repatriantów z Kresów Wschodnich. Niemieckojęzyczna ludność została wysiedlona na zachód.
Gospodarka.
W Chocimiu znajduje się Stadnina Koni Prudnik – ośrodek hodowli koni sportowych, która ma swoją siedzibę w Lipnie w Prudniku. Hodowlę koni w Chocimiu rozpoczęto w 1949. Do gospodarstw podległych ówczesnemu oddziałowi Stadniny Koni Moszna w Łące Prudnickiej przetransportowano z Janowa Podlaskiego około 30 klaczy rasy fiording, a w 1950 następną grupę klaczy z Prószkowa. Od 1 lipca 1968 w Chocimiu funkcjonuje Stadnina Koni, która powstała po wydzieleniu części gospodarstw ze Stadniny Koni w Mosznej.
Religia.
Katolicy z Chocimia należą do parafii św. Michała Archanioła w Prudniku (dekanat Prudnik).
Sport.
Stadnina Koni Prudnik organizuje w Chocimiu Regionalne Zawody Konne w ramach Opolskiej Marki Jeździeckiej. W rywalizacji biorą zarówno dzieci i dorośli z Polski oraz z Czech. W Chocimiu znajduje się ujeżdżalnia pod dachem, tor przeszkód i hipodrom.

</doc>
<doc id="748632" url="https://pl.wikipedia.org/wiki?curid=748632" title="Donacja">
Donacja

Donacja, majorat donacyjny (z łac. "donatio") – w okresie średniowiecza darowizna dla Kościoła, przeważnie w postaci ziemi później dobra ziemskie nadane przez monarchę jako forma nagrody i uposażenia wyższych urzędników państwowych lub wysokich rangą wojskowych, a także niezbywalny majątek w ten sposób uzyskany.
Donacje na ziemiach polskich.
Donacje na ziemiach polskich pojawiły się po raz pierwszy pod koniec XVIII wieku w zaborze rosyjskim i pruskim. Od 1773 roku rozdawano w ten sposób zasłużonym dla dworu przejęte dobra państwowe Rzeczypospolitej.
Od początku XIX wieku donacje były szeroko stosowane przez Napoleona I i stanowiły uposażenie przyznawanych przez niego tytułów arystokratycznych. W Księstwie Warszawskim otrzymało je wielu generałów francuskich i dwóch polskich. Kres donacji napoleońskich przyniósł 1813 rok. Znaczna ich część uległa wówczas konfiskacie na rzecz skarbu państwa. Niektóre majątki pozwolono jednak zachować rodzinom polskim. W Królestwie Polskim przekształcono je później w ordynacje (np. Ordynacja Opinogórska).
W Cesarstwie Rosyjskim donacje zwane potocznie "majoratami" przybrały formę represji wobec ziemiaństwa polskiego uczestniczącego w ruchu wyzwoleńczym. Po upadku powstania listopadowego od 1835 roku car Mikołaj I Romanow nadawał je swoim generałom ze skonfiskowanych dóbr powstańców oraz z majątków państwowych Królestwa Polskiego. Były one niezbywalne i miały charakter majoratów, przez co nie mogły powrócić ponownie w ręce polskie. Stwarzały również konkurencję dla latyfundiów polskiej arystokracji.
Donacje zostały zniesione w II Rzeczypospolitej w 1919 roku, a ich majątki przeszły na własność państwa.

</doc>
<doc id="748635" url="https://pl.wikipedia.org/wiki?curid=748635" title="Halina Krüger-Syrokomska">
Halina Krüger-Syrokomska

Halina Krüger-Syrokomska (ur. 30 maja 1938, zm. 30 lipca 1982) – polska alpinistka i himalaistka. 
Jedna z najwybitniejszych polskich taterniczek, alpinistek, himalaistek. Od początku za cel postawiła sobie propagowanie alpinizmu kobiecego i przechodzenia coraz trudniejszych dróg w czysto żeńskich zespołach.
W 1975 roku jako pierwsza Europejka stanęła na Gaszerbrumie II, wchodząc nań w duecie z Anną Okopińską. Przez pewien czas jej partnerką wspinaczkową była Wanda Rutkiewicz. 
Zmarła w czasie kobiecej wyprawy na K2 w 1982, w obozie II na Żebrze Abruzzi. Przyczyną śmierci był prawdopodobnie obrzęk mózgu spowodowany chorobą wysokościową lub zator tętnicy płucnej. Ciało pochowano na cmentarzyku poległych wspinaczy, którzy zginęli w czasie wyprawy na K2, w pobliżu Kopca Gilkeya. Symboliczny grób znajduje się na cmentarzu Powązkowskim w Warszawie (kwatera 32 wprost-1-37/38).

</doc>
<doc id="748637" url="https://pl.wikipedia.org/wiki?curid=748637" title="Bitwa pod Kiriną">
Bitwa pod Kiriną

Bitwa pod Kiriną miała miejsce w roku 1235, jest półhistoryczną konfrontacją pomiędzy królem ludu Sosso, Sumanguru Kante i księciem ludu Mandingo Sundiatą Keitą, którego siły pokonały Sosso, gwarantując przewagę nowego Imperium Mali w Afryce Zachodniej.
Pod koniec XII stulecia, dawny dominant w regionie - Imperium Ghany upadło po wielokrotnych najazdach Almorawidów w XI wieku. Kilka mniejszych, sąsiednich stanów: ludzie Sosso z regionu Takrur i ludzie Mandingo z górnego Nigru pośpiesznie wypełniło powstałą lukę. Sosso pod przywództwem Sumanguru Kante zajęli byłą stolicę Imperium Ghany Koumbi Saleh i rozwijali się nadal, podbijając między innymi Mandingo.
Jednak skazany na wygnanie książę Sundiata Keita zorganizował koalicję mniejszych królestw by sprzeciwić się rosnącej potędze Sosso. Przeciwstawiające się armie około roku 1235 spotkały się w Regionie Koulikoro, na obszarze dzisiejszego Mali. Siły Sundiaty Keity zwyciężyły i pomaszerowały dalej by zburzyć Sosso. Ta data jest często uważana za początek Imperium Mali, które przez następne dwa stulecia kontrolowało większość Afryki Zachodniej.

</doc>
<doc id="748638" url="https://pl.wikipedia.org/wiki?curid=748638" title="Otomi">
Otomi

Otomi – autochtoniczna grupa etniczna środkowego Meksyku, posługująca się co najmniej 4 blisko spokrewnionymi językami. Zajmują się głównie rolnictwem.
Liczebność Otomich wykazuje tendencję spadkową, w połowie XIX wieku wynosiła 700 tysięcy, obecnie 250 tysięcy osób.

</doc>
<doc id="748640" url="https://pl.wikipedia.org/wiki?curid=748640" title="Sumanguru Kante">
Sumanguru Kante



</doc>
<doc id="748641" url="https://pl.wikipedia.org/wiki?curid=748641" title="Ołeksandr Turczynow">
Ołeksandr Turczynow

Ołeksandr Wałentynowycz Turczynow, ukr. Олександр Валентинович Турчинов (ur. 31 marca 1964 w Dniepropetrowsku) – ukraiński polityk, doktor nauk ekonomicznych. I wicepremier Ukrainy w latach 2007–2010, p.o. premiera Ukrainy w marcu 2010, w 2014 2014 przewodniczący Rady Najwyższej Ukrainy. Od 23 lutego do 7 czerwca 2014 na mocy decyzji parlamentu czasowo pełnił obowiązki prezydenta Ukrainy.
Życiorys.
W 1986 ukończył studia na wydziale technologicznym instytutu metalurgicznego w Dniepropetrowsku. Do 1991 działał w Komunistycznej Partii Związku Radzieckiego. W latach 1987–1990 był kierownikiem wydziału agitacji i propagandy w komitecie Komsomołu obwodu dniepropetrowskiego.
Na początku lat 90. był zatrudniony w administracji regionalnej. Od 1994 do 1998 zajmował stanowisko dyrektora instytutu nauk ekonomicznych, był też wykładowcą jednego z kijowskich uniwersytetów.
W 1998, 2002, 2006 i 2007 uzyskiwał mandat deputowanego do Rady Najwyższej. Po powołaniu pierwszego rządu Julii Tymoszenko został szefem Służby Bezpieczeństwa Ukrainy. W grudniu 2007 objął stanowisko pierwszego wicepremiera w jej drugim gabinecie. W maju 2008 bezskutecznie ubiegał się o stanowisko mera Kijowa. Należał do liderów Bloku Julii Tymoszenko, został też wiceprzewodniczącym partii Batkiwszczyna.
4 marca 2010, dzień po uchwaleniu przez Radę Najwyższą wotum nieufności wobec rządu Julii Tymoszenko i wzięciu przez nią urlopu, został pełniącym obowiązki premiera Ukrainy. 11 marca 2010 parlament na stanowisku nowego premiera zatwierdził Mykołę Azarowa.
W 2012 ponownie uzyskał mandat poselski z ramienia Batkiwszczyny. 22 lutego 2014 wybrany na przewodniczącego ukraińskiego parlamentu. Następnego dnia parlament, który wcześniej stwierdził zaprzestanie pełnienia obowiązków przez prezydenta Wiktora Janukowycza, powierzył Ołeksandrowi Turczynowowi tymczasowe wykonywanie obowiązków głowy państwa. Obowiązki prezydenta przestał pełnić 7 czerwca 2014 z chwilą zaprzysiężenia nowo wybranego prezydenta Petra Poroszenki. Pod koniec sierpnia tego samego roku wystąpił z Batkiwszczyny wraz z częścią innych liderów partii.
Został następnie jednym z liderów Frontu Ludowego, utrzymując w październiku 2014 mandat poselski na kolejną kadencję. W grudniu tegoż roku powołany na sekretarza Rady Bezpieczeństwa Narodowego i Obrony Ukrainy. W maju 2019 złożył rezygnację z tej funkcji.
Odznaczenia.
Odznaczony Orderem Księcia Jarosława Mądrego V klasy.
Życie prywatne.
Ołeksandr Turczynow jest żonaty, ma syna. Jest baptystą, członkiem rady jednego z kijowskich zborów baptystycznych, jego świeckim kaznodzieją.

</doc>
<doc id="748642" url="https://pl.wikipedia.org/wiki?curid=748642" title="Olimpiada Przedsiębiorczości">
Olimpiada Przedsiębiorczości

Olimpiada Przedsiębiorczości – olimpiada szkolna z zakresu przedsiębiorczości, organizowana od 2005 przez 5 uczelni ekonomicznych (UE w Katowicach, UE we Wrocławiu, UE w Poznaniu, UE w Krakowie oraz Szkołę Główną Handlową w Warszawie) oraz Fundację Promocji i Akredytacji Kierunków Ekonomicznych. W założeniach organizatorów Olimpiada Przedsiębiorczości będzie łączyć w sobie różne cele. Począwszy od rozbudzania i wzmacniania postaw oraz zachowań przedsiębiorczych wśród uczniów, poprzez tworzenie pozytywnego klimatu wokół działalności biznesowej, wypracowanie dla nauczycieli przedmiotu wzorca dydaktycznego, służącego rozwijaniu zainteresowań ekonomicznych u młodzieży uzdolnionej, a skończywszy na zachęcaniu licealistów do studiowania na uczelniach ekonomicznych. Zakres tematyczny Olimpiady jest zgodny z zakresem programu nauczania przedsiębiorczości w szkołach ponadgimnazjalnych, poszerzony dodatkowo o zagadnienia związane ze zmienianym corocznie hasłem przewodnim.
Olimpiada jest finansowana przez Ministerstwo Edukacji Narodowej, na podstawie wyników otwartego konkursu ofert.
Przebieg Olimpiady.
I Etap – Eliminacje szkolne.
I Etap Olimpiady odbywa się w grudniu i jest przeprowadzany przez Komisje Szkolne. Nadzór nad eliminacjami sprawują Komitety Okręgowe. I Etap trwa jedną godzinę zegarową i polega na rozwiązaniu testu wiedzy. Za każde pytanie, w zależności od jego trudności, można uzyskać 1 lub 2 punkty (za odpowiedź błędną minus 0,5 – 1 pkt). Do eliminacji okręgowych przechodzi łącznie (ze wszystkich okręgów) 1250 osób. Podział 1250 miejsc na Okręgi dokonywany jest po zamknięciu rejestracji na Olimpiadę i jest proporcjonalny do liczby zgłoszeń zawodników w poszczególnych Okręgach. Do eliminacji okręgowych przechodzą zawodnicy, którzy uzyskali największą liczbę punktów w danym Okręgu.
II Etap – Eliminacje okręgowe.
II Etap odbywa się w marcu i jest organizowany przez Komitety Okręgowe. Składa się z dwóch części: rozwiązania testu wiedzy o stopniu trudności wyższym niż w eliminacjach szkolnych (jedna godzina zegarowa, punktacja jak w I Etapie) oraz zespołowego rozwiązania zadania diagnostycznego lub projektowego (za prace zespołowe można uzyskać co najwyżej 75% maksymalnej do zdobycia liczby punktów z testu). Po sprawdzeniu testu Komitety Okręgowe podają do publicznej wiadomości alfabetyczną listę 50 zawodników dla każdego Okręgu, z najwyższą liczbą punktów z testu eliminacji okręgowych, którzy kwalifikują się do II etapu eliminacji okręgowych. Zwycięzcami eliminacji okręgowych Olimpiady zostaje po 15 zawodników z każdego Okręgu, którzy zdobyli największą liczbę punktów łącznie z testu i prac zespołowych. Ponadto, do etapu centralnego kwalifikuje się 25 zawodników (tzw. "lucky losers"), którzy uzyskali w skali kraju najwyższe wyniki z części testowej. Łącznie do finału kwalifikuje się 100 osób.
III Etap – Eliminacje centralne.
III etap jest przeprowadzany w kwietniu przez Komitet Główny w Szkole Głównej Handlowej w Warszawie. Składa się z trzech części. W pierwszej należy rozwiązać test wiedzy o stopniu trudności wyższym niż w eliminacjach okręgowych (jedna godzina zegarowa, punktacja w systemie 1 lub 2 pkt za poprawną odpowiedź (w zależności od trudności pytania) lub 0 pkt za odpowiedź niepoprawną). Prace testowe są sprawdzane i zostaje wyłonionych 25 Laureatów Olimpiady, 25 Finalistów Olimpiady oraz 50 Uczestników Eliminacji Centralnych. W II części Laureaci dokonują publicznej, wcześniej przygotowanej prezentacji tzw. "Elevator Pitch" (za prezentację można uzyskać co najwyżej 75% maksymalnej do zdobycia liczby punktów z testu). W III części odbywa się quiz wiedzy na wzór programu "1 z 10", w którym bierze udział 10 Laureatów z największą sumą zdobytych punktów w dwóch poprzednich konkurencjach. Po podsumowaniu punktów tworzona jest Lista Laureatów Olimpiady i wyłaniany jest Zwycięzca.
Okręgi i komitety.
Komitet Główny.
Pracami Komitetu Głównego kieruje Przewodniczący – prof. Marek Rocki.
Komitet Główny składa się z Podkomitetu Naukowego oraz Podkomitetu Organizacyjnego.
Podkomitet Naukowy
1. prof. Maria Romanowska (przewodnicząca)
2. prof. Mariusz Bratnicki – przedstawiciel AE Katowice
3. dr Małgorzata Kosała – przedstawiciel UE Kraków
4. dr hab. Hanna Mizgajska – przedstawiciel UE Poznań
5. prof. Jan Lichtarski – przedstawiciel UE Wrocław
6. prof. Jan Antoszkiewicz – przedstawiciel FPAKE
7. dr Andrzej Rzońca – przedstawiciel NBP
8. prof. Adam Noga – przedstawiciel PTE
9. mgr Zygmunt Kawecki – przedstawiciel SNPiEE
10. dr Piotr Wachowiak (sekretarz)
Podkomitet Organizacyjny
1. prof. Marek Rocki (przewodniczący) – FPAKE
2. dr hab. Wojciech Dyduch – przedstawiciel AE Katowice
3. dr Dariusz Nowak – przedstawiciel UE Poznań
4. dr Zbigniew Michalik – przedstawiciel UE Kraków
5. dr hab. Jerzy Niemczyk – przedstawiciel UE Wrocław
6. dr Roman Sobiecki – przedstawiciel SGH
7. Marcin Staniewicz – przedstawiciel NBP
8. mgr Danuta Raczko – przedstawiciel FMP
9. dr Jan Kruszewski – przedstawiciel PTE
10. mgr Marcin Dąbrowski (sekretarz) – FPAKE
dr Roman Sobiecki (SGH) zawiesił pełnienie obowiązków członka Komitetu na czas udziału w Olimpiadzie uczniów Niepublicznego Liceum Ogólnokształcącego nr 81 SGH.
Rada Konsultacyjna
1. mgr Magdalena Żmiejko – przewodnicząca Rady
2. mgr Patryk Araszkiewicz
3. mgr Małgorzata Drwięga
4. mgr Marcin Gut
5. mgr Waldemar Kotowski
6. mgr Grażyna Kozłowska
7. mgr Małgorzata Mańkowska
8. mgr Marta Martyniuk
9. mgr Ewa Nowak
10. dr Wioletta Turowska
11. mgr Andrzej Urban
Nowym ciałem wspierającym przygotowania Olimpiady Przedsiębiorczości jest Rada Konsultacyjna, działająca przy Komitecie Głównym OP. W skład Rady wchodzą nauczyciele podstaw przedsiębiorczości – opiekunowie najlepszych zawodników obu edycji Olimpiady.
Komitety Okręgowe.
Akademia Ekonomiczna w Katowicach
Przewodniczący: prof. Mariusz Bratnicki
Sekretarz: dr Rafał Kozłowski
Uniwersytet Ekonomiczny w Krakowie
Przewodniczący: prof. Anna Francik
Sekretarz: mgr Dorota Smolińska
Uniwersytet Ekonomiczny w Poznaniu
Przewodnicząca: dr hab. Hanna Mizgajska
Sekretarz: dr Dariusz Nowak
Uniwersytet Ekonomiczny we Wrocławiu
Przewodniczący: prof. Leon Jakubów
Sekretarz: dr inż. Letycja Sołducho-Pelc
Szkoła Główna Handlowa w Warszawie
Przewodnicząca: prof. Marta Juchnowicz
Sekretarz: mgr Bartosz Majewski

</doc>
<doc id="748643" url="https://pl.wikipedia.org/wiki?curid=748643" title="Adrian Mierzejewski">
Adrian Mierzejewski

Adrian Mierzejewski (ur. 6 listopada 1986 w Olsztynie) – polski piłkarz występujący na pozycji pomocnika w chińskim klubie Henan Songshan Longmen, w latach 2010–2013 reprezentant Polski, uczestnik mistrzostw Europy 2012.
Kariera klubowa.
Początki.
Jest wychowankiem szkółki piłkarskiej Naki Olsztyn, w której szkolił się pod okiem Andrzeja Nakielskiego. Wiosną 2003 trafił do II-ligowego Stomilu Olsztyn, w którym występował do końca ówczesnego sezonu. Później wrócił do Naków i zimą 2004 przeniósł się do Wisły Płock. 15 maja 2004 w meczu z Dyskobolią Grodzisk Wielkopolski (0:1), zadebiutował w Ekstraklasie, natomiast 1 maja 2005 w meczu z Górnikiem Łęczna (2:3), strzelił swoją pierwszą bramkę w tej lidze. W sezonie 2005/06 zdobył z Wisłą Puchar Polski. Zimą 2007 został wypożyczony do Zagłębia Sosnowiec. Po sezonie wrócił do Płocka. 22 grudnia 2008 podpisał trzyletni kontrakt z Polonią Warszawa. 5 grudnia 2010 został laureatem plebiscytu tygodnika „Piłka Nożna” w kategorii „Ligowiec Roku 2010”.
Trabzonspor.
W czerwcu 2011, za 5,25 mln euro, został zawodnikiem tureckiego Trabzonsporu, co w momencie transferu czyniło najdroższym piłkarzem sprzedanym z polskiej ligi (do momentu transferu najdroższym piłkarzem sprzedanym z polskiej Ekstraklasy był Robert Lewandowski – około 4,5 mln euro). W nowym klubie zadebiutował 27 lipca 2011 w przegranym 0:2, meczu III rundy eliminacji do Ligi Mistrzów z Benficą. 10 września 2011 w zremisowanym 1:1 meczu I kolejki z Manisasporem zadebiutował w tureckiej Süper Lig. Mierzejewski rozegrał wówczas 82' minuty i zanotował asystę przy bramce Buraka Yılmaza na 1:0. 27 września 2011 w meczu z Lille OSC (1:1), debiutował w rozgrywkach fazy grupowej Ligi Mistrzów UEFA. 16 lutego 2012 w spotkaniu z PSV Eindhoven zadebiutował w Lidze Europy. W swoim pierwszym sezonie zagrał w sumie w 46 spotkaniach Trabzonsporu i zanotował w nich 8 asyst. 5 listopada 2012 w meczu z Antalyasporem, strzelił swoją pierwszą bramkę w Süper Lig. 8 maja 2013 zdobył hat-tricka w półfinale Pucharu Turcji z Sivassporem. W sezonie 2012/13 wystąpił w 29 meczach, strzelając 7 bramek i notując 13 asyst. Trabzonspor dotarł wówczas do półfinału Pucharu Turcji, a Mierzejewski z dorobkiem 8 bramek zajął drugie miejsce w klasyfikacji strzelców tych rozgrywek. 3 października 2013 w meczu z S.S. Lazio (3:3), strzelił swoją pierwszą bramkę w fazie grupowej Ligi Europy. Sezon 2013/14 zakończył z 7 bramkami i 14 asystami uzyskanymi w 40 występach. Łącznie, w barwach Trabzonsporu, Mierzejewski rozegrał 115 meczów, w których strzelił 20 bramek i zanotował 29 asyst.
Wyjazd do Azji.
20 czerwca 2014, podpisał trzyletnią umowę z saudyjskim klubem An-Nassr. Klub z Rijadu, za transfer Mierzejewskiego zapłacił Trabzonsporowi 3,2 mln euro. 24 lutego 2015 w meczu z FC Bunyodkor zadebiutował w rozgrywkach Ligi Mistrzów AFC, natomiast 17 marca 2015 w spotkaniu z Persepolis FC, zdobył swoją pierwszą bramkę w tych rozgrywkach. W sezonie 2014/2015 zdobył z An-Nassr mistrzostwo Arabii Saudyjskiej, występując łącznie w 34 meczach tej drużyny, w których strzelił 11 goli i zanotował 10 asyst. Łącznie w barwach An-Nassr, Mierzejewski rozegrał 65 meczów, w których strzelił 23 gole i zanotował 17 asyst. Był kapitanem tej drużyny.
9 sierpnia 2016 podpisał roczny kontrakt z emirackim klubem Szardża FC. Otrzymał koszulkę z numerem 10. W sezonie 2016/17 wystąpił łącznie w 25 meczach tej drużyny, strzelając 8 bramek i notując 6 asyst, a także pełnił funkcję kapitana.
Australia.
12 sierpnia 2017 podpisał trzyletni kontrakt z australijskim klubem Sydney FC. W klubie zadebiutował 29 sierpnia 2017, zdobywając bramkę z rzutu karnego w wygranym 3:0, meczu 1/8 finału FFA Cup z Bankstown Berries. 7 października 2017 w meczu z Melbourne Victory, zadebiutował w A-League, natomiast 27 października 2017, egzekwując rzut karny w spotkaniu z Perth Glory, zdobył swoją pierwszą bramkę w tej lidze. 21 listopada 2017 zdobył z Sydney, Puchar Australii. Jego zespół pokonał wówczas w finale, po dogrywce, 2:1, Adelaide United, a on sam spędził na boisku 120' minut i zanotował asystę przy zwycięskiej bramce oraz został wybrany zawodnikiem meczu. 14 kwietnia 2018 został wraz z Sydney FC mistrzem sezonu zasadniczego A-League, jednak nie zdołał wygrać ligi, bowiem Sydney odpadło w półfinale play-offów po porażce z Melbourne Victory. W sezonie 2017/18 wystąpił łącznie w 34 meczach swojej drużyny, strzelając 15 bramek i notując 11 asyst. 30 kwietnia 2018 został laureatem nagrody, Johnny Warren Medal, dla najlepszego zawodnika sezonu.
Chiny.
7 lipca 2018 podpisał półtoraroczny kontrakt z chińskim klubem Changchun Yatai. Kwota transferu wyniosła 1,3 mln dolarów. Zespół Polaka po słabym sezonie zajął przedostatnie miejsce w Chinese Super League. Mierzejewski w przerwie zdołał zmienić barwy klubowe i w kolejnym sezonie reprezentował barwy Chongqing Lifan. 28 września 2020 został wypożyczony do Guangzhou R&amp;F FC. W marcu 2021 został wypożyczony do Shanghai Shenhua.
Kariera reprezentacyjna.
1 marca 2010 został powołany do kadry reprezentacji Polski na towarzyski mecz z Bułgarią, zastępując kontuzjowanego Łukasza Piszczka. W drużynie narodowej zadebiutował 29 maja 2010 w meczu z Finlandią. 5 czerwca 2011 w towarzyskim spotkaniu z Argentyną (2:1), zdobył swoją pierwszą bramkę dla reprezentacji Polski. 27 maja 2012 znalazł się w kadrze na rozgrywane w Polsce i na Ukrainie, Mistrzostwa Europy 2012. Na turnieju zagrał 17 minut w zremisowanym 1:1 meczu z Rosją, oraz w takim samym wymiarze czasowym w przegranym 0:1 spotkaniu z Czechami.

</doc>
<doc id="748644" url="https://pl.wikipedia.org/wiki?curid=748644" title="Grand Prix Danii na Żużlu 1996">
Grand Prix Danii na Żużlu 1996

Wyniki Grand Prix Danii, szóstej (ostatniej) eliminacji Mistrzostw Świata Grand Prix w sezonie 1996.
Lista startowa.
Stawkę 17 stałych uczestników Grand Prix uzupełnił z dziką kartą Piotr Protasiewicz (mistrz świata juniorów '96). W turnieju nie wystąpił kontuzjowany Gary Havelock, którego zastąpił Tomasz Gollob pierwszy zawodnik oczekujący. W nawiasach podano numery stałe.
¹) Anglik Marvyn Cox startował w sezonie 1996 z licencją niemiecką.
Opis.
Podział miejsc na podium rozstrzygnął się dopiero w ostatnim biegu. Billy Hamill by myśleć o złotym medalu, musiał wygrać zawody o Wielką Nagrodę Danii i liczyć, że jego rywal Hans Nielsen nie awansuje do finału A. W 18 biegu Nielsen wywalczył 3 punkty (łącznie 10) i był blisko finału A (tym samym obroniłby tytuł). Jednak w biegu 20 Hamill i jego rodak Sam Ermolenko (pewni już awansu do finału A) przepuścili Marka Lorama, który zdobył łącznie 11 punktów i wyeliminował z Wielkiego Finału Nielsena. Ostatecznie Hamill wygrał finał A (w którym jechało oprócz niego dwóch innych jego rodaków) i został mistrzem świata.
Do ostatniego biegu trwała także walka o brązowy medal. Tony Rickardsson miał 5 punktów przewagi nad Gregiem Hancockiem. Awansował do finału B, w którym zajął ostatnią lokatę. Jego rodacy Henrik Gustafsson i Peter Karlsson, pomimo że nie walczyli o pozycje medalowe ani o utrzymanie w czołowej ósemce (dającej awans do Grand Prix '97), nie pomogli Rickardssonowi. Jadący w finale A Hancock, zajął 3 miejsce i ostatecznie zajął najniższy stopień podium w klasyfikacji końcowej (w przypadku zajęcia 4 lokaty, odbyłby się bieg dodatkowy - ostatni przyjechał jednak Ermolenko, rodak Hancocka).

</doc>
<doc id="748645" url="https://pl.wikipedia.org/wiki?curid=748645" title="Soumaoro Kanté">
Soumaoro Kanté

Soumaoro Kante (czasami nazywany Sumanguru Kante) – trzynastowieczny król ludu Sosso w regionie Takrur. Wziął we władanie Koumbi Saleh, stolicę niedawno rozwiązanego Imperium Ghany, kontynuował zdobywanie kilku sąsiednich krain, włączając lud Mandingo na obszarze dzisiejszego Mali. Jednak książę Mandingo Sundiata Keita stworzył koalicję mniejszych królestw, by przeciwstawić się agresji Soumaoro Kante, i w 1240 roku pokonał Sosso w bitwie pod Kiriną, po czym rozpoczął budowę nowego dominanta w regionie – Imperium Mali.

</doc>
<doc id="748648" url="https://pl.wikipedia.org/wiki?curid=748648" title="Chmury (komedia)">
Chmury (komedia)

Chmury – trzecia zachowana komedia Arystofanesa, a piąta pod względem kolejności powstania.
Podczas gdy w poprzedzających trzech sztukach – niezachowanych "Babilończykach" oraz zachowanych "Acharnejczykach" i "Rycerzach" – głównym wątkiem była polityka, tak tutaj – jak w pierwszej (niezachowanej) komedii twórcy, "Biesiadnikach" – Arystofanes krytykuje „nowomodne” wychowanie młodzieży, uosobione przez Sokratesa i jego uczniów, przedstawianych jako sofistów. Brak odnośników do ówczesnej polityki, połączony z nieobecnością sprośnych żartów, spotykanych często w innych komediach twórcy i obecnością powszechnie znanej postaci, jaką jest Sokrates, czyni tę sztukę jedną z najbardziej przystępnych komedii Arystofanesa.
Pierwsza, niezachowana wersja sztuki zajęła w agonie komicznym na Dionizjach w 423 p.n.e. trzecie – ostatnie – miejsce; druga wersja, opracowana prawdopodobnie w latach 419-416 p.n.e. prawdopodobnie nie była nigdy wystawiona.
Postacie.
Głównymi postaciami sztuki są:
W obowiązkowym agonie (pierwszym) pojedynkują się także:
Dodatkowo, pojawiają się także:
Treść.
Strepsjades, zrujnowany przez coraz droższe zachcianki swego syna – Fejdippidesa – pragnie się wyłgać ze swoich długów. Z tego powodu zapisuje się na naukę do Sokratesa tak, aby mógł się przed dowolnym sądem z nich wybronić. Filozof, po kilku próbach, stwierdza jednak, że ten jest za głupi; Strepsjades wobec tego posyła doń swego syna. Następuje pierwszy pojedynek (agon) pomiędzy Słowami sprawiedliwym i niesprawiedliwym; zwycięża to ostatnie, biorąc pod swoją opiekę Fejdippidesa. Po powrocie z nauki Strepsjades co prawda wymiguje się z wszystkich należności, ale za to syn udowadnia mu (w drugim agonie), że ma prawo bić ojca, wobec czego ten, w formie starożytnego linczu, z zemsty podpala domostwo Sokratesa.
Brakuje tu, obecnych w poprzednich sztukach, ostrych akcentów politycznych.
Muzyka.
Nie zachowała się oryginalna muzyka do komedii (jak zresztą w przypadku wszystkich komedii starożytnych). Czysto hipotetycznej rekonstrukcji, wykonanej jedynie na podstawie metrum tekstu greckiego, dokonał John Curtis Franklin; zobacz link poniżej.
Tłumaczenia.
Tłumaczeń dokonywali m.in. Bogusław Butrymowicz, Edmund Cięglewicz, Artur Sandauer, Stefan Srebrny, Olga Śmiechowicz i Janina Ławińska-Tyszkowska; w artykule imiona postaci podane są według tłumaczenia Janiny Ławińskiej-Tyszkowskiej. Przekład Ławińskiej-Tyszkowskiej stawia za cel wierność filologiczną za cenę zrozumiałości; przekład Sandauera „uwspółcześnia” nieco akcję dramatu dopuszczając się czasami parafrazy i rezygnuje z wielu niezrozumiałych dla czytelnika odniesień, przy jednoczesnej lekkości stylu.

</doc>
<doc id="748649" url="https://pl.wikipedia.org/wiki?curid=748649" title="Eve Ensler">
Eve Ensler

Eve Ensler (ur. 25 maja 1953 w Scarsdale w stanie Nowy Jork) – amerykańska dramatopisarka i aktywistka ruchu feministycznego, autorka sztuki "Monologi waginy" i książki "Dobre ciało".
Eve Ensler jest poetką, scenarzystką filmową, a przede wszystkim autorką licznych sztuk teatralnych m.in. The Depot, Floating Rhoda and the Glue Man, Extraordinary Measures, Ladies, Lemonade, Necessary Targets. „Monologi waginy” przyniosły jej w 1997 roku prestiżową nagrodę OBIE, a sukces, który odniosły na scenach całego świata, stał się początkiem globalnego ruchu V-Day, skierowanego przeciwko przemocy wobec kobiet.

</doc>
<doc id="748654" url="https://pl.wikipedia.org/wiki?curid=748654" title="Zaniedbywanie miarodajności">
Zaniedbywanie miarodajności

Zaniedbywanie miarodajności (ang. "base rate neglect" lub "base rate fallacy") – błąd logiczny polegający na podejmowaniu decyzji w oparciu o dane, które są nieistotne, i pomijaniu danych, które są istotne – w szczególności, gdy dane statystyczne na temat miarodajności tych danych są dostępne. Zaniedbanie miarodajności jest spowodowane tym, że ludzie opierają szacunki wiarygodności testu w oparciu o jego czułość i swoistość, które są cechami samego testu, a nie wartość predykcyjną, która zależy od "testu oraz danych".
Przykład.
Przykładem niech będzie miasto o populacji 1 milion mieszkańców. Wiadomo, że wśród nich znajduje się 100 terrorystów, zaś pozostałych 999 900 obywateli jest praworządnych. Dla uproszczenia przyjmujemy, że w mieście znajdują się wyłącznie jego mieszkańcy. Dla poprawy bezpieczeństwa publicznego, władze miasta postanowiły zainstalować system kamer sprzężonych z systemem rozpoznawania twarzy. System ten posiada następujące parametry:
Przypuśćmy, że przypadkowy mieszkaniec włączył alarm w systemie. Jaka jest szansa, że mieszkaniec ten jest faktycznie terrorystą? Intuicyjne rozumowanie mówi, że szansa ta wynosi 99%. Rozumowanie to jest jednak głęboko błędne, gdyż szansa ta faktycznie wynosi około 1%, a rozbieżność jest spowodowana właśnie zaniedbaniem miarodajności.
Intuicyjne rozumowanie bierze się z mylenia pojęć: zarówno „liczba alarmów na 100 praworządnych obywateli”, jak i „liczba braku alarmów na 100 terrorystów” wynosi 1, stąd też łatwo jest przyjąć, że „liczba błędnych alarmów na 100” wynosi 1. Są to jednak dwa zupełnie niezwiązane pojęcia, które odnoszą się wyłącznie do "parametrów systemu". Prawidłowe oszacowanie prawdopodobieństwa błędu wymaga uwzględnienia również parametrów danych, na których test jest przeprowadzany. Łatwo jest to zobaczyć na przykładzie innego miasta, w którym również mieszka 1 milion ludzi, ale wśród nich znajduje się 0 terrorystów. Oczywistym jest, że niezależnie od liczby alarmów w drugim mieście, 100% z nich musi być fałszywych, mimo tego, że nominalna szansa na wynik fałszywie dodatni wynosi tylko 1%.
Faktyczne prawdopodobieństwo fałszywego alarmu łatwo jest wyprowadzić, jeśli założymy, że wszyscy obywatele przeszli przez pole widzenia kamery. Około 99 ze 100 terrorystów włączy alarm, tak jak i 9999 z 999 900 pozostałych mieszkańców. Zatem na 10 998 alarmów w sumie, 99 było prawidłowych, dając mniej niż 1% wiarygodności, co jest liczbą dramatycznie rozbieżną z naiwnym szacunkiem 99%.
Tak wielka rozbieżność jest spowodowana ogromną nierównowagą liczby terrorystów i praworządnych obywateli. Gdyby liczby te były w przybliżeniu równe, i system tak jak w przykładzie miał w przybliżeniu równe szanse na zwrócenie wyniku fałszywie dodatniego, jak i fałszywie ujemnego, to faktyczna szansa błędnej identyfikacji równałaby się mniej więcej prawdopodobieństwu fałszywego alarmu. Wiele codziennych sytuacji wpisuje się w ten wzorzec: np. wiele testów ciążowych ma takie parametry, a jednocześnie około połowa kobiet przeprowadzających je jest faktycznie w ciąży, stąd też odsetek błędów wśród testów z wynikiem dodatnim jest podobny jak odsetek fałszywych wyników dodatnich wśród kobiet, które nie są w ciąży. Stąd też łatwość popadnięcia w błąd zaniedbania miarodajności, gdyż w wielu częstych sytuacjach otrzymane wyniki nie są bardzo rozbieżne od prawidłowych.
Jednak obszerna klasa sytuacji, takich jak powyższe zagadnienie wykrywania przestępców wśród z reguły praworządnych mieszkańców, dotyczy zdarzeń, gdzie (prawidłowe) wyniki dodatnie są bardzo "rzadkie". Stąd też nawet bardzo niski współczynnik fałszywych alarmów powoduje ogromne zaburzenie wiarygodności wyników, czyniąc tego typu testy bezużytecznymi.
Formalne wyprowadzenie wyników.
W powyższym przykładzie, gdzie Pr(T|A) oznacza „prawdopodobieństwo T, gdy zaszło A”, zaniedbanie miarodajności jest wynikiem przyjęcia, że Pr(alarm|terrorysta) jest równe Pr(terrorysta|alarm), w połączeniu z wiedzą, że Pr(alarm|terrorysta) = 99%. Sprawdźmy zatem, czy założenie jest prawdziwe, tzn.
formula_1
Jak się okazuje, nie, co wynika z obliczenia prawdopodobieństw przy użyciu twierdzenia Bayesa:
formula_2
A zatem wiarygodność testu została stukrotnie przeszacowana, gdyż szacunek nie wziął pod uwagę tego, że nieterroryści są 10 000 razy liczniejsi niż terroryści (a zatem pominął "wstępne oczekiwania" dotyczące liczby terrorystów).
Psychologia błędnej oceny miarodajności.
W eksperymentach polegających na szacowaniu wyników hipotetycznych uczniów badani często mają tendencję do ignorowania danych o rozkładach ocen, jeśli otrzymają jakiekolwiek informacje szczegółowe o tych uczniach – nawet jeśli te informacje nie mają żadnego związku z wynikami szkolnymi.
Podobne badania były używane jako podstawa kwestionowania sensowności rozmów kwalifikacyjnych przy przyjmowaniu na uczelnie w USA. Z danych statystycznych wynika, że wyniki takich rozmów mają się nijak do przyszłych wyników tych studentów. Podobnie niektórzy ekonomiści pokazują, że korzystanie z funduszy inwestycyjnych do grania na giełdzie jest bezcelowe, ponieważ wyniki całej giełdy i wyniki przeciętnego jej gracza są identyczne. Tym samym losowy wybór portfolio daje równie dobre wyniki jak profesjonalne analizy.

</doc>
<doc id="748655" url="https://pl.wikipedia.org/wiki?curid=748655" title="Raab Himself">
Raab Himself



</doc>
<doc id="748657" url="https://pl.wikipedia.org/wiki?curid=748657" title="Nikt Nic Nie Wie">
Nikt Nic Nie Wie

Nikt Nic Nie Wie (NNNW) – polskie wydawnictwo specjalizujące się w muzyce alternatywnej, zwłaszcza związanej z subkulturą punk. Istnieje od 1989 r., początkowo, wydając ziny, następnie kasety magnetofonowe, a od 1991 r. płyty. Jej założycielem jest Michał Hałabura „Uszaty”. Motto wytwórni to: „podkładamy nogi tym, którzy nie chcą o nas słyszeć”, zaczerpnięte z tekstu piosenki zespołu Ulica. 
Oprócz wydawania albumów muzycznych i zinów, wydawnictwo organizuje koncerty.
Pierwszą płytą długogrającą wydaną przez NNNW w styczniu 1991 r. było „...Na własne podobieństwo...” Inkwizycji.
Wydawnictwo "Nikt Nic Nie Wie" wydało w Polsce płyty m.in. zespołów: Ewa Braun, Chumbawamba, Włochaty, Oi Polloi, Odszukać listopad, Už Jsme Doma, Apatia, Inkwizycja, Schizma.

</doc>
<doc id="748658" url="https://pl.wikipedia.org/wiki?curid=748658" title="Paypal">
Paypal



</doc>
<doc id="748659" url="https://pl.wikipedia.org/wiki?curid=748659" title="Komatsu">
Komatsu

, Komatsu (コマツ) – przedsiębiorstwo założone w Japonii w 1921 roku w Komatsu, będące jednym z największych (drugim na świecie po Caterpillar) producentem maszyn budowlanych na świecie. Wśród produkowanych maszyn znajdują się minikoparki, miniładowarki, koparki i ładowarki kompaktowe, spycharki gąsienicowe, ładowarki kołowe, koparko-ładowarki, koparki kołowe i gąsienicowe, wozidła sztywnoramowe i przegubowe oraz sprzęt wojskowy. Przedsiębiorstwo produkuje również największy buldożer na świecie – Komatsu D575. Spółka jest notowana na tokijskiej giełdzie.

</doc>
<doc id="748661" url="https://pl.wikipedia.org/wiki?curid=748661" title="Boka Kotorska">
Boka Kotorska



</doc>
<doc id="748662" url="https://pl.wikipedia.org/wiki?curid=748662" title="Magdeburg Hauptbahnhof">
Magdeburg Hauptbahnhof

Magdeburg Hauptbahnhof – główny dworzec kolejowy w Magdeburgu, w kraju związkowym Saksonia-Anhalt, w Niemczech.

</doc>
<doc id="748663" url="https://pl.wikipedia.org/wiki?curid=748663" title="Daniel Strehlau">
Daniel Strehlau

Daniel J. Strehlau (ur. 22 listopada 1970 w Warszawie) – polsko-amerykański reżyser i autor scenariuszy do filmów dokumentalnych i fabularnych. Mieszka na stałe w Stanach Zjednoczonych. Posiada obywatelstwo amerykańskie i polskie. 
Podczas swojego pobytu w Polsce studiował filozofię na Uniwersytecie Warszawskim, produkcję w PWSFTviT w Łodzi, uzyskał tytuł magistra teologii na Chrześcijańskiej Akademii Teologicznej w Warszawie. W latach 2000–2001 był stypendystą Fundacji Kościuszkowskiej.
Zrealizował m.in. dwa filmy o tematyce polsko-żydowskiej: "Żydzi Warszawy" (1997), uhonorowany nagrodą główną na Jewish Video Competition w Berkeley (1998) i "Chanuka, podwójny czas" (2000), wyróżniony na Międzynarodowych Dniach Filmu Dokumentalnego „Rozstaje Europy” (2003).
Zrealizował krótkometrażowy film fabularny "Okna" (1996), 7-minutową fabułę "Nieporozumienia" (1999), 30-minutową fabułę "Niedosyt" (2004), 37-minutowy dokument z udziałem Amerykańskiego Senatora Berniego Sandersa "We the People of the Revolution" (USA, 2016) i 30-minutową fabułę "Loop" (USA, 2018).
W 2003 zrealizował wedle własnego autorskiego pomysłu - "Warszawski Festiwal Filmów o Tematyce Żydowskiej" "- Warsaw Jewish Film Festival" - pierwszy tego rodzaju festiwal w Europie Wschodniej i tym samym w Polsce.
W kwietniu 2009 zorganizował w Warszawie: KOLNOA - Festiwal Kina Izraelskiego wraz z Al - Seenima - Dzień Kina Palestyńskiego.

</doc>
<doc id="748664" url="https://pl.wikipedia.org/wiki?curid=748664" title="Dobrosława Miodowicz-Wolf">
Dobrosława Miodowicz-Wolf

Dobrosława Miodowicz-Wolf, pseud. "Mrówka" (ur. 18 sierpnia 1953 w Krakowie, zm. 10 sierpnia 1986 na K2) – polska alpinistka i himalaistka, etnograf, pracowniczka Muzeum Etnograficznego w Warszawie. Córka polityka i działacza związkowego Alfreda Miodowicza oraz siostra polityka Konstantego Miodowicza, żona wspinacza Jana Wolfa. Zginęła w Karakorum podczas zejścia po próbie zdobywania szczytu K2.
Była instruktorem taternickim, od 1983 również trenerem alpinizmu.
Osiągnięcia wspinaczkowe.
Tatry.
Zaczęła się wspinać w 1970 roku i wkrótce przeszła wiele trudnych dróg w Tatrach Wysokich. W górach tych dokonała m.in. pierwszego zimowego wejścia filarem wschodniej ściany Zadniej Baszty (1972, z Januszem Mączką i Markiem Rusinowskim) oraz drogą Koguta na Mały Jaworowy Szczyt (1976, z mężem Janem Wolfem). Inne jej przejścia zimowe w Tatrach to nowa droga na Jaworowy Szczyt (1976) i wschodnia ściana Ganku (Galerii Gankowej), Łomnicy, Żółtej Ścianie i w masywie Młynarza, wytyczyła nowe drogi na Zamarłej Turni i Wołowej Turni.
Alpy i Kaukaz.
W Alpach Miodowicz-Wolf wspinała się od 1976, kiedy dokonała drugiego przejścia drogą Guillota na Mont Blanc du Tacul. W tymże roku przeszła też drogę "Philipp-Flamm" na północno-zachodniej ścianie Punta Tissi w Dolomitach. W 1978 pokonała drogę Coturiera na północnej ścianie Aiguille Verte (z B. Sienicką-Kalmusową), z Maciejem Berbeką przeszła drogę "Voie Major" na wschodniej ścianie Mont Blanc. W kolejnym roku w ciągu czterech dni przeszła "Drogę przewodników" na północnej ścianie Petit Dru, zaś w Dolomitach pokonała "Vinatzer" na południowej ścianie Marmolada di Rocca oraz "Via Paolo VI" na Filarze Tofany.
W Kaukazie wspólnie z Anną Okopińską i Haliną Krüger-Syrokomską dokonały w 1977 pierwszego kobiecego przejścia drogi przez "Deskę" na północnej ścianie Ułłu Tau Czana.
Góry wysokie.
W 1980 roku Miodowicz-Wolf zdobyła swój pierwszy siedmiotysięcznik – weszła na Szczyt Korżeniewskiej w Pamirze (7105 m n.p.m.). Trzy lata później wspięła się na Szczyt Komunizmu (7495 m). W 1984 wzięła udział w wyprawie na K2 w Karakorum i dotarła tam do wysokości 7350 m n.p.m. Powyżej granicy 8000 m wspięła się 14 lipca 1985, kiedy udało jej się dojść do wysokości 8050 m podczas samotnej próby wejścia na Nanga Parbat. W 1986 ponownie znalazła się pod K2 i była tam o krok od sukcesu. Jako jedyna uczestniczka swojej wyprawy brała udział w ataku szczytowym i 10 sierpnia osiągnęła tam wysokość ok. 8500 m. W trakcie ataku nastąpiło gwałtowne załamanie pogody. Podczas odwrotu Żebrem Abruzzi Dobrosława Miodowicz-Wolf pomagała innym wspinaczom, sama jednak zmarła z wyczerpania na linach poręczowych, na wysokości ok. 7100 m. Uratowało się tylko dwóch himalaistów uczestniczących tego dnia w akcji górskiej (Austriacy Kurt Diemberger i Willi Bauer). Wypadek ten był ostatnią częścią tragicznego sezonu 1986, kiedy pod K2 zginęło 13 wspinaczy, w tym Polacy Tadeusz Piotrowski i Wojciech Wróż.
Ciało Dobrosławy Miodowicz-Wolf zostało odnalezione i pochowane u podnóży K2 w roku 1987. W Polsce ma symboliczne miejsce pamięci na grobie rodziny na cmentarzu parafialnym w Końskich.
Upamiętnienie.
W 2001 Anna Teresa Pietraszek zrealizowała dla TVP film dokumentalny o Dobrosławie Miodowicz-Wolf "Za cenę życia".

</doc>
<doc id="748666" url="https://pl.wikipedia.org/wiki?curid=748666" title="Katastrofa promu Columbia">
Katastrofa promu Columbia

Katastrofa promu Columbia – 1 lutego 2003 roku, podczas powrotu z przestrzeni kosmicznej, prom Columbia uległ zniszczeniu prawdopodobnie w wyniku uszkodzenia osłony termicznej na krawędzi natarcia lewego skrzydła. Uszkodzenie osłony nastąpiło w czasie wznoszenia po starcie, za sprawą fragmentu pianki osłaniającej zbiornik zewnętrzny wahadłowca, który oderwał się od zbiornika i uderzył w skrzydło orbitera, wyrywając dziurę o średnicy ok. 25 cm w osłonie termicznej skrzydła promu. W efekcie podczas przelotu przez termosferę gorące gazy (plazma) stopiły poszycie i mogły dostawać się do środka. Zdarzenie to zostało zaobserwowane już po dotarciu promu na orbitę, jednak w czasie trwającej kilkanaście dni misji, głównie z powodów organizacyjnych, nie sprawdzono, czy uszkodzenie było wystarczająco poważne, by podejmować działania ratunkowe (np. wysłanie drugiego promu na orbitę).
W trakcie wejścia w atmosferę w ostatnich minutach misji okazało się, że uszkodzenie było poważne – w katastrofie zginęła cała załoga: siedmioro astronautów, w tym pierwszy Izraelczyk na orbicie, płk Ilan Ramon. Po katastrofie zawieszono loty wahadłowców NASA aż do startu promu Discovery 26 lipca 2005.
Przebieg katastrofy (czas UTC).
Przebieg katastrofy jest dostępny na stronach NASA
13:58 – 13:59.
Około 13:58 uzyskano w ośrodku Starfire Optical Range, położonym w bazie Kirtland AFB w Albuquerque zdjęcie, wykonane przy pomocy teleskopu o średnicy zwierciadła 90 mm. Według autorów przedstawia ono uszkodzoną krawędź natarcia lewego skrzydła promu, jest też widoczny efekt pracy jednego z silniczków stabilizacyjnych, pomagającego w niwelacji zwiększonego oporu aerodynamicznego lewej strony promu. 
Ostatni kontakt głosowy z pokładu Columbii: (głos dowódcy) „Roger, uh be(before? both?)...”.
W tym czasie znajduje się on na wysokości 63 135 m i leci z prędkością około 20 000 km/h (5,55 km/s, 18,3 Ma). Obciążenia cieplne i aerodynamiczne osiągają maksimum. Trwa odbiór 32 sekund znacznie zakłóconej telemetrii, niemożliwej do deszyfracji w czasie rzeczywistym. Jej późniejsza analiza wykazuje dalsze włączanie silniczków, w celu wyrównania pozycji orbitera, które miały miejsce w ciągu 5 sekund od uzyskania ostatniego kompletnego pakietu danych. Kolejne 25 sekund telemetrii jest niemożliwe do odczytania.

</doc>
<doc id="748667" url="https://pl.wikipedia.org/wiki?curid=748667" title="Mannheim Hauptbahnhof">
Mannheim Hauptbahnhof

Mannheim Hauptbahnhof – główny dworzec kolejowy w Mannheimie, w kraju związkowym Badenia-Wirtembergia, w Niemczech. Obsługuje dziennie około 76 tys. pasażerów.

</doc>
<doc id="748668" url="https://pl.wikipedia.org/wiki?curid=748668" title="Grand Prix na Żużlu 1996">
Grand Prix na Żużlu 1996

Grand Prix IMŚ na żużlu 1996 to cykl turniejów prowadzony przez Międzynarodową Federację Motocyklową (FIM). Cykl Grand Prix (od 1995) zastąpił jedniodniowe Indywidualne Mistrzostwa Świata. W sezonie 1996 17 żużlowców zmaga się o tytuł Mistrza Świata podczas 6 rund.
Zasady.
Każdy z sześciu turniej składa się z 24 biegów. Zawodnicy startują wedle dwudziestobiegówki. Następnie, na podstawie zdobytych punktów, przydzielani byli do biegów finałowych. Najlepsza czwórka startuje w finale A (bieg 24), miejsca 5-8 w finale B (bieg 23), miejsca 9-12 w finale C (bieg 22), miejsca 13-16 w finale D (bieg 21), natomiast pozostała dwójka nie bierze udziału w biegach finałowych.
Pozycje startowe w finałach B, C i D były przydzielane na podstawie miejsca po 20. biegach. Zawodnicy z miejsc 5, 9 i 13 startuowali z toru A w kasku czerwonym, miejsca 6, 10 i 14 z toru B w kasku niebieskim, miejsca 7, 11 i 15 z toru C w kasku białym, natomiast miejsca 8, 12 i 16 z toru D w kasku żółtym. W finale A zawodnicy sami wybierali tor w kolejności zajętego miejsca po 20. biegach.
Punktacja.
Zmodyfikowano premie punktowe do klasyfikacji generalnej zwiększając premie dla zwycięzcy i zawodników na podium oraz odbierając punkty zawodnikom z miejsc 17-18 - nawet gdyby wystartowali w biegu
Zawodnicy.
Zawodnicy z numerami 1-15 oraz 17-18 w sezonie 1996 startowali we wszystkich turniejach. Pierwsza ósemka to kolejno najlepsi żużlowcy z Grand Prix '95. Numery 9-14 oraz 17-18 otrzymali zawodnicy, którzy zajmowali miejsca 1-6 oraz 7-8 w GP Challenge '95. Numer 15 otrzymał indywidualny mistrz świata juniorów z 1995. Na każdy turniej z numerem 16 wystartuje inny zawodnik (tzw. dzika karta). Rezerwowymi (zawodnikami oczekującymi) byli zawodnicy z klasyfikacji generalnej GP '95, którzy nie startowali w tegorocznym cyklu.

</doc>
<doc id="748669" url="https://pl.wikipedia.org/wiki?curid=748669" title="Polonia Poznań">
Polonia Poznań

Polonia Poznań – klub piłkarski założony w 1921 r., mający siedzibę w Poznaniu, w dzielnicy Główna.
Niegdyś klub wielosekcyjny, dziś wybitnie piłkarski - sekcja męska występuje w sezonie 2013/2014 w klasie okręgowej w grupie: Poznań (wschód), a sekcja kobieca powstała w 2009 roku, występuje w Ekstralidze od sezonu 2018/2019 i ma swoje rezerwy w lidze 3.
Historia.
Klub wzbudza coraz większe zainteresowanie, a co ofiarniejsi mieszkańcy Głównej niosą klubowi pomoc finansową. Byli wśród nich: dr Krysiński, Pelagia Sorcz (Wiśniewska), Stanisław Oporowski, Jan Adamski Błoch, ks. Chilomer, Jan i Marcin Gogaczowie oraz wielu innych. Pozwala to na utworzenie w klubie sekcji lekkoatletycznej i bokserskiej.
Coraz silniejsza jest też sekcja lekkoatletyczna, a jej wyróżniającym się zawodnikiem jest średniodystansowiec Alojzy Teska.
W międzyczasie zarząd klubu wraz z zawodnikami i przy wydatnej pomocy miejscowego społeczeństwa urządza nowe, bardziej dogodne boisko w pobliżu magazynów chemicznych.
wszystkie sezony Polonii Poznań w latach 1921-1938/39.
przy ul. Harcerskiej.
Nie był to szczęśliwy patronat, gdyż w ramach zrzeszenia, odgórnie z urzędu dwóch czołowych zawodników oddano do Spójni Gniezno.
Wyniki Polonii uzyskane w eliminacjach:
 tabela eliminacji 
Wyniki Polonii uzyskane w eliminacjach:
 tabela eliminacji 
To były już ostatnie większe sukcesy piłkarzy Polonii Poznań, co prawda w sezonie 1992/93 zdobyła jeszcze Mistrzostwo Okręgu, ale znaczenie ligi okręgowej było już niewielkie. 
wszystkie sezony Polonii Poznań w latach 1945-2014/15.
 - jeżeli możesz uzupełnij brakujące lata
Pozostałe sekcje.
Nieistniejące:

</doc>
<doc id="748675" url="https://pl.wikipedia.org/wiki?curid=748675" title="Gabriel Kolenda">
Gabriel Kolenda

Gabriel Kolenda OSBM, herbu Bełty (ok. 1606, zm. 11 lutego 1674 w Supraślu) – unicki (greckokatolicki) działacz religijny Rzeczypospolitej, metropolita kijowski (od 1665), administrator diecezji łucko-ostrogskiej (od 1668).
Życiorys.
W 1626 r. wstąpił do unickiego zakonu bazylianów. Jako kleryk uczył się na akademiach w Braniewie (1627–1630), Wiedniu i Rzymie (1633–1639). W 1636 roku studiował w Kolegium Greckim w Rzymie. W 1633 r. wyświęcony na prezbitera. W latach 1642–1655 pełnił funkcję koadiutora przy metropolicie unickim Antonim Sielawie, natomiast od 1653 był koadiutorem biskupstwa połockiego. W 1655 wybrany na arcybiskupa połockiego oraz na czasowego administratora metropolii kijowskiej. Funkcję tę pełnił do 1665 r., kiedy zatwierdzony został na funkcję metropolity. W latach 1666–1674 był protoarchimandrytą (generałem) zakonu bazylianów. Od 1655 r. aż do swojej śmierci pełnił funkcję archimandryty klasztoru Bazylianów w Supraślu. Na skutek wojny toczącej się w latach 1654–1667, ukrywał się przed Kozakami oraz Szwedami. Starał się doprowadzać do przechodzenia do Kościoła unickiego parafii i klasztorów prawosławnych. Kolenda rozpowszechniał kult Jozafata Kuncewicza – władyki połockiego, jednego z najbardziej zagorzałych propagatorów unii kościelnej, zamordowanego w 1623 przez prawosławnych mieszkańców Witebska. W 1655 r. uchodząc z metropolitą Antonim Sielawą z Połocka, zabrali sarkofag z relikwiami męczennika i na 10 lat pozostawili na Podlasiu w klasztorze w Supraślu, którego Gabryiel Kolenda był archimandrytą. W 1668 r. został mianowany administratorem unickiej diecezji łucko-ostrogskiej. Jako metropolita znany był ze śmiałych wypowiedzi nasiąkniętych duchem kontrreformacyjnym. Pragnął narzucić unię mieszczanom witebskim z powodu zamordowania w tym mieście Jozafata Kuncewicza. Był elektorem Michała Korybuta Wiśniowieckiego w 1669 roku z województwa wileńskiego, podpisał jego "pacta conventa". W 1670 r. grzmiał na rajców Witebska za dozwolenie na wybudowanie za miastem (na prywatnej ziemi pisarza miejskiego), świątyni prawosławnej. Pisał wówczas: „"Jeśli tedy nie przestaniecie tych schadzek i dum moskiewskich o schizmie, tedy przyjdzie mi się ująć o krew Błogosławionego Jozafata, która z Województwa Witebskiego cała już była wykorzeniła schizmę”".
Domagał się również pełnej niezależności unitów. Protestował przeciwko próbom podporządkowania Cerkwi unickiej episkopatowi rzymskokatolickiemu w Polsce. Domagał się też zakazu pobierania przez łacinników dziesięciny od unitów. Uwolnił też wiele unickich klasztorów spod władzy prowincji zakonnych, tworząc z nich klasztory autonomiczne (archimandrie) podległe władzy metropolity. Na kapitule bazylianów w Supraślu w 1661 r. ogłosił siebie protoarchimandrytą (generałem) tego zakonu. Ponownie wybrany na głowę zgromadzenia na kapitule w Brześciu w 1666 r. Usamodzielnienie kilku klasztorów bazyliańskich wywołało wewnętrzny konflikt w episkopacie unickim.

</doc>
<doc id="748676" url="https://pl.wikipedia.org/wiki?curid=748676" title="Nana Ioseliani">
Nana Ioseliani

Nana Ioseliani, gruz. ნანა იოსელიანი (ur. 12 lutego 1962 w Tbilisi) – gruzińska szachistka, dwukrotna wicemistrzyni świata, arcymistrzyni od 1980 roku, posiadaczka męskiego tytułu mistrza międzynarodowego.
Kariera szachowa.
W latach 1978 i 1979 dwukrotnie zdobyła tytuł mistrzyni Europy juniorek, zaś w latach 1981 oraz 1982 zwyciężyła w mistrzostwach Związku Radzieckiego. W roku 1979 osiągnęła pierwszy sukces w rozgrywkach o mistrzostwo świata, zwyciężając w turnieju międzystrefowym w Rio de Janeiro. W roku 1980 pokonała pierwszych dwóch rundach meczów pretendentek Zsuzsę Veröci oraz Nonę Gaprindaszwili, ale w finałowym meczu pretendentek w roku 1981 uległa Nanie Aleksandrii. W kolejnym cyklu awansowała do II rundy spotkań, w której przegrała z Lidią Siemionową. W roku 1985 podzieliła w turnieju międzystrefowym w Hawanie III-V miejsce i nie awansowała do turnieju pretendentek w Malmö. Sztuka ta udała się jej w roku 1987, w którym zwyciężyła w turnieju międzystrefowym w Tuzli. Kolejny sukces odniosła rok później, zwyciężając (po dogrywce z Jeleną Achmyłowską) w turnieju kandydatek w Ckaltubo. W rozegranym w tym samym roku w Tel Awiwie meczu o mistrzostwo świata przegrała po zaciętym meczu 7½ - 8½ z Mają Cziburdanidze i zdobyła tytuł wicemistrzyni świata. W roku 1990 po raz kolejny wystąpiła w turnieju kandydatek, zajmując w Bordżomi IV miejsce. Kolejny cykl rozgrywek po raz drugi doprowadził ją do meczu o mistrzostwo świata: najpierw zajęła III miejsce w turnieju międzystrefowym w Suboticy (w roku 1991), a następnie II miejsce w turnieju kandydatek w Szanghaju (w roku 1992). Zgodnie z regulaminem, o prawo do gry z mistrzynią świata rozegrała dodatkowy mecz z Zsuzsą Polgár, który zakończył się remisem 6 - 6. O zwycięstwie w tym spotkaniu zadecydowało losowanie, które okazało się szczęśliwe dla Ioseliani. W roku 1993 w Monako spotkała się z Xie Jun, której uległa w stosunku 2½ - 8½. W kolejnych dwóch turniejach pretendentek w Tilburgu (1994) oraz Groningen (1997) zajęła odpowiednio VII i III miejsce, potwierdzając przynależność do ścisłej światowej czołówki. W latach 2000 i 2001 wystąpiła na mistrzostwach świata FIDE rozgrywanych systemem pucharowym, nie osiągając jednak sukcesów. Od roku 2003 nie występuje w szachowych turniejach.
W latach 1980–2002 ośmiokrotnie wystąpiła na olimpiadach szachowych (2 razy w barwach ZSRR i 6 – w barwach Gruzji), łącznie zdobywając 14 medali: 7 złotych (w tym 5 drużynowych i 2 indywidualne), 4 srebrne oraz 3 brązowe.
Najwyższy ranking w karierze osiągnęła 1 lipca 1997 r., z wynikiem 2520 punktów dzieliła wówczas 4-5. miejsce na świecie (za Judit i Zsuzsą Polgar oraz Mają Cziburdanidze, wspólnie z Pią Cramling).

</doc>
<doc id="748677" url="https://pl.wikipedia.org/wiki?curid=748677" title="Perast">
Perast

Perast (cyr. Пераст, wł. "Perasto") – miasto portowe w Czarnogórze, w gminie Kotor. W 2011 roku liczyło 269 mieszkańców.
Jest położone na wybrzeżu Zatoki Kotorskiej, u podnóża góry Kason (873 m), naprzeciwko cieśniny Verige.
Historia.
Nazwa miejscowości wywodzi się od jej założycieli – iliryjskiego plemienia Pirustów. Miejscowość od samego początku była związana z morzem. Już w 1336 r. powstała tu stocznia, funkcjonująca do roku 1813. W 1624 r. Perast najechali piraci z Ulcinja, którzy doszczętnie go splądrowali i wzięli wielu mieszkańców do niewoli. W latach 1420–1797, Perast (wówczas zwany w języku weneckim "Perasto") wraz z resztą Zatoki Kotorskiej należał do Republiki Weneckiej, jako część tzw. Albanii Weneckiej. Miasto swój największy rozkwit przeżywało w XVII i XVIII w. Wówczas wybudowano większość do dziś istniejących budowli, w tym barokowe pałace bogatych rodów i 18 katolickich i prawosławnych świątyń – wszystkie w typowej wówczas dla tego regionu architekturze weneckiej. Miasta, w przeciwieństwie do innych w regionie, nie chronił mur obronny, jedynie sieć 9 wież obronnych oraz wybudowana w 1570 r. forteca św. Krzyża. W XVII wieku w Peraście mieściła się słynna szkoła morska, do której car Rosji, Piotr Wielki wysłał w 1698 r. 17 kandydatów, którzy zostali później dowódcami jego floty. Z flotą rosyjską związał się również urodzony w Peraście Matija Zmajević (1680-1735), który został admirałem floty bałtyckiej Piotra Wielkiego. To pod jego dowództwem Rosjanie pokonali Szwedów w 1720 roku w bitwie morskiej pod Granhamn. Z Perastu pochodziło również wielu innych sławnych żeglarzy, a także słynny kartograf Adriatyku A. Grubas. Szczyt rozwoju Perastu przypada na wiek XVIII, kiedy posiadał on 4 stocznie, flotę złożoną z ok. 100 statków i zamieszkany był przez 1600 osób.
Po upadku Republiki Weneckiej i pokoju w Campo Formio w 1797 r., Perast (wraz z całym regionem) stał się częścią Monarchii Habsburgów. W ciągu następnych kilkunastu lat epoki napoleońskiej, miasto zajmowały różne wojska, wpierw francuskie, później rosyjskie, potem ponownie francuskie. Po Kongresie wiedeńskim w 1815 r. Perast (wraz z całym regionem) stał się częścią Królestwa Dalmacji, będącego krajem koronnym Cesarstwa Austrii. Po zakończeniu I wojny światowej miasto stało się częścią nowo powstałego Państwa Słoweńców, Chorwatów i Serbów, przekształconego miesiąc później w Królestwo Serbów, Chorwatów i Słoweńców, a od 1929 r. funkcjonującego pod nazwą Królestwo Jugosławii. Podczas włoskiej okupacji w latach 1941–1943 miasto było częścią Prowincji Kotorskiej ("Provincia di Cattaro"), jednej z trzech prowincji w Gubernatorstwie Dalmacji. Po zakończeniu II wojny światowej Perast wszedł w skład Socjalistycznej Republiki Czarnogóry, będącej częścią składową tzw. drugiej Jugosławii. W latach 1992–2003 wchodził w skład Federalnej Republiki Jugosławii, a później w latach 2003–2006 Serbii i Czarnogóry.
Podczas wielkiego trzęsienia ziemi w kwietniu 1979 r. miasteczko zostało poważnie uszkodzone. Do dzisiaj nie zostało w pełni odbudowane. Perast wraz z Kotorem i innymi okolicznymi miejscowościami został w październiku 1979 r. wpisany na listę światowego dziedzictwa UNESCO jako część tzw. Przyrodniczego i Kulturowo-Historycznego Regionu Kotoru.
Zabytki.
W pobliżu miasta, w zatoce, znajdują się dwie charakterystyczne wysepki: Sveti Đorđe (Wyspa św. Jerzego, nazywana przez niektórych "Wyspą Umarłych" ze względu na rosnące na niej cyprysy, przypominające te z obrazu Arnolda Böcklina) i Gospa od Škrpjela (Wyspa Matki Boskiej na Skale) – jedyna sztucznie utworzona wyspa na Adriatyku, z barokowym kościołem.
W samym mieście znajdują się liczne zabytki z czasów Republiki Weneckiej. Wśród nich są:
– świątynie:
– pałace niegdyś bogatych rodów, m.in.:

</doc>
<doc id="748678" url="https://pl.wikipedia.org/wiki?curid=748678" title="Nana Joseliani">
Nana Joseliani



</doc>
<doc id="748680" url="https://pl.wikipedia.org/wiki?curid=748680" title="Deor">
Deor



</doc>
<doc id="748681" url="https://pl.wikipedia.org/wiki?curid=748681" title="Zgromadzenie Narodowo-Ludowe">
Zgromadzenie Narodowo-Ludowe

Zgromadzenie Narodowo-Ludowe (, RNP) – francuska kolaboracyjna partia polityczna działające w latach 1941–1945.
Zarys historyczny.
Zgromadzenie Narodowo-Ludowe zostało utworzone 13 grudnia 1940 r. w Paryżu z inicjatywy Marcela Déata, b. działacz Francuskiej Partii Socjalistycznej. Połączyło ono różne głównie lewicowe grupy: neo-socjalistów i byłych socjalistów, syndykalistów, komunistycznych dysydentów, trockistów, kombatantów wojennych. RNP prowadziło politykę aktywnej kolaboracji, zwanej też "kolaboracjonizmem". Od początku silnie występowało przeciwko rządowi Vichy i marszałkowi Philippe Pétain’owi, oskarżając o intrygowanie przeciw Niemcom razem z Żydami, "międzynarodowymi masonami" i "finansjerą amerykańską", a podkreślając, że "miejsce Francji jest w Europie". Atakowano vichystowską rewolucję narodową ("révolution nationale") za konserwatyzm i "ciasny" nacjonalizm oraz demaskowano bierną kolaborację, jako w istocie i w intencji antyniemiecką. Hasłem RNP było: "Zintegrować się z Europą i przeprowadzić własną rewolucję". W polityce zagranicznej głoszono współpracę francusko-niemiecką oraz ekonomiczną, polityczną i duchową konstrukcję Europy, zaś w polityce wewnętrznej "oczyszczenie i ochronę rasy", w tym silny antysemityzm, oraz "ekonomię kierowaną" i . 
W lipcu 1941 r. M. Déat zaangażował się wraz z innymi przywódcami ugrupowań kolaboranckich w akcję tworzenia Legionu Ochotników Francuskich przeciw Bolszewizmowi (Légion des Volontaires Français contre Bolschevisme), przeznaczonego do walki przeciw Sowietom. 28 lutego 1943 r. RNP współtworzyło Front Rewolucyjno-Narodowy (Front Révolutionnaire National), którego sekretarzem generalnym został Henri Barbé, a do Komitetu Wykonawczego wszedł M. Déat. Za swój główny cel Front uznał zlikwidowanie niesprawiedliwości społecznej oraz przeprowadzenie francuskiej i ogólnoeuropejskiej rewolucji socjalistycznej przeciwko sprzymierzonym siłom bolszewizmu i wielkiego kapitału międzynarodowego. W marcu 1944 r. przywódca RNP został mianowany ministrem pracy i narodowej solidarności w rządzie Pierre’a Lavala. Młodzieżówką RNP było Jeunesse Nationale-Populaire, utworzone na pocz. 1941 r. z Rolandem Silly na czele. RNP miała także swoje bojówki.

</doc>
<doc id="748684" url="https://pl.wikipedia.org/wiki?curid=748684" title="Ignacy Skowron">
Ignacy Skowron

Ignacy Skowron (ur. 24 lipca 1915 w Osinach, zm. 5 sierpnia 2012 w Sitkówce) – major Wojska Polskiego, zmarł jako ostatni z obrońców Westerplatte, kawaler Orderu Virtuti Militari.
Życiorys.
Był synem Jana i Klary z Rudników. Miał dwóch braci i siostrę. Skończył trzy oddziały szkoły powszechnej w Pierzchnicy. Przed powołaniem do wojska służył dorywczo w gospodarstwach rolnych, a od 1936 pracował w młynie „Kłos” koło Kadzielni.
W marcu 1938 roku został powołany do 4 pułku piechoty Legionów (Kielce-Bukówka). We wrześniu został oddelegowany do szkoły podoficerskiej na Bukówce, którą ukończył w marcu 1939 roku Na Westerplatte przybył 31 marca 1939 jako starszy legionista. 20 maja 1939 awansowany do stopnia kaprala. W czasie obrony walczył w wartowni nr 2. Z niewoli jenieckiej ze Stalagu I A w okolicach Królewca został zwolniony 5 listopada 1940 z powodu choroby. Zamieszkał z żoną i rocznym dzieckiem w Radkowicach koło Chęcin, pracując w gospodarstwie teściów. 15 października 1941 podjął pracę w kolejnictwie jako robotnik fizyczny.
Rozpoczął też działalność konspiracyjną, najpierw w Związku Walki Zbrojnej, później Armii Krajowej. Informował o transportach niemieckich i przemieszczaniu się wojsk.
Po wojnie ukończył 7-klasową szkołę podstawową w Kowali. W październiku 1951 został toromistrzem i na tym stanowisku pracował do przejścia na emeryturę w 1975. W 1989 otrzymał nominację na stopień podporucznika w stanie spoczynku, a w następnych latach uzyskał kolejne awanse aż do stopnia majora.
Od śmierci żony Anny Lisek z Radkowic w 2000 mieszkał wraz z córką i zięciem w Sitkówce koło Kielc. Miał sześcioro dzieci: Genowefę (ur. 1939), Leokadię (ur. 1941), Zdzisława (ur. 1943), Teresę (ur. 1948), Tadeusza (ur. 1951) i Stanisława (ur. 1955).
Zmarł w wieku 97 lat. Uroczystości pogrzebowe odbyły się 8 sierpnia 2012, w kościele parafialnym w Brzezinach. Pochowany został na cmentarzu parafialnym w Brzezinach.

</doc>
<doc id="748686" url="https://pl.wikipedia.org/wiki?curid=748686" title="Kopiec Gilkeya">
Kopiec Gilkeya

Kopiec Gilkeya - symboliczny cmentarz osób zmarłych pod K2.
Nazwa pochodzi od nazwiska Amerykanina Artura Gilkeya, który zginął pod lawiną w czasie wyprawy w 1953 roku. Kopiec usypali jego towarzysze. Członkowie wypraw zostawiają tam tabliczki, aby upamiętnić kolegów, którzy zginęli w górach. Znalazły się tam też tabliczki upamiętniające Polaków takich jak: Maciej Berbeka, Tomasz Kowalski i Wojciech Wróż. W pobliżu kopca znajdują się też prawdziwe groby. W 1982 roku pochowano tu Halinę Kruger-Syrokomską.

</doc>
<doc id="748687" url="https://pl.wikipedia.org/wiki?curid=748687" title="Ban (moneta)">
Ban (moneta)

Ban (banu) – dawna drobna moneta turecka (nazywana również szelągiem). Obecnie zdawkowa moneta rumuńska i mołdawska, równa 1/100 leja.
Również złota moneta japońska owalnego kształtu, bita od końca XVI wieku do 1860 roku, zależnie od wartości zwana obanem lub kobanem; sporadycznie bita w srebrze.

</doc>
<doc id="748689" url="https://pl.wikipedia.org/wiki?curid=748689" title="Notoungulaty">
Notoungulaty

Notoungulaty (Notoungulata) – wymarły rząd prymitywnych ssaków kopytnych.
Pozycja filogenetyczna notoungulatów budziła wiele kontrowersji. Sugerowano ich pokrewieństwo m.in. z Afrotheria i szczerbakami. Badania sekwencji kopalnego kolagenu sugerują, że notoungulaty są najbliżej spokrewnione z litopternami, a ich najbliżsi żyjący obecnie krewni to nieparzystokopytne.
Opis.
Poszczególne gatunki znacznie różniły się między sobą. Przedstawiciele Typotheria z rodzin Interatheriidae i Hegetotheriidae osiągali niewielkie rozmiary – ich masa wahała się od 1 do 10 kg. Toxodontia osiągały większe rozmiary – od 100 do 500 kg, a plejstoceńskie rodzaje "Toxodon" i "Mixotoxodon" – nawet 1000 kg.
Występowanie.
Ameryka Południowa i Północna, Azja. W zapisie kopalnym znane od wczesnego paleocenu do przełomu plejstocenu i holocenu.
Klasyfikacja.
Analiza filogenetyczna przeprowadzona przez Billeta (2011) na podstawie cech czaszki i uzębienia sugeruje, że notoungulaty są grupą monofiletyczną, podobnie jak dwa główne podrzędy – Toxodontia i Typotheria. Monofiletyzm wielu rodzin należących do tych podrzędów jest jednak niepewny.

</doc>
<doc id="748691" url="https://pl.wikipedia.org/wiki?curid=748691" title="Czubajka sutkowata">
Czubajka sutkowata

Czubajka sutkowata ("Macrolepiota mastoidea" (Fr.) Singer) – gatunek grzybów należący do rodziny pieczarkowatych ("Agaricaceae").
Systematyka i nazewnictwo.
Pozycja w klasyfikacji: "Macrolepiota, Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Po raz pierwszy takson ten zdiagnozował w 1821 r. Elias Fries nadając mu nazwę "Agaricus mastoideus". Obecną, uznaną przez Index Fungorum nazwę nadał mu w roku 1951 Rolf Singer, przenosząc go do rodzaju "Macrolepiota". Ma 22 synonimy łacińskie. Niektóre z nich:
Nazwę polską podał Władysław Wojewoda w 1998 r. W polskim piśmiennictwie mykologicznym gatunek ten opisywany był też jako czubajka właściwa, czubajka wysmukła, stroszka wysmukła, kożuszek. W niektórych atlasach grzybów jest opisywany jako czubajka beżowa.
Morfologia.
Średnicy od 5 do 12 cm, młody – jajowaty, później wypukły do rozpostartego, jasnobrązowy, jasnomięsnoochrowy, skórka początkowo gwiaździście popękana, u dojrzałych owocników pozostaje taka tylko pośrodku, gdzie jest także ciemniejsza, w innych miejscach delikatnie gęsto, promieniście i ziarnisto łuseczkowata, przy czym między łuseczkami prześwituje bledsze tło.
Przy trzonie wolne, białe.
Wysokości od 10 do 15 cm, średnicy od 0,8 do 1,5 cm, cylindryczny, z bulwiastą podstawą (do 2,5 cm), daje się wyłamać, gładki lub lekko pasemkowaty, łykowaty, rurkowaty, koloru jasnego, brązowawego drewna. Posiada wyraźny podwójny, dający się przesuwać pierścień.
Białawy, smak lekko orzechowy.
Biały. Zarodniki o rozmiarach 13–16(-18) × 7–9,5(-11) µm.
Występowanie i siedlisko.
Występuje tylko w Europie. W Polsce występuje na obszarze całego kraju, jest dość rzadka, nie znajduje się jednak na liście gatunków zagrożonych. 
Owocniki wytwarza od sierpnia do listopada w prześwietlonych lasach liściastych i iglastych, na ich skraju, przy leśnych drogach. Miejscami jest dość pospolita.
Znaczenie.
Saprotrof. Grzyb jadalny, nadający się do panierowania i smażenia.

</doc>
<doc id="748702" url="https://pl.wikipedia.org/wiki?curid=748702" title="Mestecǎneşti">
Mestecǎneşti



</doc>
<doc id="748703" url="https://pl.wikipedia.org/wiki?curid=748703" title="Mestecanesti">
Mestecanesti



</doc>
<doc id="748705" url="https://pl.wikipedia.org/wiki?curid=748705" title="DigiTech Whammy">
DigiTech Whammy

DigiTech Whammy – urządzenie muzyczne w postaci pedału, tzw. Pitch Shifter, które po jego naciśnięciu zapewnia określony efekt dźwięku gitarowego. Dzięki urządzeniu gitara płynnie zmienia strój w górę lub w dół (zależnie od tego, w którą stronę naciśnięty zostanie pedał).
Jednym z modeli urządzenia jest Whammy II, który umożliwia podwyższenie lub obniżenie sygnału gitary nawet o dwie oktawy.

</doc>
<doc id="748707" url="https://pl.wikipedia.org/wiki?curid=748707" title="Crybaby">
Crybaby



</doc>
<doc id="748708" url="https://pl.wikipedia.org/wiki?curid=748708" title="Jim Dnulop Crybaby">
Jim Dnulop Crybaby



</doc>
<doc id="748720" url="https://pl.wikipedia.org/wiki?curid=748720" title="Sliver">
Sliver

Sliver – amerykański film fabularny z 1993 roku w reżyserii Phillipa Noyce’a z Sharon Stone i Williamem Baldwinem w rolach głównych. Ekranizacja powieści Iry Levina.
Fabuła.
Carly Norris po siedmiu latach małżeństwa opuszcza swojego męża i wprowadza się do luksusowego wieżowca w Nowym Jorku. Dowiaduje się, że poprzednia właścicielka mieszkania zginęła w tragicznych okolicznościach.

</doc>
<doc id="748722" url="https://pl.wikipedia.org/wiki?curid=748722" title="Herb Działdowa">
Herb Działdowa

Herb Działdowa – jeden z symboli miasta Działdowo w postaci herbu.
Wygląd i symbolika.
Herb przedstawia na błękitnej tarczy postać św. Katarzyny stojącej w gotyckim portalu. W prawej ręce, skierowanej ku górze, trzyma wycinek (1/4 całości) koła tortur, a w lewej, opuszczonej w dół, oparty o podłoże miecz. Po obu stronach portalu znajdują się tarcze rycerskie podzielone na 12 pól w czerwono-białą szachownicę Kolorystka herbu: suknia czerwona; płaszcz, korona, koło tortur i rękojeść miecza – złote; kolce koła tortur i miecz – stalowe; portal – złoty.
Historia.
Herb został nadany miastu przez komtura ostródzkiego Güntera von Hohensteina w II połowie XIV w. Święta Katarzyna stanowi patronkę miasta. Tarcza z białą-czerwoną szachownicą jest herbem rodowym von Hohensteinów, wywodzących się z okolic Harzu. Z tego powodu motyw ten jest także spotykany w heraldyce niemieckiej, np. w godłach księstw Brunszwiku, Schwarzburg-Rudolstadt i Schwarzburg-Sondershausen (zniesionych w l. 1918–1920 r.) oraz we współczesnych herbach miasta Bad Sachsa i powiatu Nordhausen.

</doc>
<doc id="748723" url="https://pl.wikipedia.org/wiki?curid=748723" title="Łosiów (przystanek kolejowy)">
Łosiów (przystanek kolejowy)

Łosiów – przystanek kolejowy w Łosiowie, w województwie opolskim, w Polsce.
W roku 2017 przystanek obsługiwał 200–299 pasażerów na dobę.

</doc>
<doc id="748736" url="https://pl.wikipedia.org/wiki?curid=748736" title="Organyà">
Organyà

Organyà – miejscowość w Hiszpanii, gminna w Katalonii, w prowincji Lleida, w comarce Alt Urgell.
Powierzchnia gminy wynosi 11,54 km². Zgodnie z danymi INE, w 2005 roku liczba ludności wynosiła 960, a gęstość zaludnienia 83,2 osoby/km². Wysokość bezwzględna gminy równa jest 558 metrów. Współrzędne geograficzne Organyà to 42°12'46"N, 1°19'46"E.

</doc>
<doc id="748744" url="https://pl.wikipedia.org/wiki?curid=748744" title="Spamalot">
Spamalot

Spamalot (pełny tytuł: "Monty Python's Spamalot") – musical stworzony na podstawie filmu "Monty Python i Święty Graal" z 1975. Muzykę do spektaklu napisali John Du Prez i Eric Idle, który stworzył też libretto.
Światowa prapremiera sztuki miała miejsce 9 stycznia 2005 w Shubert Theatre w Chicago. Polska prapremiera odbyła się 2 października 2010 w Teatrze Muzycznym w Gdyni. W czerwcu 2018 sztukę wystawił Śródmiejski Teatr Muzyczny w Warszawie. Za tłumaczenia utworów na język polski odpowiadają Bartosz Wierzbięta i Kazimierz Piotrowski.

</doc>
<doc id="748746" url="https://pl.wikipedia.org/wiki?curid=748746" title="Dyskryminacja gatunkowa">
Dyskryminacja gatunkowa

Dyskryminacja gatunkowa, szowinizm gatunkowy, specyzm (proponowane są również nazwy gatunkizm, gatunkowizm; ) – postawa stawiająca interesy własnego gatunku (w domyśle: "Homo sapiens") ponad interesami innych gatunków. Określenie to zostało utworzone na zasadzie analogii do rasizmu i seksizmu przez bioetyków, a podjęte zostało głównie przez zwolenników praw zwierząt.
Termin "speciesism" ukuł Richard D. Ryder, brytyjski psycholog w ramach krytyki stosowanej w naukach przyrodniczych, w tym psychologii, wiwisekcji na początku lat 70. XX w. Niedługo potem pojęcia "speciesism" i "antispeciesism" zostały rozpropagowane przez filozofa Petera Singera.
Zagadnienie dyskryminacji gatunkowej jest podejmowane głównie przez jej przeciwników, uważających, że podobnie jak moralnie złe były niewolnictwo czy seksizm, tak też złe jest dyskryminowanie przedstawiciela innego gatunku tylko z tego powodu, że jest on właśnie przedstawicielem owego gatunku. Według Singera postawa, w której przyznaje się wyższość interesów własnego gatunku nad interesami innego gatunku, jest równoważna postawie przyznającej pierwszeństwo interesom własnej rasy lub płci. Singer swoją niezgodę na dyskryminację gatunkową wiąże z utylitaryzmem, czyli poglądem mówiącym, że moralnym obowiązkiem jest powiększanie sumy szczęścia jak największej liczby osób, przy czym za osoby uważa istoty zdolne do odczuwania bólu, a więc mające w swoim interesie unikanie cierpienia. Niezgoda na dyskryminację gatunkową nie musi oznaczać identycznego traktowania przedstawicieli różnych gatunków, lecz może realizować się w dostosowywaniu traktowania do psychiki konkretnej istoty. Przykładowo, dzikie zwierzę może bardziej cierpieć w sytuacji uwięzienia niż świadomy praw więźnia człowiek, z kolei ludzkie dziecko może odczuć uderzenie dotkliwiej niż dorosły koń. Ponadto świadomy swego istnienia ssak może według przeciwników dyskryminacji gatunkowej bardziej zasługiwać na życie niż człowiek o silnie uszkodzonym mózgu. Teza ta jest propagowana przez Singera, podczas gdy inny bioetyk znany z przeciwstawiania się dyskryminacji gatunkowej, Tom Regan, zalicza prawo do życia do podstawowych praw, przysługujących również istotom pozbawionym świadomości. Również Ryder krytykuje utylitaryzm, twierdząc, że interesy mają poszczególne osobniki, a nie ich suma.
Przeciwnicy szowinizmu gatunkowego twierdzą, że tak długo, jak długo nie udowodnimy, że wszyscy przedstawiciele jednego gatunku posiadają istotną cechę, której nie posiadałby żaden przedstawiciel innego gatunku, tak długo przyznawanie im różnych zasadniczych praw jest moralnie nieuzasadnione i złe. Przeciwnicy szowinizmu domagają się przyznanie zwierzętom podstawowych praw zapewniających im równe poszanowanie ich potrzeb.
Z pojęciem dyskryminacji gatunkowej wiąże się założony przez Singera Great Ape Project – projekt, który zmierza do przyznania naczelnym prawnej ochrony ich podstawowych interesów:

</doc>
<doc id="748747" url="https://pl.wikipedia.org/wiki?curid=748747" title="Śmiertelne błogosławieństwo">
Śmiertelne błogosławieństwo

Śmiertelne błogosławieństwo (ang. "Deadly Blessing") – amerykański film fabularny z 1981 roku. Jeden z wcześniejszych horrorów w reżyserii Wesa Cravena.
Fabuła.
Piękna, młoda kobieta poślubia członka dziwacznej sekty religijnej Hittite. Wśród jej wyznawców następuje seria niewyjaśnionych, tajemniczych zgonów. Dzieją się rzeczy przerażające – farmer zostaje przejechany przez własny traktor, inni giną od noży, pogryzieni przez pająki czy węże. Po śmierci męża kobieta czuje, że sama podlega działaniu jakieś dziwnej siły.

</doc>
<doc id="748750" url="https://pl.wikipedia.org/wiki?curid=748750" title="Herbert Kilpin">
Herbert Kilpin

Herbert Kilpin (ur. 24 stycznia 1870 r. w Nottingham, zm. 22 października 1916 w Mediolanie) – angielski piłkarz. 
Życiorys.
Karierę piłkarską rozpoczął grając w angielskich zespołach Notts Olympic i Saint Andrews. W 1891 r. wyemigrował do Włoch, gdzie został zawodnikiem Internazionale Torino. W 1898 r. przeprowadził się do Mediolanu, a rok później został jednym z założycieli klubu A.C. Milan (wówczas pod nazwą "Milan Cricket and Foot-Ball Club"). Pierwszy kapitan mediolańskiego zespołu i jego pierwszy trener. Trzykrotny mistrz Włoch (1901, 1906 i 1907).

</doc>
<doc id="748751" url="https://pl.wikipedia.org/wiki?curid=748751" title="Eksperyment Solomona Ascha">
Eksperyment Solomona Ascha



</doc>
<doc id="748753" url="https://pl.wikipedia.org/wiki?curid=748753" title="Paratyreoidyna">
Paratyreoidyna



</doc>
<doc id="748764" url="https://pl.wikipedia.org/wiki?curid=748764" title="Temperówka">
Temperówka

Temperówka – niewielki przyrząd służący do temperowania (ostrzenia) przyrządów kreślarskich, np. ołówków, kredek. Temperówki ręczne najczęściej mają niewielkie ostrze umieszczone w uchwycie ze stożkowym otworem. Włożenie ołówka do tego otworu i obracanie go w nim powoduje skrawanie cienkiego wióra z drewnianej oprawy ołówka z jednoczesnym kształtowaniem – ostrzeniem – jego grafitowego rdzenia. Istnieją także temperówki, w których ołówek obracany jest przy pomocy specjalnej przekładni napędzanej ręczną korbką lub niewielkim silniczkiem elektrycznym.
Niektóre ołówki, zwłaszcza te, które nie mają typowego przekroju okrągłego albo sześciokątnego, tylko - jak na przykład ołówki stolarskie o przekroju zbliżonym do prostokątnego - nie mogą być ostrzone przez obracanie ich w takim przyrządzie. Do ich ostrzenia trzeba używać noża, albo temperówek o innej konstrukcji, np. z żyletką.
Nazewnictwo.
Temperówka, w zależności od regionu Polski i środowiska, ma wiele nazw potocznych, np.:

</doc>
<doc id="748767" url="https://pl.wikipedia.org/wiki?curid=748767" title="Diaminobenzeny">
Diaminobenzeny

Diaminobenzeny (fenylenodiaminy) – organiczne związki chemiczne z grupy amin o wzorze . Są organicznymi zasadami należącymi do aromatycznych diamin. Występują w postaci trzech izomerów:

</doc>
<doc id="748771" url="https://pl.wikipedia.org/wiki?curid=748771" title="Crystal Planet">
Crystal Planet

Crystal Planet – album studyjny amerykańskiego gitarzysty Joe Satrianiego. Wydawnictwo ukazało się 3 marca 1998 roku nakładem wytwórni muzycznej Epic Records. Płyta dotarła do 50. miejsca listy Billboard 200 w Stanach Zjednoczonych.
Pochodząca z płyty kompozycja "A Train of Angels" była nominowana do nagrody Grammy w kategorii Best Rock Instrumental Performance.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="748772" url="https://pl.wikipedia.org/wiki?curid=748772" title="Kościół Apostołów Piotra i Andrzeja w Jedlińsku">
Kościół Apostołów Piotra i Andrzeja w Jedlińsku

Kościół Apostołów Piotra i Andrzeja – kościół katolicki znajdujący się w Jedlińsku, przy ul. św. Wojciecha 2, w stylu barokowym.
Kościół został założony przez Stanisława Witowskiego, kasztelana brzezińskiego, wzniesiony staraniem jego syna Stanisława, kasztelana sandomierskiego w latach 1645–1652. W 1655 roku został zrujnowany przez Szwedów. Odnowił go Aleksander Józef Załuski, wojewoda rawski. W 1752 roku gruntownie restaurował i przekształcił biskup Andrzej Stanisław Załuski.
W latach 1845–1871 odbyły się prace nad odnową budynku parafii. W głównym ołtarzu znajduje się obraz Jezusa Chrystusa powołującego Piotra i Andrzeja na apostołów, prawdopodobnie malowany w Rzymie, ufundowany przez Andrzeja Załuskiego. W kościele są również obrazy i polichromie malowane przez Tadeusza Kuntzego pochodzące z XVIII wieku.
Dzwonnica na budynku została wybudowana w 1645 roku, a w niej mieści się dzwon podarowany miejscowej świątyni przez osadników szkockich wyznania kalwińskiego.

</doc>
<doc id="748773" url="https://pl.wikipedia.org/wiki?curid=748773" title="Nils Liedholm">
Nils Liedholm

Nils Erik Liedholm (ur. 8 października 1922 w Valdemarsvik, zm. 5 listopada 2007 w Cuccaro Monferrato) – szwedzki piłkarz występujący na pozycji pomocnika lub napastnika, reprezentant Szwecji w latach 1947–1958, złoty medalista olimpijski, srebrny medalista mistrzostw świata, trener piłkarski.
Kariera klubowa.
Członek słynnego trio zawodników AC Milan "Gre-No-Li" (razem z Gunnarem Grenem i Gunnarem Nordahlem). Trzykrotny mistrz Włoch (1951, 1955 i 1957), dwukrotny zdobywca Pucharu Łacińskiego (1951 i 1956). Wystąpił w 359 spotkaniach Milanu, strzelając w nich 81 bramek.
Kariera reprezentacyjna.
Złoty medalista Igrzysk Olimpijskich 1948 w Londynie. Na Mistrzostwach Świata 1958 wywalczył z reprezentacją Szwecji srebrny medal, przegrywając w finale 2:5 z Brazylią. W meczu tym zdobył on jedną bramkę.

</doc>
<doc id="748776" url="https://pl.wikipedia.org/wiki?curid=748776" title="Weetman Pearson (3. wicehrabia Cowdray)">
Weetman Pearson (3. wicehrabia Cowdray)

Weetman John Churchill Pearson (ur. 27 lutego 1910, zm. 19 stycznia 1995) – brytyjski arystokrata i wojskowy.
Życiorys.
Był najstarszym synem Weetmana Pearsona, 2. wicehrabiego Cowdray i Agnes Spencer-Churchill, córki lorda Edwarda Spencer-Churchilla.
W latach 30. był oficerem Królewskiej Artylerii ("Royal Artillery"). Po wybuchu II wojny światowej służył we Francji, w szeregach Brytyjskiego Korpusu Ekspedycyjnego ("British Expeditionary Force", BEF). Brał udział w kampanii francuskiej 1940 r. Podczas ewakuacji BEF-u z Dunkierki został ciężko ranny, co zakończyło się amputacją lewej ręki. W następstwie tego odszedł z armii.
Od 1933 r. był 3. wicehrabią Cowdray, który to tytuł odziedziczył po swoim ojcu. Z racji posiadania tytułu parowskiego zasiadał w Izbie Lordów. Przez większość kariery politycznej związany był z Partią Liberalną. Przez kilka lat po II wojnie był rządowym whipem w Izbie Lordów. W 1950 r. opuścił szeregi Partii Liberalne i zrezygnował z funkcji whipa. Przez resztę życia zasiadał w Izbie Lordów jako członek niezależny. W latach 1954–1977 był prezesem rodzinnej firmy wydawniczej S. Pearson &amp; Son (obecnie Pearson Plc).
Lord Cowdray był cichym i spokojnym człowiekiem. Nie lubił zbytniego zainteresowania jego osobą ze strony prasy. Był również wielkim amatorem gry w polo.
Życie prywatne.
19 lipca 1939 r. poślubił lady Anne Pamelę Bridgeman (ur. 1913), córkę Orlando Bridgemana, 5. hrabiego Bradford i Margaret Bruce, córki 2. hrabiego Aberdare. Weetman i Anne mieli razem syna i dwie córki:
Pierwsze małżeństwo lorda Cowdraya zakończyło się rozwodem w 1950 r. Po raz drugi ożenił się 4 marca 1953 r. z Elizabeth Georgianą Mather Mather-Jackson (ur. przed 1937), córką sir Anthony’ego Mother-Jacksona, 6. baroneta. Weetman i Elizabeth mieli razem syna i dwie córki:

</doc>
<doc id="748777" url="https://pl.wikipedia.org/wiki?curid=748777" title="Wandale">
Wandale



</doc>
<doc id="748778" url="https://pl.wikipedia.org/wiki?curid=748778" title="Braggadocio">
Braggadocio

Braggadocio, "bragga" – styl w muzyce rap, skupiający się na wychwalaniu swoich umiejętności (tzw. "skilli") i udowadnianiu wyższości nad innymi muzykami. Charakteryzuje się również używaniem przez raperów wielu, często bardzo rozbudowanych porównań i metafor, jak również tzw. "dissami" (od ang. disrespect).

</doc>
<doc id="748781" url="https://pl.wikipedia.org/wiki?curid=748781" title="Parawan (mebel)">
Parawan (mebel)

Parawan – rodzaj przenośnej ścianki o kilku ruchomych skrzydłach, łączonych zawiasami, najczęściej zdobionej obrazami, kaligrafią lub grafiką. Ramy mają wypełnienie o charakterze ozdobnym z tkaniny (np. w najprostszej formie parawanu szpitalnego jest to białe bawełniane płótno, zawieszone na metalowej, prostej ramie) lub innych materiałów np. drewno. Pochodzi z Chin, a w Europie znany od końca XVI wieku. 
Rodzaje i zastosowanie.
Parawan jest mobilną ścianą, którą można przesuwać lub składać, dlatego najczęściej pełni rolę przegrody oddzielającej strefy w pomieszczeniu. Z reguły jest wykorzystywany w mieszkaniach/domach (rzadziej w miejscach publicznych) np. do wydzielania strefy nocnej (sypialni), miejsca pracy (biuro) czy zabaw (pokój dziecka). Parawan często pełni również funkcję dekoracji, jako element podkreślający styl wnętrza (najczęściej azjatycki). Parawan ogrodowy służy do ochrony przed wiatrem, słońcem i odgradzania przestrzeni.
Historia.
Parawany jako elementy wyposażenia mieszkań czy przestrzeni publicznych wywodzą się z kultur azjatyckich - głównie chińskiej i japońskiej. Najstarsze zachowane parawany pochodzą z Chin z VIII w, które są uważane za pioniera w produkcji parawanów. 
W architekturze pełniły funkcje przegród wyznaczających granice domu i pomieszczeń, zapewniały intymność i ciepło. Często zastępowały ściany. Parawany chińskie były na ogół drewniane i ciężkie, dlatego dobrze sprawdzały się jako ściany. Zazwyczaj były zdobione malowidłami przedstawiającymi sceny z życia codziennego, naturę i symbolikę religijną. Parawany japońskie były lżejsze i najczęściej powstały z papieru washi, drewna, jedwabiu, bambusa i kamienia. Stanowiły nie tylko praktyczne elementy wyposażenia wnętrz, ale również miały ważne znaczenie w kulturze, wierzeniach i obyczajach Japończyków. Kultura Japonii oparta była na buddyzmie, który zakładał, że pomieszczenia, w których przebywa człowiek powinny być otwarte, proste, lekkie, wypełnione niewielką ilością mebli. Dlatego wnętrza nie były odgradzane ścianami, a różnego rodzaju parawanami. 
W Europie parawany prawdopodobnie pojawiły się w XVI w. Pomysł odgradzania pomieszczeń lekkimi panelami przywieźli zachodni kupcy, a Europejczycy szybko się nim zainteresowali. Parawany pojawiały się głównie w mieszkaniach zamożnych mieszczan i szkołach prywatnych.

</doc>
<doc id="748782" url="https://pl.wikipedia.org/wiki?curid=748782" title="Organya">
Organya



</doc>
<doc id="748784" url="https://pl.wikipedia.org/wiki?curid=748784" title="Arseguel">
Arseguel



</doc>
<doc id="748785" url="https://pl.wikipedia.org/wiki?curid=748785" title="Wicehrabia Cowdray">
Wicehrabia Cowdray

Wicehrabiowie Cowdray 1. kreacji (parostwo Zjednoczonego Królestwa)
Następca 4. wicehrabiego Cowdray: Peregrine John Dickinson Pearson

</doc>
<doc id="748790" url="https://pl.wikipedia.org/wiki?curid=748790" title="Bassella">
Bassella

Bassella – gmina w Hiszpanii, w Katalonii, w prowincji Lleida, w comarce Alt Urgell.
Powierzchnia gminy wynosi 70,25 km². Zgodnie z danymi INE, w 2005 roku liczba ludności wynosiła 261, a gęstość zaludnienia 3,72 osoby/km². Wysokość bezwzględna gminy równa jest 423 metry. Współrzędne geograficzne gminy to 42°0'25"N, 1°17'44"E.
Miejscowości.
W skład gminy Bassella wchodzi dziewięć miejscowości, w tym miejscowość gminna o takiej samej nazwie. Te miejscowości to:

</doc>
<doc id="748792" url="https://pl.wikipedia.org/wiki?curid=748792" title="Castellnou de Bassella">
Castellnou de Bassella

Castellnou de Bassella – miejscowość w Hiszpanii, w Katalonii, w prowincji Lleida, w comarce Alt Urgell, w gminie Bassella.
Według danych INE w 2020 roku liczyła 4 mieszkańców – 3 mężczyzn i 1 kobietę. 

</doc>
<doc id="748794" url="https://pl.wikipedia.org/wiki?curid=748794" title="Aguilar">
Aguilar

Aguilar- Aguilar de Bassella – miejscowość w Hiszpanii, w Katalonii, w prowincji Lleida, w comarce Alt Urgell, w gminie Bassella.
Według danych INE z 2005 roku miejscowość zamieszkiwało 21 osób.

</doc>
<doc id="748795" url="https://pl.wikipedia.org/wiki?curid=748795" title="Altès">
Altès

Altès – miejscowość w Hiszpanii, w Katalonii, w prowincji Lleida, w comarce Alt Urgell, w gminie Bassella.
Według danych INE z 2005 roku miejscowość zamieszkiwało 41 osób.

</doc>
<doc id="748797" url="https://pl.wikipedia.org/wiki?curid=748797" title="La Clua">
La Clua

La Clua – miejscowość w Hiszpanii, w Katalonii, w prowincji Lleida, w comarce Alt Urgell, w gminie Bassella.
Według danych INE z 2005 roku miejscowość zamieszkiwało 20 osób.

</doc>
<doc id="748798" url="https://pl.wikipedia.org/wiki?curid=748798" title="Guardiola">
Guardiola

Guardiola – miejscowość w Hiszpanii, w Katalonii, w prowincji Lleida, w comarce Alt Urgell, w gminie Bassella.
Według danych INE z 2005 roku miejscowość zamieszkiwało 9 osób.

</doc>
<doc id="748799" url="https://pl.wikipedia.org/wiki?curid=748799" title="Mirambell">
Mirambell

Mirambell – miejscowość w Hiszpanii, w Katalonii, w prowincji Lleida, w comarce Alt Urgell, w gminie Bassella.
Według danych INE z 2005 roku miejscowość zamieszkiwały 23 osoby.

</doc>
<doc id="748801" url="https://pl.wikipedia.org/wiki?curid=748801" title="Ogern">
Ogern

Ogern – miejscowość w Hiszpanii, w Katalonii, w prowincji Lleida, w comarce Alt Urgell, w gminie Bassella.
Według danych INE z 2005 roku miejscowość zamieszkiwało 119 osób.

</doc>
<doc id="748802" url="https://pl.wikipedia.org/wiki?curid=748802" title="Serinyana">
Serinyana

Serinyana – miejscowość w Hiszpanii, w Katalonii, w prowincji Lleida, w comarce Alt Urgell, w gminie Bassella.
Według danych INE z 2005 roku miejscowość zamieszkiwała jedna osoba.

</doc>
<doc id="748804" url="https://pl.wikipedia.org/wiki?curid=748804" title="Fenylenodiamina">
Fenylenodiamina



</doc>
<doc id="748813" url="https://pl.wikipedia.org/wiki?curid=748813" title="Nereo Rocco">
Nereo Rocco

Nereo Rocco (ur. 20 maja 1912 w Trieście, zm. 20 lutego 1979 tamże) – włoski piłkarz i trener. Jeden z bardziej utytułowanych włoskich trenerów piłkarskich. Jeden z pierwszych szkoleniowców, stosujących taktykę catenaccio.
Życiorys.
Występował jako skrzydłowy w takich klubach jak Triestina, SSC Napoli i Padova. W ciągu 11 sezonów rozegrał 287 spotkań w Serie A, strzelając 69 bramek. Zaliczył również 1 występ w reprezentacji Włoch.
W roku 1947 Rocco zadebiutował jako trener, prowadząc zespół Triestiny. Po 4 latach przeniósł się do Treviso, a następnie powrócił do Triestu.
W 1953 objął posadę trenera Padovy, z którą awansował do Serie A; w sezonie 1957/1958 zajął z tym klubem trzecie miejsce, co było najlepszym dotychczasowym osiągnięciem klubu.
W 1961 Rocco został trenerem A.C. Milan, wygrywając z tym klubem mistrzostwo Włoch i Puchar Europy. Jako trener mediolańskiego zespołu pracował w latach 1961–1963, 1967–1972, 1973–1974. W międzyczasie zaliczył staż trenerski w Torino FC i Fiorentinie. Po powrocie do Mediolanu zdobył kolejne mistrzostwo, Puchar Europy, Puchar Interkontynentalny, Puchar Włoch i 2 Puchary Zdobywców Pucharów. Karierę trenerską zakończył w roku 1974. W 1977 piastował stanowisko dyrektora technicznego Milanu.
Zmarł 20 lutego 1979 r. w Trieście. 18 października 1992 r. nowo wybudowany stadion w tym mieście otrzymał jego imię.
Rocco był znany we Włoszech jako "El Paròn" (w lokalnym dialekcie "„Mistrz”"), często w swoich publicznych wypowiedziach używał dialektu triesteńskiego.

</doc>
<doc id="748814" url="https://pl.wikipedia.org/wiki?curid=748814" title="Ilmārs Bricis">
Ilmārs Bricis

Ilmārs Bricis (ur. 9 lipca 1970 r. w Rydze) – łotewski biathlonista, dwukrotny medalista mistrzostw świata i wielokrotny medalista mistrzostw Europy.
Kariera.
W Pucharze Świata zadebiutował 12 lutego 1992 roku w Albertville, kiedy zajął 39. miejsce w sprincie. Pierwsze punkty zdobył 9 lutego 1996 roku w Ruhpolding, zajmując 13. miejsce w tej konkurencji. Na podium zawodów tego cyklu pierwszy raz stanął 7 marca 1998 roku w Pokljuce, kończąc rywalizację w sprincie na trzeciej pozycji. W zawodach tych wyprzedzili go jedynie Rosjanin Władimir Draczow i Niemiec Sven Fischer. W kolejnych startach jeszcze sześć razy stawał na podium, jednak nie odniósł zwycięstwa: trzykrotnie był drugi i trzykrotnie trzeci. Ostatni raz na podium zawodów pucharowych stanął 23 marca 2006 roku w Oslo, gdzie był drugi w sprincie. Najlepsze wyniki osiągnął w sezonie 1997/1998, kiedy zajął 11. miejsce w klasyfikacji generalnej.
Na mistrzostwach świata w Pokljuce w 2001 roku wywalczył brązowy medal w biegu indywidualnym. Był to pierwszy w historii medal zawodów tego cyklu dla Łotwy. Uległ tam jedynie Finowi Paavo Puurunenowi i Wadimowi Saszurinowi z Białorusi. Na rozgrywanych cztery lata później mistrzostwach świata w Hochfilzen wywalczył także brązowy medal w sprincie, plasując się za Ole Einarem Bjørndalenem z Norwegii i Svenem Fischerem. Był też między innymi czwarty w biegu masowym na mistrzostwach świata w Chanty-Mansyjsku w 2003 roku, przegrywając walkę o podium z Francuzem Raphaëlem Poirée o 5,8 sekundy.
W 1992 roku wystartował na igrzyskach olimpijskich w Albertville, gdzie zajął 61. miejsce w biegu indywidualnym, 39. w sprincie i 16. w sztafecie. Jeszcze pięciokrotnie startował na imprezach tego cyklu, najwyższą lokatę osiągając podczas igrzysk olimpijskich w Turynie w 2006 roku. Ukończył tam rywalizację w biegu pościgowym na czwartej pozycji, tracąc do brązowego medalisty - Svena Fischera - 11,1 sekundy. Był też między innymi piąty w biegu indywidualnym i szósty w sztafecie na rozgrywanych osiem lat wcześniej igrzyskach olimpijskich w Nagano.
Siedmiokrotnie zdobywał medale mistrzostw Europy, pięć brązowych i dwa srebrne. Drugi był w biegu pościgowym podczas Mistrzostw Europy w Mińsku (1998) i Mistrzostw Europy w Bansku (2007).
Żonaty z Anželą Brice, ma córkę Anetę.
Po sezonie 2010/2011 ogłosił zakończenie kariery, jednak w kolejnym sezonie zanotował kilka występów, a w 2016 powrócił na biathlonowe trasy.

</doc>
<doc id="748817" url="https://pl.wikipedia.org/wiki?curid=748817" title="P-ksylen">
P-ksylen



</doc>
<doc id="748823" url="https://pl.wikipedia.org/wiki?curid=748823" title="Teoria wymiany społecznej">
Teoria wymiany społecznej



</doc>
<doc id="748828" url="https://pl.wikipedia.org/wiki?curid=748828" title="1. FC Magdeburg">
1. FC Magdeburg

1. Fußballclub Magdeburg – niemiecki klub piłkarski z Magdeburga. Założony w roku 1965 w NRD, trzykrotny mistrz tego kraju, zdobywca Pucharu Zdobywców Pucharów w roku 1974. Po zjednoczeniu Niemiec klub występuje w niższych ligach tego kraju.
W barwach Magdeburga występowało wielu piłkarzy z Polski: Piotr Ćwielong, Jan Daniec, Wladyslaw Klak, Waldemar Koc, Krzysztof Hetmański, Robert Jadczak, Dawid Krieger, Patryk Kujawa, Andrzej Wójcik, Damian Wójcik, czy Arkadiusz Żarczyński.

</doc>
<doc id="748829" url="https://pl.wikipedia.org/wiki?curid=748829" title="FC Magdeburg">
FC Magdeburg



</doc>
<doc id="748841" url="https://pl.wikipedia.org/wiki?curid=748841" title="Klezzmates">
Klezzmates

Klezzmates – polski zespół muzyczny, którego twórczość inspirowana jest przede wszystkim tradycyjną muzyką żydowską, ale również muzyką bałkańską, jazzową oraz poważną. "Klezzmates" tworzą zawodowi muzycy związani obecnie lub w przeszłości z krakowską Akademią Muzyczną. Oficjalna data założenia zespołu to 12 stycznia 2005 r.

</doc>
<doc id="748849" url="https://pl.wikipedia.org/wiki?curid=748849" title="Boodontinae">
Boodontinae

Boodontinae – podrodzina węży z kladu Caenophidia o niepewnej pozycji systematycznej. Tradycyjnie zaliczane do rodziny Colubridae (połozowatych); niektóre analizy sugerują jednak, że podrodzina ta jest bliżej spokrewniona ze zdradnicowatymi niż z większością węży tradycyjnie zaliczanych do połozowatych. Lawson i in. (2005) zaliczyli nawet Boodontinae do zdradnicowatych; natomiast Vidal i in. (2007) w swojej analizie zaliczyli część rodzajów wchodzących w skład tej podrodziny - w tym rodzaje "Lamprophis" i "Mehelya" - do rodziny Lamprophiidae, siostrzanej do zdradnicowatych.
Rodzaje tradycyjnie zaliczane do podrodziny Boodontinae:
Nie jest jednak pewne, czy Boodontinae obejmujące te wszystkie rodzaje są monofiletyczne. Lawson i in. (2005) wyłączyli z tej podrodziny rodzaje "Grayia" i "Macroprotodon" (które zaliczyli do Colubrinae), a także rodzaj "Duberria" (zaliczony przez nich do Pseudoxyrophiinae). Vidal i in. (2007) zaliczyli rodzaj "Grayia" do nowej podrodziny Grayiinae, wchodzącej w skład połozowatych. Kelly i współpracownicy (2008) uznali "Dromophis" za młodszy synonim rodzaju "Psammophis" z podrodziny Psammophiinae.

</doc>
<doc id="748851" url="https://pl.wikipedia.org/wiki?curid=748851" title="Patos">
Patos



</doc>
<doc id="748858" url="https://pl.wikipedia.org/wiki?curid=748858" title="Calamariinae">
Calamariinae

Calamariinae – podrodzina węży z rodziny połozowatych (Colubridae).
Zasięg występowania.
Podrodzina obejmuje gatunki występujące w Azji. 
Podział systematyczny.
Do podrodziny należą następujące rodzaje: 

</doc>
<doc id="748864" url="https://pl.wikipedia.org/wiki?curid=748864" title="Kefalos">
Kefalos

Kefalos, grecki Κέφαλος

</doc>
<doc id="748867" url="https://pl.wikipedia.org/wiki?curid=748867" title="Dochód pasywny">
Dochód pasywny

Dochód pasywny – oznacza dochód bez stałego angażowania własnej pracy.
Osoby osiągające dochód pasywny bez wkładu własnej pracy nazywamy rentierami.
Dochód pasywny otrzymywany jest wtedy, gdy raz wykonana praca (akcja, działanie) przynosi zyski, przez określony czas.
W modelowym przykładzie idea dochodu pasywnego, to sytuacja w której po wypracowaniu sobie tzn. “wolności finansowej” nie musimy angażować swojego czasu, ani pracy, by czerpać zyski finansowe z naszych działań. Wystarczy, że raz na pewien czas „przypilnujemy biznesu”, jednak nie musimy wkładać w dochód pasywny swojej energii każdego dnia, jak w pracę na etacie.

</doc>
<doc id="748868" url="https://pl.wikipedia.org/wiki?curid=748868" title="Mystique">
Mystique



</doc>
<doc id="748869" url="https://pl.wikipedia.org/wiki?curid=748869" title="Łomniczanka (dopływ Popradu)">
Łomniczanka (dopływ Popradu)

Łomniczanka – potok przepływający przez Łomnicę-Zdrój w gminie Piwniczna-Zdrój. Jest prawobrzeżnym dopływem Popradu.
Ma ok. 8 km długości. Jego źródło znajduje się na południowych stokach Wierchu nad Kamieniem, na wysokości ok. 1000 m n.p.m.. Spływa w południowym kierunku doliną pomiędzy dwoma grzbietami górskimi, z których spływają zasilające go potoki. Po zachodniej stronie jest to grzbiet ze szczytami: Kicarz, Granica, Groń, po wschodniej Parchowatka, Łaziska i Wargulszańskie Góry. Największymi dopływami Łomniczanki są: prawobrzeżna Mała Łomnicka, spływająca boczną doliną pomiędzy grzbietem Granica-Groń z zachodniej strony a Wierchem od wschodniej strony, oraz lewobrzeżny Wapiennik opływający po wschodniej stronie grzbiet Parchowatki. 
Łomniczanka uchodzi do Popradu w miejscu o współrzędnych , na wysokości 380 m n.p.m.. Odcinek 3,5 km przed ujściem Łomniczanki jest uregulowany i rozpoczyna się ponad 5-metrowym sztucznym wodospadem. Ok. 4 km w górę od ujścia znajduje się naturalny wodospad o nazwie Pod Siedemdziesiąt Siedem. Ma on wysokość 1 m i wraz z fragmentami skał jest pomnikiem przyrody.
Wzdłuż dolnej części Łomniczanki prowadzi droga. Wzdłuż części górnego biegu Łomniczanki, (od Pomnika Pamięci) prowadzi niebieski szlak turystyki pieszej. 

</doc>
<doc id="748871" url="https://pl.wikipedia.org/wiki?curid=748871" title="Rekin z Bora Bora">
Rekin z Bora Bora

Rekin z Bora Bora (ang. "Beyond the Reef") – amerykański film przygodowy z 1981 roku w reżyserii Franka C. Clarka. Ekranizacja powieści Clementa Richera "Tikayo And His Shark".
Fabuła.
"Dzieciństwo Diany na tropikalnej wyspie wypełniają malownicze zachody słońca, egzotyczne tańce, nurkowanie w poszukiwaniu skarbów rafy koralowej oraz przyjaźń z chłopcem o imieniu Tikoyo, któremu zawdzięcza życie. Kresem sielanki staje się wyjazd do szkoły w Stanach Zjednoczonych. Powrót już dorosłej Diany do krainy dzieciństwa jest spotkaniem z przeszłością i konfrontacją z rekinami: tymi z morskich głębin i tymi, które żerują na lądzie".

</doc>
<doc id="748875" url="https://pl.wikipedia.org/wiki?curid=748875" title="Farby emusyjne">
Farby emusyjne



</doc>
<doc id="748891" url="https://pl.wikipedia.org/wiki?curid=748891" title="Adolf Pawiński">
Adolf Pawiński

Adolf Stanisław Pawiński (ur. 7 czerwca 1840 w Zgierzu, zm. 24 sierpnia 1896 w Grodzisku Mazowieckim) – polski historyk, archiwista, docent Szkoły Głównej Warszawskiej i profesor historii powszechnej Cesarskiego Uniwersytetu Warszawskiego.
Życiorys.
Adolf Pawiński urodził się jako drugi z czworga dzieci Jana Pawińskiego. Jego ojciec pochodził ze Słupcy i był właścicielem niewielkiej farbiarni w Zgierzu. Matka Amalia Franciszka Kunegunda (z domu Kronow) była córką posesora dzierżawnego dóbr głowieńskich.
Szkołę podstawową ukończył w Zgierzu, natomiast średnią w Piotrkowie Trybunalskim. Wraz z kolegami założył wówczas Towarzystwo Literackie, w ramach którego uczniowie czytali książki oraz podejmowali własne próby literackie. Do towarzystwa tego należało 8-10 uczniów w tym późniejszy pisarz, etnograf oraz slawista Bronisław Grabowski, autor studiów dotyczących ekonomii M. E. Trepka oraz filozof, tłumacz i encyklopedysta Henryk Struve.
Początkowo chciał zostać księdzem, ale w Piotrkowie postanowił poświęcić się karierze naukowej. Znalazł się w gronie 12 wybitnych uczniów, którzy otrzymali rządowe stypendium przyznane przez kuratorium warszawskiego okręgu naukowego dzięki czemu w 1859 rozpoczął studia na Wydziale Filozoficzno-Historycznym Uniwersytetu Petersburskiego. Tam brał czynny udział w ruchu studenckim. Zajmował się kontaktami pomiędzy polskimi studentami w Petersburgu i w Dorpacie. W lutym 1861 w Warszawie uczestniczył w zjeździe delegatów polskich studentów uniwersytetów rosyjskich, który był reakcją na zamknięcie Uniwersytetu Petersburskiego w wyniku zamieszek studenckich w tymże roku. W lutym 1862 Pawiński przeniósł się na Uniwersytet Dorpacki, gdzie został przyjęty do korporacji akademickiej Konwent Polonia.
W 1864 otrzymał stopień kandydata nauk. W tym samym roku Teodor Witte, dorpatczyk, przyznał Pawińskiemu dwuletnie stypendium na studia zagraniczne. Najpierw wyjechał do Berlina, gdzie spotykał Rankego. Później słuchał wykładów Jaffego i Droysena. Następnie udał się do Getyngi, gdzie pod okiem Waitza uzyskał doktorat w dziedzinie genezy ustroju średniowiecznych komun włoskich.
W 1868 po powrocie do Polski został docentem Szkoły Głównej w Warszawie i jednocześnie otrzymał płatną pracę w Archiwum Głównym Akt Dawnych w Warszawie.
W Petersburgu, w 1871, po przedstawieniu rozprawy o Słowianach połabskich uzyskał stopień doktora historii powszechnej, po czym mianowano go profesorem nadzwyczajnym Uniwersytetu Carskiego w Warszawie (po zamknięciu Szkoły Głównej).
W 1875 objął kierownictwo Archiwum Głównego oraz otrzymał nominację na profesora zwyczajnego. W 1876 Moskiewskie Towarzystwo Archeologiczne wybrało go na swojego członka czynnego.
Od 1891 roku członek czynny zagraniczny Wydziału historyczno-filozoficznego Akademii Umiejętności. W 1876 roku został członkiem Moskiewskiego Towarzystwa Archeologicznego.
Pawiński współredagował „Bibliotekę Warszawską”, był również współzałożycielem pisma „Ateneum”, a także współpracownikiem "Wielkiej Encyklopedii Ilustrowanej" oraz wielu czasopism. Kierował Sekcją Czytelni przy Towarzystwie Dobroczynności. Był również współtwórcą Towarzystwa Kolonii Letnich.
Żoną Adolfa Pawińskiego była Aniela Moldenhawer (1848–1909) z którą miał syna Stanisława (1872-1913) i córkę Marię (1875–1934), a jego zięciem był Bronisław Chrostowski (1852-1923, lekarz, związany z Otwockiem).
Adolf Pawiński został pochowany w grobowcu rodzinnym na cmentarzu Powązkowskim w Warszawie (kw. 207–VI–25/27).

</doc>
<doc id="748893" url="https://pl.wikipedia.org/wiki?curid=748893" title="Leopold III Święty">
Leopold III Święty

Leopold III, Święty Leopold III (ur. 1073 w Gars nad rz. Kamp, zm. 15 listopada 1136 w Wiedniu) – margrabia Austrii z dynastii Babenbergów od 1095 do 1136, święty katolicki.
Był synem margrabiego Austrii Leopolda II i jego żony Idy z Ratelbergu. W 1095 został margrabią Austrii. Żoną Leopolda III w 1106 r. została Agnieszka von Waiblingen córka cesarza Henryka IV z dynastii salickiej.
W 1385 zaczęto starania o jego kanonizację. Kanonizowany został jednak dopiero w 1485 roku przez papieża Innocentego VIII. W 1663 cesarz Leopold I ogłosił swego imiennika patronem Austrii w miejsce dotychczasowego patrona, św. Kolomana ze Stockerau.
Jego wspomnienie liturgiczne obchodzone jest w Kościele katolickim 15 listopada.

</doc>
<doc id="748895" url="https://pl.wikipedia.org/wiki?curid=748895" title="Puchar Mitropa">
Puchar Mitropa

Puchar Mitropa, występujący pod oficjalną nazwą La Coupe de l'Europe Centrale był jednym z pierwszych międzynarodowych turniejów piłkarskich tej rangi w Europie. Po II wojnie światowej zorganizowano kontynuujący tradycje Puchar Zentropa. Zawody były rozgrywane do 1992 roku, kiedy to z powodu coraz malejącego prestiżu rozgrywek i działań wojennych w Jugosławii turniej został definitywnie rozwiązany. 
Historia.
Pierwszy w historii międzynarodowy turniej dla klubów piłkarskich został ustanowiony w roku 1897 w Wiedniu. Pomysłodawcą Challenge Cup był John Gramlick senior, współzałożyciel wiedeńskiego Vienna Cricket and Football Club. Rozgrywki zrzeszały kluby z imperium austro-węgierskiego, które wcześniej nie mogły ze sobą rywalizować, głównie z samego Wiednia, Budapesztu i Pragi. Puchar był rozgrywany do roku 1911 i jest uważany za bezpośredniego protoplastę pucharu Mitropa i współczesnej Ligi Mistrzów. Ostatnim zwycięzcą był Wiener Sport-Club, który 23 września 1911 pokonał w finale węgierski Ferencvárosi TC.
Po zakończeniu I wojny światowej i rozpadzie Austro-Węgier powróciła koncepcja rozgrywek dla klubów z całej Europy. Prekursorami piłki nożnej na kontynencie były kraje Europy Środkowej, stąd też najczęściej to kluby z tej części kontynentu były inicjatorami takowych rozgrywek, a we wczesnych latach 20. XX stulecia to tam powstawały zorganizowane krajowe rozgrywki i federacje. Kolejnym krokiem w kierunku profesjonalizacji rozgrywek piłkarskich było spotkanie 17 lipca 1927 w Wenecji z inicjatywy ówczesnego prezesa Österreichischer Fußball-Bund Hugo Meisla, gdzie zdecydowano się na zorganizowanie pucharu Mitropa. Co więcej, uchwalono cykliczny puchar Europy dla drużyn narodowych. Pierwsze spotkania rozegrano już 14 sierpnia tego roku między najlepszymi zawodowymi drużynami środkowej Europy.
W pierwszej edycji pucharu do rywalizacji przystąpiły po dwie drużyny z Austrii, Węgier, Czechosłowacji i Jugosławii, zestawione systemem pucharowym. Krajowe federacje były uprawnione do wystawienia zarówno mistrzów lub wicemistrzów, jak i triumfatorów pucharu. Pierwszym zwycięzcą okazała się czeska Sparta Praga. W 1929 roku drużyny z Włoch zastąpiły kluby jugosłowiańskie, a w 1934 zdecydowano się powiększyć grono uczestników o dwie dodatkowe drużyny z każdego kraju. W 1936 dołączyła Szwajcaria i Rumunia, a rok później powróciły zespoły z Jugosławii. Po aneksji przez nazistowskie Niemcy w 1938 z rozgrywek wystąpiły zespoły austriackie, a po wybuchu II wojny światowej rok później liczba uczestników zmniejszyła się do ośmiu drużyn (dwóch z Węgier, Czechosłowacji i Włoch oraz jednej z Rumunii i Jugosławii). O poziomie rozgrywek świadczą wyniki uczestników na arenie międzynarodowej – mistrzostwa świata Włoch (1934, 1938), finalistów mundialu z Czechosłowacji (1934) i Węgier (1938) oraz półfinalistów – Austriaków i Jugosłowian.
W 1940 rozgrywki zostały wstrzymane z powodu działań wojennych przed finałem, w którym miały zagrać Ferencvárosi TC i Rapid Bukareszt.
Po II wojnie światowej utworzono "puchar Zentropa" mający nawiązać tradycją do poprzednika, jednak nawet po przywróceniu tradycyjnej nazwy rozgrywki straciły na znaczeniu i estymie, z powodu powstania rozgrywek o Puchar Europy w 1955. W latach 80. rywalizowali ze sobą mistrzowie drugich lig uczestników, a ostatni finał rozegrano w 1992 – przy mniej niż tysiącu kibiców wygrał Borac Banja Luka z rozpadającej się Jugosławii. Z powodu wojny w Jugosławii i coraz malejącego znaczenia tych rozgrywek zaniechano bezpowrotnie rozgrywania tego turnieju.
Superpuchar Mitropa.
W roku 1989 rozegrano dwumecz o Superpuchar Mitropa pomiędzy triumfatorami z lat 1988 i 89:

</doc>
<doc id="748897" url="https://pl.wikipedia.org/wiki?curid=748897" title="Sex appeal">
Sex appeal



</doc>
<doc id="748900" url="https://pl.wikipedia.org/wiki?curid=748900" title="Renate Stecher">
Renate Stecher

Renate Stecher (nazwisko panieńskie Meißner, ur. 12 maja 1950 w Süptitz k. Torgau) – wschodnioniemiecka lekkoatletka, sprinterka, wielokrotna medalistka olimpijska.
Kariera sportowa.
Zdobyła złoty medal w sztafecie 4 × 100 metrów (która biegła w składzie: Bärbel Schrickel, Meißner, Brigitte Geyer i Christina Heinich) oraz zajęła 7. miejsce w biegu na 200 metrów na europejskich igrzyskach juniorów w 1966 w Odessie. Startując w konkurencji seniorek zdobyła brązowy medal w sztafecie 4 ×1 okrążenie (w składzie: Regina Höfer, Petra Zörner, Meißner i Geyer) na europejskich igrzyskach holowych w 1967 w Pradze. Na europejskich igrzyskach juniorów w 1968 w Lipsku wywalczyła trzy srebrne medale: w biegu na 100 metrów, biegu na 200 metrów (w obu przypadkach przegrywając z Ludmiłą Żarkową ze Związku Radzieckiego) i w sztafecie 4 × 100 metrów (w składzie: Schrickel, Meißner, Marion Wagner i Gabriele Zindler).
Zdobyła złoty medal w sztafecie 4 × 100 metrów (w składzie: Regina Höfer, Meißner, Bärbel Podeswa i Petra Vogt) oraz srebrny medal w biegu na 200 metrów (za Petrą Vogt, a przed Brytyjką Val Peat) na mistrzostwach Europy w 1969 w Atenach. Zwyciężyła w biegu na 60 metrów (wyprzedzając Sylviane Telliez z Francji i Wilmę van den Berg z Holandii) na halowych mistrzostwach Europy w 1970 w Wiedniu oraz w biegach na 100 metrów i na 200 metrów na letniej Uniwersjadzie w 1970 w Turynie.
Ponownie zwyciężyła w biegu na 60 metrów (przed Telliez i Annegret Irrgang) na halowych mistrzostwach Europy w 1971 w Sofii. Zdobyła złote medale w biegu na 100 metrów (przed reprezentantkami RFN Ingrid Mickler i Elfgard Schittenhelm) i w biegu na 200 metrów (przed Węgierką Györgyi Balogh i Ireną Szewińską) oraz srebrny medal w sztafecie 4 × 100 metrów (sztafeta NRD biegła w składzie: Karin Balzer, Stecher, Vogt i Ellen Strophal) na mistrzostwach Europy w 1971 w Helsinkach. Zwyciężyła w biegu na 50 metrów (wyprzedzając Annegret Richter i Telliez) na halowych mistrzostwach Europy w 1971 w Sofii.
Zdobyła złote medale w biegu na 100 metrów (wyprzedzając Raelene Boyle z Australii i Silvią Chivás z Kuby) i w biegu na 200 metrów (przed Boyle i Szewińską) oraz srebrny medal w sztafecie 4 × 100 metrów (w składzie: Evelin Kaufer, Heinich, Bärbel Struppert i Stecher) na igrzyskach olimpijskich w 1972 w Monachium.
Na halowych mistrzostwach Europy w 1974 w Göteborgu po raz kolejny zdobyła złoty medal w biegu na 60 metrów (przed Andreą Lynch z Wielkiej Brytanii i Szewińską. Zwyciężyła w sztafecie 4 × 100 metrów (w składzie: Doris Maletzki, Stecher, Heinich i Bärbel Eckert) oraz srebrne medale w biegu na 100 metrów (ulegając Szewińskiej, a wyprzedzając Lynch) i w biegu na 200 metrów (za Szewińską, a przed Moną-Liąa Pursiainen z Finlandii) na mistrzostwach Europy w 1971 w Helsinkach.
Zdobyła złoty medal w sztafecie 4 × 100 metrów (w składzie: Marlies Oelsner, Stecher, Carla Bodendorf i Eckert), srebrny medal w biegu na 100 metrów (za Annegret Richter, a przed inną zawodniczką z RFN Inge Helten) oraz brązowy medal w biegu na 200 metrów (za Eckert i Richter).
Renate Stecher była mistrzynią NRD biegu na 100 metrów w latach 1970, 1971 i 1973–1975. W biegu na 200 metrów była mistrzynią w 1970, 1971, 1973 i 1974 oraz wicemistrzynią w 1968, 1969, 1975 i 1976. Była również mistrzynią NRD w sztafecie 4 × 100 metrów w 1967, 1969, 1971 i 1973 oraz w sztafecie 4 × 200 metrów w 1968. W hali była mistrzynią NRD w biegu na 55 metrów w 1970 oraz w biegu na 50 metrów w 1971, 1972 i 1974, wicemistrzynią w biegu na 60 metrów w 1975 oraz brązową medalistką w biegu na 55 metrów w 1967, a także w biegu na 100 jardów w 1975 i 1976, zaś w sztafecie 4 ×1 okrążenie była halową mistrzynią NRD w 1970 i 1971 oraz brązową medalistką w 1966
W latach 90. ujawniono, że Stecher (podobnie jak wielu innych sportowców NRD) otrzymywała sterydy anaboliczne.
Rekordy świata.
Renate Stecher ustanowiła następujące rekordy świata (tabela nie obejmuje wyrównań rekordów):

</doc>
<doc id="748903" url="https://pl.wikipedia.org/wiki?curid=748903" title="Niebezpieczne związki">
Niebezpieczne związki

Niebezpieczne związki () – powieść epistolarna Pierre’a Choderlosa de Laclos wydana w 1782 w Paryżu przez wydawnictwo „Durand neveu”, w Polsce wydana w 1912 we Lwowie przez Księgarnię Polską Bernarda Połonieckiego; powieści od początku towarzyszyła aura skandalu obyczajowego i opinia książki niemoralnej. Współcześnie wielokrotnie ekranizowana, także w uwspółcześnionej wersji.
Treść.
U źródeł intrygi leży urażona ambicja pięknej markizy de Merteuil. Aby zemścić się na mężczyźnie, który przedłożył nad jej wdzięki świeżość i niewinność wychowanego w klasztorze dziewczęcia, namawia swojego dawnego kochanka, wicehrabiego de Valmont, aby uwiódł Cecylię de Volanges – właśnie ową cnotliwą i naiwną pannę. Pragnie, aby młody małżonek znalazł w swoim łożu zamiast zawstydzonej dziewicy wyrafinowaną libertynkę. Valmont początkowo odmawia, gdyż nudzi go perspektywa łatwej zdobyczy, zwłaszcza że zafascynowany jest niedostępną pięknością – prezydentową de Tourvel. W przeciwieństwie do markizy, która jedynie udaje cnotliwą i pobożną damę, pani de Tourvel rzeczywiście zasługuje na swoją znakomitą reputację; dlatego też cyniczny Valmont traktuje ten podbój jako wielkie wyzwanie. Markiza musi więc działać innymi sposobami: jako przyjaciółka matki Cecylii często widuje młodą dziewczynę. Stopniowo zdobywa zaufanie dziewczyny, staje się powiernicą i doradczynią. Widząc odwzajemnione zainteresowanie młodej panny kawalerem Danceny, podsyca je i steruje wydarzeniami, by wzniecić ogień uczucia Cecylii.
Jednocześnie, czyniący dużo wolniejsze niż się spodziewał postępy w zdobywaniu pani de Tourvel, Valmont odkrywa, że matka Cecylii poinformowała ją o jego reputacji pozbawionego serca i skrupułów uwodziciela. Rozwścieczony postanawia się zemścić, uwodząc jej córkę Cecylię, co osiąga bez przeszkód. Oczywiście stoi za tym markiza, która w ten sposób zamierza osiągnąć swój cel, a na razie rozkoszuje się nowym kochankiem – tym właśnie Dancenym, w którym do szaleństwa kocha się Cecylia. Jednak gdy zdaje jej się, że wszystko w końcu idzie po jej myśli, przychodzi cios z najmniej spodziewanej strony: odkrywa, że cyniczny dotąd i równie wyrachowany, jak ona sama Valmont, rozkochując w sobie panią de Tourvel, sam wpadł w sidła miłości. Zazdrosna markiza de Merteuil nie może znieść myśli o tym, by ktoś odebrał jej władzę nad dawnym kochankiem. Wierząc w swój wielki wpływ na Valmonta i znając jego ambicję, podstępnie namawia go, aby porzucił nową kochankę, przekonując go, że tylko tak może zaznać w pełni triumfu wielkiego podboju. Danceny i Cecylia, których uczucia nie wygasły, nawiązują intymne stosunki.
Zmanipulowany Valmont odtrąca panią de Tourvel, która z rozpaczy popada w ciężką chorobę. Tymczasem Danceny dowiaduje się od markizy o romansie Valmonta z Cecylią i wyzywa go na pojedynek. Valmont umiera w wyniku ran odniesionych w walce, lecz przed śmiercią przekazuje Danceny’emu korespondencję świadczącą o intrygach de Merteuil. Na wieść o śmierci ukochanego pani de Tourvel umiera. Działania markizy de Merteuil stają się powszechnie znane i spotyka ją towarzyski ostracyzm, ponadto po przejściu ospy zostaje oszpecona. Cecylia za zgodą matki wstępuje do klasztoru, w którym się wychowywała, a Danceny opuszcza kraj.

</doc>
<doc id="748913" url="https://pl.wikipedia.org/wiki?curid=748913" title="Patos de Minas">
Patos de Minas

Patos de Minas − miasto w Brazylii nad rzeką Paranaiba w stanie Minas Gerais.
154,6 tys. mieszkańców (2021), przemysł spożywczy, maszynowy oraz skórzany.

</doc>
<doc id="748915" url="https://pl.wikipedia.org/wiki?curid=748915" title="Béla II Arpadowicz">
Béla II Arpadowicz



</doc>
<doc id="748917" url="https://pl.wikipedia.org/wiki?curid=748917" title="Adalbert II Pobożny">
Adalbert II Pobożny

Adalbert II Pobożny, w niektórych opracowaniach pojawia się jako Albrecht II Pobożny (ur. 1107, zm. 9 listopada 1137) – margrabia Austrii od 1136, rywalizował o marchię ze swoim bratem Leopoldem IV.
Był najstarszym synem Leopolda III Świętego.
Był dwukrotnie żonaty. Jego żonami były:

</doc>
<doc id="748921" url="https://pl.wikipedia.org/wiki?curid=748921" title="Granica w nieskończoności">
Granica w nieskończoności



</doc>
<doc id="748940" url="https://pl.wikipedia.org/wiki?curid=748940" title="Chotla">
Chotla



</doc>
<doc id="748944" url="https://pl.wikipedia.org/wiki?curid=748944" title="Prowincja wielkopolska">
Prowincja wielkopolska

Prowincja wielkopolska – prawno-administracyjna jednostka terytorialna Korony, część składowa Rzeczypospolitej Obojga Narodów, do 1795 roku. Prowincja obejmowała 13 województw, a od 1768 roku 14 województw. Siedzibą władz prowincji był Poznań. 
Wszystkie prowincje polsko-litewskie mają swe źródło w nadaniu w 1347 przez Kazimierza III Wielkiego osobnych statutów występujących w historiografii pod wspólną nazwą „statuty wiślicko-piotrkowskie” dla Wielkopolski i Małopolski, a jeszcze głębsze w rozbiciu dzielnicowym. Po unii lubelskiej obok prowincji wielkopolskiej Rzeczpospolita Obojga Narodów dzieliła się jeszcze na prowincję małopolską oraz prowincję litewską.
Skład prowincji wielkopolskiej.
Do prowincji wielkopolskiej zaliczano zwyczajowo Wielkopolskę, Mazowsze i Prusy Królewskie. W skład prowincji wchodziło 13 województw (od 1768 14 województw):
Wielkopolska:
Mazowsze:
Prusy Królewskie:

</doc>
<doc id="748948" url="https://pl.wikipedia.org/wiki?curid=748948" title="Crown Victoria">
Crown Victoria



</doc>
<doc id="748949" url="https://pl.wikipedia.org/wiki?curid=748949" title="Piero Gros">
Piero Gros

Piero „Pierino” Gros (ur. 30 października 1954 w Sauze d’Oulx) – włoski narciarz alpejski, mistrz olimpijski, trzykrotny medalista mistrzostw świta oraz zdobywca Pucharu Świata.
Kariera.
Pojawił się po raz pierwszy na arenie międzynarodowej 8 grudnia 1972 roku w Val d’Isère, gdzie w zawodach Pucharu Świata okazał się najlepszy w gigancie. Tym samym już w swoim debiucie w zawodach pucharowych nie tylko zdobył pierwsze punkty, ale od razu stanął na najwyższym stopniu podium. W sezonie 1972/1973 jeszcze sześciokrotnie plasował się w czołowej dziesiątce, w tym jeden raz stając na podium: 17 grudnia 1972 roku w Madonna di Campiglio zwyciężył w slalomie. W klasyfikacji generalnej zajął ostatecznie dziesiąte miejsce, w klasyfikacji giganta był czwarty, a w klasyfikacji slalomu szósty.
Największe sukcesy w cyklu Pucharu Świata osiągnął w sezonie 1973/1974, kiedy zdobył Kryształową Kulę za zwycięstwo w klasyfikacji generalnej. Na podium stawał siedem razy, w tym odnosząc pięć zwycięstw: 17 grudnia 1973 roku w Vipiteno i 3 marca 1974 roku w Voss był najlepszy w slalomie, a 7 stycznia w Berchtesgaden, 13 stycznia w Morzine i 9 marca 1974 roku w Wysokich Tatrach zwyciężał w gigancie. Oprócz klasyfikacji generalnej wygrał wtedy także klasyfikację giganta, a w klasyfikacji slalomu był czwarty. W lutym w 1974 roku wystartował na mistrzostwach świata w Sankt Moritz, gdzie wywalczył pierwszy w karierze medal. W gigancie zajął tam trzecie miejsce, plasując się za swym rodakiem Gustavem Thönim oraz Austriakiem Hansem Hinterseerem. Do zajęcia drugiego miejsca zabrakło mu 0,07 sekundy, natomiast do zwycięzcy stracił 0,99 sekundy. Na tej samej imprezie wystąpił także w slalomie, jednak nie ukończył zawodów.
Kolejne zwycięstwa odnosił w sezonie 1974/1975. Pięciokrotnie zwyciężał w zawodach Pucharu Świata: 5 grudnia w Val d’Isère, 18 grudnia 1974 roku w Madonna di Campiglio i 13 stycznia 1975 roku w Adelboden wygrywał giganta, a 6 stycznia w Garmisch-Partenkirchen i 19 stycznia 1975 roku w Kitzbühel był najlepszy w slalomie. Zwycięstwo w Kitzbühel było jego ostatnim triumfem w zawodach pucharowych. Ponadto 12 stycznia w Wengen i 15 marca w Sun Valley był drugi w slalomie, a 13 marca 1975 roku w Sun Valley drugie miejsce zajął w gigancie. Wyniki te pozwoliły mu zająć czwarte miejsce w klasyfikacji generalnej, drugie w klasyfikacji giganta i trzecie w klasyfikacji slalomu. W klasyfikacji giganta lepszy okazał się tylko Ingemar Stenmark ze Szwecji, a wśród slalomistów wyprzedzili go Stenmark oraz Gustav Thöni.
Najważniejszym punktem sezonu 1975/1976 były igrzyska olimpijskie w Innsbrucku, gdzie Włoch wystartował w slalomie i slalomie gigancie. Po pierwszym przejeździe slalomu zajmował piątą pozycję, tracąc do prowadzącego Williego Frommelta z Liechtensteinu 1,25 sekundy. W drugim przejeździe Gros był najlepszy, wyprzedzając drugiego zawodnika o ponad sekundę. Dało mu to najlepszy łączny czas i zwycięstwo z przewagą 0,44 s nad Gustavem Thönim i 0,99 s nad Willim Frommeltem. Był to pierwszy złoty medal olimpijski dla Włoch w tej konkurencji. Piąte miejsce po pierwszym przejeździe zajmował także w gigancie, tracąc do prowadzącego Thöniego półtorej sekundy. Drugiego przejazdu jednak nie ukończył i ostatecznie nie był klasyfikowany. W zawodach PŚ powrócił na podium klasyfikacji generalnej, zajmując drugie miejsce za Stenmarkiem. Na podium stawał dziesięć razy, jednak nie odniósł żadnego zwycięstwa. Był także drugi w klasyfikacji slalomu, trzeci w gigancie oraz szósty w klasyfikacji kombinacji. Wśród slalomistów lepszy był tylko Stenmark, a w klasyfikacji giganta wyprzedził go jeszcze Gustav Thöni.
Przez trzy kolejne sezony jeszcze ośmiokrotnie stawał na podium. Po raz ostatni dokonał tego 15 stycznia 1979 roku w Crans-Montana, gdzie był trzeci w kombinacji. W zawodach tych wyprzedzili go tylko Phil Mahre z USA i Andreas Wenzel z Liechtensteinu. W sezonach 1976/1977 i 1978/1979 zajmował czwarte miejsce w klasyfikacji generalnej, a sezon 1977/1978 ukończył na ósmej pozycji. Był też między innymi czwarty w klasyfikacji slalomu w sezonach 1976/1977 i 1977/1978. W tym czasie zdobył także swój ostatni medal na arenie międzynarodowej, zajmując drugie miejsce w slalomie podczas mistrzostw świata w Garmisch-Partenkirchen w 1978 roku. W zawodach tych rozdzielił na podium Ingemara Stenmarka i kolejnego reprezentanta Liechtensteinu, Paula Frommelta. Wystartował tam również w gigancie, który ukończył na trzynastej pozycji.
W późniejszych latach osiągał słabsze wyniki; jego najlepszym rezultatem było czwarte miejsce w zawodach PŚ w kombinacji wywalczone 8 grudnia 1979 roku w Val d’Isère. W klasyfikacjach generalnych kolejnych sezonów plasował się poza najlepszą dwudziestką. Wystartował w gigancie na igrzyskach olimpijskich w Lake Placid w 1980 roku, jednak nie ukończył rywalizacji. Brał także udział w mistrzostwach świata w Schladming w 1982 roku, zajmując szóste miejsce w slalomie. Ostatni występ w zawodach międzynarodowych zanotował 14 lutego 1982 roku w Garmisch-Partenkirchen, gdzie był dziesiąty w zawodach PŚ w slalomie. W 1982 roku zakończył karierę.
W przeciągu kariery zdobył także siedemnaście medali mistrzostw Włoch, w tym dziesięć złotych: w gigancie w latach 1974 i 1976, w kombinacji w latach 1974, 1976 i 1978 oraz w slalomie w latach 1975, 1976, 1979, 1980 i 1982.
Po zakończeniu kariery prowadził sklep ze sprzętem sportowym. W latach 1985-1990 był także burmistrzem miejscowości Sauze d’Oulx, w której się urodził. Komentował ponadto zawody sportowe dla włoskiej telewizji RAI oraz włoskojęzycznej telewizji szwajcarskiej Radiotelevisione svizzera. Był również członkiem komitetu organizacyjnego mistrzostw świata w Sestriere w 1997 roku, a w 2006 roku był członkiem sztafety ze zniczem olimpijskim, przekazał płomień olimpijski Deborze Compagnoni.

</doc>
<doc id="748951" url="https://pl.wikipedia.org/wiki?curid=748951" title="Zespół Opiekunów Kulturowego Dziedzictwa Warszawy">
Zespół Opiekunów Kulturowego Dziedzictwa Warszawy

Zespół Opiekunów Kulturowego Dziedzictwa Warszawy – pozarządowe stowarzyszenie powstałe w roku 1981, stawiające sobie za podstawowy cel zapobieganie dalszej dewastacji autentycznych przedwojennych elementów architektury Warszawy – w szczególności ocalałych kamienic z przełomu XIX w. i XX w. 
Opis.
Poprzez różnorodne akcje (plakatowe, prasowe, czy społeczne drobne prace konserwatorskie) stowarzyszenie starało się o zmianę nastawienia władz PRL w podejściu do architektury secesyjnej i eklektycznej, uznawanych w komunistycznym państwie za niepoprawne ideologicznie.
Dzięki działalności stowarzyszenia, udało się zachować szereg warszawskich budynków (ale również innych elementów małej architektury takich jak latarnie, słupy trakcyjne) przez skłonienie konserwatora zabytków do wpisania ich do rejestru zabytków, wiele z nich udało się wyremontować. Stowarzyszenie, poprzez wydawanie książek i publikacji prasowych, prowadzi również działalność popularyzatorską i edukacyjną.

</doc>
<doc id="748956" url="https://pl.wikipedia.org/wiki?curid=748956" title="Hopkins FBI">
Hopkins FBI

Hopkins FBI – komputerowa gra przygodowa typu wskaż i kliknij wyprodukowana i wydana przez MP Entertainment w 1998 roku.
Gracz wciela się w agenta FBI – Hopkinsa. Bohater tropi przestępcę o imieniu Bernie Berckson, który uciekł przed egzekucją na krześle elektrycznym.
Gra zawiera bardzo rozbudowaną fabułę oraz wiele map – poza miastem (miejscem, gdzie zaczyna się gra) – grający odwiedza również las, raj, tropikalną wyspę, fabrykę oraz podwodną bazę. Każda z tych lokalizacji składa się z szeregu interaktywnych miejsc, przedmiotów i postaci, z którymi główny bohater może porozmawiać. Fabuła jest liniowa. "Hopkins FBI" zawiera również elementy science fiction.
Grafika do gry była tworzona przez twórców kreskówek, m.in. francuskiego artystę Thierry’ego Ségura. W tworzeniu polskiej wersji udział wzięli m.in. Radosław Pazura, Piotr Fronczewski i Janusz Gajos.
Ze względu na drastyczne sceny oraz nagość – gra przeznaczona jest dla dorosłych. W Polsce gra została wydana w wersji ocenzurowanej-usunięto m.in. brutalne fragmenty ze sceny przedstawiającej napad na bank.

</doc>
<doc id="748961" url="https://pl.wikipedia.org/wiki?curid=748961" title="Wojęcino">
Wojęcino

Wojęcino – (do 1945 r. niem. "Wojenthin") wieś w Polsce położona w województwie zachodniopomorskim, w powiecie koszalińskim, w gminie Bobolice.
Miejscowość wywodzi swój rodowód ze średniowiecza - od XVI w. Należała wtedy do rodu von Bonin, który to ród ufundował nieistniejącą już kaplicę. W latach 1855 - 1945 należała do rodziny von Holtz z Manowa. 

</doc>
<doc id="748962" url="https://pl.wikipedia.org/wiki?curid=748962" title="Aos de Civis">
Aos de Civis



</doc>
<doc id="748963" url="https://pl.wikipedia.org/wiki?curid=748963" title="Zagospodarowanie lasu">
Zagospodarowanie lasu

Zagospodarowanie lasu jest to działalność człowieka zmierzającą do unormowania i usystematyzowania w miejscu oraz czasie czynności gospodarczych w lesie w sposób umożliwiający trwałe zaspokajanie potrzeb społeczeństwa, w tym głównie w zakresie surowców drzewnych, z uwzględnieniem ochronnej roli lasu.
Oprócz wyżej wymienionych, ogólnych celów jakie postawiono przed gospodarką leśną, dla każdego gospodarstwa leśnego (nadleśnictwa i leśnictwa) ustala się osobne, szczegółowe zadania. Zadania te wynikają z możliwości produkcyjnych siedlisk leśnych, albo też ze specyficznych potrzeb w zakresie produktów leśnych, unikalnego znaczenia lasu dla klimatu, gleby, regulacji stosunków wodnych, wpływu na zdrowotność drzew i drzewostanów. Zagospodarowanie lasu jest więc pojęciem ściśle związanym z użytkowaniem lasu i urządzaniem lasu.
Realizacja tak wytyczonych celów i szczególnych zadań gospodarki leśnej jest możliwa przez zastosowanie zróżnicowanych sposobów zagospodarowania lasu. Każdy sposób zagospodarowania lasu powinien opierać się na założeniach i podstawach naukowych, sprawdzonych doświadczalnie. Założenia te muszą uwzględniać zarówno czynniki przyrodnicze jak i czynniki ekonomiczne produkcji leśnej.
Do czynników przyrodniczych zalicza się takie elementy jak: siedlisko, wymagania siedliskowe i granice naturalnego zasięgu drzew, współżycie i współzależności drzew i różnych formacji roślinnych w zespole leśnym, biocenozę leśną, wpływ lasu na stan gleby i klimat oraz stosunki wodne. 
Do czynników ekonomicznych zalicza się takie zasady zagospodarowania lasu, które zmierzają do zoptymalizowania produkcji leśnej i lepszego zaspokojenie aktualnych potrzeb odbiorców, a więc dążenie do skrócenia rębności drzew, wprowadzenia gatunków szybko rosnących, koncentrację zrębów w celu większego zmechanizowania prac związanych z wyrębem i wywozem drewna. 
Biorąc pod uwagę wszystkie wymienione aspekty zagospodarowania lasu, najogólniej można by je zdefiniować jako: zespół powiązanych ze sobą metod odnawiania lasu i dostosowanego do nich rodzaju cięć.
W zagospodarowaniu lasu przyjęto trzy metody zagospodarowania lasu:
W języku potocznym rębnię określa się jako sposób lub metoda użytkowania lasu.

</doc>
<doc id="748965" url="https://pl.wikipedia.org/wiki?curid=748965" title="Parafia Matki Bożej Szkaplerznej w Krzewicy">
Parafia Matki Bożej Szkaplerznej w Krzewicy

Parafia Matki Bożej Szkaplerznej w Krzewicy – parafia rzymskokatolicka w Krzewicy należąca do diecezji siedleckiej.
Miejscowości należące do parafii:
Historia.
Parafia erygowana w roku 1992. Budynek świątyni murowany, w stylu współczesnego budownictwa sakralnego. Zbudowany w latach 1991–1992 staraniem księdza infułata Kazimierza Korszniewicza.

</doc>
<doc id="748967" url="https://pl.wikipedia.org/wiki?curid=748967" title="Parafia Matki Boskiej Szkaplerznej w Krzewicy">
Parafia Matki Boskiej Szkaplerznej w Krzewicy



</doc>
<doc id="748968" url="https://pl.wikipedia.org/wiki?curid=748968" title="Adamów (Jamno)">
Adamów (Jamno)

Adamów – część wsi Jamno w Polsce położona w województwie śląskim, w powiecie częstochowskim, w gminie Mykanów.
W latach 1975–1998 Adamów administracyjnie należała do województwa częstochowskiego.

</doc>
<doc id="748972" url="https://pl.wikipedia.org/wiki?curid=748972" title="Rusinów (Jamno)">
Rusinów (Jamno)

Rusinów – przysiółek wsi Jamno w województwie śląskim, w powiecie częstochowskim, w gminie Mykanów.
W latach 1975–1998 przysiółek administracyjnie należał do województwa częstochowskiego.

</doc>
<doc id="748974" url="https://pl.wikipedia.org/wiki?curid=748974" title="Kwas lewulinowy">
Kwas lewulinowy

Kwas lewulinowy, kwas 4-oksowalerianowy – organiczny związek chemiczny, najprostszy γ-ketokwas karboksylowy. Jego sole i estry to lewuliniany.
Na skalę przemysłową może być otrzymywany z polisacharydów. Wykorzystywany jest jako substrat w syntezie organicznej dzięki zdolności do tworzenia pięcioczłonowych laktonów, laktamów i innych związków heterocyklicznych. Stosowany jest też jako grupa ochronna dla grup hydroksylowych, która może być usuwana w praktycznie neutralnych warunkach za pomocą układu hydrazyna-kwas octowy. Ester lewulinianowy tworzy z hydrazyną 4,5-dihydro-6-metylopirydazon, odtwarzając wolną grupę hydroksylową:
&lt;br&gt;
Podejście to opracowali w 1976 roku Jacques H. van Boom i Peter Burgers.

</doc>
<doc id="748975" url="https://pl.wikipedia.org/wiki?curid=748975" title="Bernard Fitzalan-Howard (16. książę Norfolk)">
Bernard Fitzalan-Howard (16. książę Norfolk)

Bernard Marmaduke Fitzalan-Howard (30 maja 1908 - 31 stycznia 1975), brytyjski arystokrata, najstarszy syn Henry'ego Fitzalana Howarda, 15. księcia Norfolk i Gwendolen Constable-Maxwell, 12. lady Herries of Terregles, córki 11. lorda Herries of Terregles.
Od urodzenia był tytułowany hrabią Arundel i Surrey. Tytuł książęcy wraz z przysługującym mu miejscem w Izbie Lordów odziedziczył po śmierci ojca w 1917 r. Dodatkowo po śmierci matki w 1945 r. został 13. lordem Herries of Terregles. Wykształcenie odebrał w Oratory School. Od 1917 r. sprawował również dziedziczny wśród rodu książąt Norfolk urząd Lorda Marszałka. W latach 1945-1972 r. był reprezentantem Jego Królewskiej Mości króla Jerzego VI (później Jej Królewskiej Mości królowej Elżbiety II) w Ascot. W latach 1949-1974 był Lordem Namiestnikiem Sussex, zaś w latach 1974-1975 Lordem Namiestnikiem West Sussex.
W 1937 r. został kawalerem Orderu Podwiązki. W 1946 r. otrzymał Krzyż Wielki Królewskiego Orderu Wiktorii. W 1968 r. został odznaczony Krzyżem Wielkim Orderu Imperium Brytyjskiego, zaś w 1969 r. Territorial Decoration. Otrzymał również Królewski Łańcuch Wiktorii.
27 stycznia 1937 r. poślubił Lavinię Mary Strutt (22 marca 1916 - 10 grudnia 1995), córkę Algernona Strutta, 3. barona Belper i Evy Bruce, córki 2. barona Aberdare. Bernard i Lavinia mieli razem cztery córki:
Ponieważ 16. książę Norfolk zmarł nie pozostawiwszy po sobie synów, tytuł książęcy przypadł jego kuzynowi z bocznej linii rodu, Milesowi.

</doc>
<doc id="748976" url="https://pl.wikipedia.org/wiki?curid=748976" title="Pierino Prati">
Pierino Prati

Pierino Prati (ur. 13 grudnia 1946 w Cinisello Balsamo, zm. 22 czerwca 2020) – włoski piłkarz.
Zadebiutował w Serie A w sezonie 1966/67 w barwach A.C. Milan, po czym został wypożyczony do Savony spędzając sezon w Serie B. Następnie powrócił do mediolańskiego klubu.
W kolejnym sezonie (1967/68) w znacznym stopniu przyczynił się do zdobycia przez Milan mistrzostwa Włoch i Pucharu Zdobywców Pucharów. W Serie A strzelił 15 bramek, co dało mu tytuł króla strzelców. W tym samym roku z reprezentacją Włoch wystąpił w finałach mistrzostw Europy, gdzie Włosi zdobyli złoty medal.
W sezonie 1968/69 wraz z Milanem zdobył kolejne trofea - Puchar Europy i Puchar Interkontynentalny. W roku 1970 pojechał na mistrzostwa świata w Meksyku, jednak nie zagrał ani jednego spotkania. 2 lata później do swojej kolekcji trofeów dołożył Puchar Włoch, a w roku 1973 - kolejny Puchar Zdobywców Pucharów. W tym samym roku Prati opuścił Milan (102 bramki w 209 spotkaniach), przenosząc się do Romy. Następnie grał w Fiorentinie, Savonie oraz Rochester Lancers.
Prati w rzymskim zespole nie osiągnął większych sukcesów. Karierę zakończył w Serie C2, w zespole Savony.
W reprezentacji zagrał 14 spotkań, strzelając w nich 7 bramek.

</doc>
<doc id="748977" url="https://pl.wikipedia.org/wiki?curid=748977" title="Peter Lüscher">
Peter Lüscher

Peter Lüscher (ur. 14 października 1956 w Romanshorn) – szwajcarski narciarz alpejski, wicemistrz świata i zdobywca Pucharu Świata.
Kariera.
Pierwsze punkty w zawodach w zawodach Pucharu Świata zdobył 12 stycznia 1975 roku w Wengen, zajmując siódme miejsce w kombinacji alpejskie. Na podium zawodów tego cyklu pierwszy raz stanął 18 lutego 1977 roku w St. Anton, gdzie rywalizację w tej konkurencji ukończył na drugiej pozycji. W zawodach tych rozdzielił Seppa Ferstla z RFN i Austriaka Franza Klammera. Łącznie 25 razy stawał na podium zawodów pucharowych, odnosząc przy tym sześć zwycięstw: 10 grudnia 1978 roku w Schladming, 28 stycznia 1979 roku wygrał slalom i kombinację, 16 grudnia 1979 roku w Madonna di Campiglio był najlepszy w kombinacji, 5 lutego 1983 roku w St. Anton wygrał zjeździe, a 9 lutego 1983 roku w Garmisch-Partenkirchen triumfował w supergigancie. Najlepsze wyniki osiągnął w sezonie 1978/1979, kiedy triumfował w klasyfikacji generalnej, a w klasyfikacji giganta był drugi. Ponadto w sezonie 1982/1983 zajął drugie miejsce w klasyfikacji kombinacji.
Jego największym sukcesem jest srebrny medal w kombinacji wywalczony podczas mistrzostw świata w Schladming w 1982 roku. W zawodach tych rozdzielił Francuza Michela Viona i Austriaka Antona Steinera. Był to jego jedyny medal wywalczony na międzynarodowej imprezie tej rangi. Był też między innymi siódmy w gigancie na rozgrywanych cztery lata wcześniej mistrzostwach świata w Garmisch-Partenkirchen. W 1976 roku wystąpił na igrzyskach olimpijskich w Innsbrucku, zajmując ósme miejsce w slalomie. Brał też udział w igrzyskach w Lake Placid w 1980 roku, gdzie nie ukończył rywalizacji w gigancie i slalomie.
W 1985 roku zakończył karierę.
Jego żoną jest była francuska alpejka, Fabienne Serrat.

</doc>
<doc id="748978" url="https://pl.wikipedia.org/wiki?curid=748978" title="Rachel Green">
Rachel Green

Rachel Karen Green–Geller (ur. 5 maja 1969) – fikcyjna postać z serialu "Przyjaciele" ("Friends", 1994-2004). Postać Rachel odtwarzała aktorka Jennifer Aniston.
Pochodzi z peryferii Nowego Jorku. Poznajemy ją w momencie, kiedy w sukni ślubnej wbiega do kawiarni Central Perk i okazuje się, że jest dawną przyjaciółką Moniki Geller. Wkrótce Rachel i Monica zostają współlokatorkami. Okazuje się też, że brat Moniki podkochiwał się w niej w liceum. Później Rachel zaprzyjaźnia się z resztą. Została żoną brata Moniki, Rossa, w sezonie piątym, rozwód wzięli w kolejnym. Miesiąc przed ślubem Moniki i Chandlera przespała się z Rossem i zaszła w ciążę. Urodziła córkę – Emmę. Przez pewien czas mieszkała u Phoebe, a później u Joeya. Spotykała się z Joeyem, ale szybko się rozstali. W ostatnich odcinkach zamierza wyjechać do Paryża, na przyjęciu pożegnalnym żegna się z każdym poza Rossem. Wkrótce spędzają „ostatnią noc” razem. Ross chciałby zatrzymać Rachel na lotnisku i wyznać jej miłość, ta jednak wchodzi do samolotu na innym lotnisku niż to, na którym szuka jej Ross. Gdy Ross wraca do domu, odsłuchuje wiadomość na sekretarce, w której Rachel mówi mu, że go kocha i chce wysiąść z samolotu. Ross nie jest pewien, czy ją wypuścili, ale nagle do jego mieszkania wchodzi Rachel, oboje wyznają sobie miłość.
Podobnie jak Gellerowie, prawdopodobnie jest Żydówką. Podkochuje się w niej skrycie Gunther, pracownik Central Perku, w którym spotykają się główni bohaterowie. Rachel pracowała w sezonach 1-3 jako kelnerka w Central Perku, następnie jako kupiec w domu mody; pracowała dla Ralpha Laurena.
W odcinku pilotażowym serialu „Joey” wyjawiono, że Ross i Rachel pobrali się po raz drugi.
Rodzina.
Amy Green.
Amy Green (Christina Applegate) to młodsza siostra Rachel.
W sezonie 9. (odcinek „The One with Rachel’s Other Sister”) przyjechała do Rachel z powodu chłopaka, z którym nie spotkała się, ponieważ jego żona przyjechała do miasta. Zaczęła obrażać Rossa i Monicę oraz myliła imionia siostrzenicy (Emmet, Ella lub Emily) czy Phoebe (nazywając ją Emmą). Rachel zabrała ją na kolację w Dzień Dziękczynienia, gdzie była obrażona pomysłem, że w razie śmierci rodziców Emmy dziecko zostanie przekazane Monice, a w razie jej śmierci nie zostanie u Chandlera, tylko u dziadków Geller. Obie pokłóciły się w końcu o to, że Emma nie jest najładniejsza, przez co Rachel zbiła drogi talerz ślubny Bingów. Chandler interweniował i zmusił je do pogodzenia się, a Rachel użyczyła jej swojej zniżki pracowniczej Ralpha Laurena
W sezonie 10. (odcinek „The One Where Rachel’s Sister Babysits”) pojawiła się z informacją, że wychodzi za mąż za bogatego znajomego ich ojca. Odwołała jednak zaręczyny i Rachel chciała nauczyć ją odpowiedzialności. Powierzyła jej Emmę, a Amy wpadła na pomysł, by przebić jej uszy. Ross i Rachel byli na nią wściekli, gdy wyszło na jaw, że planuje być stylistką dzieci. Siostry pogodziły się jednak, gdy wyszło na jaw, że Jill przybrała na wadze i mogły o niej plotkować.
Emma Geller-Green.
Emma Geller-Green (różne niemowlęta) to córka Rachel i Rossa Gellera.
Jill Green.
Jill Green (Reese Witherspoon) to młodsza siostra Rachel.
W sezonie 6. (odcinek „The One With Rachel’s Sister”) ojciec odsunął ją od swoich finansów, dlatego przyjechała do Rachel, „jedynej córki z jakiej był dumny”. Rachel chciała pokazać jej, jak fajnie jest żyć na własny rachunek, ale jak tylko poszła na zakupy, nabyła kilka drogich towarów z odzieży i nakłoniła Rossa i Phoebe by skłamali, że to ich zakupy. Rachel odkryła prawdę, skonfiskowała przedmioty i przez przypadek namówiła Jill do tego, by umówiła się z Rossem. Potem była wściekła, gdy widziała ich w jego mieszkaniu, a on zasunął zasłony.
Później (następny odcinek „The One Where Chandler Can’t Cry”) Jill nadal umawia się z Rossem jednak tylko dlatego, by odegrać się na Rachel. W końcu to Ross zrywa z nią, gdyż – jak sam wyznał Rachel – nie chciał przekreślić swych szans na ewentualny powrót do Rachel. Obrażona Jill wyjechała z Nowego Jorku i nazwała Rossa gejem.
W sezonie 10. (odcinek „The One Where Rachel’s Sister Babysits”) Amy wspomniała tylko, że Jill bardzo się roztyła.
Leonard Green.
Leonard Green (Ron Leibman) to doktor i ojciec Amy, Jill i Rachel.
W sezonie 1. (odcinek „Pilot” lub „The One Where Monica Gets a Roommate”) Rachel wspomniała tylko, że ojciec odciął ją od swoich finansów, gdy nie chciała wyjść za Barry’ego Farbera.
W sezonie 2. (odcinek „The One With The Two Parties”) przyjechał do Rachel na jej imprezę urodzinową, gdzie Joey i Chandler z Rossem musieli ją urządzić. W swym mieszkaniu, gdyż w tym należącym do Moniki przebywała Sandra, jego była żona, z którą się nie znosili jeszcze długo przed rozwodem. Nie zauważył jej, gdyż przyjaciele rozproszyli jego uwagę podczas opuszczania mieszkania.
W sezonie 3. (odcinek „The One With The Race Car Bed”) Rachel przekonała Rossa, żeby zjadł obiad z ojcem, który traktował go jeszcze gorzej, niż się obawiał. Następnego dnia Ross i dr Green żartowali z kręgarza Rachel i ogólnego braku rozsądku.
W sezonie 8. (odcinek „The One With The Stripper”) Leonard nazwał Phoebe lesbijką i dowiedział się, że Rachel będzie miała dziecko z Rossem, ale skłamała mu, że odbędzie się ślub. W zamian zaoferował jej wesele w „Hotel Plaza”. W końcu się przyznała, że nie będzie ślubu, a doktor przyjechał do Rossa – gdy ten był ze swą dziewczyną Moną – i chciał wiedzieć, czemu nie chce się żenić z Rachel. Joey przy wszystkich nagrał się też na sekretarce i posądził Rossa o to, że wiedział o wynajęciu prostytutki dla Chandlera, zamiast striptizerki.
W sezonie 10. (odcinek „The One Where Joey Speaks French”) ojciec Rachel doznał ataku serca i przewieziono go do szpitala na rekonwalescencję. Obudził go, gdy położył nogi na łóżku i szarpnął za cewnik. Leonard spytał się Rossa, czy spał z jego inną córką, a Ross odrzekł, że tylko z Rachel.
Sandra Green.
Sandra Green (Marlo Thomas) to matka Amy, Jill i Rachel.
W sezonie 2. (odcinek „The One With The Lesbian Wedding”) zjawiła się w mieszkaniu Rachel i Moniki, gdzie wyznała, że nie kochała męża i wyszła za niego dla pieniędzy, porównując Leonarda do porzuconego Barry’ego. Udała się na ślub Carol i Susan, po czym przyznała, że dobrze jest mieć inne opcje, gdy tańczyła z dużą kobietą, a trzy inne wpatrywały się w nią
Później (odcinek „The One With The Two Parties”) Leonard przyjechał do Rachel na jej imprezę urodzinową, gdzie Sandra została zaproszona do mieszkania Moniki, a Leonard do Joeya i Chandlera. Przyjaciele dwoili się i troili, by nienawidzący się byli małżonkowie nie wpadli na swój trop, aż Joey pocałował Sandrę, by mogli wyprowadzić Leonarda z budynku.
W sezonie 8. (odcinek „The One With The Baby Shower”) została pominięta przez Phoebe w zaproszeniach na przyjęcie pępkowe Rachel, więc Monica zadzwoniła do niej i osobiście ją zaprosiła, ale ze strachu sama spociła się. Sama chciała być bardzo przymilna dla matki Rachel, ale Sandra ją odrzucała i w końcu została zbesztana przez nią przy wyjściu, ale po chwili Monica pobiegła za nią, by ją przeprosić. Podczas samego przyjęcia Sandra zaproponowała, by była nianią dla swej przyszłej wnuczki, ale Rachel nie mogła do tego dopuścić i w końcu Ross skłonił ją do zmiany zdania.

</doc>
<doc id="748979" url="https://pl.wikipedia.org/wiki?curid=748979" title="Pavol Jozef Šafárik">
Pavol Jozef Šafárik

Pavol Jozef Šafárik ("Safáry", "Schaffáry", "Schafary", "Saf(f)arik", "Šafarík", "Szafarzik"; ; ; ; ; ; ur. 13 maja 1795 w Kobeliarovie, zm. 26 czerwca 1861 w Pradze) – słowacki poeta, historyk, etnograf, slawista i profesor uniwersytecki.
Życiorys.
Šafárik urodził się w Kobeliarovie we wschodniej Słowacji w rodzinie protestanckiego duchownego. Jego ojciec, Pavel (1761–1831), który tuż przed narodzeniem Pavla Jozefa został predykatorem (mówcą kościelnym) w Kobeliarovie, miał już z małżonką Kataríną (zmarłą w 1812 r.), którą poślubił w 1782 r., trójkę dzieci: Jána (lat 12), Márię (lat 10) i Samuela (lat 7).
Niewiele wiadomo o dalszych przodkach Šafárika, najprawdopodobniej rodzina wywodziła się od któregoś z emigrantów czeskich, należących do Braci czeskich, zmuszonych do opuszczenia Czech po klęsce na Białej Górze i rozproszenia się po różnych krajach (głównie w Polsce). Na Węgrzech uchodźcy ci po 1647 r. połączyli się z kalwinistami, zachowując jednak łączność z tradycjami husyckimi.
Duże zasługi dla późniejszej twórczości Šafárika położył jego ojciec, który licząc, iż syn pójdzie w jego ślady, już w wieku dziecięcym zaczął uczyć go oprócz pisania i czytania, również języka łacińskiego. W 1805 r. dziesięcioletni Šafárik został oddany do gimnazjum w Rożniawie, gdzie przykładając się do nauki opanował też język węgierski i niemiecki. W 1808 r. uzyskał od rektora gimnazjum świadectwo upoważniające do kontynuacji nauki z pominięciem jednego roku na wyższym poziomie gimnazjalnym w Dobszynie, dzięki czemu ukończył je już w 1810 r. Następnie piętnastoletni Šafárik kontynuował naukę w liceum protestanckim w Kieżmarku (gdzie wcześniej uczęszczał jego ojciec), którego profil pedagogiczno-religijny ukierunkowywał do dalszych studiów filozoficznych i teologicznych (najczęściej w Niemczech). Przez cztery lata nauki w kieżmarskim liceum Šafárik z doskonałym rezultatem ukończył kursy filozofii, prawa i polityki, teologii, uzupełnione studium greki i hebrajskiego (w 1813 r. Šafárik nawet został administracyjnie wyznaczony nauczycielem języka hebrajskiego). W okresie studiów w Kieżmarku (około 16 roku życia) w Šafáriku obudziła się świadomość przynależności słowiańskiej (na co wpływ miał m.in. nacisk madziaryzacyjny). Wobec słabego jeszcze poczucia samoświadomości i odrębności narodowej Słowaków wiązało się to wówczas ze wzrostem poczucia łączności z językiem i kulturą czeską.
Twórczość.
Swoje dzieła pisał przeważnie po niemiecku i po czesku. Najbardziej znane "Słowiańskie starożytności" ("Slovanské starožitnosti"), po pokonaniu trudności związanych ze znalezieniem wydawcy, ukazały się w postaci sześciu zeszytów od czerwca 1836 r. do września 1837 r. Dzieło to składające się ostatecznie z dwóch tomów (VIII + 1006 stron) było pierwszym w piśmiennictwie narodów słowiańskich tak obszernym i wszechstronnym, a jednocześnie pisanym w pełnej zgodności z ówczesną metodologią naukową i choć z wyraźną tendencją „prosłowiańską”, to jednak w duchu obiektywizmu, ukazaniem dziejów Słowiańszczyzny od czasów najdawniejszych, z szerokim uwzględnieniem jej otoczenia.
Ta fundamentalna praca w latach 1842–1844 została przetłumaczona przez Hieronima Bońkowskiego na język polski i wydana w Poznaniu przez Walentego Stefańskiego. Z niej pełnymi garściami (mimo wytknięcia wielu nieścisłości) czerpał Gerard Labuda i już w 1949 r. postulował wznowienie. O niej też w 1998 r. pisał Aleksander Gieysztor, iż zawiera "sumę dotychczasowej wiedzy" na temat najstarszych dziejów Słowian. Aż 159 lat czekała na wydanie II, nakładem PTPN, a w zasadzie reprint z korektą i posłowiami Tadeusza Lewaszkiewicza i Jerzego Strzelczyka.

</doc>
<doc id="748980" url="https://pl.wikipedia.org/wiki?curid=748980" title="Nevrast">
Nevrast



</doc>
<doc id="748985" url="https://pl.wikipedia.org/wiki?curid=748985" title="Lord Herries of Terregles">
Lord Herries of Terregles

Lordowie Herries of Terregles 1. kreacji (parostwo Szkocji)

</doc>
<doc id="748986" url="https://pl.wikipedia.org/wiki?curid=748986" title="Joanna Kozak">
Joanna Kozak

Joanna Kozak (ur. 31 maja 1981 w Gdyni) – polska piosenkarka, kompozytorka, autorka tekstów, projektantka mody. Wokalistka zespołu Farba.
Studiowała na łódzkiej ASP w Kolegium Mody. Wiosną 2000 wygrała telewizyjną "Szansę na sukces" z Izabelą Trojanowską.
Była jedną z jurorek talent-show telewizji Polsat "Śpiewajmy razem. All Together Now"

</doc>
<doc id="748987" url="https://pl.wikipedia.org/wiki?curid=748987" title="Pavel Jozef Safarik">
Pavel Jozef Safarik



</doc>
<doc id="748989" url="https://pl.wikipedia.org/wiki?curid=748989" title="Town Car">
Town Car



</doc>
<doc id="748995" url="https://pl.wikipedia.org/wiki?curid=748995" title="Psychohistoria (fantastyka naukowa)">
Psychohistoria (fantastyka naukowa)

Psychohistoria – fikcyjna dziedzina nauki wymyślona przez Isaaca Asimova na potrzeby cyklu "Fundacja".
Psychohistorią nazywa się również dziedzina badań nad szeroko rozumianym wpływem emocjonalności/osobowości jednostki na historię.
W życiu codziennym w środowisku psychologiczno-pedagogicznym psychohistorią nazywa się opis rozwoju psychicznego jednostki.
Z książki "Preludium Fundacji" dowiadujemy się, że psychohistoria jest jednym z działów matematyki, stworzonym przez Hariego Seldona, zajmującym się przewidywaniem zachowań zbiorowisk ludzkich poprzez ujęcie statystyczne. Warunkiem działania psychohistorii była niewiedza ludzi o tym, że są obiektem badań, gdyż w przeciwnym wypadku mogli zmienić swoje zachowanie, przez co przewidywania byłyby nietrafne. 
Psychohistoria pomogła Seldonowi opracować tzw. Plan Seldona, który jest główną osią fabuły książek z cyklu "Fundacja".

</doc>
<doc id="748996" url="https://pl.wikipedia.org/wiki?curid=748996" title="Maciej Warda">
Maciej Warda

Maciej Warda (ur. 2 kwietnia 1975 w Gdyni) – polski muzyk, basista, gitarzysta, redaktor. 
Życiorys.
W zespole Farba od 2002 roku. Wcześniej od roku 1996 basista zespołu DzieńDobry Jacka Siciarka.
Od 2018 wraz z Maciejem Łyszkiewiczem i Sławomirem Dumańskim współtworzy trójmiejski zespół The Q.
Ukończył studia na wydziale biologii, geografii i oceanologii Uniwersytetu Gdańskiego z tytułem magistra geografii. W piśmie TopGuitar odpowiada za dział testów, wywiady oraz tematy związane z gitarą basową. Od 2010 roku redaktor prowadzący specjalnego dodatku TopBass oraz portalu TopBass.pl. Jest mężem pisarki Małgorzaty Wardy.

</doc>
<doc id="748998" url="https://pl.wikipedia.org/wiki?curid=748998" title="Różnice nie do pogodzenia">
Różnice nie do pogodzenia

Różnice nie do pogodzenia (ang. "Irreconcilable Differences") – amerykański film fabularny z 1984 roku w reżyserii Charlesa Shyera.
Fabuła.
"10-letnia dziewczynka próbuje zrozumieć narastający konflikt między rodzicami. On jest reżyserem, ona pisarką. Dla obydwojga liczy się wyłącznie ich kariery zawodowe i temu poświęcają niemal wszystkie swe wysiłki. Nie mają czasu ani na dziecko, ani na własne małżeństwo. Dziewczynka wreszcie radzi im rozwód".
Nagrody i nominacje.
Złote Globy 1984

</doc>
<doc id="749010" url="https://pl.wikipedia.org/wiki?curid=749010" title="Liza Li">
Liza Li

Liza Li (ur. 30 marca 1988 w Düsseldorfie, Niemcy) – piosenkarka pochodząca z Niemiec, grająca muzykę pop-punk.
Nazywa się Liza Wilke. Jest znana tylko w swoim kraju. Jej styl ubierania się i zachowania jest ostry (lubi czaszki i inne punkowe dodatki).

</doc>
<doc id="749011" url="https://pl.wikipedia.org/wiki?curid=749011" title="Kontener sanitarno-socjalny">
Kontener sanitarno-socjalny

Kontener sanitarno-socjalny – specjalistyczny kontener Państwowej Straży Pożarnej będący na wyposażeniu krajowych baz sprzętu specjalistycznego.
Zabezpiecza warunki sanitarno socjalne podczas długotrwałych akcji ratowniczych. Urządzenia, w które został wyposażony, zapewniają zachowanie warunków higieniczno sanitarnych oraz możliwość przygotowania posiłków.
Kontener podzielony jest na trzy przedziały.
Okna rozsuwane do wewnątrz.

</doc>
<doc id="749018" url="https://pl.wikipedia.org/wiki?curid=749018" title="Wzór Rydberga">
Wzór Rydberga

Wzór Rydberga (wzór Rydberga-Ritza) – wzór opisujący w fizyce atomowej wszystkie długości fal w widmie liniowym wodoru (serie widmowe wodoru), później rozszerzony też na niektóre serie innych pierwiastków w stanie gazowym.
Wzór został przedstawiony przez szwedzkiego fizyka Johannesa Rydberga 5 listopada 1888 r., a w 1908 roku został rozszerzony przez szwajcarskiego fizyka Walthera Ritza.
Wzór dla atomu wodoru.
gdzie:
Przyjmując formula_4 równe 1 i zmieniając formula_5 począwszy od 2 do nieskończoności, wzór opisuje serię Lymana z granicą 91 nm:
Seria Lymana leży w ultrafiolecie, Balmera w świetle widzialnym, a Paschena, Bracketta, Pfunda i Humphreysa w podczerwieni.
Wzór dla dowolnego atomu wodoropodobnego.
Powyższe równanie można rozszerzyć do następującej postaci, która może być stosowana dla dowolnego atomu wodoropodobnego:
gdzie:

</doc>
<doc id="749019" url="https://pl.wikipedia.org/wiki?curid=749019" title="Pustków (województwo opolskie)">
Pustków (województwo opolskie)

Pustków (niem. "Wüsten") – wieś w Polsce, położona w województwie opolskim, w powiecie opolskim, w gminie Ozimek.
Nazwa.
Według niemieckiego językoznawcy Heinricha Adamy’ego nazwa miejscowości pochodzi od polskiego określenia braku obecności - "pustki" lub niezagospodarowanego terenu "pustkowia". W swoim dziele o nazwach miejscowych na Śląsku wydanym w 1888 roku we Wrocławiu jako starszą od niemieckiej wymienia on nazwę - "Pustka" podając jej znaczenie "Wustenfeld" czyli po polsku "pustynne pole". Niemcy początkowo zgermanizowali nazwę na "Pustkow", a później na "Wüsten" w wyniku czego utraciła ona swoje pierwotne znaczenie.
1 czerwca 1948 r. nadano miejscowości, będącej wówczas związanej administracyjnie ze Szczedrzykiem, polską nazwę Pustków.
Historia.
Najstarsze znane zapiski dotyczące miejscowości w miejscu obecnego Pustkowa pochodzą z 1679 r. z protokołu wizytacyjnego kościoła w Szczedrzyku. W zapisie tym mówi się o 5 zagrodnikach ze Smigulach, płacących po jednym srebrnym groszu podatku kościelnego na rzecz szczedrzyckiej parafii; na mapie z 1736 roku, znajdującej się w "Homannische Atlas", Schmigule zostały zaznaczone w miejscu obecnego Pustkowa.
W 1809 r. miejscowość, stanowiąca wówczas kilka domów między Szczedrzykiem a Nową Schodnią, została wymieniona w "Atlas von Schlesien" (pol.: atlas Śląska) jako Pustkow-Hauser. W późniejszych dokumentach występuje także nazwa Bonkow, której echa pojawiały się jeszcze w okresie międzywojennym (Bonkowe Berge). Nazwa Pustków, określająca pustkowie, miejsce niezagospodarowane, ale też oddalone od wsi, występuje jako część miejscowości Nowa Schodnia i Szczedrzyk. W 1865 r. miejscowość była przysiółkiem, będącym częścią Szczedrzyka, i nazywała się Colonia Pustkow.
Demografia.
W 1836 r. w miejscowości mieszkało 965 osób (wedle informacji z protokołów wizytacyjnych szczedrzykowskiej parafii).

</doc>
<doc id="749020" url="https://pl.wikipedia.org/wiki?curid=749020" title="Południe USA">
Południe USA



</doc>
<doc id="749023" url="https://pl.wikipedia.org/wiki?curid=749023" title="Albéric O’Kelly de Galway">
Albéric O’Kelly de Galway

Albéric O’Kelly de Galway (ur. 17 maja 1911 w Brukseli, zm. 3 października 1980 tamże) – belgijski szachista, mistrz świata w szachach korespondencyjnych, arcymistrz od 1956 roku.
Kariera szachowa.
Z pochodzenia był Irlandczykiem. W latach 1936–1959 siedmiokrotnie zwyciężał w mistrzostwach Belgii, zaś w latach 1937–1968 ośmiokrotnie reprezentował swój kraj na olimpiadach szachowych (w tym 7 razy na I szachownicy). W 1946 r. zwyciężył w Beverwijk, zaś rok później – w turnieju strefowym (eliminacji mistrzostw świata) w Hilversum. Kolejne zwycięstwa odniósł w Dortmundzie (1951), Dublinie (1954), Ostendzie (1956), Zurychu (1960) Palmie de Mallorce (1965) i Maladze (1967). W 1962 r. zwyciężył w III mistrzostwach świata w szachach korespondencyjnych. Oprócz tego był cenionym teoretykiem, dziennikarzem i sędzią szachowym, w latach 1963, 1966 i 1969 trzykrotnie sędziował mecze o tytuł mistrza świata, zaś w roku 1974 – finałowy mecz pretendentów.
W latach 50. dogłębnie przeanalizował i stosował w grze turniejowej wprowadzony do praktyki przez Ksawerego Tartakowera w 1924 r. system w obronie sycylijskiej, później nazwany system O’Kelly’ego: 
Według retrospektywnego systemu rankingowego Chessmetrics, najwyższą punktację osiągnął w styczniu 1957 r., z wynikiem 2644 punktów zajmował wówczas 31. miejsce na świecie.

</doc>
<doc id="749029" url="https://pl.wikipedia.org/wiki?curid=749029" title="Los się musi odmienić">
Los się musi odmienić

Los się musi odmienić – płyta wydana w 2005 r. przez Kazika Staszewskiego.
Część piosenek została stworzona do filmu Leszka Wosiewicza "Rozdroże Cafe". Na płycie znalazła się wersja hymnu polskiego. Płyta wydana została z 4 wersjami okładek i książeczek.

</doc>
<doc id="749041" url="https://pl.wikipedia.org/wiki?curid=749041" title="Ryszard Milczewski-Bruno">
Ryszard Milczewski-Bruno

Ryszard Milczewski-Bruno (ur. 18 lutego 1940 w Grudziądzu, zm. 17 maja 1979 w Nowej Wsi Szlacheckiej) – polski poeta.
Życiorys.
W Grudziądzu ukończył technikum rolnicze. Studiował na Wydziale Sztuk Pięknych UMK w Toruniu i filologię polską na Uniwersytecie Wrocławskim. Debiutował w 1958 roku wierszem "Starość dłoni" w tygodniku społeczno-kulturalnym „Orka”. Pisał reportaże do „Faktów” z zamiarem wydania ich w przyszłości w postaci tomu "Waga lita ciepła".
Jego pierwszą sezonową pracą było stanowisko fermentatora w Wytwórni Tytoniu w Grudziądzu. Później był agronomem w Rywałdzie i ogrodnikiem-kwiaciarzem w Krakowie. Następnie został instruktorem poradnictwa żywieniowego w mleczarni w Lipnie. Kolejny zawód Bruna to inspektor plantacyjny w Centrali Nasiennej w Grudziądzu. Ponownie zmienił pracę – został kierownikiem Powiatowej Poradni Instrukcyjno-Metodycznej Pracy Kulturalno-Oświatowej. Działał również w Kółkach Rolniczych w Grudziądzu. Potem przeniósł się do Zakładów Mięsnych w Grudziądzu, gdzie pracował jako klasyfikator żywca. Po dość długim okresie bezczynności na nowo znalazł pracę, tym razem w cukrowni „Mełno” koło Grudziądza. Zacieśnił kontakty z redakcją „Faktów” – wkrótce został etatowym pracownikiem tego pisma.
Za pierwszy tom poezji otrzymał dwie nagrody: im. Peipera, przyznawaną przez „Ugrupowanie literackie 66" we Wrocławiu oraz miesięcznika „Poezja” za najlepszy zbiór wierszy roku 1971. Za tomik "Podwójna należność" otrzymał po raz drugi w 1973 roku Nagrodę im. Tadeusza Peipera, a także w 1972 roku Nagrodę im. Stanisława Piętaka. Był przyjacielem Edwarda Stachury, który poświęcił mu wiersz pt. "Nie rozdziobią nas kruki" (znany również jako "Ruszaj się, Bruno"). Zmarł w wyniku utonięcia w jeziorze.
Najpopularniejszym wierszem Milczewskiego-Bruna jest "Gdzieś w nas", który z drobnymi zmianami i z pominięciem dwóch wersów do własnej muzyki wykonywał Marek Grechuta. W 2015 r. toruński zespół Gribojedow wydał płytę z wierszami Milczewskiego-Bruna. Nosi ona tytuł: „Bruno z Grudziądza”.

</doc>
<doc id="749043" url="https://pl.wikipedia.org/wiki?curid=749043" title="Hopkins HBI">
Hopkins HBI



</doc>
<doc id="749045" url="https://pl.wikipedia.org/wiki?curid=749045" title="Absorpcja rentgenowska">
Absorpcja rentgenowska

Absorpcja rentgenowska – technika analityczna należąca do absorpcyjnych metod spektroskopii atomowej pozwalająca na rejestrowanie i analizę efektów oddziaływania promieniowania rentgenowskiego z materią. Promieniowanie Rtg pozwala na ilościową jak i jakościową analizę badanej substancji. Służą do tego celu metody związane z rentgenowską analizą fluorescencyjną z dyspersją energii (EDXRF) jak i z dyspersją długości fali (WDXRF).

</doc>
<doc id="749048" url="https://pl.wikipedia.org/wiki?curid=749048" title="I liga argentyńska w piłce nożnej (1970)">
I liga argentyńska w piłce nożnej (1970)

W sezonie 1970 rozegrano dwa turnieje mistrzowskie – stołeczny Campeonato Metropolitano i ogólnokrajowy Campeonato Nacional.
Mistrzem Argentyny Metropolitano w sezonie 1970 został Independiente, a wicemistrzem Argentyny Metropolitano został klub River Plate.
Mistrzem Argentyny Nacional w sezonie 1970 został klub Boca Juniors, a wicemistrzem Argentyny Nacional – klub Rosario Central.
Do Copa Libertadores 1971 zakwalifikowały się dwa kluby:
Campeonato Metropolitano 1970.
Mistrzem Argentyny Metropolitano w sezonie 1970 został klub Independiente, natomiast wicemistrzem Argentyny Metropolitano – River Plate. Do drugiej ligi spadły trzy kluby – dwa ostatnie w końcowej tabeli kluby Unión Santa Fe i Club Atlético Lanús, oraz po meczach barażowych CA Argentino de Quilmes, na którego miejsce awansował Ferro Carril Oeste. Pierwsza liga została zmniejszona z 21 do 19 klubów.
Końcowa tabela Metropolitano 1970.
W roku 1970 mistrzem Argentyny Metropolitano został klub Independiente.
Petit Torneo.
Tabela końcowa Petit Torneo
Dwa najlepsze kluby turnieju Petit zakwalifikowały się do mistrzostw Argentyny Nacional.
Tabela końcowa Reclasificatorio.
Trzy najlepsze kluby utrymały się w lidze, dwa najsłabsze spadły do drugiej ligi, a pozostałe dwa kluby mogły jeszcze uratować swój pierwszoligowy byt w turnieju barażowym.
Turniej barażowy.
Do drugiej ligi spadł klub CA Argentino de Quilmes, a na jego miejsce awansował klub Ferro Carril Oeste. Klub CA Colón pozostał w pierwszej lidze, a Almirante Brown Buenos Aires pozostał w drugiej lidze.
Campeonato Nacional 1970.
W Campeonato Nacional wzięło udział 20 klubów – 14 klubów biorących udział w mistrzostwach Metropolitano oraz 6 klubów z prowincji. Prowincjonalna szóstka została wyłoniona podczas rozgrywek klasyfikacyjnych klubów które wygrały swoje ligi prowincjonalne w roku 1969. W sezonie 1970 w mistrzostwach Nacional z regionu stołecznego Metropolitano wzięło udział dwanaście najlepszych klubów w tabeli końcowej Campeonato Metropolitano oraz dwa najlepsze kluby turnieju Petit: Atlanta Buenos Aires, CA Banfield, Boca Juniors, Chacarita Juniors, Estudiantes La Plata, Gimnasia y Esgrima La Plata, Independiente, Newell’s Old Boys, CA Platense, Racing Club de Avellaneda, River Plate, Rosario Central, San Lorenzo de Almagro, CA Vélez Sarsfield
Do pierwszej ligi mistrzostw Nacional w sezonie 1970 zakwalifikowały się następujące kluby z prowincji: Gimnasia y Esgrima Jujuy, Gimnasia y Esgrima Mendoza, Kimberley Mar del Plata, San Martín San Juan, San Martín Tucumán, Talleres Córdoba
W fazie grupowej 20 uczestników podzielono na 2 grupy A i B po 10 klubów w każdej grupie. Mecze w grupach rozegrano systemem każdy z każdym z rewanżami. Dodatkowo rozegrano dwie kolejki w których zmierzyły się kluby grupy A z klubami grupy B, dlatego każdy z klubów w fazie grupowej zaliczył po 20 meczów. Z obu grup do fazy pucharowej awansowały po 2 najlepsze kluby z grupy, które utworzyły dwie pary półfinałowe. Zwycięzcy obu pojedynków półfinałowych zmierzyli się w finale. Zwycięzca finału zdobył tytuł mistrza Argentyny Nacional, a przegrany – tytuł wicemistrza.
Kolejka 1.
Grupa A
Grupa B
Kolejka 2.
Grupa A
Grupa B
Kolejka 3.
Grupa A
Grupa B
Kolejka 4.
Mecze międzygrupowe A-B
Kolejka 5.
Grupa A
Grupa B
Kolejka 6.
Grupa A
Grupa B
Kolejka 7.
Grupa A
Grupa B
Kolejka 8.
Grupa A
Grupa B
Kolejka 9.
Grupa A
Grupa B
Kolejka 10.
Grupa A
Grupa B
Kolejka 11.
Grupa A
Grupa B
Kolejka 12.
Grupa A
Grupa B
Kolejka 13.
Grupa A
Grupa B
Kolejka 14.
Mecze międzygrupowe A-B
Kolejka 15.
Grupa A
Grupa B
Kolejka 16.
Grupa A
Grupa B
Kolejka 17.
Grupa A
Grupa B
Kolejka 18.
Grupa A
Grupa B
Kolejka 19.
Grupa A
Grupa B
Kolejka 20.
Grupa A
Grupa B
Tabele.
Grupa A
Grupa B
Finał.
Mistrzem Argentyny Nacional został klub Boca Juniors, a wicemistrzem Argentyny Nacional – Rosario Central. Oba kluby zapewniły sobie udział w Copa Libertadores 1971.

</doc>
