<doc id="749049" url="https://pl.wikipedia.org/wiki?curid=749049" title="Tydzień Sportów Zimowych">
Tydzień Sportów Zimowych



</doc>
<doc id="749050" url="https://pl.wikipedia.org/wiki?curid=749050" title="Transferaza">
Transferaza



</doc>
<doc id="749055" url="https://pl.wikipedia.org/wiki?curid=749055" title="Grand Prix Czech na Żużlu 1997">
Grand Prix Czech na Żużlu 1997

Wyniki Grand Prix Czech, pierwszej eliminacji Mistrzostw Świata Grand Prix w sezonie 1997.
Lista startowa.
Stawkę 17 stałych uczestników Grand Prix uzupełnił z dziką kartą Tomáš Topinka. W nawiasach podano numery stałe.
Opis.
Pierwszą zawody o Wielką Nagrodę Czech wygrał Greg Hancock. Tomasz Gollob, który powrócił po roku do grona stałych uczestników, zaczął sezon dobrze od trzeciego miejsca. Świetnie spisał się debiutujący w GP Sławomir Drabik, który był czwarty. Jako stały uczestnik zadebiutował Piotr Protasiewicz, który jednak był ostatni i w następnej rundzie będzie drugą rezerwą toru.
W Grand Prix zadebiutował też Jimmy Nilsen, który w 1998 zdobędzie tytuł wicemistrza świata.

</doc>
<doc id="749062" url="https://pl.wikipedia.org/wiki?curid=749062" title="Nierówność Bella">
Nierówność Bella



</doc>
<doc id="749063" url="https://pl.wikipedia.org/wiki?curid=749063" title="Gary Kelly (ur. 1974)">
Gary Kelly (ur. 1974)

Gary Kelly (ur. 9 lipca 1974 w Droghedzie) – irlandzki piłkarz występujący na pozycji obrońcy. Przez całą swoją karierę był zawodnikiem Leeds United A.F.C.
Kariera klubowa.
Gary Kelly przez całą piłkarską karierę był związanym z jednym klubem - Leeds United A.F.C., barwy którego reprezentował od sezonu 1991/92. Miejsce w podstawowej jedenastce tego zespołu wywalczył sobie w sezonie 1993/94, kiedy to wystąpił w 42 ligowych pojedynkach. W sezonie 1998/99 Kellu doznał poważnej kontuzji, która wyeliminowała go z gry na cały sezon. Rok później Irlandczyk powrócił do pierwszego składu Leeds United i rozegrał 23 mecze w Premier League. W sezonie 2000/01 Kelly zadebiutował w rozgrywkach Ligi Mistrzów. To między innymi dzięki dobrej grze Irlandczyka zespół "The Peacocks" dotarł w Champions League do półfinału, w którym został wyeliminowany przez Valencię. Po tym sukcesie Leeds popadło w ogromne kłopoty finansowe, w efekcie czego większość najlepszych piłkarzy musiało zostać sprzedanych do innych klubów. Irlandczyk zakończył reprezentacyjną karierę, jednak zdecydował się pozostać w Leeds. Przed jednym z ostatnich meczów w sezonie 2006/07 przeciwko Ipswich Town F.C. Kelly oficjalnie zakończył piłkarską karierę. Kibice zgromadzeni wówczas na Elland Road w ramach podziękowań za szesnaście lat gry dla Leeds długo skandowali nazwisko Irlandczyka i bili mu brawa. Mecz z Ipswich był jednak dla Leeds zupełnie nieudany, a po jego zakończeniu praktycznie faktem stało się, że angielska drużyna przyszły sezon rozpocznie w trzeciej lidze. Dla Leeds irlandzki gracz rozegrał łącznie 430 spotkań w lidze. We wszystkich rozgrywkach wystąpił łącznie w 531 meczach.
Kariera reprezentacyjna.
W reprezentacji Irlandii Kelly zadebiutował w 1994 roku. Był między innymi uczestnikiem Mistrzostw Świata 1994 w Stanach Zjednoczonych oraz w Mistrzostw Świata 2002 w Korei Południowej i Japonii. Reprezentacyjną karierę Kelly zakończył w 2003 roku. W barwach drużyny narodowej wystąpił w 51 pojedynkach i strzelił dwa gole.

</doc>
<doc id="749066" url="https://pl.wikipedia.org/wiki?curid=749066" title="DzieńDobry">
DzieńDobry

DzieńDobry – trójmiejski zespół bluesowo-funkowy, założony w 1993 r. przez Jacka Siciarka, wokalistę, gitarzystę, kompozytora i autora tekstów. Na przestrzeni lat 1995-1999 grupa wygrała szereg krajowych festiwali i przeglądów.
Zespół grał na kilku bardziej znaczących polskich festiwalach bluesowych. W 1994 roku zdobył pierwszą nagrodę podczas szczecińskiej Bluesady. Wystąpił na dużej scenie Rawa Blues Festival (podczas szesnastej i siedemnastej edycji, odpowiednio w 1996 i 1997 roku). Również w 1997 roku zespół zagrał podczas Olsztyńskich Nocy bluesowych, gdzie w części konkursowej zajął drugie miejsce. Zespół występował również podczas festiwali Blues Express (w latach 1996–1998 oraz 2001) oraz Blues nad Bobrem w Bolesławcu. W 2005 roku zespół wystąpił podczas drugiej edycji "Gdynia Blues Festiwal".

</doc>
<doc id="749071" url="https://pl.wikipedia.org/wiki?curid=749071" title="Synagoga Chóralna w Białymstoku">
Synagoga Chóralna w Białymstoku



</doc>
<doc id="749072" url="https://pl.wikipedia.org/wiki?curid=749072" title="Synagoga Zabłudowskich w Białymstoku">
Synagoga Zabłudowskich w Białymstoku



</doc>
<doc id="749074" url="https://pl.wikipedia.org/wiki?curid=749074" title="Anja Paerson">
Anja Paerson



</doc>
<doc id="749076" url="https://pl.wikipedia.org/wiki?curid=749076" title="Synagoga Chóralna">
Synagoga Chóralna

Zagraniczne synagogi:
Polskie synagogi:

</doc>
<doc id="749078" url="https://pl.wikipedia.org/wiki?curid=749078" title="Marek Zając (piłkarz)">
Marek Zając (piłkarz)

Marek Zając (ur. 17 września 1973 w Krakowie) – polski piłkarz i trener, reprezentant Polski, obrońca.
Życiorys.
W reprezentacji narodowej rozegrał dwa mecze, debiutował 26 stycznia 2000 w przegranym 0:3 meczu z Hiszpanią rozegranym w Kartagenie.
Największe sukcesy osiągnął z krakowską Wisłą, z którą zdobył mistrzostwo Polski w 1999 i 2001 oraz Puchar Polski w 2002 i 2003. Od 2004 roku grał w chińskich klubach piłkarskich.
Obecnie trener młodzieży w Shenzhen.

</doc>
<doc id="749079" url="https://pl.wikipedia.org/wiki?curid=749079" title="Fort pancerny pomocniczy „Bielany”">
Fort pancerny pomocniczy „Bielany”

Fort „Bielany” („Krępak”) – jeden z fortów Twierdzy Kraków. Powstał w latach 1908–1912, jako ostatni obiekt fortów krakowskich. Nie zdążono przydzielić mu numeru. Jest fortem pancernym typu rozproszonego.
Obiekty fortu „Bielany” tworzą trzy luźno rozrzucone zespoły: koszary szyjowe, nieistniejący już zespół baterii ciężkich dział oraz schron główny, z wałem piechoty na szczycie wzgórza i tradytorem z kopułą pancerną. W 1965 r. zniszczeniu uległa staliwna kopuła wieży pancernej tradytora, jednak zachowało się sporo oryginalnych elementów (drzwi, okiennice, osłona stanowiska obserwacyjnego).
Z fortu rozpościera się widok na dolinę Wisły po Piekary i Tyniec.

</doc>
<doc id="749080" url="https://pl.wikipedia.org/wiki?curid=749080" title="Rainer Schoenfelder">
Rainer Schoenfelder



</doc>
<doc id="749081" url="https://pl.wikipedia.org/wiki?curid=749081" title="Mistrzostwa Świata w narciarstwie alpejskim 2005">
Mistrzostwa Świata w narciarstwie alpejskim 2005



</doc>
<doc id="749082" url="https://pl.wikipedia.org/wiki?curid=749082" title="Jedłownik Szyb">
Jedłownik Szyb

Szyb Jedłownik – dzielnica Wodzisławia Śląskiego. Utworzona została z osiedla na Jedłowniku (patrz historia Jedłownika). Zabudowa dzielnicy ma charakter osiedla mieszkaniowego. Jest to osiedle górnicze. Obecnie na terenie dzielnicy działa zakład odzieżowy „Summer-Cha”, Firma Termo Profil i Komenda Powiatowa Policji. Znajduje się tu również nieczynny szyb „Jedłownik”.
Historia dzielnicy.
Wcześniej były to tereny należące do wsi Jedłownik, które były prawdopodobnie terenami niezamieszkanymi – tzw. Pogwizdów. Właściwie historia tej dzielnicy jest związana z powstaniem w 1938 roku szybu górniczego Jedłownik I. W 1956 roku rozpoczęto budowę pierwszego budynku na osiedlu. Osiedle zostało ukończone w latach 60. XX wieku. 1 września 1961 władze miasta utworzyły szkołę podstawową nr 4. W latach 70. XX wieku została tu przeniesiona Komenda Milicji Obywatelskiej, która w latach 90. przekształcona została w Komendę Rejonową Policji. W 1989 powstał zakład odzieżowy Summer-Cha. Pod koniec lat 90. XX w. zamknięty został główny szyb na Jedłowniku, który obecnie pełni funkcję wieży radiowej. W tych samych latach zostało zmodernizowane całe osiedle, które zostaje podłączone do ciepłociągu, a budynki zostały docieplone. Zlikwidowana została także linia energetyczna napowietrzna.
Od 1996 r. do 22 lipca 2021 r. dzielnica nosiła nazwę Jedłownik Osiedle. Nazwa została zmieniona Uchwałą Rady Miasta Wodzisławia Śląskiego nr 337/21 i nawiązuje do położonej na terenie dzielnicy górniczej wieży szybowej. W 2021 r. do dzielnicy przyłączono również osiedle Batory.
Komunikacja.
Przez dzielnice przebiega droga wojewódzka nr 933 i jest ona jednocześnie najkrótszą drogą łączącą dzielnicę z centrum miasta

</doc>
<doc id="749084" url="https://pl.wikipedia.org/wiki?curid=749084" title="Opalanki">
Opalanki

Opalanki – wieś w Polsce położona w województwie łódzkim, w powiecie zgierskim, w gminie Ozorków.
W latach 1975–1998 miejscowość administracyjnie należała do ówczesnego województwa łódzkiego.
Miejscowość wchodzi w skład sołectwa Cedrowice.

</doc>
<doc id="749086" url="https://pl.wikipedia.org/wiki?curid=749086" title="Stacjonata">
Stacjonata

Stacjonata – najpopularniejsza pojedyncza pionowa (skok na wysokość) przeszkoda do skoków konnych, wykorzystywana w zawodach lub w ćwiczeniach skoku. Zbudowana jest z dwóch stojaków i drągów lub desek, zawieszonych jedna nad drugą. Drągi umocowane są za pomocą tzw. "łyżek" lub "kłódek", które umożliwiają przesuwanie ich w górę lub w dół, w celu zmiany wysokości przeszkody. Stacjonatę można postawić przy wąskim rowie. Rodzajem stacjonaty jest też szlaban.
Z pojedynczych stacjonat zestawia się przeszkody złożone, np.: doublebarre, triplebarre, piramidę, okser, pokonywane przez konia jednym skokiem. Możliwe jest także ustawienie kombinacji, czyli szeregów, pokonywanych przez konia skokami dwoma, trzema a nawet czterema (w ramach jednej przeszkody).

</doc>
<doc id="749087" url="https://pl.wikipedia.org/wiki?curid=749087" title="Katarzynów (powiat zgierski)">
Katarzynów (powiat zgierski)

Katarzynów – wieś w Polsce położona w województwie łódzkim, w powiecie zgierskim, w gminie Ozorków.
W latach 1975–1998 miejscowość administracyjnie należała do ówczesnego województwa łódzkiego.
Miejscowość wchodzi w skład sołectwa Celestynów.
Zobacz też: Katarzynów

</doc>
<doc id="749090" url="https://pl.wikipedia.org/wiki?curid=749090" title="Zrąb zupełny">
Zrąb zupełny

Zrąb zupełny – wyrąb lasu prowadzący do zniszczenia ekosystemu leśnego. Polega na wycięciu wszystkich drzew na określonej powierzchni, mechanicznym usunięciu pniaków, a następnie ewentualnym zaoraniu i ponownym zagospodarowaniu danego terenu.

</doc>
<doc id="749091" url="https://pl.wikipedia.org/wiki?curid=749091" title="Triplebarre">
Triplebarre

Triplebarre – w jeździeckich skokach przez przeszkody, przeszkoda złożona z trzech stacjonat, z których każda następna jest wyższa od poprzedniej o tę samą wysokość. Szerokość tej pokonywanej jednym skokiem przeszkody, wynikająca z odstępów pomiędzy częściami (stacjonatami) oraz jej wysokość, wyznaczona przez wysokość najwyższej części, są odpowiednie do klasy konkursu.

</doc>
<doc id="749093" url="https://pl.wikipedia.org/wiki?curid=749093" title="Kwaku Dua III Asamu">
Kwaku Dua III Asamu

Kwaku Dua III Asamu (ur. około 1872, zm. 1931) – Asantehene (władca Asante) w latach 1888-1931. Jego rządy były być może najbardziej dramatyczne i najbardziej tragiczne z jakichkolwiek w historii Asante. Jego matką była Yaa Akyaa, Królowa matka albo "Asantehemaa", a ojcem Kwasi Gyambibi.
Wczesne lata.
Północne stany lenne skorzystały z okazji by oderwać się od Konfederacji Asante i w końcu przy cichym poparciu Brytyjczyków wybuchła wojna domowa w granicach Asante. W marcu 1888 roku osiemnastoletni Kwaku Dua III wstąpił na Złoty Stolec. Później nazwany został Nana Akwasi Agyeman Prempeh I lub w skrócie Nana Prempeh I albo po prostu Prempeh).
W ciągu trzech lat Nana Prempeh ponownie połączył naród, ale ten okres zbiegł się z wzajemnym wydzieraniem sobie Afryki przez kolonizatorów i zdobywaniu niepodległości przez narody afrykańskie zjednoczone pod brytyjskim zwierzchnictwem, co stało się główną przeszkodą w ich dalszym rozwoju kolonialnym. Dodatkowo chcieli skolonizować Złote Wybrzeże zanim Francuzi zrobili to z Wybrzeżem Kości Słoniowej. Dlatego upokorzenie i podbicie Asante ułatwiłoby brytyjskie zwierzchnictwo na Złotym Wybrzeżu.
Brytyjczycy zaoferowali ochronę, którą Nana Prempeh stanowczo, ale grzecznie odrzucił i uciekł się do dyplomacji wysyłając do królowej Wiktorii delegację, która pozostała w Anglii przez sześć miesięcy ale rząd brytyjski odmówił im spotkania.
W tym czasie rząd brytyjski instruował gubernatora na wybrzeżu do wydania ultimatum Prempehowi, w którym żądali przyjęcia brytyjskiego rezydenta w Kumasi. Oczywistym było też to, że Prempeh nie dotrzymał słowa po podpisaniu Traktatu z Fomena, według którego zobowiązany był do zapłacenia rekompensaty za wojnę oraz utrzymania otwartych szlaków handlowych.
Prempeh ponownie odmówił oświadczając, że z podjęciem decyzji oczekiwał na powrót delegacji. Pod tym pretekstem, brytyjskie wojsko ruszyło na Kumasi. Prempeh nie zamierzał stawiać żadnego oporu. Nie oddano żadnego strzału, a król i członkowie starszyzny przyszli spotkać się z gubernatorem by przyjąć brytyjską władzę. Na pytanie o zapłatę zabezpieczenia król zaoferował pierwszą ratę w wysokości 600 uncji złota. Ten gest został niewzruszenie odrzucony, a król dowiedział się, że jeżeli mógł sobie pozwolić na wysłanie delegacji do Anglii, to powinien być wypłacalny pełną sumą.
Aresztowanie i zesłanie.
Brytyjczycy nie widząc chęci króla do spłaty zadłużenia aresztowali Prempeha wraz z jego matką, ojcem, bratem, dwoma następcami do tronu oraz kilkoma wodzami. Po aresztowaniu zostali wysłani najpierw do zamku w Cape Coast, a później do zamku w Elmina. 1 stycznia 1897 roku bojąc się, że Asante spróbowaliby uprowadzić ich króla, Prempeh i jego grupa zostali deportowani do Sierra Leone i następnie na Seszele.
Asante zostali zaanektowani jako terytorium brytyjskie w 1902 roku.
Podczas emigracji, Prempeh wspominając bolesne przeżycia wojny domowej, wyraził życzenie by Asante nie walczyli zbrojnie z Brytyjczykami o rzeczy, o które walczyli przy pomocy polityki i dyplomacji w umacnianiu pokoju w tamtym okresie, a on osobiście w ciągu swojego panowania. 
Powrót.
Ludzie domagali się powrotu Prempeha. W roku 1924 Prempeh wrócił do Kumasi jako zwykły obywatel, jednak ludzie wnieśli petycję do rządu brytyjskiego, by przywrócić go na tron. W roku 1926 został koronowany na króla stanu Kumasi, a w konsekwencji został posiadaczem Złotego Stolca, który zgodnie z tradycją należał do króla narodu Asante. Nana Prempeh jeszcze raz został Asantehene. 
W roku 1931 "olbrzymie drzewo przewróciło się": Nana Prempeh zmarł.
Z perspektywy czasu dyplomatyczne rozwiązania Prempeha okazały się zgodne z pragmatyką stosowaną przez wyższych wojskowych brytyjskich w czasie późniejszych spotkań z Afrykanami. Pod administracją kolonialną, dzięki zachowaniu tradycji i silnemu przywództwu, Asante zachowali sporą autonomię. Do dziś odgrywają oni doniosłą rolę w życiu politycznym, ekonomicznym i towarzyskim dzisiejszej Ghany.

</doc>
<doc id="749094" url="https://pl.wikipedia.org/wiki?curid=749094" title="Peter Luescher">
Peter Luescher



</doc>
<doc id="749097" url="https://pl.wikipedia.org/wiki?curid=749097" title="Teorie uczenia się">
Teorie uczenia się



</doc>
<doc id="749098" url="https://pl.wikipedia.org/wiki?curid=749098" title="Kitzbuehel">
Kitzbuehel



</doc>
<doc id="749099" url="https://pl.wikipedia.org/wiki?curid=749099" title="Emil Kipa">
Emil Kipa

Emil Kipa (ur. 17 marca 1886 we Lwowie, zm. 5 stycznia 1958 w Warszawie) – polski historyk i urzędnik konsularny, kierownik wydziału zachodniego Sekcji Ogólnej Departamentu Spraw Zagranicznych Delegatury Rządu na Kraj.
Życiorys.
W drugim półroczu roku szkolnego 1903/1904 ukończył C. K. Gimnazjum Brzeżańskie, otrzymawszy świadectwo dojrzałości. Został absolwentem Uniwersytetu we Lwowie, gdzie uzyskał tytuł doktora filozofii. Współredaktor Kuriera Lwowskiego (1914–1915). Uczestniczył w obronie Lwowa (1918). 
W 1919 wstąpił do polskiej służby zagranicznej, w której pełnił funkcję pracownika Wydziału Historyczno-Naukowego MSZ i konsula generalnego w Hamburgu (1931–1937). Radca Referatu Prasowego w Wydziale Prasowym MSZ. Prowadził wykłady z historii dyplomacji w Szkole Nauk Politycznych i Wyższej Szkole Handlowej, obie w Warszawie. Przedstawiciel warszawskiej szkoły historycznej, członek Komisji Historycznej Polskiej Akademii Umiejętności, Towarzystwa Historycznego we Lwowie Wolnomularz i Wielki Archiwista Wielkiej Loży Narodowej Polski.
Został pochowany na cmentarzu ewangelicko-augsburskim w Warszawie (aleja 29, grób 60).

</doc>
<doc id="749101" url="https://pl.wikipedia.org/wiki?curid=749101" title="HC Energie Karlowe Wary">
HC Energie Karlowe Wary

HC Energie Karlowe Wary (cz. HC Energie Karlovy Vary) – czeski klub hokejowy z siedzibą w Karlowych Warach występujący w rozgrywkach Tipsport Extraliga (od sezonu 1997/98).
Drużyna juniorska pod nazwą Energie występuje w rosyjskich rozgrywkach Mołodiożnaja Chokkiejnaja Liga (MHL) i jest stowarzyszona z klubem HC Lev Praga (KHL).

</doc>
<doc id="749102" url="https://pl.wikipedia.org/wiki?curid=749102" title="Prempeh I">
Prempeh I



</doc>
<doc id="749103" url="https://pl.wikipedia.org/wiki?curid=749103" title="Bahman Ghobadi">
Bahman Ghobadi

Bahman Ghobadi (pers. بهمن قبادی; ur. 1 lutego 1969 w Bane) – irański reżyser, scenarzysta i producent filmowy.
Życiorys.
Ghobadi jest Kurdem, urodził się w irańskim Kurdystanie. Pracował w radiu, studiował filmoznawstwo w Teheranie. W latach 90. zrealizował szereg filmów dokumentalnych i krótkometrażowych, był także asystentem Abbasa Kiarostamiego na planie zdjęciowym dramatu "Uniesie nas wiatr" (1999). 
Założył wytwórnię "Mij Film", w której powstają filmy poświęcone mniejszościom etnicznym w Iranie. W pełnym metrażu debiutował dramatem "Czas pijanych koni" (2000). Dzieło uchodzi za pierwszy kurdyjski film wyprodukowany w Iranie i zdobyło wiele nagród, m.in. Złotą Kamerę dla najlepszego debiutu oraz Nagrodę FIPRESCI na 53. MFF w Cannes.
Akcję reżyserowanych przez siebie filmów Ghobadi umieszcza w swym macierzystym środowisku, na zamieszkiwanym przez Kurdów pograniczu iracko-irańsko-tureckim. Często głównymi bohaterami jego obrazów są dzieci przejmujące obowiązki rodziców po ich tragicznej śmierci ("Czas pijanych koni", "Gdyby żółwie mogły latać").
Zasiadał w jury Złotej Kamery na 55. MFF w Cannes (2002).

</doc>
<doc id="749105" url="https://pl.wikipedia.org/wiki?curid=749105" title="Dybówka">
Dybówka

Dybówka – wieś w Polsce położona w województwie łódzkim, w powiecie zgierskim, w gminie Ozorków.
W latach 1975–1998 miejscowość administracyjnie należała do ówczesnego województwa łódzkiego.
Miejscowość wchodzi w skład sołectwa Czerchów.

</doc>
<doc id="749109" url="https://pl.wikipedia.org/wiki?curid=749109" title="Tkaczew">
Tkaczew

Tkaczew – wieś w Polsce położona w województwie łódzkim, w powiecie zgierskim, w gminie Ozorków.
Do 1954 roku istniała gmina Tkaczew. W latach 1975–1998 miejscowość administracyjnie należała do ówczesnego województwa łódzkiego.
W Tkaczewie jest piękna aleja wiązów idąca wzdłuż głównej drogi. Jest także dwór z 1917 r.
Miejscowość wchodzi w skład sołectwa Skromnica.

</doc>
<doc id="749110" url="https://pl.wikipedia.org/wiki?curid=749110" title="Bateria FB-35">
Bateria FB-35

Bateria FB 35 Srebrna Góra – bateria artylerii ciężkiej, w III obszarze warownym twierdzy Kraków, element zespołu dzieł obronnych fortu pancernego „Skała”. Powstała w czasie rozbudowy twierdzy w latach w 1878-84. Ma nietypową, górską budowę tarasową. Składa się z czterech stanowisk artyleryjskich dla ciężkich dział, rozdzielonych poprzecznicami. Narys prostego wału o poprzełamywanym czole, od strony barków krótkie odcinki wałów. Wał osłaniający północne skrzydło jest nieco wyższy. Od strony klasztoru (wschodniej) otwarta, nie posiada umocnień.
Uzbrojeniem były cztery moździerze kalibru 240 mm wz. 1898; w czasie rosyjskiej ofensywy, w dniach 5-6 grudnia 1914 bateria wspierała ogniem obrońców we wschodniej części miasta.
Obiekt zachowany w dobrym stanie. Znajduje się przy Klasztorze Kamedułów na Srebrnej Górze, na skraju Lasu Wolskiego przy ul. Konarowej.

</doc>
<doc id="749112" url="https://pl.wikipedia.org/wiki?curid=749112" title="Grand Prix Szwecji na Żużlu 1997">
Grand Prix Szwecji na Żużlu 1997

Wyniki Grand Prix Szwecji, drugiej eliminacji Mistrzostw Świata Grand Prix w sezonie 1997.
Lista startowa.
Stawkę 17 stałych uczestników Grand Prix uzupełnił z dziką kartą Australijczyk Jason Crump. W nawiasach podano numery stałe.
Opis.
Po raz drugi Tomasz Gollob wygrywa turniej Grand Prix i po dwóch eliminacjach traci tylko dwa punkty do lidera cyklu. Sławomir Drabik pomimo dobrego startu w Pradze, w GP Szwecji zajmuje dopiero 15 lokatę i wypada z czołowej ósemki w klasyfikacji. Piotr Protasiewicz nie startował.

</doc>
<doc id="749113" url="https://pl.wikipedia.org/wiki?curid=749113" title="Pacanów (województwo śląskie)">
Pacanów (województwo śląskie)

Pacanów – wieś w Polsce położona w województwie śląskim, w powiecie kłobuckim, w gminie Panki.
W latach 1975–1998 miejscowość administracyjnie należała do województwa częstochowskiego.
We wsi znajduje się przystanek autobusowy, z którego odjeżdżają autobusy m.in. do Kłobucka i Krzepic. 

</doc>
<doc id="749124" url="https://pl.wikipedia.org/wiki?curid=749124" title="Priming">
Priming



</doc>
<doc id="749130" url="https://pl.wikipedia.org/wiki?curid=749130" title="Valerio Fiori">
Valerio Fiori

Valerio Fiori (ur. 27 marca 1969 w Rzymie) – włoski piłkarz występujący na pozycji bramkarza. Od roku 1999 do 2008 roku był rezerwowym zawodnikiem Milanu, rozegrał dla niego tylko jedno spotkanie w Serie A. Wcześniej był zawodnikiem kolejno takich klubów jak Lodigiani, S.S. Lazio, Cagliari Calcio, AC Cesena, ACF Fiorentina i Piacenza Calcio. W latach 1989-1990 Fiori rozegrał cztery mecze dla reprezentacji Włoch U-21. Obecnie zajmuje się szkoleniem bramkarzy w Milanie.

</doc>
<doc id="749131" url="https://pl.wikipedia.org/wiki?curid=749131" title="Bateria FB-36">
Bateria FB-36

Bateria forteczna FB 36 Ostra Góra ("Permanetebatterie 36") – obiekt Twierdzy Kraków należący do zespołu dzieł obronnych fortu „Bielany”. Powstał ok. roku 1887, rozbudowany ok. 1910 roku.
Fosa obwodowa o przekroju klasycznym. Narys nieregularny, zbliżony do prostokąta o krótkim poprzełamywanym czole. Basteje w trzech narożnikach na lewym barku (pd.) i w szyi (wsch.). Wał kamienno-ziemny.
Obiekt znajduje się na Ostrej Górze, przy al. Astronomów w Lasku Wolskim w Krakowie.

</doc>
<doc id="749133" url="https://pl.wikipedia.org/wiki?curid=749133" title="Sławomir Paluch">
Sławomir Paluch

Sławomir Andrzej Paluch (ur. 27 listopada 1975 w Knurowie) – piłkarz, reprezentant Polski.
Karierę piłkarską rozpoczął w Odrze Wodzisław Śląski. Następnie był zawodnikiem Ruchu Chorzów i ponownie Odry Wodzisław Śląski. Będąc zawodnikiem Odry, awansował z nią do Ekstraklasy, a w reprezentacji narodowej rozegrał dwa mecze. Zadebiutował w kadrze 14 lutego 1997 w meczu z reprezentacją Litwy rozegranym w Ayia Napa na Cyprze. W Odrze Wodzisław rozegrał najwięcej meczów ligowych i wywalczył z nią 3. miejsce w Ekstraklasie. Następnie przez krótki okres był piłkarzem Wisły Kraków i ponownie Ruchu Chorzów. Znakomicie zapowiadającą się karierę zawodnika przerwała poważna kontuzja uniemożliwiająca mu powrót do gry na wysokim poziomie. W 2005 roku Paluch rozpoczął karierę trenerską, obejmując posadę szkoleniowca KS Polonia Łaziska Górne, gdzie był grającym trenerem. Następnie był trenerem futsalowej drużyny Gwiazda Ruda Śląska. Do 2013, przez dwa lata, prowadził seniorów SKS Fortuna Wyry jako grający trener.

</doc>
<doc id="749137" url="https://pl.wikipedia.org/wiki?curid=749137" title="Kopalnie króla Salomona">
Kopalnie króla Salomona

Filmy:

</doc>
<doc id="749150" url="https://pl.wikipedia.org/wiki?curid=749150" title="Giuseppe Favalli">
Giuseppe Favalli

Giuseppe Favalli (ur. 8 stycznia 1972 w Orzinuovi) – włoski piłkarz występujący na pozycji obrońcy.
Karierę piłkarską rozpoczął w Serie B, w zespole US Cremonese. Latem 1992 roku przeniósł się do S.S. Lazio, gdzie został kapitanem zespołu. W 2004 roku przeszedł do Interu Mediolan, skąd przeszedł na zasadzie wolnego transferu do Milanu. 15 maja 2010 roku rozegrał swoje ostatnie spotkanie w barwach AC Milan. Od 30 czerwca Favalli zostaje bez klubu, bowiem AC Milan nie przedłużył z nim kontraktu. 1 lipca zakończył karierę.

</doc>
<doc id="749151" url="https://pl.wikipedia.org/wiki?curid=749151" title="Calgary Roughnecks">
Calgary Roughnecks

Calgary Roughnecks – zawodowa drużyna lacrosse grająca w National Lacrosse League w dywizji zachodniej. Siedziba drużyny mieści się w Calgary w Kanadzie.

</doc>
<doc id="749152" url="https://pl.wikipedia.org/wiki?curid=749152" title="Rogownictwo">
Rogownictwo

Rogownictwo – określenie rzemiosła, podobnie jak rogowiarstwo i rogodziejstwo. Źródeł tego słowa można szukać zarówno wśród surowca, w którym rogownik (rogodziej, rzadziej używane – rogowiarz) pracuje, lub efektów jego pracy. W pierwszym przypadku chodzi o wykonywanie różnych przedmiotów z pochew rogowych (nazywanych powszechnie "rogami" lub "rogiem") – czyli stwardniałym wytworem naskórka (występuje m.in. u bydła, kóz). W drugim przypadku – o wyroby, którymi są naczynia – "rogi do picia" i instrumenty muzyczne – "rogi do grania". Do tej grupy można zaliczyć także kubki i kufle z rogu. 
Osobnym rzemiosłem, choć również związanym z tym surowcem jest tabacznictwo – wyrób tabakierek.

</doc>
<doc id="749157" url="https://pl.wikipedia.org/wiki?curid=749157" title="Tomasz Lenart (ur. 1969)">
Tomasz Lenart (ur. 1969)

Tomasz Lenart (ur. 11 kwietnia 1969 w Łodzi) – polski piłkarz występujący na pozycji obrońcy.
Sportowa kariera Tomasza Lenarta rozpoczęła się w latach 80. ubiegłego stulecia. Pierwszym klubem piłkarza był ŁKS Łódź. W zespole tym Lenart spędził znaczną część swojej kariery. Zanim jednak zadebiutował on w polskiej ekstraklasie w barwach łódzkiej drużyny, spędził rok w ekipie Pilicy Tomaszów Mazowiecki.
W 1990 roku powrócił do ŁKS. Kolejne 10 lat to nieprzerwana gra Lenarta w zespole dwukrotnego Mistrza Polski. Łącznie rozegrał on w łódzkim klubie 266 spotkań I-ligowych, zdobywając w nich 9 bramek. W sezonie 1997/1998 przyczynił się także do zdobycia przez ŁKS drugiego w historii klubu tytułu Mistrza Polski.
W 2000 roku Tomasz Lenart postanowił zmienić klubowe barwy. Nowym klubem piłkarza został Stomil Olsztyn. Kolejne dwa sezony spędził on właśnie w stolicy Warmii i Mazur, gdzie wystąpił w 52 ligowych meczach, w których dwukrotnie zdołał trafić do bramki rywali.
Po spadku Stomilu z polskiej ekstraklasy Lenart znalazł miejsce w Piotrcovii Piotrków Trybunalski. W zespole tym występował w sezonie 2002/2003, po czym przeniósł się do Stasiaka Opoczno. Drużyna ta była ostatnią ekipą w karierze Lenarta.
Reprezentacja Polski.
Tomasz Lenart jest dwukrotnym reprezentantem Polski. W kadrze zadebiutował 15 listopada 1995 w meczu z Azerbejdżanem.

</doc>
<doc id="749161" url="https://pl.wikipedia.org/wiki?curid=749161" title="Kopalnie króla Salomona (film 1985)">
Kopalnie króla Salomona (film 1985)

Kopalnie króla Salomona (ang. "King Solomon's Mines") – amerykański film przygodowy z 1985 roku w reżyserii J. Lee Thompsona. Jedna z kilku ekranizacji powieści H. Ridera Haggarda z 1885 roku.
Fabuła.
Allan Quatermain, słynny myśliwy, szuka w Afryce zaginionego skarbu.

</doc>
<doc id="749162" url="https://pl.wikipedia.org/wiki?curid=749162" title="Stok narciarski w Przemyślu">
Stok narciarski w Przemyślu

Stok Narciarski w Przemyślu – centrum narciarsko-snowboardowe znajdujące się w Przemyślu, należące do Przemyskiego Ośrodka Sportu i Rekreacji. 
Stok zbudowany został blisko centrum miasta na północno-zachodnim zboczu góry Zniesienie i sąsiaduje bezpośrednio z zalesionym parkiem miejskim. Jego budowa rozpoczęła się w lutym 2005 roku, a pierwsze trasy narciarskie zostały oddane do użytku przed sezonem zimowym 2005/2006.
Infrastruktura:

</doc>
<doc id="749164" url="https://pl.wikipedia.org/wiki?curid=749164" title="Ukraiński Komitet Narodowy (1941)">
Ukraiński Komitet Narodowy (1941)

Ukraiński Komitet Narodowy (UNK) - ukraiński komitet powołany w Krakowie przez banderowską frakcję Organizacji Ukraińskich Nacjonalistów (OUN).
Komitet powstał w roku 1941, w przededniu wybuchu wojny niemiecko-radzieckiej. Był próbą zjednoczenia ukraińskich organizacji nacjonalistycznych i wspólnego reprezentowania ich przed Niemcami. Na zjeździe założycielskim 22 czerwca 1941 w Krakowie (faktycznie odbył się on 21 czerwca 1941 w Rzeszowie) na przewodniczącego wybrano zaocznie Wsewołoda Petriwa, a do czasu wyrażenie przez niego zgody na objęcie stanowiska, Komitetem miał kierować Wołodymyr Horbowy. Drugim wiceprzewodniczącym został Wiktor Andrijewśkyj, a sekretarzami Stepan Szuchewycz i Wasyl Mudry.
Komitet składał się z hetmańców, petlurowców, działaczy OUN-B i części UNDO, nie należeli do niego natomiast działacze OUN-M.
Komitet w proklamacji niepodległości Ukrainy powołał rząd z Jarosławem Stećką jako premierem.
Ukraiński Komitet Narodowy wysłał również memorandum do Adolfa Hitlera, w którym podkreślano pragnienie narodu ukraińskiego niezależnego państwa, oraz jego gotowość do walki przeciw ZSRR. Wyrażał również nadzieję, że rząd niemiecki uszanuje wolę narodu ukraińskiego.
UKN został uznany 1 lipca 1941 przez metropolitę Andrija Szeptyckiego, a 10 lipca przez Polikarpa - biskupa łuckiego Kościoła Prawosławnego.
Komitet nie zdążył rozwinąć szerszej działalności, ponieważ 5 lipca 1941 Sicherheitspolizei aresztowała większość działaczy (Wołodymyr Horbowy, M. Bohun, Jarosław Rak, Wołodymyr Janiw), automatycznie likwidując UKN.

</doc>
<doc id="749165" url="https://pl.wikipedia.org/wiki?curid=749165" title="Michał Hellmann">
Michał Hellmann

Michał Hellmann (1811–1848) – polski działacz patriotyczny
Urodził się w 1811 roku w Mariampolu, woj. Augustowskie. W 1828 ukończył Szkołę Wojewódzką w Sejnach. W tym też roku zapisał się na Wydział Prawa i Administracji Uniwersytetu Warszawskiego. Równocześnie studiował na Wydziale Filozoficznym. Po upadku powstania listopadowego wyemigrował do Francji. Był członkiem Towarzystwa Patriotycznego. W 1834 roku wyjechał do Anglii, gdzie przez pewien czas współpracował ze Stanisławem Worcellem. Był czynnym członkiem Ludu Polskiego Gromady Grudziąż. Od stycznia 1843 roku należał do Stowarzyszenia Insurekcyjno-Monarchicznego w Anglii a od 1845 roku był również członkiem Grona Historycznego Polskiego. Zmarł w 1848 roku na gruźlicę.

</doc>
<doc id="749168" url="https://pl.wikipedia.org/wiki?curid=749168" title="Obóz Koncentracyjny Ravensbruck">
Obóz Koncentracyjny Ravensbruck



</doc>
<doc id="749169" url="https://pl.wikipedia.org/wiki?curid=749169" title="Wacław Łuczynowicz">
Wacław Łuczynowicz

Wacław Łuczynowicz (ur. 4 czerwca 1922 w Wilnie, zm. 2 stycznia 1986 w Polanicy-Zdroju) – polski szachista.
Kariera szachowa.
W roku 1948 zadebiutował w finale mistrzostw Polski. Do roku 1975 w finałowych turniejach wystąpił sześciokrotnie. Największy sukces w karierze osiągnął w roku 1956, zdobywając w Częstochowie brązowy medal. W tym samym roku wystąpił na międzynarodowym turnieju w Krynicy (zajmując VIII miejsce) oraz reprezentował Polskę w rozegranych w Warszawie meczach przeciwko drużynom Węgier i Czechosłowacji.
Oprócz gry turniejowej, zajmował się również szkoleniem młodzieży. Do jego wychowanków należeli m.in. Jacek Bielczyk i Jerzy Bany.
Według retrospektywnego systemu Chessmetrics, najwyżej sklasyfikowany był w sierpniu 1957 r., zajmował wówczas 248. miejsce na świecie.

</doc>
<doc id="749170" url="https://pl.wikipedia.org/wiki?curid=749170" title="Rogownik (zawód)">
Rogownik (zawód)

Rogownik – rzemieślnik, zajmujący się rogownictwem.
Rogownicy (znani także jako rogodzieje, czy rzadziej rogowiarze) zajmowali się wykonywaniem rogów do picia oraz rogów do grania. Często do grupy tych wyrobów zalicza się także kubki i kufle z rogu. Przedmioty te powstawały z wykorzystaniem pochew rogowych, czyli stwardniałych wytworów naskórka (nazywanych rogiem) pokrywających możdżenie, czyli kostne wyrostki na czaszce większości przeżuwaczy (np. krowy, kozy).

</doc>
<doc id="749171" url="https://pl.wikipedia.org/wiki?curid=749171" title="PZL M28">
PZL M28

PZL M28 Skytruck/Bryza – opracowane i produkowane w PZL Mielec modyfikacje radzieckiego samolotu pasażersko-transportowego An-28, produkowanego na licencji.
An-28.
Wersja przedprototypowa oblatana została w roku 1969 jako An-14M. Następnie wprowadzono liczne modyfikacje, m.in. zmianie uległa jednostka napędowa. Taki przygotowany prototyp oblatany został w roku 1975. Państwowe Zakłady Lotnicze, które były wcześniej głównym producentem samolotu An-2, bardzo szybko rozpoczęły starania o zdobycie licencji, którą, dzięki sprzyjającej sytuacji politycznej, uzyskano już w roku 1978. Maszyny miano produkować w Mielcu, a silniki PZL-10S (TWD-10) w Rzeszowie. Pierwszy polski samolot wzniósł się w powietrze 22 lipca 1984 roku, wkrótce potem ruszyła produkcja seryjna, głównie na eksport do ZSRR. Konstruktorem prowadzącym został mgr inż. Kazimierz Kolisz.
Pierwsze seryjne samoloty "An-28" zostały wyprodukowane w 1983 roku, a ZSRR zamówił 1200 samolotów tego typu. Wyprodukowano około 180 sztuk, wobec anulowania pod koniec lat 80. XX w. tego zamówienia.
W Polsce opracowano również dla lotnictwa Marynarki Wojennej wersje dla ratownictwa i rozpoznania morskiego z radarem poszukiwawczym pod kadłubem i radarem meteorologicznym oznaczoną jako "An-28B1R" (oznaczoną również jako "An-28RM Bryza") oraz transportowo-desantową – dostosowaną do zrzutu ładunków w locie przez tylne drzwi ładowni.
Powstanie Skytrucka.
W związku ze zmianą sytuacji geopolitycznej w latach 90., Rosja odwołała zamówienia. Z kolei rynki zachodnie oczekiwały produktu o wyższej jakości. Obawy budziły również radzieckie silniki TWD-10. Wszystko to skłoniło biuro konstrukcyjne WSK PZL-Mielec do zaprojektowania nowej wersji samolotu z użyciem zachodnich silników Pratt &amp; Whitney Canada PT6A-65B. Maszynę oblatano latem 1993 roku. Pierwotnie samolot miał się nazywać An-28PT Piryt, ale ze względów marketingowych porzucono oznaczenie biura konstrukcyjnego Antonowa (An). Ostatecznie maszynie nadano nazwę M28 Skytruck.
Produkcja i dystrybucja.
Nowy samolot zaczęto promować za oceanem. W 1994 roku Skytruck przemierzył, jako drugi w historii produkowany w Polsce samolot, Ocean Atlantycki. Maszynę testowano także w warunkach górskich. Obiecujące wyniki zachęciły konstruktorów do dalszego rozwoju konstrukcji, a przede wszystkim zwiększenie jej udźwigu. M28 otrzymał w Polsce certyfikat według wymagań FAR-23. Oprócz wojsk lotniczych SP i lotnictwa MW, M28 kupili odbiorcy w: USA, Wenezueli, Kolumbii, Wietnamie, Indonezji, Nepalu, Jordanii. 
Wenezuela zakupiła przed 2000 rokiem 12 samolotów dla Gwardii Narodowej, a następnie 12 dla sił powietrznych.
Amerykańskie Dowództwo Operacji Specjalnych (SOCOM) od 2009 roku używało 16 lub 17 samolotów pod oznaczeniem C-145A Skytruck. 11 z nich zostało później przekazane: Kenii (3), Estonii (2), Kostaryce (2), Nepalowi (2). Zakończyły służbę w USA w grudniu 2022 roku.
Od lipca 2017 dwa wyleasingowane Skytrucki używane są przez siły zbrojne Niemiec do szkolenia spadochronowego. Dwa C-145A z nadwyżek amerykańskich mają być w 2018 roku przekazane Estonii.
16 kwietnia 2018 podpisano umowę na dostawę jednego M28 Skytruck do ekwadorskiej 15. Brygady lotnictwa 15-BAE (Brigada de Aviación del Ejército No.15 Paquisha).
20 kwietnia 2021 Siły Powietrzne Kenii przyjęły na uzbrojenie pierwszy z trzech samolotów PZL M28 Skytruck (reg. KAF 2001). Skytruck został pozyskany z nadwyżek sił zbrojnych USA w ramach procedury Excess Defense Article. Amerykanie w porozumieniu zawartym 4 kwietnia 2017 r. udzielili zgody na przekazanie trzech takich maszyn z własnych zasobów, które były wcześniej używane przez dowództwo operacji specjalnych pod oznaczeniem C-145.
Dane techniczne.
Kadłub metalowy o konstrukcji półskorupowej. Drzwi dwuskrzydłowe w tylnej części płatowca i mniejsze na przodzie po lewej stronie. Kabina ogrzewana, mieszcząca do 18 foteli. Ma zestawy przyrządów VFR oraz IFR, system radionawigacyjny, 2 radiostacje UHF i pilota automatycznego.
PZL M28 Skytruck
PZL M28 Bryza
Katastrofa Skytrucka w Wenezueli.
12 lipca 2001 roku w Puerto Cabello (ok. 200 km na zachód od Caracas) w Wenezueli rozbił się samolot M28 "Skytruck". W katastrofie zginęli wiceprezes ARP S.A. Stanisław Padykuła, prezes PZL Mielec Daniel Romański, pracownicy PZL Mielec Andrzej Koper, Jan Sęk i Piotr Bień oraz ośmiu Wenezuelczyków. Ustalono, że wypadek został spowodowany błędem pilotów.
Jest to jedna katastrofa z czterech katastrof samolotu M28. 
Pozostałe to:
Wbrew popularnej opinii w katastrofie w Babich Dołach z 31 marca 2009 nie uczestniczył samolot M28B "Bryza", lecz An-28 "Bryza"-2RF, również wyprodukowany w Mielcu.

</doc>
<doc id="749173" url="https://pl.wikipedia.org/wiki?curid=749173" title="Odziarniarka">
Odziarniarka

Odziarniarka – maszyna stosowana we wstępnym procesie przerobu słomy lnianej, służąca do oddzielania torebek nasiennych od słomy. Proces ten nazywa się odziarnianiem i przygotowuje słomę do procesu roszenia.
Odziarniarka to również maszyna stosowana we wstępnym procesie przetwarzania bawełny, służąca do oddzielenia nasion od włókna.
Wynalazcą pierwszej odziarniarki był Eli Whitney.

</doc>
<doc id="749174" url="https://pl.wikipedia.org/wiki?curid=749174" title="Terenin (województwo łódzkie)">
Terenin (województwo łódzkie)

Terenin – wieś w Polsce położona w województwie łódzkim, w powiecie pabianickim, w gminie Pabianice.
Miejscowość położona jest na Wysoczyźnie Łaskiej.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="749175" url="https://pl.wikipedia.org/wiki?curid=749175" title="Terenin">
Terenin

2 miejscowości w Polsce:

</doc>
<doc id="749179" url="https://pl.wikipedia.org/wiki?curid=749179" title="Minnesota Swarm">
Minnesota Swarm

Minnesota Swarm – zawodowa drużyna lacrosse grająca w National Lacrosse League w dywizji wschodniej. Drużyna ma swoją siedzibę w St. Paul w Stanach Zjednoczonych.
Wyniki.
"W-P Wygrane-Przegrane, Dom-Mecze w domu W-P, Wyjazd-Mecze na wyjeździe W-P, GZ-Gole zdobyte, GS-Gole stracone"

</doc>
<doc id="749180" url="https://pl.wikipedia.org/wiki?curid=749180" title="Beta oksydacja">
Beta oksydacja



</doc>
<doc id="749183" url="https://pl.wikipedia.org/wiki?curid=749183" title="Β-oksydacja">
Β-oksydacja



</doc>
<doc id="749184" url="https://pl.wikipedia.org/wiki?curid=749184" title="Nagroda Młodych">
Nagroda Młodych



</doc>
<doc id="749187" url="https://pl.wikipedia.org/wiki?curid=749187" title="Tomasz Radziwon">
Tomasz Radziwon

Tomasz Radziwon (ur. 29 sierpnia 1980 w Olsztynie) – polski piłkarz występujący na pozycji pomocnika.
Pierwsze kroki w seniorskim futbolu Radziwon stawiał w Sokole Ostróda. Dobra postawa piłkarza w tym zespole zaowocowała w 1996 roku transferem do I-ligowego wówczas Stomilu Olsztyn. W polskiej ekstraklasie Radziwon zadebiutował 24 maja 1997 r. wyjazdowym meczu przeciwko Odrze Wodzisław. Przez kolejne ponad 4 lata rozegrał 45 I-ligowych spotkań w barwach olsztyńskiego zespołu.
Po spadku Stomilu do II ligi zawodnik znalazł pracę w Pogoni Szczecin. W klubie tym spędził kolejny sezon. Rozegrał wówczas 13 spotkań na szczeblu ekstraklasy. Jesienią 2003 roku Radziwon znalazł się ponownie w kadrze Sokoła Ostróda, natomiast na wiosnę roku następnego był już piłkarzem Drwęcy Nowe Miasto Lubawskie.
W sezonie 2004/2005 Tomasz Radziwon reprezentował z kolei barwy Szczakowianki Jaworzno, a w kolejnych rozgrywkach DKS Dobre Miasto. W związku z tym, iż klub nie uzyskał awansu do III ligi, Radziwon nie przedłużył kontraktu i pozostawał bez klubu. Wiosną 2009 roku występował w Kormoranie Zwierzewo (II grupa warmińsko-mazurskiej ligi okręgowej).

</doc>
<doc id="749189" url="https://pl.wikipedia.org/wiki?curid=749189" title="Oś Saska">
Oś Saska

Oś Saska – barokowe założenie urbanistyczne XVIII-wiecznej Warszawy, związane z budową rezydencji królewskiej dla Augusta II Sasa – pałacu Saskiego. Z powodów finansowych i politycznych wiele zaprojektowanych elementów, które miały dopełniać oś, nie zostało wybudowanych.
Opis.
Autorami koncepcji i realizacji Osi Saskiej byli drezdeńscy architekci:Matthäus Daniel Pöppelmann, J. Naumann, Z. Longuelune, Joachim Daniel Jauch i Jan Zygmunt Deybel. 
Oś biegnie od Krakowskiego Przedmieścia do placu Żelaznej Bramy, przez Ogród Saski. Jej długość wynosiła ok. 1650 metrów. Przebiega wzdłuż linii łączącej dwa istotne miejsca związane z polską państwowością – kościół św. Wawrzyńca we wsi Wola (dawne pole elekcyjne) i wieś Kamion (miejsce pierwszej wolnej elekcji w 1573). 
Centralnym punktem założenia był pałac Saski wraz z ogrodem. Między Krakowskim Przedmieściem a pałacem Saskim powstał ogromny dziedziniec, który od strony północnej, wschodniej i południowej otoczono murem z bramami wjazdowymi z każdej strony. Od strony zachodniej wzniesiono Żelazną Bramę wjazdową z wielkimi żelaznymi wrotami, tak masywnie i kunsztownie wykonanymi, iż zmieniono nazwę placu Wielopole, znajdującą się przed bramą, na plac Żelaznej Bramy.
Oś Saska była pierwszym przedsięwzięciem regulacyjnym w Warszawie przeprowadzonym na tak dużą skalę. Przyczyniło się m.in. do rozwoju dzielnicy zachodniej i przekształcenia ulic Chłodnej i Wolskiej w ważne arterie miejskie.
Realizacja.
Prace nad Osią Saską trwały niemal 40 lat – kształtowanie założenia architektonicznego Osi Saskiej trwało początkowo od 1713 do początków lat 20. XVIII wieku, w drugim etapie od 1717 do śmierci Augusta II i ostatecznie zostało ukończone przez Augusta III w latach 30. i 40. XVIII wieku. 
Obszar przeznaczony pod realizację założeń Osi Saskiej wypełniony był przed 1713 chaotycznie rozmieszczonymi budowlami o niewielkiej wartości architektonicznej, z których większość wyburzono uzyskując teren przypominający w zarysach pięcioboczny wachlarz. Centrum Osi Saskiej przechodziło przez zaprojektowany wcześniej przez Tylmana z Gameren pałac i tzw. oś morsztynowską, którą wykorzystano przy projektowaniu nowego założenia krajobrazowego. Po wyburzeniu terenu uzyskano 17-hektarowy teren, w którym urządzono park, ze zbiegającymi się w jego centrum 5 głównymi arteriami, gdzie w 1724 postawiono pawilon nazwany Wielkim Salonem. W 1727 środkowa część ogrodu została udostępniona ludności Warszawy, a w rok później została także wzbogacona o liczne posągi antycznych postaci.
W latach 1839–1842 dokonano kolejnej przebudowy Pałacu Saskiego w stylu klasycystycznym, rozbierając część środkową pałacu i dodając w tym miejscu kolumnadę według projektu architekta Adama Idźkowskiego.
Oś Saska w okresie II Rzeczypospolitej.
2 listopada 1925 pod arkadami kolumnady Pałacu Saskiego powstał Grób Nieznanego Żołnierza. 
Na placu przed kolumnadą ustawiono w roku 1923 pomnik Księcia Józefa Poniatowskiego, dzieło Bertela Thorvaldsena, gdzie przetrwał aż do wysadzenia go przez Niemców po upadku powstania warszawskiego.
W latach 1924–1926 rozebrano stojący pośrodku placu Saskiego sobór pod wezwaniem św. Aleksandra Newskiego, zbudowany w latach 1894–1912.
Oś Saska po roku 1945.
W okresie od 30 marca do 18 maja 1970 przesunięto i ustawiono na Osi Saskiej stojący dotychczas na uboczu Pałac Lubomirskich. Przesunięcie po łuku wraz z obrotem zabytkowego budynku było największą tego rodzaju akcją w powojennej Warszawie.
W roku 1985 przed Pałacem Lubomirskich wzniesiono pomnik „Poległym w Służbie i Obronie Polski Ludowej” autorstwa Jana Bohdana Chmielewskiego. Warszawiacy nadali mu żartobliwą nazwę „Pomnika Utrwalaczy” lub „Ubelisku”. Pomnik przetrwał tylko 6 lat, został rozebrany w roku 1991. 
W listopadzie 2010 na miejscu po zburzonym pomniku „Poległym w Służbie i Obronie Polski Ludowej” wzniesiono pomnik Tadeusza Kościuszki, stanowiący dokładną kopię pomnika zbudowanego w roku 1910 w Waszyngtonie, autorstwa Antoniego Popiela.
Powstałe w 2012 roku Stowarzyszenie „Saski2018” ma na celu doprowadzenie do odbudowy głównego elementu Osi Saskiej, tj. Pałacu Saskiego, a wraz z nim zabudowań zachodniej pierzei Pl. Marszałka Józefa Piłsudskiego: Pałacu Brühla oraz kamienic przy ulicy Królewskiej. W ten sposób na mapie Warszawy pojawiłby się brakujący element Osi Saskiej. 

</doc>
<doc id="749190" url="https://pl.wikipedia.org/wiki?curid=749190" title="Cristian Brocchi">
Cristian Brocchi

Cristian Brocchi (ur. 30 stycznia 1976 roku w Mediolanie) – włoski piłkarz grający na pozycji pomocnika.
Wychowanek młodzieżowej drużyny A.C. Milan, jego pierwszy kontakt z zawodowym futbolem nastąpił po wypożyczeniach do A.C. Pro Sesto i A.C. Lumezzane. W roku 1998 Brocchi trafił do grającego w Serie B zespołu Hellas Werona, z którym wywalczył awans do Serie A. W 2000 roku został wypożyczony do Interu Mediolan, jednak nie zrobił tam wielkiej kariery i po sezonie wrócił do Milanu. Sezon 2005/06 spędził na wypożyczeniu w drużynie ACF Fiorentina. 28 sierpnia 2008 roku Włoch odszedł do S.S. Lazio. Dla Milanu rozegrał łącznie 99 ligowych pojedynków i strzelił 4 gole. W 2013 roku zakończył karierę.
Poza piłką nożną, Brocchi jest właścicielem kawiarni (razem z dawnym partnerem z zespołu Milanu Christianem Abbiati) oraz właścicielem popularnej we Włoszech marki ubrań "Baci &amp; Abbracci" (razem z byłym zawodnikiem Interu, Christianem Vieri).
15 listopada 2005 roku Brocchi rozegrał swój jedyny mecz w reprezentacji Włoch, a „Squadra Azzura” zremisowała z Turcją 1:1.

</doc>
<doc id="749191" url="https://pl.wikipedia.org/wiki?curid=749191" title="Rock instrumentalny">
Rock instrumentalny

Rock instrumentalny – gatunek muzyczny wywodzący się z rocka z charakterystycznymi, rozbudowanymi solówkami instrumentalnymi.

</doc>
<doc id="749192" url="https://pl.wikipedia.org/wiki?curid=749192" title="Instrumentalny rock">
Instrumentalny rock



</doc>
<doc id="749196" url="https://pl.wikipedia.org/wiki?curid=749196" title="Mitochodndrialny DNA">
Mitochodndrialny DNA



</doc>
<doc id="749197" url="https://pl.wikipedia.org/wiki?curid=749197" title="Rogodziej">
Rogodziej



</doc>
<doc id="749198" url="https://pl.wikipedia.org/wiki?curid=749198" title="Brestov nad Laborcom">
Brestov nad Laborcom

Brestov nad Laborcom (, "Berestiw nad Łabirciom") – wieś (obec) na Słowacji, w kraju preszowskim, w powiecie Medzilaborce. Miejscowość położona jest w historycznym kraju Zemplin. Wieś lokowana w roku 1434.

</doc>
<doc id="749199" url="https://pl.wikipedia.org/wiki?curid=749199" title="Zbigniew Miller">
Zbigniew Miller

Zbigniew Miller (ur. 5 lutego 1905, zm. 29 listopada 1985) – polski szachista, dziennikarz, działacz i sędzia szachowy.
W szachy grał od siódmego roku życia. Do 1939 r. należał do szerokiej czołówki polskich szachistów, występował w turniejach razem z Dawidem Przepiórką i Mieczysławem Najdorfem, był również brany po uwagę jako kandydat do drużyny olimpijskiej. Posiadał tytuł mistrza. W 1948 r. wystąpił w finale mistrzostw Polski, rozegranym w Krakowie, w którym zajął XIX miejsce.
W historii polskich szachów zapisał się jako działacz i dziennikarz. W latach 1946–1947 oraz 1952–1954 pełnił funkcję Prezesa Polskiego Związku Szachowego. W 1952 r. był kapitanem polskiej drużyny na szachowej olimpiadzie w Helsinkach oraz delegatem na Kongresie FIDE. W 1954 r. przetłumaczył na język polski książkę Paula Keresa "Teoria debiutów szachowych". Od 1947 r. był stałym współpracownikiem miesięcznika "Szachy", w którym prowadził "Kącik sędziowski". W 1956 r. otrzymał tytuł sędziego klasy międzynarodowej.
Za swoje zasługi odznaczony został Krzyżem Virtuti Militari, Złotym Krzyżem Zasługi oraz Medalem 10-lecia Polski Ludowej.

</doc>
<doc id="749202" url="https://pl.wikipedia.org/wiki?curid=749202" title="Igor Czugajnow">
Igor Czugajnow

Igor Walentinowicz Czugajnow (ros. Игорь Валентинович Чугайнов, ur. 6 kwietnia 1970 w Moskwie) - rosyjski piłkarz, grający na pozycji obrońcy, reprezentant WNP i Rosji, trener piłkarski.
Kariera piłkarska.
Wychowanek szkół piłkarskich w Moskwie i Torpeda Moskwa. W Torpedzie zaczynał swoją profesjonalną karierę. Tam również zdobył swoje pierwsze klubowe trofeum - Puchar Rosji w 1993. Najwięcej sukcesów odniósł jednak jako zawodnik Lokomotiwu Moskwa, z którym zwyciężył w czterech edycjach Pucharu Rosji (1996, 1997, 2000 i 2001). Karierę kończył w 2002 jako gracz Urałanu Elista.
W 1992 reprezentował w 4 meczach towarzyskich Wspólnotę Niepodległych Państw. Do występów reprezentacyjnych powrócił po 4 latach, debiutując w drużynie narodowej Rosji. W latach 1997-1998 należał do jej najważniejszych zawodników. Później występował coraz rzadziej. Po raz ostatni zagrał w barwach Rosji w 2002. Ogółem w drużynie rosyjskiej rozegrał 26 meczów.
Kariera trenerska.
W 2003 rozpoczął współpracę z rosyjską federacją piłkarską. Przez trzy lata opiekował się juniorską reprezentacją Rosji. Od 2006 pracował w Zenicie Petersburg. Pełnił tam funkcję selekcjonera i pierwszego trenera zespołu rezerw.

</doc>
<doc id="749204" url="https://pl.wikipedia.org/wiki?curid=749204" title="Cytochrom C">
Cytochrom C



</doc>
<doc id="749205" url="https://pl.wikipedia.org/wiki?curid=749205" title="Čabalovce">
Čabalovce

Čabalovce (, "Czabaliwci") − wieś (obec) na Słowacji, w kraju preszowskim, w powiecie Medzilaborce. Miejscowość położona jest w historycznym kraju Zemplin.
Historia.
Pierwsza pisemna wzmianka pochodzi z 1494 roku.

</doc>
<doc id="749208" url="https://pl.wikipedia.org/wiki?curid=749208" title="Čabiny">
Čabiny

Čabiny (, "Czabyny") – wieś (obec) na Słowacji, w kraju preszowskim, w powiecie Medzilaborce. Miejscowość położona jest w historycznym kraju Zemplin.
Čabiny powstały w 1964 roku z połączenia wsi Vyšné Čabiny i Nižné Čabiny (obie były lokowane w roku 1478).

</doc>
<doc id="749209" url="https://pl.wikipedia.org/wiki?curid=749209" title="Čertižné">
Čertižné

Čertižné (, "Czertiżne"; ) – wieś (obec) na Słowacji, w kraju preszowskim, w powiecie Medzilaborce.
Położenie.
Wieś leży na północnym skraju historycznego kraju Zemplin. Położona jest w dolinie źródłowego toku rzeki Laborec, u południowych skłonów przełęczy Beskid nad Czeremchą.
Historia.
Lokowana w roku 1431, należała przez długi czas do „państwa” feudalnego z siedzibą w Humennem. Była zamieszkana przez ludność rusińską, zajmującą się głównie hodowlą bydła i owiec oraz pracą w lesie. Zniszczona w czasie walk zimą 1915 r., ucierpiała ponownie w czasie wyzwalania spod okupacji niemieckiej jesienią 1944 r. Na początku XX w. i w latach międzywojennych znaczna część ludności zdecydowała się na emigrację. 14 marca 1935 r. miejscowi chłopi wzięli udział w strajku przeciw bezwzględnym wywłaszczeniom z ziemi zadłużonych rolników, który wybuchł w sąsiedniej wsi Habura (tzw. "Haburska vzbura"). Wydarzenia te upamiętnia tablica na budynku dawnego posterunku żandarmerii.
Obecnie wieś liczy 357 mieszkańców i 226 domów, z czego jednak ok. 40 jest niezamieszkanych (stan na 1 stycznia 2015). Posiada komunikację autobusową z Medzilaborcami. W miejscowości znajduje się cerkiew greckokatolicka p.w. Wniebowstąpienia Pana z 1928 r. (wewnątrz starsze wyposażenie z XVIII w.) i kilka kamiennych krzyży przydrożnych. Zachowało się zaledwie parę drewnianych zabudowań.
Čertižné było jedną z głównych wsi kształtowania się świadomości rusińskiej na terenie dzisiejszej Słowacji. Na miejscowym cmentarzu jest pochowanych kilku znanych rusińskich działaczy społecznych i kulturalnych, w tym tak wybitni jak Adolf Ivanovič Dobrianskyj (1817–1901) czy Julij Stavrovskyj-Popradov (1850–1899).
Transport.
Z Čertižného przez położoną powyżej niego przełęcz Beskid nad Czeremchą (słow. "Čertižské sedlo") przechodzi bita droga do Jaślisk (w Polsce).
Turystyka.
Wieś jest punktem wyjściowym dwóch znakowanych szlaków turystycznych: zielonego na przełęcz Beskid nad Czeremchą (1 godz. 05 min.) oraz czerwonego przez Mihucov kút i Klimov do Mikovej. Na jej terenie wyznakowano również kilka szlaków rowerowych oraz zimową trasę narciarską.
Ochrona przyrody.
Znaczna część terenu katastralnego wsi leży w granicach Obszaru Chronionego Krajobrazu Wschodnie Karpaty. Na południowym skraju wsi, u ujścia drobnego lewobrzeżnego dopływu Laborca, usytuowany jest niewielki rezerwat przyrody Čertižnianské lúky.

</doc>
<doc id="749210" url="https://pl.wikipedia.org/wiki?curid=749210" title="Kalinov">
Kalinov

Kalinov (, "Kałyniw") – wieś (obec) na Słowacji, w kraju preszowskim, w powiecie Medzilaborce. Leży w historycznej krainie Zemplin.
Położenie.
Położona w dolinie Głębokiego Potoku (słow. Hlboký potok), 5 km na północny wschód od miasta Medzilaborce, a jej teren katastralny o powierzchni 13,784 km2 sięga aż po granicę państwową słowacko-polską na głównym grzbiecie wododziałowym Karpat między Weretyszowem (741 m n.p.m.) a Danawą (Daniową, 841 m n.p.m.). Centrum wsi leży na wysokości ok. 450 m n.p.m. Liczy ona 133 domy i 269 mieszkańców.
Historia.
Znaleziska dwudziestu srebrnych monet z epoki rzymskiej świadczą, że przez teren dzisiejszego Kalinova przemieszczali się ludzie już blisko 2 tys. lat temu. Sama wieś założona została zapewne pod koniec XVI w. - wspominana jest po raz pierwszy w 1595 r. Należała do feudalnego „państwa” z siedzibą w Humenném, którym w latach 1321-1684 władali Drugethowie. Po nich właścicielami tego majątku były rody Csákych i Szirmayów. Mieszkańcy zajmowali się pracą w lesie, wypalaniem węgla drzewnego, hodowlą, a później również rolnictwem. W 1715 r. wieś miała 14 zamieszkałych i 8 pustych domów oraz własny młyn wodny (stał w miejscu dzisiejszego pawilonu handlowego). W 1787 r. w Kalinovie były już 43 domy z 282 mieszkańcami. W 1828 r. wieś miała 50 domów i 389 mieszkańców. Powyżej niej istniał tartak wodny z jednym gatrem, w którym dziennie pod kierunkiem pochodzącego z Polski majstra Hrabowskiego pracowało ok. 20 miejscowych chłopów. Tartak działał do 1895 r., a pozostałości jego fundamentów w miejscu zwanym "pod Debrou" są rozpoznawalne do dziś.
Po tzw. zrównaniu austriacko-węgierskim w 1867 r. mieszkańcy wsi – prawie w całości greckokatoliccy Rusini – zaczęli odczuwać ucisk madziaryzacyjny. Kiedy wybuchła I wojna światowa, a ofensywa rosyjska zbliżyła się do głównego grzbietu Karpat, we wsi ujawniły się silne nastroje prorosyjskie. W tej sytuacji władze węgierskie deportowały ok. 2/3 mieszkańców na tzw. Dolną Ziemię – częściowo do Trebišova, częściowo aż do Miszkolca. W latach 1914-1915 w rejonie głównego grzbietu Karpat nad Kalinowem toczyły się zacięte boje, a wieś została poważnie zniszczona. Żołnierze padli w tych walkach są pochowani na miejscowym cmentarzu wojennym (tuż powyżej cerkwi i cmentarza cywilnego). 
Spod okupacji hitlerowskiej Kalinov został wyzwolony 21 września 1944 r. przez żołnierzy Trzeciego Górskiego Korpusu Piechoty I Armii Gwardii 4 Frontu Ukraińskiego jako pierwsza miejscowość późniejszej Czechosłowacji. W trakcie zaciętych walk w najbliższej okolicy zginęło ok. 3 tys. żołnierzy radzieckich, a sama wieś ponownie została prawie w całości zniszczona. Odbudowana w dawnym stylu ulicówki z dwiema równoległymi ulicami, biegnącymi po dwóch stronach Głębokiego Potoku. Od 1962 r. funkcjonuje tu Dom Dziecka.
Zabytki i obiekty pamiątkowe.
Obok cerkwi 300-letnia lipa drobnolistna.
Powyżej cerkwi cmentarz wojenny z czasów I wojny światowej. W 5 grobach masowych, 3 grobach wspólnych i 16 grobach indywidualnych zostało tu pochowanych 124 żołnierzy austro-węgierskich, 1 niemiecki, 111 żołnierzy rosyjskich i 28 żołnierzy niezidentyfikowanych (najprawdopodobniej również rosyjskich). Po zaciętych walkach jesienią 1944 r. na cmentarzu tym pochowani zostali również padli żołnierze radzieccy. Po utworzeniu centralnego cmentarza Armii Czerwonej w Michalovcach prochy żołnierzy radzieckich z Kalinova zostały tam przeniesione. Odtąd cmentarz ten, uporządkowany niedawno przy wsparciu ambasady rosyjskiej, funkcjonuje znów jako cmentarz wojenny z czasów I wojny światowej.
Wyzwolenie Kalinowa spod niemieckiej okupacji przez żołnierzy radzieckich przypomina pomnik na skwerze w centrum wsi, a zacięte boje, jakie tu stoczono – czołg T-34 i kilka radzieckich dział, ustawionych w różnych punktach miejscowości. Wydarzenia te ilustruje również wystawa w miejscowej izbie pamiątkowej.
Na granicy wsi, na głównym grzbiecie Karpat, w płytkiej przełęczy między Kanasiówką (823 m n.p.m.) a Pasiką (844 m n.p.m.), przez którą pododdziały Armii Czerwonej wkroczyły na teren Kalinova 20 września 1944 r., znajduje się obelisk z okolicznościową tablicą, wzniesiony z okazji 30-lecia wyzwolenia wsi.

</doc>
<doc id="749211" url="https://pl.wikipedia.org/wiki?curid=749211" title="Krásny Brod">
Krásny Brod

Krásny Brod (, "Krasnyj Brid") – wieś (obec) na Słowacji, w kraju preszowskim, w powiecie Medzilaborce. Miejscowość położona jest w historycznym kraju Zemplin. Lokowana w roku 1557.

</doc>
<doc id="749212" url="https://pl.wikipedia.org/wiki?curid=749212" title="Ňagov">
Ňagov

Ňagov (, "Niagiw") – wieś (obec) na Słowacji, w kraju preszowskim, w powiecie Medzilaborce. Miejscowość położona jest w historycznym kraju Zemplin. Lokowana w roku 1557.

</doc>
<doc id="749213" url="https://pl.wikipedia.org/wiki?curid=749213" title="Oľka (wieś)">
Oľka (wieś)

Oľka (, "Olka") − wieś (obec) na Słowacji w kraju preszowskim w powiecie Medzilaborce. Miejscowość położona jest w historycznym kraju Zemplin.
Spośród 320 osób zamieszkujących wieś Oľka w 2011 roku, 166 było Rusinami, a 136 Słowakami.
Historia.
Oľka powstała w 1944 roku z połączenia wsi Vyšná Oľka (pierwsza pisemna wzmianka na jej temat pochodzi z 1408 roku) oraz Nižná Oľka (pierwszy raz wzmiankowana w 1569 roku). W 1965 roku przyłączono wieś Krivá Oľka.

</doc>
<doc id="749214" url="https://pl.wikipedia.org/wiki?curid=749214" title="Oľšinkov">
Oľšinkov

Oľšinkov (, "Wyszynkiw"; , "Wilszynkiw") – wieś (obec) na Słowacji, w kraju preszowskim, w powiecie Medzilaborce. Miejscowość położona jest w historycznym kraju Zemplin. Lokowana w roku 1567.
We wsi znajduje się greckokatolicka cerkiew Narodzenia Matki Bożej zbudowana w stylu barokowo-klasycystycznym w 1776 roku.

</doc>
<doc id="749215" url="https://pl.wikipedia.org/wiki?curid=749215" title="Inżynieryjne przedsięwzięcia w zakresie maskowania operacyjnego">
Inżynieryjne przedsięwzięcia w zakresie maskowania operacyjnego

Inżynieryjne przedsięwzięcia w zakresie maskowania operacyjnego - przedsięwzięcia realizowane przez wojska inżynieryjne i inne rodzaje wojsk według jednolitego planu maskowania operacyjnego. Obejmują one:

</doc>
<doc id="749216" url="https://pl.wikipedia.org/wiki?curid=749216" title="Radvaň nad Laborcom">
Radvaň nad Laborcom

Radvaň nad Laborcom () – wieś (obec) na Słowacji, w kraju preszowskim, w powiecie Medzilaborce. Miejscowość położona jest w historycznym kraju Zemplin. Lokowana w roku 1440.

</doc>
<doc id="749217" url="https://pl.wikipedia.org/wiki?curid=749217" title="Repejov">
Repejov

Repejov (, "Repejiw") – wieś (obec) na Słowacji, w kraju preszowskim, w powiecie Medzilaborce. Miejscowość położona jest w historycznym kraju Zemplin. Lokowana w roku 1454.

</doc>
<doc id="749220" url="https://pl.wikipedia.org/wiki?curid=749220" title="Rokytovce">
Rokytovce

Rokytovce (, "Rokytiwci"; , "Rokytiwci") – wieś (obec) na Słowacji, w kraju preszowskim, w powiecie Medzilaborce. Miejscowość położona jest w historycznym kraju Zemplin.
Historia miejscowości.
Nazwa Rokytovce wzmiankowana jest w roku 1437. Od końca XVIII do początku XX w. miejscowość zamieszkiwało ok. 300 osób.
14 lipca 2001 otworzona została galeria „Endy” z pracami Františka Lakatu.

</doc>
<doc id="749221" url="https://pl.wikipedia.org/wiki?curid=749221" title="Inżynieryjny patrol rozpoznawczy">
Inżynieryjny patrol rozpoznawczy

Inżynieryjny patrol rozpoznawczy – element rozpoznania, organizowany ze składu pododdziałów wojsk inżynieryjnych w celu uzyskania danych umożliwiających powzięcie decyzji do wykonania zadań zabezpieczenia inżynieryjnego.
Celem prowadzenia rozpoznania inżynieryjnego wystawia się też inżynieryjny powietrzny patrol rozpoznawczy czyli element rozpoznania powietrznego wojsk inżynieryjnych, organizowany na szczeblu związku taktycznego i operacyjnego w z zadaniem rozpoznania: dróg marszu, rejonów uderzeń bronią masowego rażenia, rejonów przepraw, rubieży minowania oddziałów zaporowych oraz przedniego skraju obrony przeciwnika w przypadku, gdy rozpoznanie naziemne nie gwarantuje terminowego wykonania zadań.

</doc>
<doc id="749222" url="https://pl.wikipedia.org/wiki?curid=749222" title="Suspended Animation">
Suspended Animation

Suspended Animation – wydana w 2005 roku pierwsza solowa płyta instrumentalna gitarzysty Johna Petrucciego znanego głównie z członkostwa w progresywno-metalowej grupie Dream Theater. Na płycie znajduje się 8 utworów, które możemy zaliczyć do bardzo ciężkiej odmiany rocka instrumentalnego, podchodzącego czasami pod heavy metal.

</doc>
<doc id="749223" url="https://pl.wikipedia.org/wiki?curid=749223" title="Roškovce">
Roškovce

Roškovce – wieś (obec) na Słowacji, w kraju preszowskim, w powiecie Medzilaborce. Miejscowość położona jest w historycznym kraju Zemplin. Lokowana w roku 1478.

</doc>
<doc id="749224" url="https://pl.wikipedia.org/wiki?curid=749224" title="Oksydaza monoaminowa">
Oksydaza monoaminowa



</doc>
<doc id="749226" url="https://pl.wikipedia.org/wiki?curid=749226" title="Gurbanguly Berdimuhamedow">
Gurbanguly Berdimuhamedow

Gurbanguly Mälikgulyýewiç Berdimuhamedow (ur. 29 czerwca 1957 w Babarapie k. Gökdepe) – turkmeński lekarz i polityk, w latach 2001–2007 wicepremier, w latach 2006–2013 przewodniczący Demokratycznej Partii Turkmenistanu, od 21 grudnia 2006 do 19 marca 2022 prezydent Turkmenistanu (do 14 lutego 2007 pełniący obowiązki).
Edukacja i kariera polityczna.
Gurbanguly Berdimuhamedow urodził się w 1957 roku we wsi Babarap w wilajecie achalskim. W 1979 roku ukończył Turkmeński Państwowy Instytut Medyczny i rozpoczął pracę jako lekarz dentysta. Ukończył również medyczne studia magisterskie w Moskwie.
W czasach rządów Saparmyrata Nyýazowa, w 1995 roku został dyrektorem centrum dentystycznego przy ministerstwie zdrowia i przemysłu medycznego. W 1997 roku objął stanowisko ministra zdrowia, a cztery lata później fotel wicepremiera. W 2004 roku, jako minister, nadzorował wprowadzaną przez prezydenta Nyýazowa reformę zdrowia, która zakładała m.in. likwidację wszystkich szpitali poza stolicą i największymi miastami oraz zwolnienie 15 tys. pracowników służby zdrowia i zastąpienie ich wojskowymi poborowymi.
Przejęcie władzy po śmierci Nyýazowa.
Po nagłej śmierci Nyýazowa 21 grudnia 2006, który nie zdążył wyznaczyć swego następcy, Berdimuhamedow został mianowany przewodniczącym komisji odpowiedzialnej za przygotowanie i przeprowadzenie ceremonii pogrzebowych, co było pierwszym świadectwem jego silnej pozycji w turkmeńskiej elicie politycznej.
21 grudnia 2006 został mianowany przez Radę Bezpieczeństwa Narodowego pełniącym obowiązki prezydenta, choć stanowisko to zgodnie z procedurą miało przypadać przewodniczącemu parlamentu. Pełniący tę funkcję Öwezgeldi Ataýew, został uwięziony i oskarżony o „czyny niegodne zajmowanej funkcji”. Wysunięto przeciw niemu zarzuty napastowania, poniżania i podżegania do samobójstwa swojej synowej.
Berdimuhamedow, razem ze Zgromadzeniem Ludowym Turkmenistanu, 26 grudnia 2006 ogłosił przeprowadzenie wyborów prezydenckich w dniu 11 lutego 2007. Wobec autokratycznej specyfiki turkmeńskiego systemu politycznego, przeprowadzenie wyborów było działaniem fasadowym, zaś zwycięstwo Berdimuhamedowa przesądzone. Jego pięciu konkurentów do prezydentury pełniło w rzeczywistości rolę kandydatów technicznych; wszyscy oni należeli do rządzącej Partii Demokratycznej Turkmenistanu. Według oficjalnych wyników, Berdimuhamedow zdobył w wyborach ponad 89% głosów, przy frekwencji na poziomie 95%. 14 lutego 2007 został zaprzysiężony na stanowisku prezydenta.
Prezydentura.
Pierwsza kadencja (2007–2012).
Gurbanguly Berdimuhamedow, jako głowa państwa, w pierwszą podróż zagraniczną udał się w kwietniu 2007 roku do Arabii Saudyjskiej, gdzie odbył pielgrzymkę do Mekki oraz spotkał się z królem Abd Allahem. W następną podróż udał się pod koniec kwietnia 2007 roku do Rosji, gdzie spotkał się z prezydentem Władimirem Putinem. W maju 2007 roku Rosja i Turkmenistan ogłosiły plan budowy nowego gazociągu.
W polityce wewnętrznej podjął kroki w stronę powolnego odejścia od kultu swego poprzednika i międzynarodowej izolacji kraju. Zezwolił na dostęp do nieocenzurowanego internetu w stolicy i wprowadził zmiany w systemie nauczania. 20 marca 2007 anulował prawo prezydenta do nadawania nowych nazw miastom, obiektom geograficznym oraz instytucjom. W maju 2007 roku usunął ze stanowiska wieloletniego szefa prezydenckiej służby bezpieczeństwa, Akmyrata Rejepowa.
W czerwcu 2007 roku Berdimuhamedow reaktywował działalność Turkmeńskiej Akademii Nauk, zlikwidowanej przez Nyýazowa. W kwietniu 2008 roku prezydent zniósł nazwy dni i miesięcy wprowadzonych przez poprzednika. W maju 2008 roku zapowiedział zaś przeniesienie złotego posągu Nyýazowa z centrum stolicy, Aszchabadu.
26 września 2008 w Turkmenistanie została przyjęta nowa konstytucja, zmniejszająca władzę prezydenta. Prezydent stracił prawo mianowania gubernatorów, burmistrzów miast i członków komisji wyborczej. Zlikwidowana została Rada Ludowa, wyższa izba parlamentu mianowana przez prezydenta, a skład izby niższej został podwojony. Pierwsze wybory parlamentarne na mocy nowej ustawy zasadniczej przeprowadzono 14 grudnia 2008.
Druga kadencja (2012–2017).
W wyborach prezydenckich, które zostały przeprowadzone 12 lutego 2012, Gurbanguly Berdimuhamedow zwyciężył uzyskując 97,14% głosów. Rywalizowało z nim 7 innych kandydatów, wszyscy byli członkami Demokratycznej Partii Turkmenistanu. Wkrótce później prezydent zaczął wdrażać w życie swoje wcześniejsze zapowiedzi o chęci likwidacji systemu jednopartyjnego. 21 sierpnia 2012 została założona Partia Przemysłowców i Przedsiębiorców Turkmenistanu, druga legalnie działająca formacja polityczna. 10 czerwca 2013 jej przywódca Orazmämmet Mämmedow dostał mandat deputowanego do Mażylisu Republiki. W perspektywie zbliżających się wyborów parlamentarnych, 18 sierpnia 2013 Berdimuhamedow ustąpił z funkcji przewodniczącego Demokratycznej Partii Turkmenistanu i wystąpił z tej partii na okres trwania swojej prezydentury.
15 grudnia 2013 w Turkmenistanie odbyły się pierwsze w historii wielopartyjne wybory parlamentarne. Demokratyczna Partia Turkmenistanu odniosła w nich zwycięstwo uzyskując 47 na 125 miejsc w parlamencie. Pozostałe mandaty przypadły różnym organizacjom takim jak m.in. Organizacja Związków Zawodowych Turkmenistanu czy Unia Kobiet Turkmenistanu. Frekwencja wyborcza wyniosła 91,33%, wybory zostały skrytykowane przez organizacje broniące praw człowieka i społeczność międzynarodową.
Podczas wojny na wschodniej Ukrainie Gurbanguly Berdimuhamedow oficjalnie nie poparł żadnej ze stron chcąc zachować neutralność. Mimo to Turkmenistan przeważnie odbierany był jako sojusznik Rosji.
Pomimo odchodzenia od kultu poprzednika, w czasie swej drugiej kadencji prezydent coraz bardziej wprowadzał swój kult osobisty. Przyjął tytuł „Arkadaga” (Protektora), a w maju 2015 roku odsłonił w Aszchabadzie swój 15-metrowy pomnik konny, pokryty 24-karatowym złotem. Jako pasjonat jeździectwa, otrzymał od parlamentu honorowe tytuły, Narodowego Hodowcy Koni oraz Mistrza Jeździectwa.
Trzecia kadencja (2017–2022).
W październiku 2016 roku data kolejnych wyborów prezydenckich została wyznaczona na 12 lutego 2017. Miesiąc wcześniej, 14 września 2016, parlament przyjął poprawki do konstytucji, znoszące cenzus wiekowy powyżej 70 lat dla kandydatów na urząd prezydenta oraz wydłużające jego kadencję z 5 do 7 lat. Wobec braku w konstytucji przepisów o jakimkolwiek limicie kadencji prezydenta, zmiany w prawie umożliwiały 59-letniemu prezydentowi ubieganie się bez ograniczeń o kolejne kadencje. W wyborach prezydenckich z 12 lutego 2017 Berdimuhamedow uzyskał 97,7% głosów przy ponad 97% frekwencji, najwięcej spośród wszystkich dziewięciu kandydatów. Proces wyborczy został skrytykowany przez część organizacji pozarządowych i ponownie uznany za niedemokratyczny.
W styczniu 2018 roku wprowadził kontrowersyjny zakaz posiadania samochodów w kolorze czarnym oraz zakaz prowadzenia samochodów przez kobiety.
W lutym 2022 roku ogłosił, że zamierza „ustąpić młodym ludziom”, w związku z czym zarządzono przedterminowe wybory prezydenckie na 12 marca tegoż roku. W nich zwyciężył jego syn – Serdar. 19 marca 2022 roku doszło do zaprzysiężenia prezydenta elekta, w związku z czym Gurbanguly ustąpił ze stanowiska.
Publikacje.
W 2017 roku wydał książkę pt. "Turkmenistan – serce Szlaku Jedwabnego", gdzie tłumaczy potrzebę neutralności Turkmenistanu na arenie międzynarodowej.

</doc>
<doc id="749227" url="https://pl.wikipedia.org/wiki?curid=749227" title="Sukov">
Sukov

Sukov (, "Sukiw") – wieś (obec) na Słowacji, w kraju preszowskim, w powiecie Medzilaborce. Miejscowość położona jest w historycznym kraju Zemplin. Lokowana w roku 1557.

</doc>
<doc id="749228" url="https://pl.wikipedia.org/wiki?curid=749228" title="Inżynieryjny posterunek fotografowania">
Inżynieryjny posterunek fotografowania

Inżynieryjny posterunek fotografowania - element rozpoznania wojsk inżynieryjnych przeznaczony do fotografowania obiektów i terenu przeciwnika

</doc>
<doc id="749229" url="https://pl.wikipedia.org/wiki?curid=749229" title="Svetlice">
Svetlice

Svetlice () – wieś (obec) na Słowacji, w kraju preszowskim, w powiecie Medzilaborce. Miejscowość położona jest w historycznym kraju Zemplin. Lokowana w roku 1557.

</doc>
<doc id="749231" url="https://pl.wikipedia.org/wiki?curid=749231" title="Inżynieryjny posterunek obserwacyjny">
Inżynieryjny posterunek obserwacyjny

Inżynieryjny posterunek obserwacyjny − element rozpoznania wojsk inżynieryjnych przeznaczony do zdobywania danych o przedsięwzięciach inżynieryjnych przeciwnika przez obserwację.

</doc>
<doc id="749233" url="https://pl.wikipedia.org/wiki?curid=749233" title="Akademia policyjna 4">
Akademia policyjna 4



</doc>
<doc id="749235" url="https://pl.wikipedia.org/wiki?curid=749235" title="Akademia policyjna IV">
Akademia policyjna IV



</doc>
<doc id="749236" url="https://pl.wikipedia.org/wiki?curid=749236" title="Paprotno (Świnoujście)">
Paprotno (Świnoujście)

Paprotno (potocznie "Wydrzany") – część miasta Świnoujścia, 3,5 km na południowy zachód od centrum miasta, na wyspie Uznam, w Świdnym Lesie, u stóp wzgórza Golm, w pobliżu niemieckiej miejscowości Kamminke, nad Zalewem Szczecińskim. Na południu ogródki działkowe, w centrum zabudowa domków jednorodzinnych.
Do 1945 przebiegała tędy linia kolejowa łącząca Świnoujście z Berlinem przez Usedom i Ducherow. Niemieckie UBB w porozumieniu z magistratem planuje odbudować dawną linię.
Przy ulicy Krzywej Leśnictwo Świnoujście. Nad Kanałem Torfowym znajduje się kamień z wyrytą inskrypcją poświęconą inauguracji Europejskiego Krajobrazu Roku Ujście Odry (22 maja 1993) oraz symbolem austriackiej organizacji ekologicznej NFI Naturfreunde Internationale (Międzynarodówki Przyjaciół Przyrody).
Pętla linii autobusowych nr 2 i 6.
Przez Paprotno prowadzi znakowany turystyczny Czerwony Szlak Rowerowy Przez Świdny Las.
Do 1945 r. stosowano niemiecką nazwę "Friedrichsthal". W 1947 r. ustalono urzędowo polską nazwę "Paprotno".

</doc>
<doc id="749237" url="https://pl.wikipedia.org/wiki?curid=749237" title="Związek Młodych Demokratów">
Związek Młodych Demokratów

Związek Młodych Demokratów – opozycyjna wobec władz PRL organizacja młodzieżowa o zasięgu ogólnopolskim, powstała na fali odwilży polskiego października 1956, działająca początkowo pod nazwą Związek Młodzieży Demokratycznej.
Historia.
Pierwsze działania założycielskie ZMD były prowadzone od marca 1955. Wśród inicjatorów powstania organizacji byli Przemysław Górny, Karol Głogowski i Andrzej Litwak. Do grupy tej następnie dołączyli m.in. Andrzej Kern, Ryszard Bender i Andrzej Ostoja-Owsiany.
Oficjalnie ZMD został założony 30 listopada 1956 w Warszawie. Przewodniczącym związku wybrany został Przemysław Górny. W reakcji na powstanie tej organizacji, władze Stronnictwa Demokratycznego powołały afiliowaną przy SD organizację młodzieżową o takiej samej nazwie. Obie organizacje połączyły się następnie przyjmując dotychczasowy program ZMD jako obowiązujący, a równocześnie podejmując współpracę z SD. Została wówczas zmieniona nazwa organizacji ze „Związek Młodzieży Demokratycznej” na „Związek Młodych Demokratów”.
Pod koniec 1956 do ZMD włączyły się m.in. Związek Młodych Chrześcijan oraz Klub Indywidualistów. Związek stworzył swoje koła na wszystkich warszawskich uczelniach oraz wiele ośrodków w innych miastach m.in. Lublinie, Szczecinie, Wrocławiu, Gdańsku, Łodzi i Poznaniu.
W ciągu kilku miesięcy organizacja przyjęła charakter chrześcijańsko-narodowy. Pod presją szykan ze strony Służby Bezpieczeństwa i wobec zerwania współpracy z SD, zarząd związku 16 stycznia 1957 podjął uchwałę o samorozwiązaniu. Część jego struktur na czele z Przemysławem Górnym kontynuowała jednak nielegalną działalność. W październiku 1957 członkowie organizacji warszawskiej publicznie wystąpili w obronie likwidowanego tygodnika "Po Prostu." Ze względu na nasilające się represje ze strony władz, ZMD ostatecznie zakończył działalność w lutym 1958.
Członkowie związku w latach 1958–1960 kontynuowali swoją działalność opozycyjną w utworzonej przez Przemysława Górnego Lidze Narodowo-Demokratycznej.
Program.
W swoim programie ZMD sprzeciwiał się otwarcie dyktaturze proletariatu, koncepcji walki klas i uprzywilejowanej pozycji PZPR. Organizacja domagała się także przeprowadzenia wolnych wyborów, wprowadzenia systemu wielopartyjnego, przywrócenia Senatu oraz przywrócenia jako godła Polski orła w koronie. Do przeprowadzanych wówczas akcji ZMD należało m.in. witanie powracających z sowieckich łagrów polskich więźniów stalinowskich.

</doc>
<doc id="749238" url="https://pl.wikipedia.org/wiki?curid=749238" title="Katastrofa autobusu w Osiecznicy">
Katastrofa autobusu w Osiecznicy

Katastrofa autobusu w Osiecznicy – miała miejsce w ostatnim dniu ferii zimowych, w niedzielę, 22 stycznia 1978.
Przebieg katastrofy.
Ok. godz. 20 autobus Jelcz 043 z PKS Zielona Góra, wiozący głównie młodzież, jadący ówczesną drogą państwową nr 40 Słubice – Zielona Góra, tuż po minięciu rogatek Osiecznicy koło Krosna Odrzańskiego, uległ rozerwaniu znacznej części nadwozia elementem mostu pontonowego przewożonego na ciężarówce marki Kraz, należącej do jednostki Północnej Grupy Wojsk Armii Radzieckiej, stacjonującej w Szprotawie. Ciężarówkę prowadził 21-letni szeregowy Samwieł Arutjanin. Załoga wojskowej ciężarówki nie była pod wpływem alkoholu. Zderzenie nastąpiło z powodu przekroczenia osi jezdni przez ponadwymiarowy ładunek przewożony ciężarówką. Przyczyną tej sytuacji była omyłkowa ocena wzrokowa znajdującego się na poboczu słupa pocztowego, który kierowca chciał ominąć, uznając go za pieszego. Na miejscu katastrofy śmierć poniosło 14 osób, 15 ofiara zmarła kilka dni później w szpitalu. Rannych zostało 14 osób, z których wiele straciło ręce lub nogi, według innych źródeł ofiar było 17.
W dniu 25 czerwca 2010 r. w miejscu katastrofy został odsłonięty obelisk upamiętniający ofiary.
Liczba ofiar.
Liczba i stan szczątków osób zabitych oraz osób rannych spowodowała w pierwszych godzinach akcji ratunkowej pomyłkę, na skutek której doliczono się 24 ofiar śmiertelnych. Pod koniec akcji ratunkowej, o godz. 3:30 w nocy, liczbę tę skorygowano do 17. Dopiero w południe następnego dnia po katastrofie prosektorium w Zielonej Górze, do którego przewieziono ludzkie szczątki zebrane z miejsca tragedii, potwierdziło ostateczną liczbę zabitych.
Na katastrofę niewątpliwie miał wpływ fakt, że autobus nie zatrzymał się na ostatnim przystanku w Osiecznicy i nie zabrał z niego kilkunastu uczniów szkół średnich. Panuje wprawdzie przekonanie, że ocaliło im to zdrowie, a być może nawet życie, w rzeczywistości jednak, gdyby autobus zatrzymał się na przystanku zgodnie z rozkładem jazdy, nastąpiłoby przynajmniej kilkudziesięciosekundowe opóźnienie, przez co nie znalazłby się on w miejscu katastrofy w tym samym czasie co radziecka ciężarówka i do zderzenia nie doszłoby z całą pewnością w tym samym miejscu, a biorąc pod uwagę powód, dla którego kierujący Krazem częściowo wyjechał ze swojego pasa ruchu (ominięcie pieszego, który okazał się w rzeczywistości drogowym słupem), najprawdopodobniej również w żadnym innym... Sam kierowca autobusu przeżył wypadek, został w nim jednak trwałe okaleczony (stracił rękę).
Następstwa.
Ówczesne władze PRL, obawiające się o polityczną atmosferę podczas pogrzebów ofiar katastrofy (na co miało wpływ to, kto był sprawcą tragedii), postawiły w stan pogotowia wszystkie jednostki ZOMO w województwie zielonogórskim i ich część z Poznania oraz oddelegowały do ochrony tych uroczystości 125 funkcjonariuszy SB i 60 milicjantów.
Katastrofa pod Osiecznicą doprowadziła do podpisania w 1978 roku porozumienia między władzami Polski a ZSRR, aby wszelkie pojazdy wojskowe Armii Radzieckiej poruszały się na terenie Polski wyłącznie w konwojach poprzedzanych samochodami-pilotami.

</doc>
<doc id="749239" url="https://pl.wikipedia.org/wiki?curid=749239" title="Handel i usługi w Szczecinie">
Handel i usługi w Szczecinie

W 2010 roku w samym Szczecinie zarejestrowanych było 6639 prywatnych spółek handlowych, a 1955 z nich miało udział kapitału zagranicznego.
Zarejestrowanych w Szczecinie było 9164 podmiotów gospodarczych zajmujących się typowo handlem detalicznym, a handlem hurtowym 5186 podmiotów (sekcja G dział 46 i 47 PKD).
Drobny handel.
W 2010 r. w Szczecinie było 15 stałych targowisk, z czego 13 z przewagą sprzedaży drobnodetalicznej. Czynnych codziennie na targowiskach było 1161 stałych punktów sprzedaży drobnodetalicznej.
Największe szczecińskie bazary to: 
Ponadto działają następujące centra handlowe, które powstały z inicjatywy szczecińskich kupców:
W Szczecinie w każdą niedzielę odbywają się giełdy samochodowe, , na terenach MKS Pogoń przy ul. Twardowskiego, przy Szosie Stargardzkiej.

</doc>
<doc id="749241" url="https://pl.wikipedia.org/wiki?curid=749241" title="Osutki sosny">
Osutki sosny

Osutki sosny – grupa grzybowych chorób sosny ("Pinus"), wywoływanych przez organizmy grzybowe z klasy grzybów niedoskonałych i workowców. Wspólnym objawem porażenia przez patogen są przebarwienia igieł – poszerzające się i żółknące plamy różnej wielkości, oraz przedwczesne opadanie igieł.
Do osutek sosny należą:

</doc>
<doc id="749242" url="https://pl.wikipedia.org/wiki?curid=749242" title="Jogananda">
Jogananda

Paramahansa Jogananda (dewanagari परमहंस योगानन्‍द, ang. Paramahansa Yogananda ur. 5 stycznia 1893, zm. 7 marca 1952) – indyjski jogin, swami. Jego największym osiągnięciem w świecie zachodnim, było rozpowszechnienie krijajogi. Napisał autobiografię pod tytułem "„Autobiografia jogina”", która została przetłumaczona na ponad trzydzieści języków. Jego mistrzem duchowym był Śri Jukteśwar Giri.
Życiorys.
Paramahansa Jogananda urodził się w rodzinie bramińskiej pod imieniem Mukunda Lal Ghosh, w miejscowości Gorakhpur, stanie Uttar Pradeś, w Indiach. Jego ojcem był Bhagabati Charan Ghosh, a matką Gurru Ghosh. Rodzice Joganandy byli wielbicielami Lahiriego Mahaśaji. Miał siedmioro rodzeństwa – trzech braci i cztery siostry. W swojej autobiografii pisze, że już od najmłodszych lat był zainteresowany religią. Przebywał w obecności joginów, których cuda wywierały na nim wrażenie.
W wieku 17 lat, w 1910 roku spotkał swojego mistrza duchowego (guru) – Śri Jukteśwara Giri. Po ukończeniu studiów, w 1915 roku wstąpił do zakonu Giri i przyjął imię Jogananda, co oznacza „uszczęśliwiony poprzez zjednoczenie z Bogiem”. Odtąd znano go jako Swami Jogananda.
W 1917 roku Jogananda założył niewielką szkołę dla chłopców we wiosce Dihika, w Bengalu. W 1918 roku przeniósł ją do miasta Ranchi. W tej szkole nauczanie zwyczajne było połączone z nauką jogi i medytacji. Jej program edukacyjny zawierał wiele elementów starożytnego systemu gurukula. Należało do nich między innymi prowadzenie zajęć na świeżym powietrzu.
W 1920 roku Jogananda pojechał do USA na Międzynarodowy Kongres Liberałów Religijnych w Bostonie, gdzie wyglosił historyczną mowę 'The Science of Religion'. W tym samym roku założył tam słynne Self-Realization Fellowship.
W 1935 roku Jogananda powrócił do Indii. Przyczynił się tam do założenia Yogoda Satsanga Society of India. Podczas swego pobytu w Indiach spotkał wielu świętych takich jak: Mahatma Gandhi, Anandamaji Ma, Sri Ramana Maharshi, Giri Bala. W tym okresie w Puri powziął mahasamadhi guru Joganandy – Śri Jukteśwar.
W 1936 roku Jogananda opuścił swój kraj i pojechał wykładać do Londynu.
Jogananda zmarł 7 marca 1952 roku w Los Angeles. Wyznawcy utrzymują, że osiągnął mahasamadhi.

</doc>
<doc id="749244" url="https://pl.wikipedia.org/wiki?curid=749244" title="Osutka sosny">
Osutka sosny



</doc>
<doc id="749247" url="https://pl.wikipedia.org/wiki?curid=749247" title="Uzwojenie wzbudzenia">
Uzwojenie wzbudzenia



</doc>
<doc id="749248" url="https://pl.wikipedia.org/wiki?curid=749248" title="Leszek Bebło">
Leszek Bebło

Leszek Bebło (ur. 8 lipca 1966 w Sokolnikach) – polski lekkoatleta, maratończyk. 
Ukończył Zasadniczą Szkołę Zawodową w Gorzycach, gdzie w rozgrywanym tam corocznie Biegu Przełajowym im. porucznika Józefa Sarny, stawiał pierwsze kroki w karierze sportowej. Zawodnik kolejno Oleśniczanki (1986–1994; trener Bogumił Kuś), Stali Społem Stalowa Wola (1995–1997; trener - Stanisław Anioł) i Sportingu Międzyzdroje (1998–2003).
Żonaty, ma dwóch synów. Zamieszkał we Francji. 

</doc>
<doc id="749256" url="https://pl.wikipedia.org/wiki?curid=749256" title="Afraid of Sunlight">
Afraid of Sunlight

Afraid of Sunlight - ósmy album studyjny zespołu Marillion oraz ostatni wydany przez EMI.
Lista utworów.
CD1:
CD2:
Opis niektórych piosenek.
Wrak "Bluebirda K7" Campbella i jego pozostałości nie był odkryty do 28 maja 2001 roku, kiedy to nurek Bill Smith zainspirowany piosenką "Out of this World" postanowił poszukać wraku. Steve Hogarth i Steve Rothery byli obecni przy jego wydobywaniu.

</doc>
<doc id="749257" url="https://pl.wikipedia.org/wiki?curid=749257" title="1 Księga Królów">
1 Księga Królów



</doc>
<doc id="749258" url="https://pl.wikipedia.org/wiki?curid=749258" title="Andrzej Kern">
Andrzej Kern

Andrzej Piotr Kern (ur. 18 maja 1937 w Łęczycy, zm. 29 listopada 2007 w Zgierzu) – polski polityk, wicemarszałek Sejmu I kadencji, poseł na Sejm X i I kadencji, adwokat, działacz opozycji w okresie PRL.
Życiorys.
Syn Aleksandra i Reginy. Andrzej Kern podkreślał szwajcarskie korzenie swoich przodków. Ukończył studia na Wydziale Prawa Uniwersytetu Łódzkiego. W czasie „polskiego października” był jednym z przywódców Związku Młodych Demokratów. Jako adwokat bronił w procesach politycznych m.in. mecenasa Karola Głogowskiego, Andrzeja Słowika, Jerzego Kropiwnickiego, Grzegorza Palkę, a także studentów skazanych po wydarzeniach marcowych z 1968. W 1980 zaangażował się w tworzenie łódzkich struktur Niezależnego Samorządnego Związku Zawodowego „Solidarność” jako jej doradca prawny. W stanie wojennym był przez miesiąc internowany.
W latach 1989–1991 sprawował mandat posła na Sejm X kadencji z ramienia Komitetu Obywatelskiego W trakcie kadencji należał do Obywatelskiego Klubu Parlamentarnego, pełnił funkcję zastępcy przewodniczącego Komisji Sprawiedliwości. W 1991 po raz drugi został wybrany posłem z listy Porozumienia Obywatelskiego Centrum, został powołany na stanowisko wicemarszałka. Należał do współzałożycieli Porozumienia Centrum.
W 1992 upubliczniona została sprawa związku jego 16-letniej wówczas córki Moniki Kern z 21-letnim Maciejem Malisiewiczem. Ucieczka córki z partnerem została nagłośniona przez media, głównie tygodnik „Nie” Jerzego Urbana, „Trybunę” oraz „Gazetę Wyborczą”, na łamach której Jacek Hugo-Bader opublikował reportaż zatytułowany "Mezalians". W publikacjach tych negatywnie przedstawiano ówczesnego wicemarszałka, przeciwstawiając go pozytywnie opisywanej rodzinie Macieja Malisiewicza. Reżyser Marek Piwowski w ciągu kilkudziesięciu dni nakręcił film "Uprowadzenie Agaty", nawiązujący do tej sprawy. W późniejszych latach Andrzej Kern wygrał kilka procesów o naruszenie dóbr osobistych, m.in. proces z Jerzym Urbanem.
W 1993 Andrzej Kern nie ubiegał się o reelekcję. Następnie w latach 90. przeszedł do Zjednoczenia Chrześcijańsko-Narodowego. Od 1998 do 2002 z listy Akcji Wyborczej Solidarność Kern pełnił funkcję radnego sejmiku łódzkiego I kadencji. Z ramienia Akcji Wyborczej Solidarność Prawicy kandydował do Sejmu w 2001. Następnie działał w Chrześcijańskim Ruchu Samorządowym. Nadal należąc do ZChN, kandydował ponownie do Sejmu w 2005 z listy Ruchu Patriotycznego (otrzymał 913 głosów).
Zmarł 29 listopada 2007 w szpitalu w Zgierzu, jego pogrzeb odbył się 5 grudnia 2007 w Alei Zasłużonych Cmentarza Komunalnego na Dołach w Łodzi (kwatera XXVIII, rząd 16, grób 14). Pośmiertnie został odznaczony Krzyżem Komandorskim Orderu Odrodzenia Polski ("za wybitne zasługi dla przemian demokratycznych w Polsce oraz za działalność państwową i publiczną").
Od 2001 zasiadał w Kapitule Medalu za Zasługi w Walce o Niepodległość Polski i Prawa Człowieka 13 XII 1981 – 4 VI 1989, którym został również odznaczony.
W 2009 reżyser Grzegorz Królikiewicz nakręcił film "Kern", opowiadający o Andrzeju Kernie.

</doc>
<doc id="749259" url="https://pl.wikipedia.org/wiki?curid=749259" title="2 Księga Królów">
2 Księga Królów



</doc>
<doc id="749260" url="https://pl.wikipedia.org/wiki?curid=749260" title="Wincenta (imię)">
Wincenta (imię)

Wincenta – imię żeńskie pochodzenia łacińskiego, jeden z żeńskich odpowiedników imienia Wincenty (łac. "vincens" – zwyciężający). 
Wincenta imieniny obchodzi 28 czerwca, 6 listopada i 26 grudnia.
Zobacz też: Wincencja, Wincentyna

</doc>
<doc id="749261" url="https://pl.wikipedia.org/wiki?curid=749261" title="Ijob">
Ijob



</doc>
<doc id="749262" url="https://pl.wikipedia.org/wiki?curid=749262" title="Bitwa pod Nowym Dworem">
Bitwa pod Nowym Dworem

Bitwa pod Nowym Dworem odbyła się w dniach 20 - 30 września 1655 roku w rejonie Nowego Dworu Mazowieckiego i Zakroczymia w czasie potopu szwedzkiego pomiędzy wojskami I Rzeczypospolitej a Królestwa Szwecji.
Geneza.
W 1655 król szwedzki Karol X Gustaw rozpoczyna wojnę przeciwko Polsce, a wojska szwedzkie nadspodziewanie łatwo i szybko opanowały Wielkopolskę. 18 sierpnia wraz z dworem opuścił Warszawę król polski Jan II Kazimierz, a 8 września Szwedzi bez oporu zajęli stolicę.
W tym czasie w rejonie wsi Moglino koło Zakroczymia zebrało się pospolite ruszenie mazowieckie pod wodzą wojewody płockiego Jana Kazimierza Krasińskiego. Spod Warszawy wojska szwedzkie dotarły do wsi Skierdy, lecz nie udała się próba przeprawienia się przez Narew. Zapadła decyzja o forsowaniu Narwi w Nowym Dworze Mazowieckim.
Przebieg bitwy.
Po nieudanym forsowaniu Narwi wojska szwedzkie (m.in. Jämtlands fältjägarregemente, Norrlands dragonregemente) podeszły 21 września pod Nowy Dwór. Siły polskie zajmowały terasę o wysokości względnej 30 metrów, położonej między Wisłą, Narwią i ujściem Wkry. Wojska szwedzkie nadeszły od południa i szybko zajęły miasto łamiąc opór polskich posterunków. Następnie przystąpiły do budowy mostu, aby jak najszybciej czołowo uderzyć na polskie zgrupowanie. Opierając się na dotychczasowych doświadczeniach dowódca szwedzki liczył na to, że i tym razem zdoła bez walki przekonać szlachtę, by ta poddała się władzy Karola Gustawa, jednak 28 września otrzymał odpowiedź odmowną.
Rozpoczęła się walka ogniowa, w której zdecydowana przewagę uzyskała artyleria szwedzka. Pod osłoną swych dział Stenbock przerzucił po niewykończonym moście rajtarów, którzy osłonili budowę szańca chroniącego budowany most na drugim brzegu. Następnego dnia budowa szańca została ukończona, a nocą dokończono budowę mostu.
Rankiem 30 września armia Stenbocka przeprawiła się przez Bugonarew i rozwinęła szyk bitewny. Pod osłoną potężnej artylerii Szwedzi ruszyli do natarcia. Rozpoczął się bój, który toczył się w rejonie dzisiejszego Stanisławowa, Modlina - dzielnicy Nowego Dworu Mazowieckiego i Nowego Modlina. Przewaga ogniowa Szwedów sprawiła, że Mazurzy musieli stopniowo wycofywać się na północ. Odwrót ten połączony był z walką obronną w oparciu o przeszkody terenowe. Duża ruchliwość wojsk polskich pozwoliła im w krytycznym momencie z łatwością oderwać się od Szwedów, którzy nie byli w stanie przeprowadzić skutecznego pościgu. Straty polskie były stosunkowo niewielkie - około 300 zabitych, 7 dział i 500 wozów taborowych.
Następnego dnia część szlachty próbowała nawet odebrać Szwedom zdobyte wozy, jednak bez powodzenia. Wkrótce po wygranej bitwie Szwedzi zdobyli Pułtusk.
Po bitwie.
Wygrana w bitwie pod Nowym Dworem otworzyła Szwedom drogę do Inflant. Na "wyspie szwedzkiej", dzisiejszym cyplu, na którym stoi ruina spichlerza twierdzy Modlin, powstały umocnienia ziemne na planie czteroramiennej gwiazdy tzw. "Bugskansen". Rok później, przed bitwą pod Pragą 28 lipca 1656 roku to tutaj odbyła się koncentracja wojsk szwedzko-brandenburskich.

</doc>
<doc id="749263" url="https://pl.wikipedia.org/wiki?curid=749263" title="Drac">
Drac

Drac (fr. "Le Drac") – rzeka w Alpach Delfinackich we Francji. Jej dolina na znacznym odcinku oddziela krystaliczne masywy centralne na wschodzie (Écrins) od wapiennych masywów Prealp na zachodzie (Dévoluy, Vercors).
Rzekę tworzą dwa potoki źródłowe: Drac Noir (D. Czarny) na południu (dolina Orcières) i Drac Blanc (D. Biały) na północy (dolina Champoléon). Źródła obu potoków znajdują się na południowych obrzeżach grupy górskiej Écrins na terenie Parku Narodowego Écrins: źródła D. Noir znajdują się na wysokości ok. 2550–2600 m n.p.m. na północnych stokach szczytu Le Mourre Froid (2994 m n.p.m.), zaś źródła D. Blanc na wysokości ok. 2650 m n.p.m. na zachodnich zboczach szczytu Pointes de Rougnoux (3179 m n.p.m.). Oba potoki mają po ok. 15 km długości i łączą się na wysokości ok. 1170 m n.p.m.
Drac spływa początkowo w kierunku południowo-zachodnim, po czym wykręca ku północnemu zachodowi, a następnie ku północy. Na terenie Grenoble na wysokości 208 m n.p.m. Drac wpada do Isère. Długość rzeki od połączenie potoków źródłowych do jej ujścia do Isère wynosi 130 km.
Powierzchnia dorzecza Drac wynosi ok. 3550 km². Największym dopływem jest Romanche, opływająca od północy grupę Écrins i łącząca się z Drac w Champ-sur-Drac, niespełna 15 km przed Grenoble. Pozostałe większe dopływy Drac prawobrzeżne to Séveraisse z doliny Valgaudemar i Bonne z doliny Valbonnais, zaś lewobrzeżne to Souloise z masywu Dévoluy, Ebron z regionu Trièves i Gresse z wschodnich podnóży masywu Vercors. Najwyższym punktem na terenie dorzecza Drac (ściśle: jej dopływu Romanche) jest Pic Lory (4088 m n.p.m.) w masywie Barre des Écrins.
Drac i jej dopływy posiadają reżim rzeczny deszczowo-śnieżny. Średni przepływ wieloletni rzeki w rejonie Fontaine, tuż powyżej jej ujścia do Isère, wynosi 102 m³/s. Drac jest rzeką kapryśną i charakteryzuje się znacznymi wahaniami przepływów. Zachowały się zapiski o jej wylewach i powodziach, m.in. z 1219 r., kiedy rzeka zniosła rzymski most i większość domów w Grenoble. W środkowym biegu na wysokości Pont du Sautet średni przepływ wynosi ok. 33 m³ na sekundę, natomiast podczas wezbrania we wrześniu 1993 r. wyniósł on ponad 770 m³ na sekundę. W celu wyrównania przepływów i wykorzystania energii wód rzeki, wybudowano na niej 4 zapory wodne ze zbiornikami retencyjnymi i elektrowniami wodnymi: Le Sautet; Saint-Pierre-Cognet; Monteynard; Notre-Dame-de-Commiers.

</doc>
<doc id="749264" url="https://pl.wikipedia.org/wiki?curid=749264" title="Księga Ijoba">
Księga Ijoba



</doc>
<doc id="749266" url="https://pl.wikipedia.org/wiki?curid=749266" title="Masakra w Tlatelolco">
Masakra w Tlatelolco

Masakra w Tlatelolco, masakra na placu Trzech Kultur – pacyfikacja manifestacji studenckiej przez meksykańskie siły rządowe, która miała miejsce w dzielnicy Tlatelolco miasta Meksyk 2 października 1968 roku na tak zwanym "placu Trzech Kultur" ("Plaza de las Tres Culturas"). Wydarzenia te noszą także nazwę "noc Tlatelolco".
Geneza.
W 1968 roku przez Meksyk przeszła fala radykalizacji młodzieży i studentów. Protestująca młodzież inspirowała się lewicowym ruchem kontestacyjnym zbierającym dużą popularność w Europie (szczególnie we Francji i Niemczech). Protesty studenckie nasiliły się na przełomie września i października, tuż przed zbliżającymi się Letnimi Igrzyskami Olimpijskimi. Studenci chcieli w ten sposób nadać rozgłos swojemu niezadowoleniu i sprzeciw wobec monopartyjnych rządów Partii Rewolucyjno-Instytucjonalnej. Wśród postulatów ruchu studenckiego znajdowało się żądanie nadania autonomii uczelniom wyższym, demokratyzacji ustroju, uwolnienie więźniów politycznych, rozwiązanie policyjnych jednostek do rozpędzania demonstracji i dymisja szefa policji. Konserwatywny prezydent Gustavo Díaz Ordaz nie zamierzał przystawać na żądania protestujących, rozpoczynając represje środowisk uniwersyteckich.
13 sierpnia protestujący tłumnie zebrali się pod pałacem prezydenckim. Prezydent odmówił dyskusji z tłumem i posłał zamiast tego policję, która stłumiła siłowo protest. Po tym wydarzeniu władze przyszykowały prowokację mającą zdyskredytować przedstawicieli opozycji – w "Newsweeku" ukazał się propagandowy materiał, w którym twierdzono, że studenci mieli obiecać afroamerykańskim sportowcom sympatyzującym z ruchem Black Power "storpedowanie" nadchodzących igrzysk poprzez zamach w dniu ich inauguracji. Studencki Komitet Strajkowy odrzucił oskarżenia "Newsweeka", podając że informacja ta jest jedynie pretekstem do rozpoczęcia rządowych represji. Już na początku września wielu uczniów zostało pobitych i aresztowanych. 18 września wojsko zajęło kampus Narodowego Uniwersytetu Autonomicznego Meksyku, gdzie przeprowadziło aresztowanie 500 studentów. Podobną akcję wojsko zorganizowało na politechnice. Wtargnięcie armii na politechnikę zamieniło się w trwające trzy dni starcia, w trakcie których wojsko w odpowiedzi na obrzucanie go butelkami zapalającymi odpowiedziało strzałami z broni długiej.
Przebieg protestu w Tlatelolco i masakry.
Prześladowania ruchu studenckiego nie powstrzymały eskalacji konfliktu rządu ze środowiskami młodzieżowymi. Sytuację spowodowała deklaracja prezydenta Díaza Ordaza, który zażądał od policji aresztowania przywódców studenckiego buntu. 2 października 15 tys. studentów z różnych uczelni przeszło w proteście przeciwko działaniom rządu ulicami miasta Meksyk. O zmroku 5 tys. studentów razem z robotnikami, wielu z nich było razem z dziećmi i małżonkami, zebrało się na placu Trzech Kultur na jak początkowo myślano pokojowy wiec. Wznoszono liczne okrzyki: "México – Libertad – México – Libertad" (Meksyk-Wolność). Organizatorzy protestu próbowali doprowadzić do rozejścia się ludzi po tym, jak zauważyli zwiększającą się aktywność sił policyjnych.
Masakra rozpoczęła się po zachodzie słońca po tym, jak plac został otoczony przez wozy opancerzone i czołgi. Wojsko otworzyło ogień, strzelano z ostrej amunicji i to nie tylko do demonstrantów, ale także do postronnych osób, takich jak przechodnie, które znalazły się tam przypadkowo. Akcja toczyła się praktycznie przez całą noc, dochodziło także do przeszukiwania przyległych do placu domów. Rząd tłumaczył, iż powodem takiej reakcji miały być rzekome prowokacje ze strony uzbrojonych w karabiny demonstrantów.
Ocenia się, że w wyniku akcji policji i wojska mogło zginąć od 200 do 300 osób (źródła rządowe mówią o 35 osobach), inne źródła podają liczbę ofiar nawet w tysiącach. Dużo więcej osób zostało rannych i aresztowanych.
Wpływ masakry na życie polityczne.
Masakra w Tlatelolco zradykalizowała wielu Meksykanów i zaburzała wizerunek Meksyku jako kraju demokratycznego. Represje wobec studentów nie ustały, a w 1971 roku doszło do kolejnych rozruchów studenckich. Wówczas wojsko zabiło 29 manifestantów. Represje skłoniły grupki opozycji młodzieżowej do zbrojnego oporu w ramach partyzantki. Ruch ten nie rozwinął się jak w innych krajach regionu. Duże znaczenie miała tu skuteczność armii meksykańskiej i brak wsparcia dla guerilli ze strony Kuby (Kuba wspierała ruchy rebelianckie w całej Ameryce Łacińskiej z wyjątkiem Meksyku, który jako jedyny kraj regionu utrzymywał z wyspą pozytywne relacje i handel). W zwalczaniu powstałych po 1968 roku guerilli rząd stosował samowolne egzekucje (w ten sposób zginęło około 150 rebeliantów, których ciała wrzucono do oceanu).
Rozruchy studenckie stopniowo wygasły, a lewicowa guerilla poniosła porażkę wojskową. Rząd zdecydował się na demokratyzację ustrojową dekadę po masakrze. Wówczas część opozycji z roku 1968 została dokooptowana do obozu rządowego, większość kontynuowała jednak działalność w opozycji. Przełomem okazały się wybory z 1979 roku, na skutek których opozycja zajęła ponad 100 miejsc w parlamencie.
Dochodzenie.
Masakra stała się na wiele lat tematem tabu i nie była poruszana przez meksykańskich polityków. Dochodzenie przeprowadzone w 1997 roku przez specjalną komisję powołaną przez Kongres dowiodło, że demonstranci byli nieuzbrojeni (potwierdził to m.in. przesłuchiwany ówczesny minister spraw wewnętrznych Luis Echeverría, późniejszy prezydent). Dochodzenie umożliwiło prokuraturze postawienie zarzutów Echeverrii, którego to w 2005 oskarżyła o ludobójstwo. Sąd odrzucił oskarżenie, orzekając, że masakra nie nosi znamion tego rodzaju zbrodni.
W 2003 pojawiły się informacje (które podało "National Security Archive" na Uniwersytecie George’a Waszyngtona), jakoby Centralna Agencja Wywiadowcza miała mieć udział w masakrze poprzez informowanie rządu meksykańskiego o poczynaniach opozycji studenckiej.

</doc>
<doc id="749267" url="https://pl.wikipedia.org/wiki?curid=749267" title="Wołodymyr Horbowy">
Wołodymyr Horbowy

Wołodymyr Hryhorowycz Horbowy, ukr. Володимир Григорович Горбови́й, (ur. 30 stycznia 1899 w Dolinie, zm. 21 maja 1984 w Chodorowie) – ukraiński adwokat, działacz polityczny, wojskowy i nacjonalistyczny. Członek Ukraińskiej Organizacji Wojskowej (UWO) i Organizacji Ukraińskich Nacjonalistów (OUN).
Życiorys.
Ukończył gimnazjum w Stryju, następnie w czasie I wojny światowej walczył w armii austro-węgierskiej na froncie włoskim. Był ranny, stracił oko. Później był oficerem Ukraińskiej Armii Halickiej, brał udział w ofensywie Armii URL na Kijów w sierpniu 1919.
Od 1920 był rejonowym dowódcą Ukraińskiej Organizacji Wojskowej (UWO) w rejonie Doliny, w 1922 został szefem sztabu Komendy Głównej UWO we Lwowie, oraz szefem łączności pomiędzy Komendą główną a Komendą Krajową. Na przełomie listopada i grudnia 1928 pełnił obowiązki Krajowego Komendanta UWO. Był członkiem Organizacji Ukraińskich Nacjonalistów (OUN) od jej powstania.
Ukończył studia prawnicze w Pradze, był obrońcą w międzywojennych procesach politycznych (w tym obrońcą Stepana Bandery w dwóch procesach – procesie o zabójstwo Bronisława Pierackiego w Warszawie i procesie lwowskim kierownictwa OUN). W 1934 był jednym z pierwszych osadzonych w Miejscu Odosobnienia w Berezie Kartuskiej.
W czasie okupacji niemieckiej w Polsce od 1939 mieszkał w Krakowie. W 1941 był wiceprzewodniczącym Ukraińskiego Komitetu Narodowego, faktycznie pełniącym obowiązki przewodniczącego. W konsekwencji po proklamacji niepodległości państwa ukraińskiego został aresztowany 5 lipca 1941 przez Gestapo. Więziony w więzieniach niemieckich do 1942, wypuszczony ze względu na zły stan zdrowia. Brał udział w rozmowach polskiego i ukraińskiego podziemia. W okresie okupacji mianowany przez władze niemieckie sędzią Sądu Apelacyjnego w Krakowie.
1 lipca 1947 aresztowany przez czeską policję w Pradze, przekazany do zsowietyzowanej już Polski, 9 lipca 1948 wydany władzom ZSRR. Skazany na 25 lat łagru, odbył wyrok w całości (w drugiej części na zesłaniu). Został zwolniony 1 sierpnia 1972, do końca życia pozostawał pod nadzorem milicyjnym.
Zmarł nagle, pochowany na cmentarzu w Dolinie.

</doc>
<doc id="749268" url="https://pl.wikipedia.org/wiki?curid=749268" title="Wincencja">
Wincencja

Wincencja – imię żeńskie pochodzenia łacińskiego, jeden z żeńskich odpowiedników męskiego imienia Wincenty (łac. "vincens" - zwyciężający). Nowe Martyrologium Rzymskie wspomina dwie święte tego imienia.
Wincencja imieniny obchodzi 28 czerwca i 26 grudnia.
Znane osoby noszące to imię:
Zobacz też: 

</doc>
<doc id="749270" url="https://pl.wikipedia.org/wiki?curid=749270" title="Wincentyna">
Wincentyna

Wincentyna – imię żeńskie pochodzenia łacińskiego, jeden z żeńskich odpowiedników imienia Wincenty (łac. "vincens" – zwyciężający). 
Wincentyna imieniny obchodzi 28 czerwca i 26 grudnia. 
Znane osoby noszące imię Wincentyna:
Zobacz też: (366) Vincentina.

</doc>
<doc id="749279" url="https://pl.wikipedia.org/wiki?curid=749279" title="I Liceum Ogólnokształcące w Ostródzie">
I Liceum Ogólnokształcące w Ostródzie



</doc>
<doc id="749280" url="https://pl.wikipedia.org/wiki?curid=749280" title="Tomasz Nowiński">
Tomasz Nowiński

Tomasz Nowiński herbu Nowina (ur. 1746, zm. 4 stycznia 1830) – proboszcz generalny miechowski, generał - przełożony bożogrobców polskich, ostatni prepozyt zakonu przed jego kasatą w zaborze rosyjskim w 1816 r., następnie biskup pomocniczy krakowski i tytularny biskup biblijski.
15 lipca 1799 r. konsekrował kościół miechowski pw. Grobu Pańskiego, 15 lipca 1802 r. erygował powtórnie odbudowany po pożarze kościół miechowski, obecnie bazylikę Grobu Pańskiego. Przyjaciel generała wojsk polskich Jana Henryka Dąbrowskiego, którego udekorował przyznawanym przez siebie Orderem Miechowskim, był również jednym z ostatnich, którzy widzieli ciężko chorego generała na 2 dni przed jego śmiercią. W 1816 r. przeżył kasatę swojego zakonu - był wówczas zwierzchnikiem 12 kanoników i 18 kleryków – członków zakonu. Został następnie biskupem pomocniczym Krakowa, wspierał jednocześnie swoich współbraci pod zaborem austriackim, konsekrował w 1825 r. nowy kościół w Chełmie k. Tarnowa, należący do zakonu.

</doc>
<doc id="749285" url="https://pl.wikipedia.org/wiki?curid=749285" title="Masakra Tlatelolco">
Masakra Tlatelolco



</doc>
<doc id="749286" url="https://pl.wikipedia.org/wiki?curid=749286" title="Randy Harrison">
Randy Harrison

Randy Harrison, właśc. Randolph Clarke Harrison (ur. 2 listopada 1977 w Nashua) – amerykański aktor teatralny, telewizyjny i filmowy, występował w głównej roli Justina Taylora w serialu amerykańskim "Queer as Folk" (2000–2005).
Życiorys.
Młodość.
Urodził się w Nashua, w stanie New Hampshire. Jego matka była artystką, a ojciec pracował na stanowisku dyrektora wykonawczego w branży papierniczej. Jego starszy brat został kierownikiem banku. Kiedy miał jedenaście lat wraz z rodziną przeprowadził się do Alpharetty w Georgii. Był nieśmiałym nastolatkiem i miał kilku zaufanych przyjaciół. Uczęszczał do szkoły średniej Pace Academy w Atlancie. W wieku 7 lat postanowił zostać aktorem po obejrzeniu inscenizacji "Piotruś Pan". Śpiewał w chórze dziecięcym w musicalu "Oliver" (1985) i wystąpił w roli Winthrop w "The Music Man" (1987). Uczył się także aktorstwa w SITI zarówno w Skidmore College, jak i na Manhattanie.
Kariera sceniczna.
W marcu 2000 uzyskał dyplom bakałarza sztuk i ukończył studia w College Conservatory of Music na Uniwersytecie w Cincinnati. Podczas studiów brał udział w takich sztukach jak "Hello Again", "Shopping and Fucking" jako Robbie, "Dzieci Edenu" jako Abel, "The Hot Mikado" i "Rags". Grał w musicalach: "Violet" (1999) jako Billy Dean w Ensemble Theatre Cincinnati w Cincinnati i "1776" jako kureier w St. Louis Municipal Opera Theatre w Saint Louis. Na scenie Forestburg Playhouse w Forestburgh można było go zobaczyć w produkcjach: "West Side Story", "Józef i cudowny płaszcz snów w technikolorze" w roli Beniamina, "Babes in Arms" i "Kabaret". Wziął udział w komedii Toma Stopparda "Prawdziwy inspektor Dog".
W 2000 przeprowadził się do Nowego Jorku. W 2002 trafił na off-Broadway w roli kelnera Caseya w sztuce "A Letter From Ethel Kennedy" z Manhattan Class Company i "Deviant" na New York International Fringe Festival. W 2004 zadebiutował na Broadwayu jako Boq w musicalu Stephena Schwartza "Wicked". Podczas Berkshire Theatre Festival w Stockbridge w Massachusetts występował w spektaklach: "Equus" (2005) w roli Alana Stranga, "Sen nocy letniej" (2006) jako Lysander, Thisbe i Cobweb, "Amadeusz" (2006) jako Wolfgang Amadeus Mozart i "Lot nad kukułczym gniazdem" (2007) jako Billy Bibbit, "Profesja pani Warren" (2007) jako Frank Gardner, "Czekając na Godota" (2008) jako Lucky i "Upiory" Henrika Ibsena (2009) jako Oswald Alving. W marcu 2007 na deskach Guthrie Theater w Minneapolis zagrał młodego Toma Wingfielda w "Szklanej menażerii". W sezonie artystycznym 2007/2008 był młodym Spencerem w "Edwardzie II", a w kwietniu i maju 2008 pojawił się jako Eros w "Antoniuszu i Kleopatrze". W 2009 grał Andy’ego Warhola w światowej prapremierze "POP!" w Yale Repertory Theatre przy Uniwersytecie Yale w New Haven w Connecticut.
W 2010 w Red Bull Theatre Revelations Reading wystąpił jako Scipio w "Kaliguli". 16 października 2012 w Bank Street Theatre i Cherry Lane Studio Theater w Nowym Jorku grał w produkcji "The Click of The Lock" u boku Christiana Coulsona. Wcielał się w postać mistrza ceremonii Emcee w musicalu "Kabaret" w nowojorskim Roundabout Theatre Company (2016) i Ogunquit Playhouse (2019) w Ogunquit. Od 13 do 29 października 2017 w Bucks County Playhouse występował jako transwestyta Frank N. Facter w "The Rocky Horror Show". W 2018 zebrał dobre recenzje za rolę Priora Waltera w sztuce Tony’ego Kushnera "Anioły w Ameryce" w Berkeley Repertory Theatre w Berkeley w Kalifornii.
Role ekranowe.
Popularność przyniosła mu jedna z głównych ról w amerykańskim serialu poświęconym życiu gejów, "Queer as Folk" (2000-2005). Wystąpił ponadto w telewizyjnym dramacie kryminalnym "Pif-Paf! Jesteś trup!" ("Bang Bang You're Dead", 2002) u boku Toma Cavanagha i Bena Fostera.
Życie prywatne.
We wrześniu 2002 w wywiadzie dla „The Advocate” otwarcie przyznał się do swojej orientacji homoseksualnej. W latach 2002-2008 był związany ze dziennikarzem i pisarzem Simonem Dumenco. Osiedlił się w Williamsburg w Brooklynie.

</doc>
<doc id="749288" url="https://pl.wikipedia.org/wiki?curid=749288" title="Liceum Ogólnokształcące w Jordanowie">
Liceum Ogólnokształcące w Jordanowie



</doc>
<doc id="749290" url="https://pl.wikipedia.org/wiki?curid=749290" title="Grand Prix Niemiec na Żużlu 1997">
Grand Prix Niemiec na Żużlu 1997

Wyniki Grand Prix Niemiec, trzeciej eliminacji Mistrzostw Świata Grand Prix w sezonie 1997.
Zawody według terminarza powinny odbyć się 5 lipca 1997. Jednak z powodu opadów deszczu, zostały przełożone na niedziele 6 lipca 1997. Jest to pierwszy w historii przypadek by przez opady deszczu zawody Grand Prix zostały przełożone. Kolejny miał miejsce podczas Grand Prix Chorwacji 2010.
Lista startowa.
Stawkę 17 stałych uczestników Grand Prix uzupełnił z dziką kartą Niemiec Robert Barth. W zawodach niewystartował Henrik Gustafsson (drugą rezerwą toru został pierwszy zawodnik oczekujący Sam Ermolenko). W nawiasach podano numery stałe.
Opis.
Wielką Nagrodę Niemiec wygrał - tak jak przed rokiem - Hans Nielsen. Najlepszy z Polaków Piotr Protasiewicz był ósmy - jednak zgodnie z przepisami (niska pozycja w klasyfikacji przejściowej) w następnej eliminacji będzie pełnił rolę pierwszej rezerwy toru. Sławomir Drabik był dwunasty i spadł o jedną pozycję w klasyfikacji. Tomasz Gollob ostatnią pozycją w Landshut spadł o dwie pozycje i przestał się liczyć w walce o tytuł. Greg Hancock był trzeci i powiększył przewagę nad rywalami do czternastu punktów.

</doc>
<doc id="749293" url="https://pl.wikipedia.org/wiki?curid=749293" title="Umiejscowienie poczucia kontroli">
Umiejscowienie poczucia kontroli



</doc>
<doc id="749294" url="https://pl.wikipedia.org/wiki?curid=749294" title="Rezerwat przyrody Muszkowicki Las Bukowy">
Rezerwat przyrody Muszkowicki Las Bukowy

Rezerwat przyrody „Muszkowicki Las Bukowy” – leśny rezerwat przyrody w południowo-zachodniej Polsce, na Wzgórzach Niemczańsko-Strzelińskich, na Przedgórzu Sudeckim, w woj. dolnośląskim.
Rezerwat położony jest w południowej części Wzgórz Niemczańskich, w gminie Ciepłowody, około 10 km na zachód od miejscowości Henryków. W całości znajduje się w obszarze Natura 2000 Muszkowicki Las Bukowy PLH020068 SOO i Obszarze Chronionego Krajobrazu Wzgórza Niemczańsko-Strzelińskie.
Rezerwat został utworzony zarządzeniem Ministra Leśnictwa i Przemysłu Drzewnego z dnia 30 grudnia 1966 roku (). Jest to rezerwat o powierzchni 16,43 ha, utworzony dla ochrony rzadkich gatunków roślin oraz naturalnych zbiorowisk roślinnych. Rezerwat utworzono głównie dla zachowania i ochrony naturalnego lasu bukowego i fragmentów przystrumykowych łęgów.
Częściowy, leśny, rezerwat przyrody „Muszkowicki Las Bukowy” (dawniej zwany „Bugaj”) należy do obszaru chronionego w Polsce. Utworzony został na południowym zboczu zalesionego wzniesienia Bucznik nad Zamecznym potokiem w celu zachowania fragmentu lasu bukowego o cechach zespołu naturalnego i grądu dębowo-grabowego oraz łęgowego z bogatą florą runa leśnego. Rezerwat obejmuje fragment ocalałego pierwotnego lasu bukowego, porastającego niegdyś Sudety i Przedgórze Sudeckie. Ochroną objęto las porastający stoki jaru wraz z potokiem, w którym żyją pstrągi. Obszar ten łączy występowanie gatunków górskich i nizinnych. Oprócz buków występują tu dęby bezszypułkowe, jawory, świerki, jesiony, wiązy górskie i lipy drobnolistne. Również bogate są niższe partie lasu. Wśród 20 gatunków drzew i 80 gatunków roślin zielonych można spotkać tak rzadkie, jak: skrzyp olbrzymi, gajowiec żółty, marzanka wonna, groszek wiosenny, jaskier kosmaty, czworolist pospolity, wilczomlecz kątowy, kokoryczka wielokwiatowa, czerniec gronkowy, konwalia, dąbrówka rozłogowa, bniec czerwony, przetacznik górski, izgrzyca przyziemna, zerwa kłosowa, tojeść rozesłana, kościenica wodna i inne. Występują tu także licznie storczykowate (kruszczyk szerokolistny, kruszczyk siny, podkolan biały, listera jajowata i kukułka Fuchsa). Rezerwat charakteryzuje występowanie jednej z największych w regionie populacji śnieżycy wiosennej i obrazków alpejskich. Na niewielkim obszarowo terenie rezerwatu występuje znaczne zróżnicowanie gatunkowe, które wynika z obszaru bytowania na górze oraz na dnie jaru. W rezerwacie chroniony jest najcenniejszy stu kilkudziesięcioletni starodrzew rosnący w głębokiej dolinie Zamecznego Potoku.
Stary drzewostan sprzyja gnieżdżeniu się licznych rzadkich ptaków. Występuje tu bogata fauna bezkręgowców, niektóre są bardzo rzadkie w Polsce, np. ślimak karpacki, który osiąga tu swój północny zasięg oraz ślimak obrzeżony gatunek, który jest skrajnie zagrożony wyginięciem.
W bukowym lesie niedaleko rezerwatu znajdują się kurhanowe cmentarzyska kultury łużyckiej składające się z 29 kurhanów i stanowiące zabytek archeologiczny.
Turystyka.
Przez rezerwat przechodzi szlak turystyczny:
 Ząbkowice Śląskie - Bobolice - Cierniowa Kopa - Zameczny Potok - Muszkowicki Las Bukowy - Muszkowice - Henryków - Raczyce - Witostowice - Nowolesie - Nowoleska Kopa - Kalinka - Nowina - Dzierzkowa - Siemisławice - Przeworno – Krzywina – Garnczarek – Skrzyżowanie pod Dębem – Biały Kościół

</doc>
<doc id="749296" url="https://pl.wikipedia.org/wiki?curid=749296" title="Srimala">
Srimala



</doc>
<doc id="749300" url="https://pl.wikipedia.org/wiki?curid=749300" title="Marian Ruzamski">
Marian Ruzamski

Marian Antoni Ruzamski (ur. 2 lutego 1889 w Lipniku; zm. 8 marca 1945 w niemieckim obozie koncentracyjnym Bergen-Belsen) – polski malarz; a także, w mniejszym stopniu, literat.
Zarys biograficzny i działalność artystyczna.
Ukończył Szkołę Powszechną we Frysztaku i Gimnazjum im. Jana III Sobieskiego w Krakowie. W roku 1908 rozpoczął studia malarskie na Akademii Sztuk Pięknych w Krakowie u Stanisława Dębickiego, Leona Wyczółkowskiego i Jacka Malczewskiego. Jednocześnie studiował historię sztuki na Uniwersytecie Jagiellońskim.
W kwietniu 1914 Ruzamski wyjechał do Paryża. W Luwrze kopiował obrazy. Po wybuchu I wojny światowej jako poddany austriacki powrócił do Tarnobrzega i zamieszkał u rodziców. Po wkroczeniu wojsk rosyjskich został wywieziony do Charkowa, gdzie pozostał do roku 1917. W tym czasie przeszedł załamanie nerwowe.
Po rewolucji październikowej powrócił do kraju i zamieszkał w Krakowie. W tym czasie głównymi tematami jego prac były widoki Krakowa.
W roku 1922 przeniósł się do Lwowa, gdzie objął stanowiska starszego asystenta na wydziale architektury Politechniki.
Zajmował się nadal malarstwem, uczestnicząc w wystawach. W roku 1928 powrócił do Tarnobrzega i zamieszkał w domu rodzinnym. Namalował tam wiele portretów.
Ruzamski podejmował także liczne próby literackie, z których najbardziej znane są jego fraszki; publikował też recenzje, teksty dotyczące spraw artystycznych i wiersze satyryczne. Przez krótki czas kierował pismem "Krak", popierającym sztukę narodową a zwalczającym awangardzistów. Prowadził także korespondencję literacką m.in. z Julianem Tuwimem i Tadeuszem Boyem-Żeleńskim.
W latach trzydziestych poglądy Ruzamskiego zbliżyły się do lewicy; miał poglądy raczej pacyfistyczne i antysanacyjne. Zaprzyjaźnił się z Emilem Zegadłowiczem, który dedykował mu swoją powieść "Motory".
W okresie okupacji został zadenuncjowany przez sąsiada volksdeutscha, który oskarżył go o pochodzenie żydowskie. Przez więzienie w Tarnowie, gdzie spędził kilka tygodni, w 1943 trafił do niemieckiego obozu koncentracyjnego Auschwitz-Birkenau.
Pomimo zagrożenia życia tu także prowadził działalność artystyczną, wykonując portrety obozowych strażników, co dawało mu pewne ulgi w ciężkim życiu obozowym i umożliwiało malowanie współwięźniów.
W 1945 został skierowany do obozu w Bergen-Belsen, gdzie zmarł (dwa tygodnie przed jego wyzwoleniem) w wyniku krańcowego wyczerpania, przemarznięcia i zagłodzenia, będącego wynikiem kilkutygodniowej ewakuacji więźniów z obozu KL Auschwitz do Wodzisławia Śląskiego, a następnie odbywanej w odkrytych wagonach kolejowych w siarczystym mrozie.

</doc>
<doc id="749307" url="https://pl.wikipedia.org/wiki?curid=749307" title="III Liceum Ogólnokształcące im. M. Kopernika w Olsztynie">
III Liceum Ogólnokształcące im. M. Kopernika w Olsztynie



</doc>
<doc id="749308" url="https://pl.wikipedia.org/wiki?curid=749308" title="I Liceum Ogólnokształcące im. A. Mickiewicza w Olsztynie">
I Liceum Ogólnokształcące im. A. Mickiewicza w Olsztynie



</doc>
<doc id="749310" url="https://pl.wikipedia.org/wiki?curid=749310" title="Wolność religijna">
Wolność religijna

Wolność religijna – wolność wyznawania lub przyjmowania religii według własnego wyboru oraz uzewnętrzniania indywidualnie lub z innymi, publicznie lub prywatnie, swojej religii przez uprawianie kultu, modlitwę, uczestniczenie w obrzędach, praktykowanie i nauczanie. 
Obejmuje także posiadanie świątyń i innych miejsc kultu w zależności od potrzeb ludzi wierzących oraz prawo osób do korzystania z pomocy religijnej tam, gdzie się znajdują. Wyklucza zarówno uprzywilejowanie, jak i prześladowania czy dyskryminację na tle religijnym. Wolność religijna wiąże się ściśle z tolerancją religijną (szacunkiem wobec wyznawców innych religii oraz osób posiadających światopogląd bezreligijny). W sytuacji przestrzegania zasad wolności religijnej niedozwolone jest zabranianie wiernym swobodnego uzewnętrzniania swoich przekonań religijnych, nakłanianie do wyboru wyznania lub łamania zasad wyznawanej wiary. 
Podstawy prawne.
We Francji dekret o wolności wyznań i rozdziale Kościoła od państwa został wydany 21 lutego 1795 roku.
1. poprawka do Konstytucji Stanów Zjednoczonych zabrania ograniczania swobody religijnej i wprowadzania religii urzędowej. Art. 6 Konstytucji USA zabrania badania przekonań religijnych kandydatów na funkcjonariuszy państwowych.
Według Konstytucji Rzeczypospolitej Polskiej (art. 53) kwestia przekonań religijnych w Polsce jest prywatną sprawą każdego obywatela. Zarówno wierzący w Boga, jak i niepodzielający tej wiary są wobec państwa równouprawnieni.
W Konstytucji RP zawarte jest także prawo rodziców do zapewnienia dzieciom wychowania i nauczania moralnego i religijnego zgodnie ze swoimi przekonaniami.
Powszechna deklaracja praw człowieka przyjęta przez 58 państw członkowskich podczas Zgromadzenia Ogólnego Narodów Zjednoczonych – ONZ, w dniu 10 grudnia 1948, w "Palais de Chaillot" w Paryżu zdefiniowała wolność religii i wyznania w art. 18 w następujący sposób:
Art. 2 i 16 Deklaracji zabraniają dyskryminacji m.in. z powodu wyznania.
Według postanowień prawa międzynarodowego wolność religijna oznacza także możliwość niewyznawania żadnej religii bądź odejścia od aktualnie wyznawanej – Komisja Praw Człowieka ONZ uważa możliwość porzucenia religii jako jedno z praw człowieka, prawnie chronione przez Międzynarodowy Pakt Praw Obywatelskich i Politycznych:
Art. 18 ust. 3 Paktu głosi "Wolność uzewnętrzniania wyznania lub przekonań może podlegać jedynie takim ograniczeniom, które są przewidziane przez ustawę i są konieczne dla ochrony bezpieczeństwa publicznego, porządku, zdrowia lub moralności publicznej albo podstawowych praw i wolności innych osób." Podobnie stanowią Europejska konwencja praw człowieka w art. 9 i Amerykańska konwencja praw człowieka w art. 12.
Istotnym elementem wolności religijnej jest m.in. wolność słowa, wolność zgromadzeń i wolność prasy.
Nadużycia.
W 2018 r. organizacja Human Rights Watch działająca na rzecz praw człowieka zwróciła w swoim raporcie uwagę na nadużycia wolności wyznania prowadzące do ograniczenia praw i wolności osób LGBT. W raporcie między innymi wymieniono przypadki odmawiania pomocy, świadczenia usług i sprzedaży dóbr. Autorzy zwócili uwagę na skutki materialne i psychologiczne tych przejawów dla osób LGBT i ich rodzin.

</doc>
<doc id="749311" url="https://pl.wikipedia.org/wiki?curid=749311" title="Ike Shorunmu">
Ike Shorunmu

Ikechukwu (Ike) Shorunmu (ur. 16 października 1967 w Lagos) – nigeryjski piłkarz grający na pozycji bramkarza. Nosił przydomek „Ike Anobi”.
Kariera klubowa.
Shorunmu urodził się w Lagos i w tym też mieście zaczynał karierę w klubie Stationery Stores. W barwach tego klubu zadebiutował pod koniec lat 90. w nigeryjskiej ekstraklasie. W 1990 roku wywalczył z tym klubem Puchar Nigerii, a w 1992 roku mistrzostwo Nigerii. W stołecznym klubie grał do 1994 roku i wtedy to przeszedł do Concord FC. W klubie z miasta Abeokuta grał pół roku i w połowie roku został pierwszym bramkarzem zespołu Shooting Stars FC. W 1995 roku poprowadził swój zespół do sukcesów, jakimi było wywalczenie krajowego pucharu jak i zdobycie mistrzostwa Nigerii. Te sukcesy spowodowały, iż Shorunmu zainteresowano się w Europie.
Zimą 1996 roku został piłkarzem szwajcarskiego FC Basel. W drużynie z Bazylei nie udało mu się wywalczyć miejsca w składzie i nie zagrał ani jednego meczu, a pierwszym bramkarzem klubu był wówczas Stefan Huber. Po sezonie Shorunmu przeszedł do innej drużyny z ekstraklasy Szwajcarii, FC Zürich. Tam został pierwszym bramkarzem, a z czasem stawał się jednym z najlepszych graczy na tej pozycji w całej lidze. W sezonie 1996/1997 zadebiutował w końcu w Nationallidze A, 10 lipca w zremisowanym 1:1 meczu z FC Luzern. W sezonie tym zajął z FC Zürich 7. pozycję, grając w 31 meczach. Latem 1997 do zespołu trafił rodak Shorunmu i kolega z reprezentacji, Rashidi Yekini. Drużyna z oba Nigeryjczykami w składzie zajęła wysokie 4. miejsce dające awans do Pucharu UEFA. W sezonie 1998/1999 Shorunmu został wybrany najlepszym zagranicznym piłkarzem w Szwajcarii, pomimo tego, iż niemal połowę sezonu stracił z powodu leczenia kontuzji i zagrał tylko w 19 meczach. Przez kontuzję Ike’a klub z Zurychu zmuszony był wypożyczyć Marco Pascolo. Shorunmu nie brał udziału w zwycięstwach pucharowych nad Szachtarem Donieck i Celtikiem, ale wystąpił w dwumeczu trzeciej rundy z AS Roma, przegranym 0:1.
W 1999 za 2,4 miliona dolarów Shorunmu trafił do tureckiego Beşiktaş JK. Nie wywalczył jednak miejsca w składzie i na ogół był rezerwowym dla Fevzi Tuncaya. W pierwszym sezonie, w którym wywalczył ze stambulskim klubem wicemistrzostwo Turcji (zagrał w 10 meczach). W kolejnym – 2000/2001 – Ike grał już więcej. Zagrał w 23 meczach w lidze tureckiej, w której zajął z Besiktasem 4. miejsce oraz kilka meczów w Liga Mistrzów UEFA, w której Besiktas odpadł już po fazie grupowej.
Latem 2001 Shorunmu został zwolniony z klubu. Przez całe lato nie potrafił sobie znaleźć klubu i do końca roku trenował z drugoligowym już Shooting Stars. Dopiero w marcu 2002 Shorunmu podpisał kontrakt z FC Luzern, do którego ściągnął go jego trener z FC Zürich, Raimond Ponte. Do końca sezonu zagrał w 7 meczach klubu z Lucerny, a latem opuścił ten klub.
W sezonie 2002/2003 klubem Shorunmu był znów zespół z Turcji, tym razem Samsunspor. Był pierwszym bramkarzem tego klubu i odzyskał dawną formę. Zagrał w 24 meczach i zajął ze swoją drużyną 12. miejsce w lidze. W sezonie 2003/2004 zagrał w 23 meczach ligowych i pomógł drużynie w zajęciu wysokiej 7. pozycji, a rok później Shorunmu z klubem z miasta Samsun ukończył sezon ponownie na 12. miejscu (22 mecze Ike’a). Po sezonie opuścił jednak zespół i zmienił przynależność klubową na drugoligowy szwajcarski SC YF Juventus. Jednak po rozegraniu jednego meczu zdecydował się zakończyć piłkarską karierę w wieku 38 lat.
Kariera reprezentacyjna.
Z reprezentacją Nigerii Shorunmu pierwszy raz miał styczność już w 1992 roku, gdy został powołany przez Clemensa Westerhofa na Puchar Narodów Afryki w Senegalu, jako rezerwowy dla Alloya Agu i Davida Ngodighi. Na tym turnieju nie zagrał jednak ani minuty. Z kadry wypadł na kilka lat i powrócił do niej w 1995, gdy został powołany przez Shaibu Amodu na turniej o nazwie US Cup. 17 czerwca zadebiutował w New Jersey w przegranym 0:1 meczu z Kolumbią zastępując w bramce etatowego reprezentanta, Petera Rufaia. W tym turnieju wystąpił także w kolejnym meczu, z Meksykiem (1:2).
W 1998 był bliski wyjazdu na Mistrzostwa Świata we Francji. Jednak ciągłe kontuzje spowodowały, że nie był w pełni sił i ostatecznie zamiast Shorunmu pojechali Rufai, Abiodun Baruwa i Willy Okpara. W
W 2000 roku był bramkarzem Nigerii w Pucharze Narodów Afryki w Nigerii, na których Nigeryjczycy wywalczyli wicemistrzostwo kontynentu. Rok 2002 znów rozpoczął od Pucharu Narodów Afryki, tym razem odbywających się w Mali. W ćwierćfinałowym meczu z Ghaną (1:0) doznał wstrząsu mózgu i został zniesiony z boiska. Kilka dni później powrócił jednak na boisko, jednak jego zła dyspozycja zdrowotna była przyczyną puszczenia dwóch bramek w meczu z Senegalem w półfinałowym meczu. Z Nigerią zajął 3. miejsce w tym turnieju PNA. Na MŚ w Korei i Japonii Shorunmu był pierwszym bramkarzem. Wystąpił w meczach z Argentyną (0:1) oraz Szwecją (1:2). Słabsza dyspozycja spowodowała, że w następnym meczu z Anglią (0:0) bronił już Vincent Enyeama. Po słabym występie kadra z Shorunmu zajęła ostatnie miejsce w grupie z 1 punktem.
Ogółem w reprezentacji Nigerii Ike Shorunmu rozegrał 36 meczów.

</doc>
<doc id="749313" url="https://pl.wikipedia.org/wiki?curid=749313" title="Liceum Ogólnokształcące im. Mikołaja Kopernika">
Liceum Ogólnokształcące im. Mikołaja Kopernika



</doc>
<doc id="749314" url="https://pl.wikipedia.org/wiki?curid=749314" title="Wasyl Mudry">
Wasyl Mudry

Wasyl Mudry, ukr. Василь Мудрий, Wasyl Mudryj (ur. 19 marca 1893 we wsi Okno w powiecie skałackim, zm. 19 marca 1966 w Yonkers) – dziennikarz, ukraiński działacz społeczny i polityczny, poseł na Sejm IV i V kadencji w II RP, wicemarszałek Sejmu.
Życiorys.
Pochodził z rodziny chłopskiej. W latach 1917–1920 pracował w administracji Ukraińskiej Republiki Ludowej jako komisarz oświaty powiatu płoskirowskiego URL.
W latach 1921–1933 był działaczem Towarzystwa „Proswita”. W latach 1921–1925 był kwestorem i sekretarzem tajnego Uniwersytetu Ukraińskiego we Lwowie. W latach 1927–1935 redaktor naczelny gazety "Diło" (formalnie do 1939). Od 1935 do 1939 przewodniczący UNDO i wicemarszałek Sejmu, w latach 1935–1939 prezes Ukraińskiej Reprezentacji Parlamentarnej, a także członek Komisji Spraw Zagranicznych.
W 1941 sekretarz generalny UNK. W latach 1942–1943 kierownik kina we Lwowie. Od lipca 1944 wiceprezydent UHWR. Od 1945 na emigracji, najpierw w Niemczech, od 1949 w USA. Odnowił UNDO na emigracji i był jego przewodniczącym do końca życia. W USA dyrektor kancelarii Ukraińskiego Komitetu Kongresowego (UKKA).
Autor książki "Iwan Franko jako działacz społeczny" (1957) i wielu prac publicystycznych.

</doc>
<doc id="749317" url="https://pl.wikipedia.org/wiki?curid=749317" title="Hipoteza Poincaré'ego">
Hipoteza Poincaré'ego



</doc>
<doc id="749318" url="https://pl.wikipedia.org/wiki?curid=749318" title="Hipoteza Poincarego">
Hipoteza Poincarego



</doc>
<doc id="749319" url="https://pl.wikipedia.org/wiki?curid=749319" title="Hipoteza Poincare'ego">
Hipoteza Poincare'ego



</doc>
<doc id="749320" url="https://pl.wikipedia.org/wiki?curid=749320" title="Legitymacja">
Legitymacja



</doc>
<doc id="749321" url="https://pl.wikipedia.org/wiki?curid=749321" title="Chińskie Tajpej">
Chińskie Tajpej

Chińskie Tajpej () – nazwa używana przez Republikę Chińską (Tajwan) w wielu organizacjach międzynarodowych z powodu zastrzeżeń zgłaszanych przez Chińską Republikę Ludową (ChRL). Zgodnie z nimi nazwa „Republika Chińska” niesie ze sobą niewłaściwe i mylące skojarzenia z Chińską Republiką Ludową oraz jest sprzeczna z polityką jednych Chin i z tego powodu jest nie do zaakceptowania w organizacjach międzynarodowych, w których występują oba te państwa.
Nazwa ta jest uważana za kontrowersyjną i często poniżającą przez Tajwańczyków, dla których reprezentuje ona wymuszony, ale równocześnie konieczny kompromis na arenie międzynarodowej.
Nazwa „Chińskie Tajpej” została m.in. przyjęta przez Międzynarodowy Komitet Olimpijski w 1979 roku i pod nią właśnie bierze udział w igrzyskach olimpijskich reprezentacja Tajwanu. W 2018 r. referendum na Tajwanie odrzuciło (45% do 55%) propozycję domagającą się przywrócenia dawnej nazwy; krytycy argumentowali, że jeśli Tajwan złoży wniosek o zmianę nazwy, może on zostać wykorzystany przez Chiny do całkowitego odsunięcia Tajwanu od uczestnictwa w Igrzyskach.

</doc>
<doc id="749324" url="https://pl.wikipedia.org/wiki?curid=749324" title="Termin zawity">
Termin zawity

Termin zawity – szczególny rodzaj terminu stanowczego, charakteryzujący się dużym rygorem prawnym, przejawiającym się w tym, że niepodjęcie określonej czynności przez uprawniony podmiot w okresie zakreślonym tym terminem, powoduje definitywne wygaśnięcie przysługującego podmiotowi prawa do tej czynności. Kodeks cywilny nie zawiera wprawdzie ogólnej regulacji terminów zawitych, ale pojawiają się o­ne przy regulacjach określonego rodzaju sytuacji.
Według art. 122 k.p.k. z 1997 "§ 1. Czynność procesowa dokonana po upływie terminu zawitego jest bezskuteczna. § 2. Zawite są terminy do wnoszenia środków zaskarżenia oraz inne, które ustawa za zawite uznaje."
Wygaśnięcie uprawnienia jest bezwzględnie wiążące dla stron stosunku prawnego, sądu lub innego organu powołanego do rozpoznania sprawy. Upływ terminu zawitego jest uwzględniany z urzędu, a nie dopiero na wniosek strony lub wskutek zarzutu przez nią podniesionego. 
Tylko w wyjątkowych okolicznościach możliwe jest przywrócenie uprawnienia. Dotyczy to głównie niedotrzymania terminu w wyniku zdarzeń losowych, na które nie miało się wpływu. Ciężar uprawdopodobnienia tych okoliczności spoczywa na podmiocie.
Termin zawity według cywilistów jest terminem prekluzyjnym.
Terminy zawite nigdy nie odnoszą się do organu, który prowadzi postępowanie. Obowiązują tylko strony i niektóre inne osoby.

</doc>
<doc id="749325" url="https://pl.wikipedia.org/wiki?curid=749325" title="Termin prekluzyjny">
Termin prekluzyjny



</doc>
<doc id="749326" url="https://pl.wikipedia.org/wiki?curid=749326" title="Wiktor Andrijewśkyj">
Wiktor Andrijewśkyj

Wiktor Andrijewśkyj, ukr. Ві́ктор Нікано́рович Андріє́вський (ur. 11 listopada 1885, zm. 15 września 1967) – pedagog, publicysta, ukraiński działacz społeczny i polityczny.
W latach 1917–1918 naczelny komisarz oświaty w guberni połtawskiej. Współzałożyciel "Ukraińskiej Partii Włościańsko-Demokratycznej". Mianowany na ministra aprowizacji w rządzie Petra Doroszenki 21 października 1918 Od 1920 na emigracji. W 1941 sekretarz UNK. Autor wielu publikacji antykomunistycznych.

</doc>
<doc id="749327" url="https://pl.wikipedia.org/wiki?curid=749327" title="Układ holonomiczny">
Układ holonomiczny



</doc>
<doc id="749328" url="https://pl.wikipedia.org/wiki?curid=749328" title="Allan Quatermain i zaginione miasto złota">
Allan Quatermain i zaginione miasto złota

Allan Quatermain i zaginione miasto złota (ang. "Allan Quatermain and the Lost City of Gold") – amerykański film fabularny z 1987 roku w reżyserii Gary’ego Nelsona. Komedia przygodowa, kontynuacja filmu "Kopalnie króla Salomona" z 1985 roku.
Fabuła.
Allan Quatermain wraz ze swoją narzeczoną Jesse wyrusza na poszukiwanie swojego zaginionego brata oraz legendarnego miasta złota.

</doc>
<doc id="749329" url="https://pl.wikipedia.org/wiki?curid=749329" title="Liceum Ogólnokształcące im. Adama Mickiewicza">
Liceum Ogólnokształcące im. Adama Mickiewicza



</doc>
<doc id="749330" url="https://pl.wikipedia.org/wiki?curid=749330" title="Układ nieholonomiczny">
Układ nieholonomiczny



</doc>
<doc id="749331" url="https://pl.wikipedia.org/wiki?curid=749331" title="Liceum Ogólnokształcące im. Juliusza Słowackiego">
Liceum Ogólnokształcące im. Juliusza Słowackiego



</doc>
<doc id="749333" url="https://pl.wikipedia.org/wiki?curid=749333" title="Witold Turkiewicz">
Witold Turkiewicz

Witold Turkiewicz (ur. 26 lutego 1926 w Kobryniu, zm. 13 maja 1993 w Poznaniu) – harcerz Szarych Szeregów i żołnierz Armii Krajowej, artysta plastyk zajmujący się szkłem artystycznym, rysunkiem i grafiką.
Życiorys.
Młodość i wojna.
Urodził się w Kobryniu na Polesiu. Pierwsze trzy klasy szkoły powszechnej ukończył w Drohiczynie Poleskim, w którym osiedliła się jego rodzina. Od 1936 uczęszczał do szkoły klasztornej oo. pijarów w Lubieszowie. Do wybuchu II wojny światowej zdołał ukończyć pierwszą klasę gimnazjalną. Wojna zastała go na wakacjach u stryjostwa na Lubelszczyźnie. W latach 1943–1944 podjął działalność konspiracyjną w drużynie harcerskiej Szarych Szeregów, w której pełnił funkcję łącznika w inspektoracie Chełm Lubelski. Został przeszkolony do walki partyzanckiej w lesie. W ramach akcji „Burza” wcielony został do oddziału Armii Krajowej Zygmunta Szumowskiego ps. „Sędzimir”. Brał udział m.in. w likwidacji posterunków żandarmerii niemieckiej w Żółkiewce i w odbiciu więźniów. Walczył do czasu rozformowania oddziału w lipcu 1944. Równolegle z działalnością konspiracyjną pracował na stacji kolejowej Brzeźno jako telegrafista, skąd prowadził obserwacje niemieckich transportów kolejowych na wschód przekazywane później oddziałowi.
Szkoła, wojsko i studia.
W latach 1944–1946 uzupełniał wykształcenie na lekcjach prywatnych w Chełmie Lubelskim (do IV klasy gimnazjum). Przeniósł się potem z rodzicami do Gruty koło Grudziądza. Zatrudnił się w drukarni w Grudziądzu, pracując w introligatorni. Został powołany do służby wojskowej do jednostki marynarki wojennej w Ustce. W czasie odbywania służby wojskowej uczęszczał do Liceum Ogólnokształcącego w Słupsku (początkowo uciekając z koszar, później za zgodą dowództwa).
W 1949 będąc jeszcze w mundurze marynarskim, zdał egzaminy wstępne na Uniwersytet Mikołaja Kopernika w Toruniu na wydział matematyki. Po roku przeniósł się jednak na studia plastyczne do Wrocławia w Państwowej Wyższej Szkole Sztuk Plastycznych. Zdecydował się na naukę na wydziale ceramiki i szkła u prof. Stanisława Dawskiego. Studia te ukończył w 1955. W następnym roku obronił z wyróżnieniem dyplom.
Praca i twórczość na ziemi kłodzkiej.
9 października 1955 ożenił się z Danutą Widajewicz (1930–2014), absolwentką Wydziału Architektury Wnętrz na tej samej uczelni. Od razu po dyplomie został zatrudniony w pracowni projektowej w Hucie Szkła Kryształowego w Stroniu Śląskim. W maju 1957 przyszła na świat córka Joanna. Otrzymał angaż w Zasadniczej Szkole Zawodowej Przemysłu Szklarskiego w Szczytnej i w związku z tym przeniósł się tam z rodziną. Początkowo pracował jako nauczyciel rysunku i projektowania szkła, a w latach 1966–1968 jako dyrektor.
Równocześnie z pracą pedagogiczną projektował szkło i podejmował pierwsze próby obróbki szkła kwasami. W 1968 zrezygnował z pracy w szkole na rzecz posady plastyka powiatowego w Kłodzku. Przeprowadził się tam w 1969 i został zatrudniony jako dyrektor Muzeum Ziemi Kłodzkiej, następnie był dyrektorem Muzeum Filumenistycznego w Bystrzycy Kłodzkiej. Zajmował się wtedy grafiką użytkową (plakaty, foldery, etykiety zapałczane, ilustracje książkowe, exlibrisy) oraz grafiką artystyczną inspirowaną pejzażem ziemi kłodzkiej.
Działalność artystyczna w Jeleniej Górze.
W 1976 pod naciskiem władz zrezygnował z zajmowanego stanowiska. Poświęcił się wyłącznie twórczości artystycznej. Projektował i własnoręcznie tworzył w szkle ołowiowym i wielowarstwowym zainspirowany secesyjnymi dziełami Émile’a Gallé i braci Daum. W tym czasie otrzymał docelowe stypendium Ministra Kultury i Sztuki. Od 1978 tworzył w Jeleniej Górze w domu przy ul. Orlej, dokąd przeprowadził się z rodziną oraz w letnim domu z dużym ogrodem w Karpaczu, otrzymanym w darowiźnie od teściów. Obydwa miejsca pozwoliły na całkowite oddanie się twórczości, eksperymentowanie ze szkłem i rysowanie. Brał udział m.in. w plenerach graficznych w Dreźnie i w plenerach szklarskich w Polanicy-Zdroju. Ostatnie dwadzieścia lat jego życia były okresem obfitującym w indywidualne, polskie i międzynarodowe wystawy.
13 maja 1993 Witold Turkiewicz zmarł w szpitalu w Poznaniu. Został pochowany na Cmentarzu Komunalnym w Karpaczu (sektor E1-1-1).
Twórczość.
Będąc twórcą szkła unikatowego specjalizował się w stylu art nouveau. Jest uznawany za najwybitniejszego polskiego przedstawiciela neosecesji. Studiując w latach 70. technologię wytwarzania szkieł secesyjnych podjął się opracowania oryginalnej metody trawienia szkła warstwowego. Wykonywane przez Turkiewicza prace charakteryzują się subtelną kolorystyką, matowaną fakturą i stylizowaną ornamentyką.
Jego prace można znaleźć w następujących zbiorach:

</doc>
<doc id="749334" url="https://pl.wikipedia.org/wiki?curid=749334" title="Liceum Ogólnokształcące im. Tadeusza Kościuszki">
Liceum Ogólnokształcące im. Tadeusza Kościuszki

Licea imienia Tadeusza Kościuszki znajdują się w wielu miejscach kraju, między innymi:

</doc>
<doc id="749336" url="https://pl.wikipedia.org/wiki?curid=749336" title="Lista najwybitniejszych szczytów Ziemi">
Lista najwybitniejszych szczytów Ziemi

Lista najwybitniejszych szczytów Ziemi – lista szczytów Ziemi uporządkowanych względem malejącej "wybitności" czyli współczynnika minimalnej deniwelacji względnej.

</doc>
<doc id="749337" url="https://pl.wikipedia.org/wiki?curid=749337" title="Stepan Szuchewycz">
Stepan Szuchewycz

Stepan Szuchewycz, ukr. Степáн Євгенович Шухéвич (ur. 1 stycznia 1877 w Serafińcach - zm. 6 czerwca 1945 w Amberg) – adwokat, ukraiński działacz społeczny i wojskowy.
Życiorys.
Urodził się w rodzinie ksiądza greckokatolickiego ks. Jewhena Szuchewycza i jego żony z Łewyckich.
Po ukończeniu gimnazjum akademickiego we Lwowie (1895) wstąpił na Wydział Prawa Uniwersytetu Lwowskiego, który ukończył w 1899. Po stażu odbytym we Lwowie i Wiedniu od 1903 sędzia w Rawie Ruskiej, Dolinie i Drohobyczu. W 1911 rozpoczął praktykę adwokacką. W latach 1914-1916 oficer Ukraińskich Strzelców Siczowych, w latach 1917-1918 porucznik Armii Austro-Węgier, w 1918 komendant żandarmerii polowej przy austriackim gubernatorze wojskowym podczas okupacji Odessy. W latach 1918-1919 oficer Ukraińskiej Armii Halickiej, wojskowy komendant Lwowa (listopad 1918), dowódca 4 Brygady Piechoty, później członek naczelnego dowództwa UHA. W czerwcu 1919 przewodniczył delegacji UHA na rozmowy z przedstawicielami Wojska Polskiego w sprawie zawieszenia broni w wojnie polsko-ukraińskiej.
W II Rzeczypospolitej był adwokatem, obrońcą w wielu procesach politycznych. Bronił m.in. Stepana Fedaka, Wasyla Biłasa i Dmytra Danyłyszyna, Wasyla Atamańczuka i Iwana Werbyćkiego (oskarżonych w procesie o zabójstwo Stanisława Sobińskiego). Był obrońcą w procesie lwowskim Stepana Bandery, jako obrońca Romana Szuchewycza (bratanka) i Bohdana Hnatewycza.
W latach 1921-1925 wykładał prawo karne na Tajnym Uniwersytecie Ukraińskim we Lwowie. Długoletni (1921-1939) szef rady nadzorczej spółdzielni wydawniczej "Czerwona Kałyna". Po agresji III Rzeszy i ZSRR na Polskę przeniósł się na terytorium okupacji niemieckiej do Krakowa, gdzie kontynuował praktykę adwokacką. W czerwcu/lipcu 1941 sekretarz Ukraińskiego Komitetu Narodowego (UNK).
Stryj Romana Szuchewycza (ojciec Stepana - ks. Jewhen i dziadek Romana – Wołodymyr Szuchewycz byli braćmi).

</doc>
<doc id="749341" url="https://pl.wikipedia.org/wiki?curid=749341" title="Krew na piasku (film 1989)">
Krew na piasku (film 1989)

Krew na piasku (hiszp. "Sangre y arena") - film fabularny produkcji hiszpańsko-amerykańskiej z 1989 roku w reżyserii Javiera Elorriety. Ekranizacja powieści Vicente Blasco Ibáñeza.
Fabuła.
Młody chłopak wbrew woli rodziny poświęca się corridzie. Pod wpływem śmierci przyjaciela w jednej z walk, rezygnuje z kariery. Jednak zauroczony piękną i okrutną arystokratką decyduje się powrócić na arenę.

</doc>
<doc id="749343" url="https://pl.wikipedia.org/wiki?curid=749343" title="Sundiata Keïta">
Sundiata Keïta

Sundiata Keïta, Sundżata Keïta lub Sunjata Keyita (ur. 1190, zm. 1255) – założyciel Imperium Mali.
Sunjata jest również znany jako Sogolon Djata. Imię "Sogolon" zapożyczone jest od jego matki, "kobiety bawoła" (tak nazwanej z powodu jej brzydoty i garba). W szybkiej wymowie w języku mandingo, dwa imiona zostały połączone i tak powstało imię "Sondjata", "Sundjata", "Sundiata" albo "Sundżata". Drugi człon "Keita" jest bardziej nazwą klanu niż nazwiskiem.
Sundiata Keita założył stolicę w swojej rodzinnej wsi Niani w Mali, blisko dzisiejszej granicy malijskiej z Gwineą. Chociaż był muzułmaninem wykorzystał też miejscową religię, budując reputację jako człowiek potężnej magii. Jego historię opowiada wykonywany przez griotów "Epos o Sundżacie".
W 1235 w bitwie Kuolikoro zwyciężył wojska państwa Soso co pozwoliło kontrolować transsaharyjskie szlaki handlowe. Pięć lat później podbił królestwo Ghany, uzyskując dostęp do bogatych złóż złota i soli.
Sundiata nie był absolutnym monarchą, wbrew temu co sugeruje tytuł, chociaż prawdopodobnie dzierżył powszechną władzę. Imperium Mali było podobno federacją, w której każde plemię miało swojego przedstawiciela w radzie. Pierwszym plemionami były klany Mandingo: Traore, Kamara, Koroma, Konde i Keita. Rada plemienna sprawowała nadzór nad władzą Mansa ("króla królów"), narzucając mu swoje dekrety i wybierając następcę (zwykle brat Mansa albo syn jego siostry).
Sundiata Keita zmarł w roku 1255, prawdopodobnie utonął. Tradycja podtrzymuje, że umarł podczas przechodzenia rzeki Sankarini, gdzie do dzisiaj stoi relikwiarz. Miał trzech synów, którzy byli następcami tronu Imperium Mali: Mansa Wali Keita, Ouati Keita i Khalifa Keita. Sławny zachodnioafrykański władca Mansa Musa był jego wnukiem.
Sundiata może być tożsamy z postacią Marijata, którego arabski historyk Ibn Chaldun, powołujący się na przekazy ustne, podawał jako założyciela Imperium Mali pod koniec XIV stulecia.

</doc>
<doc id="749344" url="https://pl.wikipedia.org/wiki?curid=749344" title="Sławomir Szczygieł">
Sławomir Szczygieł

Sławomir Szczygieł (ur. 2 czerwca 1978 roku w Rzeszowie) – polski siatkarz i trener, gra na pozycji środkowego.

</doc>
<doc id="749345" url="https://pl.wikipedia.org/wiki?curid=749345" title="Mansa Imperium Mali">
Mansa Imperium Mali



</doc>
<doc id="749349" url="https://pl.wikipedia.org/wiki?curid=749349" title="Mansa">
Mansa

Mansa w języku mande znaczy "król królów", kojarzone zwłaszcza z dynastią Keita w Imperium Mali, które zdominowało Afrykę Zachodnią w XIII i XIV stuleciu. Władza Mansa obejmowała prawo do wydawania wyroków oraz do zmonopolizowania handlu, zwłaszcza złotem.
Sundiata Keita, legendarny założyciel Imperium był pierwszym, który przyjął ten tytuł. Wśród innych znakomitych mansa znajdują się jego syn Wali Keita i potężny Kankan Musa I, którego pielgrzymka do Mekki pomogła określić nowy kierunek Imperium. Spadkobiercy Imperium Mali są znani głównie dzięki tunezyjskiemu historykowi Ibn Chaldunowi.

</doc>
<doc id="749358" url="https://pl.wikipedia.org/wiki?curid=749358" title="Szczytna Śląska">
Szczytna Śląska



</doc>
<doc id="749359" url="https://pl.wikipedia.org/wiki?curid=749359" title="Corona navalis">
Corona navalis

Corona navalis (łac. "korona okrętów", "korona morska") – zaszczytna nagroda (m.in. w starożytnym Rzymie) w formie złotej korony ozdobionej dziobami żaglowców wręczanej za bohaterskie czyny na morzu np. temu, który jako pierwszy dokonał abordażu nieprzyjacielskiego okrętu.
Symbolika.
Przedstawiana jest najczęściej jako obręcz ozdobiona sześcioma (widoczne trzy) lub ośmioma (widoczne pięć) dziobami żaglowców, środkowy ukazany jest na wprost, boczne symetrycznie obrócone. Niekiedy przedstawiane są na przemian dzioby i rufy lub dzioby i maszty z pojedynczym żaglem czworokątnym żaglem rejowym. Tynktura heraldyczna korony jest najczęściej naturalna, tzn. w kolorze drewna, żagle białe, metaliczna – złota lub srebrna, czasem błękitna.
Heraldyka.
W heraldyce, korona rangowa wieńcząca tarczę 
herbu miasta portowego, wyspy, stosowana też w herbach okrętów, jednostek marynarki wojennej i instytucji związanych z morzem i żeglugą, niekiedy także używana w herbach osobistych – np. w herbie admirała Nelsona. Stosowana jest głównie w krajach o dużych tradycjach morskich m.in. w Wielkiej Brytanii, Hiszpanii, Portugalii, Włoszech i krajach Ameryki łacińskiej.

</doc>
<doc id="749362" url="https://pl.wikipedia.org/wiki?curid=749362" title="Skala ciężkości urazów">
Skala ciężkości urazów

Skala oceny ciężkości urazów, RTS (ang. Revised Trauma Score) jest stosowana do określania stanu zdrowia poszkodowanego i prawdopodobieństwa jego przeżycia. 
Uzyskane punkty za poszczególne składowe mnoży się i dodaje według wzoru:
RTS = 0.9368 (GCS) + 0.7326 (SBP) + 0.2908 (RR)
gdzie:
GCS – Skala oceny przytomności według Glasgow
SBP – skurczowe ciśnienie tętnicze (akronim z ang. "systolic blood pressure")
RR – częstość oddechu (akronim z ang. "respiratory rate" lub "respiration rate")
RTS może przyjąć wartości od 0 do 7.8408. Pacjenci z wartością RTS &lt; 4 powinni być leczeni w centrach urazowych.
Pediatryczna skala ciężkości urazu (ang. Pediatric Trauma Score)
Zakres punktacji wynosi od -6 do +12 punktów. Wynik 8 punktów i mniej wskazuje na znaczące ryzyko zgonu. Przy liczbie punktów poniżej 0 śmiertelność jest bliska 100%.

</doc>
<doc id="749365" url="https://pl.wikipedia.org/wiki?curid=749365" title="Kazimierz Rumsza">
Kazimierz Rumsza

Kazimierz Rumsza (ur. 20 sierpnia 1886 w majątku Wiłkupompie, zm. 28 stycznia 1970 w Londynie) – pułkownik piechoty Wojska Polskiego i Polskich Sił Zbrojnych, działacz niepodległościowy, kawaler Orderu Virtuti Militari, w 1964 mianowany przez Władysława Andersa generałem brygady.
Życiorys.
Urodził się 20 sierpnia 1886 w majątku Wiłkupompie, w ówczesnym powiecie rossieńskim guberni kowieńskiej, w rodzinie Jerzego i Barbary z Jakubowskich. Absolwent gimnazjum w Połądze (1906). Ukończył rosyjską szkołę oficerską w Wilnie, a następnie w 1918 Akademię Sztabu Generalnego w Sankt Petersburgu. Od sierpnia 1914 walczył na froncie, gdzie dostał się do niewoli niemieckiej. Ponownie na froncie od sierpnia 1915. W grudniu 1917 wyznaczony został na stanowisko dowódcy III batalionu 3 pułku strzelców polskich 1 Dywizji Strzelców Polskich I Korpusu Polskiego w Rosji. Od 24 lipca 1918 był szefem sztabu wojsk okręgu uralskiego, a od 12 sierpnia szefem ośrodka mobilizacyjnego wojsk polskich w Rosji. Od 21 stycznia 1919 dowódca 5 Dywizji Strzelców Polskich na Syberii.
Od 20 lipca 1920 w Polsce. W czasie wojny z bolszewikami, od lipca do grudnia 1920, dowodził Brygadą Syberyjską.
„Odznaczył się 20 VIII 1920, gdy na czele swojej brygady zastąpił drogę okrążonym oddziałom 3 Korpusu Gaja, zmuszając je do przekroczenia granicy polsko-niemieckiej /Prusy Wschodnie/”. Za tę postawę otrzymał Order Virtuti Militari.
W grudniu 1920 powierzono mu pełnienie obowiązków dowódcy Dywizji Syberyjskiej. Zweryfikowany w stopniu pułkownika ze starszeństwem z dniem 1 czerwca 1919 roku w korpusie oficerów piechoty. W październiku 1922 na własną prośbę przeniesiony do rezerwy z przydziałem do 72 pułku piechoty w Radomiu. 18 października 1924 powołany został do służby czynnej i z dniem 23 października tego roku przeniesiony do Korpusu Ochrony Pogranicza na stanowisko dowódcy 3 Brygady Ochrony Pogranicza w Wilejce. Używał wówczas tytułu – pułkownik rezerwy powołany do służby czynnej (płk rez. pow. do sł. czyn.). W maju 1926 przeniesiony został z KOP i przydzielony do dyspozycji dowódcy Okręgu Korpusu nr III w Grodnie. Obowiązki dowódcy brygady przejął po nim płk piech. Jan Skorobohaty-Jakubowski. Z dniem 30 czerwca 1928 został zwolniony z czynnej służby wojskowej.
W 1928 został skierowany ponownie na przedwczesną emeryturę. Należał do grupy oficerów niebędących zwolennikami przewrotu majowego 1926
W czasie II wojny światowej w Polskich Siłach Zbrojnych. Od lutego do lipca 1941 dowodził 8 Brygadą Kadrową Strzelców. 7 sierpnia 1941 został wyznaczony na stanowisko zastępcy komendanta Stacji Zbornej Oficerów Rothesay nazywanej „Wyspą Wężów”. Obowiązki objął 9 października 1941, po powrocie z urlopu wypoczynkowego. Od 18 listopada 1941 pełnił obowiązki komendanta stacji, a 12 grudnia 1941 został mianowany komendantem Stacji Zbornej Oficerów Rothesay. Naczelny Wódz, generał broni Władysław Anders mianował go generałem brygady ze starszeństwem z dniem 1 stycznia 1964 w korpusie generałów.
Zmarł 28 stycznia 1970 w Londynie. Pochowany na cmentarzu Highgate.
Kazimierz Rumsza w 1919 ożenił się z Haliną Ejsymont (Eyssymondtt), z którą miał córkę Annę (ur. 1924).

</doc>
<doc id="749367" url="https://pl.wikipedia.org/wiki?curid=749367" title="Jan Jarkowski (inżynier)">
Jan Jarkowski (inżynier)

Jan Jarkowski, poza Polską znany jako Iwan Osipowicz Jarkowski, ros. "Иван Осипович Ярковский" (ur. 24 maja 1844 w Oświei, zm. 22 stycznia 1902 w Heidelbergu) – polski inżynier, który w 1888 wysunął hipotezę istnienia niewielkiego efektu termicznego zmieniającego orbity obiektów krążących wokół Słońca, znanego jako efekt Jarkowskiego.
Życiorys.
Jan Jarkowski urodził się w Oświei (wówczas zabór rosyjski), dokąd jego ojciec wyjechał z Warszawy po klęsce powstania listopadowego, za udział w którym utracił tytuł szlachecki. Rodzice zmarli wcześnie i Jarkowski ukończył szkołę wojskową dla sierot, po czym służył w oddziale artylerii na Kaukazie. Nie został przyjęty do wojskowej akademii technicznej, prawdopodobnie ze względu na polskie pochodzenie. W roku 1868 rozpoczął studia w Sankt Petersburskim Instytucie Technologii Praktycznej, gdzie w roku 1872 uzyskał tytuł inżyniera. Od 1873 do 1894 pracował w towarzystwie kolejowym linii Moskwa-Brześć, mieszkając kolejno w Mińsku, Smoleńsku i Moskwie. W roku 1885 został członkiem, a w 1889 prezesem Rosyjskiego Towarzystwa Technologicznego. W roku 1901 z powodu złego stanu zdrowia wyjechał do Badenweiler. Zmarł w roku 1902 w Heidelbergu na chorobę nowotworową (mięsaka).
Miał sześcioro dzieci. , a trzeci, Witold Jarkowski – konstruktorem samolotów. Archiwa osobowe Jarkowskiego zostały zniszczone podczas powstania w getcie warszawskim, co jest jednym z powodów małej ilości źródeł dotyczących tego naukowca.
W uznaniu jego pracy jedną z planetoid nazwano (35334) Yarkovsky.

</doc>
<doc id="749369" url="https://pl.wikipedia.org/wiki?curid=749369" title="II Korpus Polski na Wschodzie">
II Korpus Polski na Wschodzie



</doc>
<doc id="749370" url="https://pl.wikipedia.org/wiki?curid=749370" title="Dzień pamięci">
Dzień pamięci



</doc>
<doc id="749371" url="https://pl.wikipedia.org/wiki?curid=749371" title="The Valetz Magazine">
The Valetz Magazine

The VALETZ Magazine - jeden z pierwszych polskich e-zinów krytyczno-literackich o tematyce fantastycznej. Od sierpnia 1998 do października 2000 roku ukazało się 12 numerów. Redaktorem naczelnym był Artur Długosz.
The VALETZ Magazine był wielokrotnie opisywany w prasie (między innymi w „Gazecie Wyborczej”) oraz dołączany do papierowych czasopism o tematyce komputerowej. 
W roku 2000 „The VALETZ Magazine” połączył się z „Framzetą” i z tej fuzji powstała „Esensja”.

</doc>
<doc id="749380" url="https://pl.wikipedia.org/wiki?curid=749380" title="Tobołki polne">
Tobołki polne

Tobołki polne ("Thlaspi arvense") – gatunek rośliny należący do rodziny kapustowatych (dawniej nazywanych krzyżowymi). Występuje w całej Europie, na znacznej części Azji i na wyspie Madera. W Polsce jest pospolity na całym obszarze. Status gatunku we florze Polski: archeofit.
Morfologia.
Płaska i prawie okrągła łuszczyna o długości mniej więcej równej długości szypułki i średnicy ok. 1,5 cm. Jest szeroko obłoniona, ma średnicę 10-15 mm i zawiera 5-6 nasion. Na wierzchołku jest głęboko i wąsko wycięta. Łuszczyna tobołków ma bardzo charakterystyczny wygląd, po którym łatwo rozróżnić można tę roślinę od innych gatunków. Długo utrzymuje się na roślinie. Brunatnego koloru nasiona tobołków mają długość ok. 2 mm, szerokość ok. 1,5 mm i grubość 1 mm. Ich powierzchnia jest regularnie, równolegle-łukowato żeberkowana. 
Biologia i ekologia.
Roślina jednoroczna lub dwuletnia. Kwitnie od kwietnia do września i jest samopylny. Siedlisko: przydroża, brzegi dróg i pola uprawne, na których jest chwastem, ogrody, śmietniska. W ciągu roku wydaje kilka pokoleń. Nasiona mogą leżeć kilka lat w ziemi nie tracąc zdolności kiełkowania. Jest rośliną wskaźnikową gleb zasadowych. W klasyfikacji zbiorowisk roślinnych gatunek charakterystyczny dla Cl. "Stellarietea mediae". Roślina trująca: jest trująca dla bydła. Zawiera glikozyd izosiarkocyjanianowy, który rozpada się do olejku gorczycowego.

</doc>
<doc id="749381" url="https://pl.wikipedia.org/wiki?curid=749381" title="Thlaspi arvense">
Thlaspi arvense



</doc>
<doc id="749382" url="https://pl.wikipedia.org/wiki?curid=749382" title="Bet Dżan">
Bet Dżan

Bet Dżan (hebr. בית ג'ן, arab. بيت جن, "Bajt Dżann") – samorząd lokalny położony w Dystrykcie Północnym, w Izraelu.
Położenie.
Miejscowość Bet Dżan jest położona na wysokości 908 metrów n.p.m. na południowo-zachodnim skraju masywu góry Meron w Górnej Galilei. Leży na kilku wzgórzach. Na południe od miejscowości wznosi się góra Har HaAri (1048 m n.p.m.), za którą znajduje się Dolina Chananja. Po stronie południowo-zachodniej wznosi się góra Har Cafrir (1016 m n.p.m.), na północnym zachodzie Wyżyna Peki’in (886 m n.p.m.), a na północy góra Har Sachal (ponad 900 m n.p.m.). Po stronie wschodniej jest głębokie wadi strumienia Szfanim, za którym wznosi się góra Har Szfanim (950 m n.p.m.) – przechodzi ona w masyw góry Meron. Strumień Szfanim spływa w kierunku północno-zachodnim i zasila przepływający na północy strumień Keziw. Z południowej części miejscowości wypływa strumień Peki’in, który spływa w kierunku zachodnim. Na południowy wschód od miejscowości przepływa strumień HaAri. W jej otoczeniu znajdują się miejscowości Rama, Sadżur, Peki’in i Churfeisz, moszawy Curi’el, Kefar Choszen, Meron, Kefar Szammaj i Szefer, kibuce Sasa, Ciwon i Parod, wieś komunalna Haraszim, oraz wieś druzyjska En al-Asad. W odległości 10 kilometrów na północ przebiega granica Libanu.
Podział administracyjny.
Bet Dżan jest położone w Poddystrykcie Akki, w Dystrykcie Północnym.
Demografia.
Zgodnie z danymi Izraelskiego Centrum Danych Statystycznych w 2011 roku w Bet Dżan żyło ponad 10,8 tys. mieszkańców, z czego 99,8% Druzowie, 0,1% Arabowie muzułmanie i 0,1% inne narodowości. Wskaźnik wzrostu populacji w 2011 roku wynosił 0,9%. Zgodnie z danymi "Izraelskiego Centrum Danych Statystycznych" średnie wynagrodzenie pracowników w Bet Dżan w 2009 roku wynosiło 4299 ILS (średnia krajowa 7070 ILS).
Historia.
Współczesna wieś Bet Dżan została założona w XVIII wieku przez Druzów, którzy przenieśli się tutaj z Libanu. Gdy francuski podróżnik Victor Guérin odwiedził wieś pod koniec XIX wieku, odnotował, że liczyła ona zaledwie 200 druzyjskich mieszkańców. Wioska była częściowo opuszczona, i wiele domów stało pustych. Miejscowi opowiedzieli, że wiele rodzin wyjechało do Syrii, aby uniknąć płacenia wysokich podatków i potrąceń wojskowych. We wsi mieszkało wówczas także kilka rodzin żydowskich. Na przełomie XIX i XX wieku tutejsi Druzowie założyli sąsiednią wieś En al-Asad. W wyniku I wojny światowej w 1918 roku cała Palestyna przeszła pod panowanie Brytyjczyków. Przyjęta 29 listopada 1947 roku Rezolucja Zgromadzenia Ogólnego ONZ nr 181 w sprawie podziału Palestyny przyznawała rejon wioski Bet Dżan państwu arabskiemu. Podczas wojny domowej w Mandacie Palestyny na początku 1948 roku do wsi wkroczyły siły Arabskiej Armii Wyzwoleńczej, które paraliżowały żydowską komunikację w całym obszarze Górnej Galilei. Podczas I wojny izraelsko-arabskiej w październiku 1948 roku Izraelczycy przeprowadzili w tym rejonie operację „Hiram”, i 30 października bez walki zajęli Bet Dżan. W izraelskiej armii służyła już wówczas druzyjska jednostka wojskowa, dlatego oszczędzono Bet Dżan, nie wysiedlając jej mieszkańców. Dzięki temu Bet Dżan zachowała swój pierwotny charakter. Prawa niezależnego samorządu lokalnego osada otrzymała w 1964. Od tego momentu ma możliwość wybierania własnej lokalnej rady samorządowej.
Bet Dżan leży na terenie rezerwatu przyrody góry Meron, co jest przyczyną licznych napięć władz z mieszkańcami. Przepisy uniemożliwiają swobodny wyręb lasu i ograniczają rozwój przestrzenny miejscowości. Na tym tle dochodziło do licznych protestów. W dniu 6 lipca 1987 roku doszło do szczególnie ostrych protestów, podczas których rannych zostało 31 osób. Na przełomie 2000 i 2001 roku władze samorządowe zawarły porozumienie z administracją rezerwatu przyrody, w sprawie zakupu nowych gruntów i budowy utwardzonej drogi przez centralną część rezerwatu. Droga ta połączyła Bet Dżan z sąsiednią miejscowością Churfeisz. Podczas II wojny libańskiej w 2006 roku miasteczko padło ofiarą ostrzału rakietowego prowadzonego przez organizację terrorystyczną Hezbollah z terytorium Libanu.
Symbole.
Oficjalny herb Bet Dżan został opublikowany we wrześniu 1967 roku. Ma on kształt tarczy, na której widnieje winorośl. Powyżej i poniżej tarczy umieszczono nazwę miejscowości pisaną w języku hebrajskim i arabskim. Oficjalna flaga miejscowości występuje w różnych wariantach: czerwona flaga z zielonym herbem, żółta flaga z czerwonym herbem, zielona flaga z zielonym herbem i biała flaga z zielonym herbem.
Polityka.
Siedziba władz samorządowych znajduje się w samym centrum miejscowości. Przewodniczącym rady jest Jusef Kablan.
Współpraca.
Bet Dżan ma zawartą umowę partnerską z następującymi miastami:
Architektura.
Miasteczko posiada typową arabską architekturę, charakteryzującą się ciasną zabudową i wąskimi, krętymi uliczkami. Zabudowa powstawała bardzo chaotycznie, bez zachowania jakiegokolwiek wspólnego stylu architektonicznego. Górskie położenie powoduje rozproszenie zabudowy i utrudnia stworzenie jednolitej infrastruktury. Pomimo że zabudowa w centrum ma charakter miejski, to na obrzeżach przybiera typowy charakter wiejski.
Kultura.
W miejscowości jest ośrodek kultury, biblioteka publiczna oraz "Centrum Dziedzictwa Druzów".
Edukacja i sport.
W Bet Dżan znajdują się cztery szkoły, w tym trzy podstawowe i "LaMizrach HaTichon College". W 2010 roku uczyło się w nich ponad 2,5 tys. uczniów, w tym prawie 1,3 tys. w szkołach podstawowych. Średnia uczniów w klasie wynosiła 29. Przy szkołach są usytuowane boiska i sale sportowe.
Turystyka.
Miejscowość jest dogodnym punktem wyjściowym do wycieczek po górach Górnej Galilei. Tutejszy łagodny klimat przyciąga licznych turystów szukających latem schronienia przed upałami. W miejscowości istnieje możliwość wynajęcia noclegów i zjedzenia posiłku. W pobliżu jest położony rezerwat przyrody strumienia Keziw.
Gospodarka.
Podstawą lokalnej gospodarki pozostaje rolnictwo, chociaż coraz większą rolę odgrywają usługi, handel i obsługa ruchu turystycznego. Wielu mieszkańców pracuje w okolicznych strefach przemysłowych i w izraelskich siłach bezpieczeństwa.
Transport.
Z miejscowości wyjeżdża się w kierunku południowo-zachodnim i dojeżdża do skrzyżowania z drogą nr 864, którą jadąc na południowy wschód dojeżdża się do miejscowości Rama, lub jadąc na północny zachód dojeżdża się do miejscowości Peki’in. Lokalna droga prowadzi na północ do miejscowości Churfeisz.

</doc>
<doc id="749385" url="https://pl.wikipedia.org/wiki?curid=749385" title="Dejr Channa">
Dejr Channa

Dejr Channa (hebr.: דייר חנא, arab. دير حنا; oficjalna pisownia w ang. Deir Hanna) – samorząd lokalny położony w Dystrykcie Północnym, w Izraelu.
Położenie.
Miasteczko jest położone na niskim grzbiecie o wysokości 264 metrów n.p.m. na południowo-wschodnim skraju Doliny Bikat Sachnin, w Dolnej Galilei. Ze wzniesienia spływa w kierunku zachodnim potok Hilazon, natomiast po stronie wschodniej znajduje się dolina potoku Calmon. Miasteczko leży około 20 kilometrów na północny wschód od miasta Nazaret.
W jego otoczeniu znajdują się miasteczka Arraba, Sachnin, Maghar i Ajlabun, kibuce Lotem i Jachad, moszaw Tefachot, wioski komunalne Massad i Hararit, oraz arabskie wioski Hamdon i Sallama.
Demografia.
Zgodnie z danymi Izraelskiego Centrum Danych Statystycznych w 2006 w osadzie żyło 8,6 tys. mieszkańców, w tym 89,6% Arabowie muzułmanie i 10,4% Arabowie chrześcijanie.
Populacja osady pod względem wieku (dane z 2006):
Historia.
W I wieku istniała w tym miejscu miejscowość Kfar Jochanna (hebr. כפר יוחנה), o której wspomina Talmud i Miszna. W późniejszych wiekach oryginalną ludność żydowską i chrześcijańską wyparli Arabowie. W XVIII wieku lokalny władca Daher el-Omara wybudował tutaj swój pałac.
W okresie panowania Brytyjczyków Dejr Channa była dużą wioską. Podczas Wojny domowej w Mandacie Palestyny w rejonie wioski stacjonowały siły Arabskiej Armii Wyzwoleńczej. Podczas I wojny izraelsko-arabskiej w październiku 1948 Izraelczycy przeprowadzili operację Hiram. W dniu 30 października Dejr Channa została zajęta przez izraelskich żołnierzy. W odróżnieniu od wielu arabskich wiosek w Galilei, nie została ona wysiedlona i zachowała swój pierwotny charakter.
W 1975 Dejr Channa otrzymała status samorządu lokalnego. Doszło wówczas do gwałtownych protestów ludności arabskiej, która sprzeciwiała się zmniejszeniu granic administracyjnych miejscowości. Arabowie twierdzili, że władze izraelskie oddzielały w ten sposób ziemię dla tworzenia nowych osiedli żydowskich. Podczas starć zginęło 7 Arabów. Podczas II wojny libańskiej w 2006 na miejscowość spadły rakiety wystrzeliwane przez Hezbollah z terytorium Libanu.
Kultura i sport.
W miejscowości jest dom kultury i biblioteka publiczna. Z obiektów sportowych jest boisko do piłki nożnej.
Edukacja.
W miejscowości są 2 szkoły podstawowe i 1 szkoła średnia, do których uczęszcza około 2 tys. uczniów. Średnia uczniów w klasie wynosi 31.
Gospodarka.
Zgodnie z danymi Izraelskiego Centrum Danych Statystycznych w 2007 przeciętne wynagrodzenie w Dejr Channa wynosiło 4186 NIS (średnia krajowa 6743 NIS).
Komunikacja.
Przez miasteczko przebiega droga nr 805, którą jadąc na zachód dojeżdża się do miejscowości Arraba i skrzyżowania z drogą nr 804, lub jadąc na wschód dojeżdża się do skrzyżowania z drogą nr 806.

</doc>
<doc id="749386" url="https://pl.wikipedia.org/wiki?curid=749386" title="I’billin">
I’billin

I’billin (hebr. אעבלין, arab. إعبلين; ang. I’billin) – samorząd lokalny położony w Dystrykcie Północnym, w Izraelu.
Położenie.
Miejscowość I’billin jest położona na wysokości 102 metrów n.p.m. na wzgórzach oddzielających Dolinę Bejt Netofa od równiny przybrzeżnej Izraela, w Zachodniej Galilei. Na południe od miejscowości wznosi się wzgórze Har Szifron (212 m n.p.m.). Na północy i wschodzie przebiega wadi strumienia Evlajim, do którego wpada strumień Szchanja. Okoliczny teren łagodnie opada w kierunku północno-zachodnim. W odległości około 10 km znajduje się wybrzeże Morza Śródziemnego. W jego otoczeniu znajdują się miasta Szefaram, Kirjat Bialik i Tamra, miejscowość Bir al-Maksur, kibuc Afek, wioski komunalne Micpe Awiw i Moreszet, oraz wioska beduińska Dumajda.
Podział administracyjny.
I’billin jest położone w Poddystrykcie Akki, w Dystrykcie Północnym.
Demografia.
Zgodnie z danymi Izraelskiego Centrum Danych Statystycznych w 2011 roku w I’billin żyło ponad 11,9 tys. mieszkańców, z czego 56,2% Arabowie muzułmanie i 43,8% Arabowie chrześcijanie. Wskaźnik wzrostu populacji w 2011 roku wyniósł 1,7%.
Historia.
Izraelscy historycy utożsamiają współczesne miasteczko z pochodzącym z I wieku żydowskim miastem Ablajim (hebr. אבליים). Wspomina o nim Talmud i Miszna. W czasach krzyżowców na jego miejscu powstała współczesna arabska wioska, nazywana wówczas Abelin. W drugiej połowie XVIII wieku został tu pochowany beduiński szejk pochodzący z Tyberiady, Dhaher al-Omar. W 1846 roku w wiosce urodziła się Mariam Baouardy, która w 1983 roku została uznana przez Kościół łaciński za błogosławioną. W wyniku I wojny światowej w 1918 roku cała Palestyna przeszła pod panowanie Brytyjczyków. Przyjęta 29 listopada 1947 roku Rezolucja Zgromadzenia Ogólnego ONZ nr 181 w sprawie podziału Palestyny przyznawała ten rejon państwu arabskiemu. Podczas wojny domowej w Mandacie Palestyny na początku 1948 roku w okolicy tej stacjonowały siły Arabskiej Armii Wyzwoleńczej, które paraliżowały żydowską komunikację w całym obszarze Galilei. Podczas I wojny izraelsko-arabskiej Izraelczycy przeprowadzili operację Dekel, w trakcie której w dniu 14 lipca 1948 roku zajęli wioskę I’billin. W odróżnieniu od wielu innych arabskich wiosek w Galilei, nie wysiedlono jej mieszkańców, dzięki czemu I’billin zachowała swój pierwotny charakter. W 1960 roku I’billin otrzymała status samorządu lokalnego.
Symbole.
Herb miejscowości został oficjalnie opublikowany w marcu 1995 roku. Ma on kształt tarczy, w której dolnej części widnieją pola uprawne. W tle widnieją góry Galilei, znad których wschodzi słońce. Poniżej i powyżej tarczy umieszczono nazwę miejscowości w języku hebrajskim i arabskim. Oficjalna flaga jest w kolorze pomarańczowym lub zielonym z czarnym herbem pośrodku.
Polityka.
Siedziba władz samorządowych znajduje się w centrum miejscowości. Przewodniczącym rady jest Mamun Szejk Ahmed.
Architektura.
Miasteczko posiada typową arabską architekturę, charakteryzującą się ciasną zabudową i wąskimi, krętymi uliczkami. Zabudowa powstawała bardzo chaotycznie, bez zachowania jakiegokolwiek wspólnego stylu architektonicznego. Górskie położenie powoduje rozproszenie zabudowy i utrudnia stworzenie jednolitej infrastruktury.
Kultura.
W miejscowości jest ośrodek kultury oraz biblioteka publiczna.
Edukacja i nauka.
W miejscowości jest 8 szkół, w tym 6 szkół podstawowych. W 2010 roku uczyło się w nich ogółem 3,8 tys. uczniów, w tym 2,2 tys. w szkołach podstawowych. Średnia uczniów w klasie wynosiła 28. Wyjątkową instytucją edukacyjną jest otwarta w 1982 roku Szkoła Mar Elias. Ten chrześcijański ośrodek oświatowy obejmuje szkołę podstawową, gimnazjum i szkołę średnią. Od 2002 roku funkcjonuje tutaj pierwszy arabski uniwersytet w Izraelu. Działa on jako filia University of Indianapolis. Uczelnia jest otwarta dla Arabów, Żydów i studentów wszystkich wyznań. Część kadry pedagogicznej jest Żydami.
Sport i rekreacja.
W północno-wschodniej części miasteczka jest boisko do piłki nożnej. Mniejsze boiska oraz sale sportowe są zlokalizowane przy szkołach.
Gospodarka.
Lokalna gospodarka opiera się na rolnictwie i handlu. Wielu mieszkańców pracuje w okolicznych strefach przemysłowych.
Transport.
Z miejscowości wyjeżdża się na północ lub zachód na drogę nr 781, którą jadąc na zachód dojeżdża się do drogi ekspresowej nr 70 i dalej do drogi ekspresowej nr 79, lub jadąc na wschód dojeżdża się do wiosek komunalnych Micpe Awiw i Moreszet oraz drogi nr 784. Inną lokalną drogą prowadzącą na południe można dojechać do sąsiedniego miasta Szefaram.

</doc>
<doc id="749399" url="https://pl.wikipedia.org/wiki?curid=749399" title="Richard Wurmbrand">
Richard Wurmbrand

Richard Wurmbrand (ur. 24 marca 1909, zm. 17 lutego 2001) – rumuński chrześcijanin ewangelikalny, kaznodzieja, autor książek i wychowawca. W okresie reżimu komunistycznego w Rumunii spędził czternaście lat w więzieniu. Był także założycielem organizacji Voice of the Martyrs.
Życiorys.
Wczesne życie.
Richard Wurmbrand był najmłodszym z czterech synów żydowskiej rodziny mieszkającej w Bukareszcie. Przez krótki czas przebywali Stambule; jego ojciec umarł gdy miał 9 lat. Gdy Richard osiągnął wiek 15 lat Wurmbrandowie powrócili do Rumunii.
W wieku kilkunastu lat zainteresował się komunizmem. Po odbyciu cyklu nielegalnych spotkań organizowanych przez Partię Komunistyczną Rumunii (PCdR) wysłano go aby studiował marksizm w Moskwie. W ZSRR Wurmbrand przebywał zaledwie rok, po czym potajemnie powrócił do ojczyzny. Ścigany przez tajną policję Siguranţa, został aresztowany i osadzony w Więzieniu Doftana. Wkrótce potem Wurmbrand wyrzekł się swoich politycznych ideałów.
26 października 1936 wziął ślub z Sabiną Oster. W 1938, pod wpływem świadectwa chrześcijanina Christiana Wolfkesa, rumuńskiego stolarza, Wurmbrand i jego małżonka nawrócili się na chrześcijaństwo. Następnie przyłączyli się do anglikańskiej Misji dla Żydów. Wurmbrand był wyświęcony dwa razy - pierwszy raz jako anglikanin, później, po drugiej wojnie światowej, jako pastor luterański.
Kiedy w 1944 Związek Radziecki zajął Rumunię aby następnie wprowadzić w niej reżim komunistyczny, Wurmbrand rozpoczął pełnienie posługi skierowanej do swoich rumuńskich rodaków i do czerwonoarmistów. Gdy rząd podjął próbę kontroli kościołów, natychmiast rozpoczął „podziemne” duszpasterstwo dla swoich ludzi. Aresztowano go 29 lutego 1948, gdy udawał się na nabożeństwo.
Więzienia.
Wurmbrand spędził trzy lata w więziennej izolatce. Jego małżonka, Sabina, została aresztowana w 1950 i skierowana na trzy lata do obozu pracy przy morderczej budowie kanału Dunaj-Morze Czarne. Pastor Wurmbrand został zwolniony w 1956, po ośmiu i pół roku, i pomimo zakazu głoszenia podjął na nowo pracę w podziemnym kościele. Aresztowano go ponownie w 1959 i skazano na 25 lat. W więzieniu był bity i torturowany. W 1964, dzięki politycznemu naciskowi, uzyskał amnestię i wyszedł na wolność. Licząc się z możliwością kolejnych represji, norweska Misja Do Żydów i Hebrajskie Przymierze Chrześcijańskie wynegocjowały z komunistycznymi władzami jego zwolnienie z Rumunii za cenę 10,000$. Do momentu swojego zwolnienia Wurmbrand był uznawany za głowę kościoła podziemnego, zaś potem stał się głosem prześladowanego kościoła.
Wygnanie i misja.
Po opuszczeniu ojczyzny Wurmbrand przebywał w Norwegii, Anglii, a następnie w Stanach Zjednoczonych. W maju 1965 zeznawał w Waszyngtonie przed Amerykańską Senacką Podkomisją ds. Bezpieczeństwa Wewnętrznego. Wkrótce został uznany za „Głos Kościoła Podziemnego” (ang. "Voice of the Underground Church") i zaangażował się w rozpowszechnianie informacji o prześladowaniach chrześcijan w krajach komunistycznych. W kwietniu 1967 Wurmbrand założył stowarzyszenie „Jezus do Świata Komunistycznego” (ang. "Jesus To The Communist World"), później nazwane „Głosem Męczenników” (ang. "Voice of the Martyrs"), międzywyznaniową organizację tworzoną przez i dla chrześcijan prześladowanych w krajach komunistycznych. W późniejszych latach jej działalność objęła wierzących, prześladowanych na całym świecie, szczególnie w państwach muzułmańskich. W 1990, po 25 latach spędzonych na emigracji, Ryszard i Sabina Wurmbrandowie po raz pierwszy powrócili do Rumunii. Głos Męczenników otworzył zakład poligraficzny i księgarnię w Bukareszcie.
Wurmbrandowie mieli jednego syna, Mihai. Richard Wurmbrand napisał 18 książek w języku angielskim, a także kilka w języku rumuńskim. Jego najsłynniejsza książka nosi tytuł: „Torturowani dla Chrystusa” (ang. "Tortured for Christ"; wydana w 1967). Jego małżonka, Sabina, umarła 11 sierpnia 2000.
Pastor Wurmbrand zmarł w Glendale, Kalifornia. W 2006, w sondażu telewizyjnym „Mari Români” (rum. Wielcy Rumuni), uznano go za piątego wśród najsłynniejszych Rumunów.

</doc>
<doc id="749400" url="https://pl.wikipedia.org/wiki?curid=749400" title="Valentovce">
Valentovce

Valentovce (, "Wałentiwci") – wieś (obec) na Słowacji, w kraju preszowskim, w powiecie Medzilaborce. Miejscowość położona jest w historycznym kraju Zemplin. Lokowana w roku 1808.

</doc>
<doc id="749402" url="https://pl.wikipedia.org/wiki?curid=749402" title="Volica">
Volica

Volica (węg. "Ökröske") – wieś (obec) na Słowacji, w kraju preszowskim, w powiecie Medzilaborce. Miejscowość położona jest w historycznym kraju Zemplin. Lokowana w roku 1405.
Turystyka.
Wieś i jej okolice oferują wiele możliwości dla fanów alternatywnego wypoczynku, którzy doceniają niekomercyjny autentyczny folklor. Volica i jej okolice, jak również niemal cała Wyżyna Laborecká są idealnym miejscem dla fanów jazdy na rowerze. Okoliczne lasy są doskonałe dla miłośników grzybów. Rosną tam wszelkie rodzaje grzybów, które lubią łagodny klimat i środowisko mieszanych (głównie bukowych) lasów.
Na rzece Laborec przepływającej obok miejscowości da się pływać na kajakach, pod warunkiem, że poziom wody w Krásnym Brodzie wynosi co najmniej 70 cm lub co najmniej 80 cm w Koškovciach.

</doc>
<doc id="749403" url="https://pl.wikipedia.org/wiki?curid=749403" title="Výrava (wieś na Słowacji)">
Výrava (wieś na Słowacji)

Výrava (, "Wyrawa") – wieś (obec) na Słowacji, w kraju preszowskim, powiecie Medzilaborce. Miejscowość położona jest w historycznym kraju Zemplin. Lokowana w roku 1557.

</doc>
<doc id="749404" url="https://pl.wikipedia.org/wiki?curid=749404" title="Zbojné">
Zbojné

Zbojné () – wieś (obec) na Słowacji, w kraju preszowskim, w powiecie Medzilaborce. Miejscowość położona jest w historycznym kraju Zemplin. Lokowana w roku 1463.

</doc>
<doc id="749405" url="https://pl.wikipedia.org/wiki?curid=749405" title="Zbudská Belá">
Zbudská Belá

Zbudská Belá (, "Zbudśka Biła") – wieś (obec) na Słowacji, w kraju preszowskim, w powiecie Medzilaborce. Miejscowość położona jest w historycznym kraju Zemplin. Lokowana w roku 1463.

</doc>
<doc id="749408" url="https://pl.wikipedia.org/wiki?curid=749408" title="Czerkiesy (województwo łódzkie)">
Czerkiesy (województwo łódzkie)

Czerkiesy – kolonia w Polsce położona w województwie łódzkim, w powiecie pajęczańskim, w gminie Pajęczno.
W latach 1975–1998 miejscowość administracyjnie należała do województwa częstochowskiego.
Zobacz też: Czerkiesy.

</doc>
<doc id="749409" url="https://pl.wikipedia.org/wiki?curid=749409" title="Czerkiesy">
Czerkiesy

2 miejscowości w Polsce;

</doc>
<doc id="749411" url="https://pl.wikipedia.org/wiki?curid=749411" title="Boxberg (Badenia-Wirtembergia)">
Boxberg (Badenia-Wirtembergia)

Boxberg – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Main-Tauber, siedziba wspólnoty administracyjnej Boxberg. Leży w Baulandzie, nad rzeką Umpfer, ok. 15 km na południe od Tauberbischofsheim, przy autostradzie A81, drodze krajowej B292 i linii kolejowej Würzburg–Stuttgart.

</doc>
<doc id="749414" url="https://pl.wikipedia.org/wiki?curid=749414" title="Wielosił błękitny">
Wielosił błękitny

Wielosił błękitny ("Polemonium caeruleum" L.) – gatunek rośliny należący do rodziny wielosiłowatych ("Polemoniaceae"). Lokalna nazwa rośliny to "koziełek". W Polsce jest uprawiany i czasem dziczejący.
Rozmieszczenie geograficzne.
Występuje w strefie klimatu umiarkowanego półkuli północnej. W Azji i Europie zwarty zasięg występowania ciągnie się od Europy Środkowej przez Europę Wschodnią po Syberię. Oprócz tego występuje na oderwanych od głównego zasięgu obszarach w Skandynawii, w Alpach, Pirenejach i Wielkiej Brytanii. Rośnie także w Ameryce Północnej (na Alasce i w północnej Kanadzie). W Polsce występuje na rozproszonych stanowiskach, głównie na niżu: na Pomorzu Zachodnim i Wschodnim, Podlasiu, na Lubelszczyźnie (proponowany rezerwat Wielosił) i w Puszczy Białowieskiej. Część z podanych dawniej w tych regionach stanowisk już nie istnieje. W Karpatach nie są obecnie znane żadne naturalne jego stanowiska. Na jedynym naturalnym stanowisku w Karpatach na Jaworzynie Krynickiej już wyginął, inne dawniej podawane (w 1890 r.) stanowiska w Tatrach (w Dolinie Kościeliskiej i pod Wołoszynem) miały charakter synantropijny. Podobnie synantropijny charakter mają stanowiska w Pieninach i Bieszczadach. Roślina osiąga w Polsce południową granicę swego zasięgu. Jest reliktem glacjalnym.
Biologia i ekologia.
Bylina, hemikryptofit. Kwitnie od czerwca do sierpnia. Roślina miododajna. Rozpoczyna wegetację na przedwiośniu, gdy występują jeszcze nocne przymrozki i nawraca zima. Nasiona zachowują zdolność kiełkowania do 3 lat.
Siedlisko: zarośla, brzegi potoków, mokre łąki. Spotykana w olszowych lasach łęgowych, torfowiskach niskich i przejściowych oraz w zbiorowiskach okrajkowych. Występuje tylko na wilgotnych siedliskach. Kwiaty są przedprątne i zapylane przez błonkówki, lub samopylne. Liczba chromosomów 2n = 18.
Zagrożenie i ochrona.
W Polsce roślina objęta ścisłą ochroną gatunkową. Liczba stanowisk zmniejsza się z powodu melioracji terenów. Wzięta pod ochronę gatunkową od 1983 r. Według Polskiej Czerwonej Księgi Roślin – gatunek narażony na wymarcie (kategoria zagrożenia VU). Tę samą kategorię posiada na polskiej czerwonej liście.
Uprawa.
Jest łatwy w uprawie, wymaga jednak gleb żyznych i wilgotnych. Woli miejsca słoneczne, ale rośnie też w półcieniu. Może być uprawiany przez siew z nasion bezpośrednio do gleby (rozstaw rzędów 45–60 cm). Nasiona wysiewa się wczesną wiosną na głębokość 1 cm. Pędy kwiatowe wytwarza dopiero w drugim roku po zasianiu. Uprawiany na dobrej glebie i nawożony rośnie znacznie bujniej niż na naturalnych stanowiskach, zawiera też dużo więcej czynnych substancji leczniczych. Jest mrozoodporny. Podczas suszy niezbędne jest podlewanie.

</doc>
<doc id="749416" url="https://pl.wikipedia.org/wiki?curid=749416" title="Creglingen">
Creglingen

Creglingen (hist. "Kreglingen") – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Main-Tauber. Leży nad rzeką Tauber, ok. 30 km na południowy wschód od Tauberbischofsheim, przy granicy z Bawarią.
Galeria.
 

</doc>
<doc id="749417" url="https://pl.wikipedia.org/wiki?curid=749417" title="Polemonium coeruleum">
Polemonium coeruleum



</doc>
<doc id="749418" url="https://pl.wikipedia.org/wiki?curid=749418" title="Holeszów (osada)">
Holeszów (osada)

Holeszów ("Holeszów PGR") – zniesiona nazwa osady wsi Holeszów w Polsce położona w województwie lubelskim, w powiecie włodawskim, w gminie Hanna.
Osada jest odrębnym sołectwem w gminie Hanna, o nazwie Holeszów PGR.
Osada powstała w części wsi Holeszów, z której dawnych mieszkańców pochodzenia ukraińskiego przesiedlono w ramach Akcji „Wisła” na Ziemie Odzyskane. Do najstarszych zabudowań należą budynki gospodarcze z początku lat 50. XX wieku.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="749420" url="https://pl.wikipedia.org/wiki?curid=749420" title="Freudenberg (Badenia-Wirtembergia)">
Freudenberg (Badenia-Wirtembergia)

Freudenberg – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Main-Tauber. Leży nad Menem, ok. 30 km na północny zachód od Tauberbischofsheim, przy linii kolejowej Aschaffenburg–Crailsheim.

</doc>
<doc id="749422" url="https://pl.wikipedia.org/wiki?curid=749422" title="Artefakt (antropologia)">
Artefakt (antropologia)

W antropologii i socjologii kultury artefakt oznacza przejaw funkcjonowania danej kultury. Wyróżnić można:
Dla antropologa kultury i socjologa szczególnie ciekawe będą te spośród artefaktów, które mają znaczenie symboliczne. Na przykład skórzany fotel prezesa, oprócz pełnienia pewnej konkretnej funkcji użytkowej, może być także interpretowany jako symbol władzy, odosobnienia, a nawet okrucieństwa. Przepuszczanie kobiet w drzwiach (typowy artefakt behawioralny) można rozumieć zarówno jako gest szacunku ("kto pierwszy, ten lepszy"; "ja zadaję sobie trud otworzenia drzwi, żebyś ty przeszła przez nie bez konieczności naciskania na klamkę"), jak i stygmatyzujący (podkreślający inność); może wyrażać obawę przed nieznanym za progiem ("lepiej niech ktoś inny pójdzie pierwszy"), prawo mężczyzny do oglądania kobiety ze wszystkich stron itp. itd.. Analiza kulturowa często rozpoczyna się od tworzenia niezliczonej ilości nawet najbardziej zaskakujących interpretacji, by otworzyć pole wyobraźni i zrozumieniu specyfiki obcych zachowań.
Bez dogłębnej analizy danej kultury nie można uniknąć wielości interpretacji danego artefaktu symbolicznego, ma on bowiem korzenie bezpośrednio w normach, wartościach i fundamentalnych założeniach danej kultury.

</doc>
<doc id="749423" url="https://pl.wikipedia.org/wiki?curid=749423" title="Korzękwice">
Korzękwice

Korzękwice (niem. "Korkwitz", 1936–1945 "Moeckendorf")– wieś w Polsce położona w województwie opolskim, w powiecie nyskim, w gminie Pakosławice.
W latach 1975–1998 miejscowość administracyjnie należała do ówczesnego województwa opolskiego.
Nazwa.
Pierwotnie miejscowość nosiła nazwę "Korzekwica" lub "Korzekwice". W dokumentach nazwa w zlatynizowanej formie "Corequicz" pojawiła się po raz pierwszy w 1273 roku. Do języka niemieckiego została ona zaadaptowana w formie "Korkwitz". Etymologia związana jest z apelatywem "korzekwica", dawną nazwą żabieńca babki wodnej, lub z nazwą osobową "Korzekwa", "Korzkwa", wywodzącą się od rzeczownika "korzkiew" w znaczeniu ‘czerpak do nabierania wody’. W 1936 roku administracja niemiecka zmieniła nazwę "Korkwitz" na "Moeckendorf", która nawiązywała do nazwiska właściciela wsi z XIX wieku – Moeckego. W 1948 roku zatwierdzono polską nazwę w formie "Korzekwice", chociaż lokalna ludność powszechnie używała formy "Korzękwice". Forma "Korzękwice" jako nazwa urzędowa obowiązuje od 1 stycznia 2019 roku.

</doc>
<doc id="749425" url="https://pl.wikipedia.org/wiki?curid=749425" title="Grünsfeld">
Grünsfeld

Grünsfeld – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Main-Tauber, siedziba wspólnoty administracyjnej Grünsfeld. Leży nad rzeką Grünbach, ok. 7 km na wschód od Tauberbischofsheim, przy autostradzie A81 i linii kolejowej Stuttgart-Würzburg.
Współpraca.
Miejscowości partnerskie:

</doc>
<doc id="749426" url="https://pl.wikipedia.org/wiki?curid=749426" title="Elena Poniatowska">
Elena Poniatowska

Elena Poniatowska, właśc. Hélène Elizabeth Louise Amelie Paula Dolores Poniatowska Amor (ur. 19 maja 1932 w Paryżu) – meksykańska pisarka i dziennikarka.
Biografia.
Urodziła się 19 maja 1932 roku w Paryżu. Po wybuchu drugiej wojny światowej Elena wraz z matką i młodszą siostrą przeniosła się na południe Francji, zamieszkując krótko w Vouvray, Mougins y Les Bories. Tam matka zaciągnęła się do służby medycznej i do 1941 roku prowadziła karetkę, podczas gdy ojciec został żołnierzem oddziałów generała de Gaulle’a. Sama Poniatowska z siostrą mieszkały w rezydencji dziadka, André Poniatowskiego, który uczył je gramatyki, historii Francji i matematyki. W wieku dziesięciu lat, zmuszona uciekać z ogarniętej wojną Europy, dotarła z rodziną do Meksyku przez Hiszpanię i Kubę. Dopiero tam zaczęła uczyć się języka hiszpańskiego. Mała Elena uczęszczała do prywatnej brytyjskiej szkoły Windsor School w mieście Meksyk, na prywatne lekcje francuskiego, a także gry na pianinie i tańca. Hiszpańskiego nauczyła się od służby, w szczególności od swej opiekunki Magdaleny, za sprawą której nabyła rustykalny akcent z gór Puebla. Po zakończeniu wojny do rodziny dołączył jej ojciec i zdecydował o wysłaniu ich do Stanów Zjednoczonych, do katolickiej szkoły koło Filadelfii – Eden Hall w Pittsburghu. Tam napisała swój pierwszy esej zatytułowany „On Nothing”. Po ukończeniu szkoły otrzymała propozycję studiów na Manhattanville College.
Planowała studiować medycynę, co oburzyło jej rodzinę, gdyż wiązało się z zajęciami anatomii, na których musiała mieć do czynienia z nagimi ciałami ludzkimi. W rzeczywistości poważniejszą przeszkodą był brak środków na sfinansowanie dalszej edukacji, gdyż w tym okresie rodzina utraciła większość majątku na skutek kryzysu finansowego w Meksyku. Ponadto jej dyplomu nie chciały uznać uczelnie w Meksyku, ponieważ była to szkoła prywatna. Ojciec namówił Elenę na kurs pisania na maszynie, ale zamiast kariery sekretarki, postanowiła zostać dziennikarką i dzięki koneksjom rodzinnym zdołała przeprowadzić wywiad z ambasadorem USA, który ukazał się w 1953 roku jako jej debiut w „Excélsior”. Od tej pory zajmowała się przeprowadzaniem wywiadów i relacji z wydarzeń towarzyskich i dzięki znajomości trzech języków, przez dwa lata pracowała w redakcji czasopisma „Excélsior”. Po dwóch latach Poniatowska podjęła pracę w konkurencyjnym w czasopiśmie „Novedades”, w którym pisała o modzie, kosmetykach i wydarzeniach z życia znanych osób.
Prowadziła wywiady ze znanymi postaciami ze świata polityki i sztuki. Wśród jej rozmówców można wymienić takie osobistości jak Octavio Paz, Juan Soriano, Diego Rivera, Rosario Castellanos, Luis Buñuel, Juan Rulfo, Dolores del Río, Gertrudis Duby, André Malraux, María Félix, Lola Álvarez Bravo, Irma Serrano, Marlene Dietrich, María Izquierdo, Rosario Sansores, Benita Galeana, Guadalupe Amor, Paris Pishmish, Amalia Rodríguez, Josefina Vicens, Angélica María, María Conesa i Simone Signoret. Wśród wywiadów zebranych w pracy "Todo México", duża część to rozmowy z kobietami, a zbiór ten obejmuje 10 tys. rozmów, w tym z intelektualistami i artystami, ale też robotnikami i ubogimi mieszkańcami. Duży wpływ na jej dziennikarstwo miały regularne wizyty w więzieniu Lecumberri, gdzie przebywał jej przyjaciel Alvaro Mutis, w trakcie odwiedzin w więzieniu Poniatowska przeprowadzała wywiady z osadzonymi. Jej rodzina odnosiła się do dziennikarskiej pracy z rezerwą, w szczególności nie pochwalając jej roli reportażystki. To z jej powodu wśród meksykańskich elit określano ją jako "komunistkę", co szczególnie bolało jej matkę.
Ówczesny student Carlos Fuentes namówił ją do spróbowania sił w literaturze. Dzięki Fuentesowi poznała m.in. Juana José Arreolę, który ukształtował jej styl pisarski i to pod jego opieką stworzyła powieść "Lilus Kikus". Arreola traktował ją jako swoją powiernicę i opiekunkę, ale w trakcie ich wspólnej pracy ją zgwałcił, czego owocem był nieślubny syn Mane (ur. 1955). Pomimo nacisków rodziny nie zgodziła się na oddanie dziecka do adopcji, co stało się przyczyną skandalu towarzyskiego. Aby uniknąć jego konsekwencji wyjechała do Francji.
W 1954 roku opublikowała swą pierwszą powieść, „Lilus Kikus”, która została dobrze przyjęta przez krytyków. Podróżowała do Francji i Włoch. W 1957 roku otrzymała stypendium dla młodych twórców. Reportaże zaczęła pisać począwszy od książki "Todo empezó el domingo" (1963), która opisuje jej kontakty z ludźmi, którzy mierzą się z biedą i wykluczeniem. Tylko raz, w 1965 roku, pisarka odwiedziła Polskę z pisarzem Sergio Pitolem, ale nigdy nie nauczyła się języka polskiego. Podczas tej wizyty odwiedziła Warszawę oraz Kraków, w którym była m.in. na grobie Józefa Poniatowskiego. W swojej twórczości szczególnie interesowało ją życie biednych, samotnych, niewysłuchanych. Na podstawie rozmów m.in. z takimi osobami powstała powieść „Do sępów pójdę", pierwsza szeroko komentowana przez krytykę – czołowy meksykański krytyk literacki Emilio Abreu Gómez uznał ją za arcydzieło. Inne jej ważne pozycje to "El tren pasa primero o" uwięzionym przywódcy kolejarzy, którzy w 1959 roku sparaliżowali kraj strajkami. Po krwawo stłumionej manifestacji studentów w 1968 roku, spisała ponad sto relacji świadków wydarzeń i przeprowadziła wywiad z postrzeloną w ich trakcie Orianą Fallaci, ale gazety odmówiły wydania tej pracy z powodu cenzury, wobec czego po zmianie prezydenta kraju Poniatowska wydała ją w formie książki, która osiągnęła ponadpółmilionowy nakład, m.in. przez plotki o jej rychłym skonfiskowaniu przez cenzurę. Po tej publikacji wydawnictwu grożono zamachami, a sama Poniatowska otrzymywała telefoniczne pogróżki.
W 1980 roku wydała "Fuerte es el silencio", poświęcone walce bezdomnych z deweloperami spekulantami, partyzantce miejskiej i uwięzionych opozycjonistach. Po jej wydaniu ponownie otrzymywała pogróżki i była śledzona przez służby państwowe. Dwa lata później opublikowała "Domingo siete", zbiór wywiadów z kandydatami w ustawionych wyborach prezydenckich, a w 1992 roku napisała powieść "Tinisima" o fotografce z lat 1920., włoskiej komunistce Tinie Modotti. Kolejne dwa lata później napisała relację ze spotkania z przywódcą indiańskich rebeliantów. Dzięki wsłuchiwaniu w głos najbiedniejszych, wśród komunistów zdobyła przydomek "Towarzyszka Księżna". W 1984 roku brała czynny udział, między innymi, w powstawaniu czasopisma „La Jornada”.
W 1969 roku przyjęła obywatelstwo meksykańskie. Otrzymała tytuł doktora honoris causa na wielu uniwersytetach, między innymi UNAM. W 2013 roku, jako piąta spośród autorów meksykańskich i czwarta kobieta w historii, otrzymała najwyższe literackie wyróżnienie w świecie hiszpańskojęzycznym – została uhonorowana Nagrodą Cervantesa. Autorka planuje wydać książkę o rodzie Poniatowskich.
Życie prywatne.
Jej rodzicami byli książę Jean Evremont Poniatowski Sperry Crocker, praprawnuk Stanisława Poniatowskiego, bratanka króla Stanisława Augusta Poniatowskiego, i Paula Amor de Ferreira Yturbe. Matka, choć urodzona we Francji, pochodziła z rodziny meksykańskiej arystokracji. Jej babka Elizabeth Sperry Crocker była spokrewniona z Benjaminem Franklinem. Ponadto przez ojca swojej prababki Louisa Le Hon jest również potomkiem króla Francji Ludwika XV.
Miała dwoje rodzeństwa: siostrę Kitzię (wł. Sophie, ur. 1933) i brata Jana (1947–1967).
W 1959 roku, podczas jednego z wywiadów na Uniwersytecie Autonomicznym Meksyku (UNAM), poznała swego męża, astrofizyka Guillermo Haro. Byli małżeństwem od 1968 roku aż do jego śmierci w 1988 roku. Ma trójkę dzieci – Emmanuela (ur. 1955), Felipe (ur. 1968) i córkę Paulę (ur. 1970) i dziesięcioro wnucząt.
Twórczość.
W swojej twórczości Poniatowska często porusza tematy społeczne i polityczne. Opowiada historie ludzi ubogich, odmiennych, zapomnianych i zepchniętych na margines. Szczególne ważna jest dla niej postać kobiety i jej rola w społeczeństwie. W Meksyku jest uważana za ikonę lewicy. Tendencje feministyczne są bardzo widoczne w wielu dziełach pisarki. Tłem dla historii opowiadanych przez autorkę najczęściej jest Meksyk oraz jego kultura i sztuka.
Na język polski przetłumaczono jej książki: "Do sępów pójdę", "Kochany Diego, całuję Cię. Quiela".

</doc>
<doc id="749427" url="https://pl.wikipedia.org/wiki?curid=749427" title="Külsheim">
Külsheim

Külsheim – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Main-Tauber. Leży ok. 12 km na północny zachód od Tauberbischofsheim.

</doc>
<doc id="749432" url="https://pl.wikipedia.org/wiki?curid=749432" title="Mara patagońska">
Mara patagońska

Mara patagońska ("Dolichotis patagonum") – gatunek gryzonia z rodziny kawiowatych.
W kłębie mierzy do 45 cm, może ważyć do 11 kg. Występuje na stepach południowej części Ameryki Południowej. Ma długie, zakończone kopytkowatymi pazurami nogi. Uszy zwierzęcia są wysokie i spiczaste. Mara porusza się inochodem – specyficznym rodzajem chodu, normalnym też u niektórych innych gatunków ssaków i spotykanym u koni, polegającym na jednoczesnym poruszaniu nóg tej samej strony ciała. Sierść zwierzęcia ma kolor brunatny. Odżywia się zielonymi częściami roślin, nasionami akacji i kaktusami. Żyje 15 lat. Ciąża trwa 3 miesiące, młode po dwóch godzinach od porodu potrafią się samodzielnie poruszać (biegać, skakać). Mary patagońskie są monogamiczne, łączą się w pary na całe życie.

</doc>
<doc id="749437" url="https://pl.wikipedia.org/wiki?curid=749437" title="Kawia brazylijska">
Kawia brazylijska

Kawia brazylijska, dawniej: aperea ("Cavia aperea") – gatunek gryzonia z rodziny kawiowatych spokrewniony z kawią domową.
Zamieszkuje środowiska otwarte i góry Ameryki Południowej od północy kontynentu poprzez jego zachodnią i środkową część, aż do wschodniego wybrzeża. Kawia brazylijska została udomowiona przez Inków i była hodowana dla mięsa.
Podgatunki.
Wyróżnia się sześć podgatunków kawii brazylijskiej:

</doc>
<doc id="749438" url="https://pl.wikipedia.org/wiki?curid=749438" title="Lars Berger">
Lars Berger

Lars Berger (ur. 1 maja 1979 w Dombås) – norweski biathlonista, biegacz narciarski, wicemistrz olimpijski oraz wielokrotny medalista mistrzostw świata w biegach i biathlonie.
Kariera.
Mierzy 189 cm i waży 76 kg. Mieszka w Lesji. Jego największym sukcesem jest 5. miejsce w klasyfikacji końcowej Pucharu Świata w sezonie 2003/2004. Wygrał wtedy 3 zawody. Łącznie ma 14 miejsc na podium (7 zwycięstw, 4 drugie miejsca i 3 trzecie). Zdobył także dwa srebrne medale Mistrzostw Świata w Oberhofie w 2004 – w biegu masowym uległ tylko słynnemu Raphaëlowi Poirée, był także 2. razem z kolegami z reprezentacji w sztafecie.
Berger należy do najlepszych biegaczy wśród biathlonistów. W 2005 wystartował w mistrzostwach świata w narciarstwie klasycznym, odbywających się w Oberstdorfie. Zdobył w biegu sztafetowym złoty medal, a w biegu na 15 km techniką dowolną zajął 4. miejsce; na tym samym dystansie inny czołowy biegacz w gronie biathlonistów Ole Einar Bjørndalen był 11. Na kolejnych mistrzostwach świata narciarzy klasycznych w Sapporo w 2007 Berger niespodziewanie sięgnął po złoty medal na 15 km techniką dowolną. Zdobył też złoto w sztafecie.
Na igrzyskach olimpijskich w Vancouver zdobył srebrny medal w sztafecie biegowej 4x10 km.
Jego siostra Tora Berger również uprawia biathlon.
Osiągnięcia w biegach narciarskich.
Puchar Świata.
Miejsca na podium.
Berger nigdy nie stawał na podium indywidualnych zawodów PŚ w biegach narciarskich. 23 listopada 2003 r. zajął 2. miejsce w biegu sztafetowym 4x10 km w norweskim Beitostølen.

</doc>
<doc id="749439" url="https://pl.wikipedia.org/wiki?curid=749439" title="Lauda-Königshofen">
Lauda-Königshofen

Lauda-Königshofen – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Main-Tauber. Leży nad rzekami Tauber i Grünbach, ok. 10 km na południe od Tauberbischofsheim, przy drodze krajowej B290 i linii kolejowej Stuttgart–Würzburg; Aschaffenburg–Crailsheim.
Współpraca.
Miejscowości partnerskie:

</doc>
<doc id="749440" url="https://pl.wikipedia.org/wiki?curid=749440" title="Lauda-Konigshofen">
Lauda-Konigshofen



</doc>
<doc id="749441" url="https://pl.wikipedia.org/wiki?curid=749441" title="Lauda-Koenigshofen">
Lauda-Koenigshofen



</doc>
<doc id="749442" url="https://pl.wikipedia.org/wiki?curid=749442" title="Kulsheim">
Kulsheim



</doc>
<doc id="749443" url="https://pl.wikipedia.org/wiki?curid=749443" title="Kuelsheim">
Kuelsheim



</doc>
<doc id="749444" url="https://pl.wikipedia.org/wiki?curid=749444" title="Grunsfeld">
Grunsfeld

Osoby:
Inne:
Zobacz też:

</doc>
<doc id="749445" url="https://pl.wikipedia.org/wiki?curid=749445" title="Gruensfeld">
Gruensfeld



</doc>
<doc id="749455" url="https://pl.wikipedia.org/wiki?curid=749455" title="Koincydencja">
Koincydencja

Koincydencja (fr. "coincident", od śred. łac. im. czas. "coincidere", od "co-", „razem, współ-” i "incidere", „upadać na”, od "in-" i "cadere", „upadać”, być może spokr. z sanskr. "śad-", „spaść”) – przypadek, zbieg okoliczności, zbieżność kilku zdarzeń, często nieoczekiwana i bez dostrzegalnej przyczyny. M. in. z powodu swej niepowtarzalności i bezprzyczynowości koincydencje najczęściej nie są w zainteresowaniu badań naukowych, a jako intuicyjnie nieoczekiwane bywają źródłem błędów poznawczych prowadzących do twierdzeń z zakresu okultyzmu, zjawisk nadprzyrodzonych czy paranormalnych. W ogólności w przypadku braku bardziej wyszukanych metod wyjaśniania zdarzeń mogą służyć jako łącze do ludowej psychologii i filozofii.
Ze statystycznego punktu widzenia koincydencje są nieuniknione, mniej niezwykłe i nieoczekiwane niż czasem wynikałoby to z intuicji. Zwykle są zdarzeniami losowymi o niedoszacowanym prawdopodobieństwie. Badania stwierdzają jednak, że większość ludzi ma poprawną wrodzoną intuicję statystyczną.
W filozofii.
Zbieg okoliczności i przypadek jako argumenty indeterminizmu i niekonieczności, stawia się najczęściej w opozycji do zasady przyczynowości, determinizmu i konieczności.
Arystoteles rozróżniał kilka rodzajów przyczyn, część z nich obejmowała zjawiska, o których wiemy obecnie, że mają także cechy przypadkowości (por. mutacja genów).
Z drugiej strony wynika stąd, że Arystoteles nie wykluczał całkowicie roli przypadku czy zbiegu okoliczności, twierdził na przykład, że także większość tzw. „profetycznych” snów to zwykłe koincydencje (symptoma).
Od XVIII wieku zaczęto rozważać także wąskie rozumienie przyczynowości (por. David Hume), co pozostawiało jeszcze więcej miejsca dla pojęcia przypadku i zbiegu okoliczności. Podobne pojęcie zdefiniowane zostało przez Arthura Schopenhauera w rozprawie "Czworaki korzeń zasady racji dostatecznej" (1813 r.). Określił on je jako „"Następowanie po sobie w czasie zdarzeń, nie pozostających w związku przyczynowym..."”. Odniósł je do arystotelesowskiego symbebekos, symbainein, por. przypadłość.
W nauce.
Paul Kammerer (1880-1926), wiedeński biolog, pierwszy badał systematycznie zasady koincydencji (często jednak jego opisy traktuje się jak niezbyt ścisłe choć prawdziwe anegdoty). Mając dwadzieścia lat zaczął prowadzić dzienniki koincydencji; spędzał całe godziny w parkach rejestrując wszystkich ludzi, którzy go mijali, i sortując ich skrupulatnie według płci, wieku i ubioru. Notował każdy szczegół, czy nosili kapelusze, brody, baczki, czy kuleli, czy mieli inne rzucające się w oczy cechy szczególne. Rezultaty notatek były zaskakujące. Kammerer zauważył na przykład, że osoby o podobnych cechach pojawiają się w określonych porach ze zdumiewająco dużą częstotliwością. Gdy aleją przeszedł jakiś mężczyzna z brodą i laseczką, zdarzało się, że zaraz po nim nadchodzili kolejni mężczyźni z brodami i laseczkami. Kammerer nazwał to zjawisko „serią” i był przekonany, że koincydencje stanowią zaledwie wierzchołek góry lodowej, a za nimi kryje się naczelna zasada kosmiczna, przez ludzkość jeszcze nie rozpoznana. Twierdzenia te zawarł w książce "Prawo serii" (niem. "Das Gesetz der Serie" 1919 r.).
Wolfgang Pauli określił koincydencję jako „widzialne ślady niedających się znaleźć zasad”. Pauli i Carl Gustav Jung doszli do wniosku, że koincydencje są manifestacją trudno zrozumiałej dla nas uniwersalnej zasady, która działa całkowicie niezależnie od znanych nam praw fizyki. Stąd niektórzy badacze usiłują wysnuć wniosek, że telepatia, prekognicja, jak i koincydencje są jakoby manifestacjami tej samej tajemniczej siły, która dąży do tego, żeby chaotycznemu życiu nadać własny porządek ("Naturerklärung und Psyche"). Idąc dalej Jung wprowadził pojęcie znaczącej koincydencji (synchroniczność).
Jednakże powyższe podejścia do interpretacji koincydencji są obecnie krytykowane, jako wychodzące poza standardową naukę, a w szczególności jako wyolbrzymianie normalnych zjawisk, tyle że o niskim prawdopodobieństwie.
Do badania koincydencji stosuje się prawa rachunku prawdopodobieństwa, bywa, że są one w charakterze paradoksów – stąd wynika nieintuicyjność – więc pojawiają się aspekty psychologiczne, które są podstawą subiektywnej interpretacji danego zjawiska jako koincydencji. Zdarza się, że dana osoba interpretuje jako koincydencje zdarzenia, których podobieństwo jest dość bliskie, które jednak po dokładniejszym zbadaniu, okazują się nie być ściśle naukowo identyczne, David Hand nazywa to zjawisko "prawem mniej więcej". Innym wyjaśnieniem może być fakt istnienia wspólnej nieodkrytej przyczyny łączącej pozorny zbieg okoliczności (por. zmienna zakłócająca). Autentyczne, a mało prawdopodobne koincydencje wyjaśniane są za pomocą podstawowych praw rachunku prawdopodobieństwa, gdy bierze się pod uwagę naprawdę wielką liczbę zdarzeń, które nas spotykają (por. prawo naprawdę wielkich liczb).
Zjawiska, które przy zgrubnym badaniu noszą ślady anomalii, czy rzekomych zjawisk paranormalnych, przy poprawnej metodologii (grupa kontrolna, podwójnie ślepa próba) okazują się właśnie zwykłymi koincydencjami, które mieszczą się w ramach praw statystyki.
W XX w. fizycy zauważyli koincydencje niektórych stałych bezwymiarowych: stosunku sił elektromagnetycznych do grawitacyjnych, rozmiaru obserwowalnego Wszechświata do rozmiaru protonu oraz liczby atomów w obserwowalnym Wszechświecie. Próbowano je wyjaśnić za pomocą zmienności praw fizyki lub zasady antropicznej.

</doc>
<doc id="749459" url="https://pl.wikipedia.org/wiki?curid=749459" title="Zwiad Izoria">
Zwiad Izoria

Zwiad Izoria, gruz. ზვიად იზორია (ur. 6 stycznia 1984 w Choni) – gruziński szachista, reprezentant Stanów Zjednoczonych od 2013, arcymistrz od 2002 roku.
Kariera szachowa.
Jest wielokrotnym medalistą mistrzostw Europy i świata juniorów. W mistrzostwa Europy zwyciężał w latach 2000 (w kategorii do lat 16), 2001 (dwukrotnie, do lat 18 i 20) oraz 2002 (do lat 20). W roku 2001 zdobył również srebrny medal na mistrzostwach świata juniorów do lat 18. Rok później wystąpił w narodowej drużynie na szachowej olimpiadzie w Bled. W roku 2003 podzielił I miejsca w Izmirze (wspólnie z Lewanem Panculają) oraz w Hoogeveen. Rok później triumfował w otwartym turnieju w Filadelfii, podzielił III miejsce w Erywaniu oraz po raz drugi wystąpił na olimpiadzie. W roku 2005 odniósł największy sukces w dotychczasowej karierze, samodzielnie zwyciężając w bardzo silnie obsadzonym turnieju "HB Global Chess Challenge" w Minneapolis (przed m.in. Ilią Smirinem, Gatą Kamskim, Aleksandrem Bielawskim i Jaanem Ehlvestem). W roku 2006 zajął V miejsce na mistrzostwach Europy w Kuşadası, natomiast w 2007 podzielił I miejsce (m.in. wraz z Gatą Kamskim) w otwartym turnieju rozegranym w Foxwoods Casino.
Najwyższy ranking w dotychczasowej karierze osiągnął 1 lipca 2006, z wynikiem 2660 punktów zajmował wówczas 50. miejsce na światowej liście FIDE.

</doc>
<doc id="749460" url="https://pl.wikipedia.org/wiki?curid=749460" title="James M. Cox">
James M. Cox

James Middleton Cox (ur. 31 marca 1870, zm. 15 lipca 1957) – amerykański polityk, redaktor i wydawca prasowy, związany z Partią Demokratyczną. W czasie swej kariery reprezentował m.in. rodzinny stan Ohio w Izbie Reprezentantów Stanów Zjednoczonych oraz dwukrotnie był jego gubernatorem. Najlepiej znany pozostaje jako kandydat swej partii na urząd prezydenta w 1920 roku.
Przed rozpoczęciem kariery politycznej.
Urodził się na farmie nieopodal małej wioski Jacksonburg (Butler County, Ohio). Uczęszczał do szkół publicznych w rodzinnym hrabstwie. Po dwóch latach specjalnej nauki, w wieku 16 lat został nauczycielem.
Wczesna kariera.
Przed wyborem do Izby Reprezentantów Cox był redaktorem i wydawcą różnych gazet w Ohio i w innych stanach. W 1898 został właścicielem i redaktorem Dayton Daily News. Należał też do niego Springfield Daily News (od 1904). W późniejszym okresie był też wydawcą Miami News na Florydzie (od 1923), Atlanta Journal (Georgia, od 1939).
Ponadto pełnił w latach 1894-1897 funkcję sekretarza kongresmena Paula J. Sorga, demokraty z 3. okręgu wyborczego Ohio.
Kongresmen i gubernator.
Posiadanie własnych środków przekazu, jak w przypadku Coksa i jego wpływowych gazet w Ohio, stanowi bez wątpienia poważny atut w karierze politycznej, kiedy można wykorzystywać je w celu spopularyzowania swojej osoby. Podobnie rzecz miała się z przyszłym rywalem Coksa w wyborach prezydenckich, Warrenem G. Hardingiem, właścicielem Marion Star.
Przez dwie dwuletnie kadencje (1909-1913) Cox reprezentował stary 3. okręg wyborczy Sorga w Izbie Reprezentantów. Nie ubiegał się o trzecią kadencję w 1912, gdyż uzyskał nominację demokratów jako kandydat na gubernatora Ohio.
Była to jego pierwsza kadencja na tym stanowisku (trwała od 1913 do 1915). Przegrał wprawdzie walkę o reelekcję w 1914, ale powrócił w 1916. Jego kolejne dwie gubernatorskie kadencje trwały od 1917 do 1921.
Kandydat na prezydenta.
Na konwencji nominacyjnej w San Francisco w 1920 demokraci mianowali swoim kandydatem do Białego Domu gubernatora Coksa, w czym dużą rolę odegrał odchodzący prezydent Woodrow Wilson.
Swoim partnerem na liście (czyli kandydatem na urząd wiceprezydenta) Cox wybrał 38-letniego zastępcę sekretarza marynarki wojennej Franklina Delano Roosevelta z Nowego Jorku.
Ich przeciwnikami z ramienia Partii Republikańskiej był senator z Ohio („dwóch synów Ohio ubiegało się o prezydenturę” – jak wtedy pisano) Warren Harding i gubernator Massachusetts Calvin Coolidge.
Cox popierał międzynarodowe zaangażowanie USA i ich udział w Lidze Narodów, republikanie byli zaś za izolacjonizmem. Te tendencje zdecydowanie przeważyły.
Cox został pokonany stosunkiem 60,3 do 34,1 procent głosów. Uzyskał tylko 127 głosów w kolegium elektorów wobec 404 Hardinga. Przegrał też w rządzonym przez siebie Ohio (stosunek głosów powszechnych wynosił 16 144 093 Hardinga do 9 139 661 Coksa).
Cox i Roosevelt zdobyli następujące stany: Wirginia, Kentucky, Karolina Północna, Karolina Południowa, Georgia, Alabama, Floryda, Missisipi, Arkansas, Luizjana i Teksas.
Znany pisarz amerykański Irving Stone w poświęconej przegranym kandydatom do prezydentury książce They Also Ran („oni też kandydowali”) stawia tezę, iż Cox był pod każdym względem wybitniejszy od Hardinga, uznanego potem przez wielu za jednego z najgorszych prezydentów w historii. Według Stone’a, w historii USA nie było bardziej wyraźnego przypadku, kiedy gorszy kandydat pokonał lepszego. Coksowi przede wszystkim zaszkodziło wyraźne poparcie niepopularnej polityki Wilsona.
Mimo ogromnej porażki jego partner na liście, Franklin Roosevelt, został potem wybrany na prezydenta w 1932 i sprawował ten urząd przez ponad 12 lat (1933-1945), najdłużej w historii, mając opinię jednego z najwybitniejszych. Nie ulega wątpliwości, że mimo porażki jego kandydatura na wiceprezydenta pozwoliła mu zaistnieć na szerszej scenie i pomogła potem samemu sięgnąć po prezydenturę.
Późniejsze lata.
Po odejściu na emeryturę polityczną w 1921 Cox poświęcił się przede wszystkim rozwojowi swego prasowego imperium, zostając też właścicielem stacji radiowych i telewizyjnych. Był też wiceprzewodniczącym delegacji USA na World Economic Conference (Londyn, 1933). W 1946 gubernator Ohio Frank Lausche oferował mu nominację na wakujące miejsce w Senacie, ale Cox odrzucił tę możliwość powrotu do czynnej polityki.
Zmarł w Dayton. Pochowano go na Woodland Cemetery.
Lotnisko międzynarodowe w Dayton jest nazwane na jego cześć.

</doc>
<doc id="749466" url="https://pl.wikipedia.org/wiki?curid=749466" title="Andreas Wenzel">
Andreas Wenzel

Andreas Wenzel (ur. 18 marca 1958 w Planken) – narciarz alpejski z Liechtensteinu, dwukrotny medalista olimpijski, czterokrotny medalista mistrzostw świata oraz zdobywca Pucharu Świata.
Kariera.
Pierwsze sukcesy w karierze Andreas Wenzel osiągał w latach 1970–1972, kiedy zwyciężał w zawodach Trofeo Topolino, w których startują dzieci poniżej 16 roku życia. Kolejny sukces osiągnął w 1975 roku, kiedy podczas mistrzostw Europy juniorów w Mayrhofen wywalczył złoty medal w slalomie gigancie. W 1976 roku, w wieku 17 lat, wystąpił na igrzyskach olimpijskich w Innsbrucku, gdzie jego najlepszym wynikiem było dziesiąte miejsce w slalomie. Igrzyska w Innsbrucku były także mistrzostwami świata, jednak kombinację rozegrano tylko w ramach drugiej z tych imprez. W konkurencji tej Wenzel zajął piątą pozycję, tracąc do podium 10,01 punktu.
W zawodach Pucharu Świata zadebiutował w grudniu 1976 roku. Pierwsze pucharowe punkty wywalczył 12 grudnia 1976 roku w Val d’Isère, zajmując siódme miejsce w gigancie. Na podium pierwszy raz stanął nieco ponad rok później, 14 grudnia 1977 roku w Madonna di Campiglio, gdzie był trzeci w gigancie. W zawodach tych wyprzedzili go jedynie Szwed Ingemar Stenmark oraz Heini Hemmi ze Szwajcarii. Wkrótce odniósł pierwsze zwycięstwo w zawodach tego cyklu, 17 stycznia 1978 roku w Adelboden wygrywając giganta. W sezonie 1977/1978 w sumie sześć razy stawał na podium, odnosząc jeszcze jedno zwycięstwo: 5 marca 1978 roku w Waterville Valley ponownie był najlepszy w gigancie. Wyniki te dały mu trzecie miejsce w klasyfikacji generalnej, za Stenmarkiem i Philem Mahre z USA. W tym samym sezonie był też drugi za Szwedem w klasyfikacji giganta. W lutym 1978 roku wystąpił na mistrzostwach świata w Garmisch-Partenkirchen, zdobywając dwa medale. Najpierw zajął drugie miejsce w gigancie, rozdzielając na podium Stenmarka i swego rodaka, Williego Frommelta. Trzy dni później osiągnął kolejny sukces, zwyciężając w kombinacji. Był to pierwszy w historii złoty medal mistrzostw świata w rywalizacji mężczyzn wywalczony przez reprezentanta Liechtensteinu.
Sezon 1978/1979 zaczął od zajęcia trzeciego miejsca w kombinacji 10 grudnia 1978 roku w Schladming. Następnie sześciokrotnie stawał na podium, jednak ani razu nie wygrał. Tym razem w klasyfikacji generalnej był szósty, a w klasyfikacji giganta zajął siódme miejsce. Najlepsze wyniki w rywalizacji pucharowej osiągnął w sezonie 1979/1980, kiedy wywalczył Kryształową Kulę za zwycięstwo w klasyfikacji generalnej. W najlepszej trójce plasował się sześć razy, przy czym trzykrotnie zwyciężał: 12 stycznia 1980 roku w Lenggries wygrał kombinację, dzień później w Kitzbühel był najlepszy w slalomie, a 8 marca 1980 roku w Oberstaufen zwyciężył w gigancie. W klasyfikacji kombinacji był drugi, wśród slalomistów był czwarty, a w klasyfikacji giganta był ósmy. Wystartował wtedy również na igrzyskach olimpijskich w Lake Placid, zdobywając srebrny medal w gigancie. Po pierwszym przejeździe Wenzel znajdował się na prowadzeniu, z przewagą 0,14 sekundy nad Austriakiem Hansem Ennem. W drugim przejeździe uzyskał czwarty wynik, co dało mu drugi łączny czas. Ostatecznie stracił 0,75 sekundy do zwycięzcy, Ingemara Stenmarka, a brązowego medalistę, Hansa Enna wyprzedził o 1,02 sekundy. W rozgrywanej w ramach mistrzostw świata kombinacji wywalczył kolejny srebrny medal, plasując się za Philem Mahre, a przed Leonhardem Stockiem z Austrii.
Przez dwa kolejne lata plasował się poza podium klasyfikacji generalnej PŚ. W tym czasie łącznie sześć razy stanął na podium, odnosząc zaledwie jedno zwycięstwo: 4 stycznia 1981 roku w Ebnat-Kappel był najlepszy w kombinacji. Zarówno w sezonie 1980/1981, jak i w sezonie 1981/1982 zajmował drugie miejsce w klasyfikacji kombinacji, w obu przypadkach przegrywając tylko z Philem Mahre. Z rozgrywanych na przełomie stycznia i lutego mistrzostw świata w Schladming wrócił bez medalu. Wystąpił tam w slalomie, gigancie i kombinacji, jednak nie ukończył rywalizacji w żadnej z tych konkurencji.
Kolejne pucharowe zwycięstwo odniósł 28 lutego 1983 roku w Tärnaby, gdzie był najlepszy w slalomie. Ponadto jeszcze pięć razy stawał na podium, trzykrotnie w slalomie i dwukrotnie w kombinacji. W klasyfikacji generalnej sezonu 1982/1983 był trzeci za Phielm Mahre i Stenmarkiem, a w klasyfikacji slalomu wyprzedzili go Stenmatk oraz jego rodak, Stig Strand. Rok później Wenzel zgromadził większą liczbę punktów i częściej zwyciężał: 2 grudnia 1983 roku w Kranjskiej Gorze wygrał slalom, 20 grudnia w Madonna di Campiglio i 17 stycznia 1984 roku w Parpan był najlepszy w kombinacji, a 29 stycznia 1984 roku w Garmisch-Partenkirchen zwyciężył w supergigancie. W klasyfikacji generalnej uplasował się jednak jedno miejsce niżej niż w poprzednim sezonie, zdobywając jednocześnie Małą Kryształową Kulę w klasyfikacji kombinacji. Ostatni medal w karierze wywalczył podczas igrzysk olimpijskich w Sarajewie w lutym 1984 roku. Po pierwszym przejeździe giganta plasował się na drugim miejscu, tracąc 0,10 sekundy do prowadzącego Maxa Julena ze Szwajcarii. W drugim przejeździe uzyskał piąty wynik, w efekcie wyprzedził go jeszcze Jure Franko z Jugosławii. Ostatecznie zajął trzecie miejsce, tracąc 0,67 s do Julena i 0,34 s do Franko. Na tych samych igrzyskach wystartował także w slalomie, jednak nie ukończył już pierwszego przejazdu.
Ostatni raz na podium klasyfikacji generalnej stanął w sezonie 1984/1985, który ukończył na trzeciej pozycji. Tym razem lepsi okazali się reprezentujący Luksemburg Marc Girardelli oraz Szwajcar Pirmin Zurbriggen. Sześć razy plasował się w najlepszej trójce, w tym 17 grudnia 1984 roku w Madonna di Campiglio, 6 stycznia 1985 roku w La Mongie i 13 stycznia 1985 roku w Kitzbühel był najlepszy w kombinacji. Dało mu to drugie z rzędu zwycięstwo w klasyfikacji tej konkurencji, zajął także czwarte miejsce wśród slalomistów. Triumf w Kitzbühel był jego ostatnim pucharowym zwycięstwem. W tym samym roku wystąpił na mistrzostwach świata w Bormio, gdzie jego najlepszym wynikiem było czwarte miejsce w kombinacji. Walkę o podium przegrał tam z Thomasem Bürglerem ze Szwajcarii. Startował tam również w gigancie i slalomie, jednak obu zawodów nie ukończył.
Startował jeszcze przez kolejne trzy lata, uzyskując jednak coraz słabsze wyniki. Jeszcze cztery razy stawał na podium, po raz ostatni w karierze dokonał tego 25 stycznia 1987 roku w Kitzbühel, gdzie był drugi w kombinacji. W klasyfikacji generalnej plasował się poza najlepszą dziesiątką, jednak w sezonie 1986/1987 zajął drugie miejsce za Zurbriggenem w klasyfikacji kombinacji. W 1987 roku startował na mistrzostwach świata w Crans-Montana, jednak nie ukończył żadnych zawodów. Brał także udział w igrzyskach olimpijskich w Calgary, zajmując szóste miejsce w gigancie oraz dwunaste w supergigancie. W marcu 1988 roku zakończył karierę.
W latach 1978, 1980, 1983, 1984 i 1985 był wybierany sportowcem roku w Liechtensteinie. W 1977 roku został mistrzem Szwajcarii w kombinacji, a rok później zwyciężył w slalomie. Od 2007 roku jest prezydentem Związku Narciarskiego Liechtensteinu.
Jego siostry: Hanni i Petra, szwagier Harti Weirather oraz siostrzenice: Tina Weirather i Jessica Walter również uprawiali narciarstwo alpejskie.

</doc>
<doc id="749468" url="https://pl.wikipedia.org/wiki?curid=749468" title="Harcerski Znak Spadochronowy">
Harcerski Znak Spadochronowy

Harcerski Znak Spadochronowy – odznaka wyszkolenia spadochronowego członków ZHP, wzorowana na Znaku Spadochronowym Polskich Sił Zbrojnych na Zachodzie.
Celem nadawania odznaki jest uhonorowanie wiedzy i umiejętności technicznych harcerzy odbywających szkolenie spadochronowe, inspirowanie ich do pogłębiania znajomości historii i tradycji polskiego spadochroniarstwa oraz podnoszenia sprawności fizycznej.
Kształt odznaki wzorowany jest na znaku spadochronowym przedstawiającym orła pikującego do walki (według projektu artysty plastyka Mariana Walentynowicza) uzupełniony lilijką harcerską umieszczoną w szponach orła. Na odwrocie znajduje się hasło "TOBIE OJCZYZNO" oraz numer ewidencyjny Znaku. Odznaka wykonana jest z metalu oksydowanego.
Prawo nadawania odznaki w drodze decyzji i obowiązek rejestru wydanych odznak ma Kapituła Harcerskiego Znaku Spadochronowego przy Wydziale Specjalności Głównej Kwatery ZHP powoływana przez Naczelnika ZHP.
W ZHR funkcjonuje Harcerska Odznaka Spadochronowa.

</doc>
<doc id="749474" url="https://pl.wikipedia.org/wiki?curid=749474" title="Karl Schranz">
Karl Schranz

Karl Schranz (ur. 18 listopada 1938 w Sankt Anton am Arlberg) – austriacki narciarz alpejski, wicemistrz olimpijski, sześciokrotny medalista mistrzostw świata oraz dwukrotny zdobywca Pucharu Świata.
Kariera.
Pierwszy sukces w karierze Karl Schranz osiągnął w 1957 roku, kiedy zwyciężył w zjeździe i kombinacji podczas zawodów Arlberg Kandahar w Chamonix. Wyniki te powtórzył rok później, wygrywając ponadto w slalomie w Sankt Anton. W tym samym roku został również mistrzem Austrii zjeździe, gigancie oraz kombinacji. Kolejne zwycięstwa osiągnął w 1959 roku, wygrywając zjazd i kombinację na zawodach Arlberg Kandahar w Garmisch-Partenkirchen, zjazd na zawodach Lauberhornrennen w Wengen oraz zjazd, giganta i kombinację podczas zawodów 3-Tre w Madonna di Campiglio.
W 1960 roku brał udział w igrzyskach olimpijskich w Squaw Valley, zajmując siódme miejsce w zjeździe i gigancie. Pierwsze medale wywalczył na rozgrywanych dwa lata później mistrzostwach świata w Chamonix. Najpierw zajął czwarte miejsce w slalomie, przegrywając walkę o podium ze swym rodakiem, Gerhardem Nenningiem o 0,03 sekundy. Następnie zajął drugie miejsce w gigancie, rozdzielając na podium dwóch kolejnych Austriaków: Egona Zimmermanna i Martina Burgera. W dwóch ostatnich konkurencjach, zjeździe i kombinacji, Schranz okazał się najlepszy. Swój jedyny medal olimpijski wywalczył na igrzyskach olimpijskich w Innsbrucku w 1964 roku, gdzie był drugi w gigancie. Wyprzedził go tylko Francuz François Bonlieu, który był szybszy o 0,38 sekundy. Na tej samej imprezie był też jedenasty w zjeździe, a w slalomie zajął 24. miejsce. Kolejny medal wywalczył na mistrzostwach świata w Portillo w 1966 roku, zajmując trzecie miejsce w gigancie. W zawodach tych wyprzedzili go tylko Francuzi: Guy Périllat i Georges Mauduit.
Debiut w zawodach Pucharu Świata zanotował 5 stycznia 1967 roku w Berchtesgaden, zajmując siódme miejsce w slalomie. Tym samym już w swoim debiucie zdobył pierwsze pucharowe punkty. Były to równocześnie pierwsze w historii zawody tego cyklu. Trzy tygodnie później wywalczył pierwsze pucharowe podium, zajmując trzecie miejsce w slalomie, za dwoma rodakami: Périllatem i Jean-Claude'em Killym. W większości swoich startów w sezonie 1966/1967 plasował się w czołowej dziesiątce, jednak na podium już nie stanął. W klasyfikacji generalnej zajął ostatecznie siódme miejsce. Podobne wyniki osiągnął w sezonie 1967/1968, który ukończył na ósmej pozycji. Na podium stanął tylko raz, 16 stycznia 1968 roku w Wengen, zajmując drugie miejsce w zjeździe. W tym samym sezonie zajął też trzecie miejsce w klasyfikacji zjazdu, plasując się za Nenningiem i Killym. W lutym 1968 roku wystąpił na igrzyskach olimpijskich w Grenoble, jednak nie zdobył medalu. W zjeździe był piąty, w gigancie szósty, a w slalomie nie awansował do finału.
Największe sukcesy w Pucharze Świata osiągał w sezonach 1968/1969 i 1969/1970, kiedy zdobywał Kryształową Kulę za zwycięstwo w klasyfikacji generalnej. W tym czasie piętnaście razy stawał na podium, odnosząc przy tym dziewięć zwycięstw: 12 grudnia 1968 roku w Val d’Isère, 15 marca 1969 roku w Mont-Sainte-Anne, 5 stycznia w Adelboden i 10 lutego 1970 roku w Val Gardena wygrywał giganty, a 11 stycznia 1969 roku w Wengen, 18 stycznia 1969 roku w Kitzbühel, 1 lutego 1969 roku w St. Anton, 23 stycznia 1970 roku w Megève oraz 1 lutego 1970 roku w Garmisch-Partenkirchen był najlepszy w biegu zjazdowym. Wyniki te dały mu dwukrotne zwycięstwo w klasyfikacji zjazdu oraz zwycięstwo w klasyfikacji giganta w sezonie 1968/1969. W 1970 roku startował na mistrzostwach świata w Val Gardena, gdzie zdobył swój ostatni medal na międzynarodowej imprezie. Zwyciężył tam w slalomie gigancie, wyprzedzając bezpośrednio swego rodaka Wernera Bleinera oraz Dumenga Giovanolego ze Szwajcarii. Na tych samych mistrzostwach nie ukończył slalomu, a w zjeździe zajął czwarte miejsce, przegrywając walkę o podium z Australijczykiem Malcolmem Milne'em.
W sezonie 1970/1971 na podium stanął dwa razy, nie odnosząc żadnego zwycięstwa. Po raz pierwszy w karierze uplasował się poza czołową dziesiątką klasyfikacji generalnej, zajmując jedenaste miejsce. Lepiej zaprezentował się w kolejnym sezonie, w którym trzykrotnie zwyciężał w zawodach pucharowych: 12 grudnia 1971 roku w Val d’Isère oraz 14 i 15 stycznia 1972 roku w Kitzbühel był najlepszy w zjazdach. Dało mu to ósme miejsce w klasyfikacji generalnej oraz drugie miejsce w klasyfikacji zjazdu, w której lepszy był jedynie Szwajcar Bernhard Russi. Austriak miał wystartować także w igrzyskach olimpijskich w Sapporo w 1972 roku jako jeden z faworytów. Niedługo przed rozpoczęciem imprezy ówczesny prezydent Międzynarodowego Komitetu Olimpijskiego Avery Brundage odmówił mu prawa startu, uznając go za profesjonalistę. Zgodnie z ówczesnymi przepisami każdy sportowiec, który podpisał kontrakt sponsorski, był automatycznie uznawany za zawodowca. Jeszcze w 1972 roku Schranz zakończył karierę.
W latach 1966, 1969 i 1970 otrzymywał nagrodę Skieur d’Or, przyznawaną przez Międzynarodowe Stowarzyszenie Dziennikarzy Narciarskich. W latach 1959, 1962 i 1970 był wybierany sportowcem roku w Austrii. Ponadto w 1980 roku otrzymał także Odznakę Honorową za Zasługi dla Republiki Austrii. Łącznie jedenaście razy zdobywał mistrzostwo kraju, w tym w zjeździe w latach 1958, 1963, 1965 i 1968, w slalomie w latach 1962 i 1963, gigancie w latach 1958 i 1966 oraz kombinacji w latach 1958, 1962 i 1968.
Poza tym Schranz był również kilkukrotnie najlepszy w zawodach Arlberg Kandahar: w 1962 roku w Sestriere i 1965 roku w St. Anton wygrał zjazd i kombinację, a w 1970 roku w Garmisch-Partenkirchen i 1972 roku w Kitzbühel wygrywał zjazd. Czterokrotnie triumfował w zawodach Hahnenkammrennen w Kitzbühel: w latach 1966, 1969 i 1972 był najlepszy w zjeździe, a w 1966 roku wygrał także kombinację. W latach 1968-1969 wygrywał slalom i kombinację w ramach zawodów Critérium de la première neige w Val d’Isère, a w 1972 roku na tych samych zawodach był najlepszy w zjeździe. Sześciokrotnie zwyciężał w zawodach Lauberhornrennen w szwajcarskim Wengen: w latach 1959, 1963, 1966 i 1969 wygrywał zjazd, a w latach 1965-1966 był najlepszy w kombinacji.
Po zakończeniu kariery osiadł w St. Anton, gdzie prowadził hotel. Pomagał zorganizować rozgrywane w tej miejscowości Mistrzostwa Świata w Narciarstwie Alpejskim 2001.

</doc>
<doc id="749476" url="https://pl.wikipedia.org/wiki?curid=749476" title="Wielosiłowate">
Wielosiłowate

Wielosiłowate ("Polemoniaceae" Juss.) – rodzina roślin z rzędu wrzosowców. Należy do niej 385 gatunków dzielonych na 18 rodzajów. Występują na półkuli północnej oraz we wschodniej części Ameryki Południowej. W klimacie umiarkowanym rośliny zielne, w Ameryce Środkowej i Południowej głównie rośliny zdrewniałe i pnącza, zwykle o okazałych kwiatach. Centrum zróżnicowania stanowią kontynenty amerykańskie. W Eurazji występuje tylko rodzaj wielosił ("Polemonium") i jeden gatunek z rodzaju floks ("Phlox"). W Polsce występuje jeden gatunek rodzimy (wielosił błękitny), dwa efemerofity oraz kilka gatunków roślin uprawnych. Uprawiane są jako ozdobne różne gatunki z rodzajów floks, wielosił, kobea i gilia.
Systematyka.
Rodzina siostrzana wobec okotijowatych "Fouquieriaceae" w obrębie rzędu wrzosowców w kladzie astrowych. 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Solananae" R. Dahlgren ex Reveal, rząd psiankowce ("Solanales" Dumort.), podrząd "Polemoniineae" Bessey in C.K. Adams, rodzina wielosiłowate ("Polemoniaceae" Juss.).

</doc>
<doc id="749479" url="https://pl.wikipedia.org/wiki?curid=749479" title="Okupacja aliancka Niemiec i Austrii">
Okupacja aliancka Niemiec i Austrii



</doc>
<doc id="749480" url="https://pl.wikipedia.org/wiki?curid=749480" title="Okupacja aliancka Austrii">
Okupacja aliancka Austrii

Aliancka okupacja Austrii – przeprowadzony decyzją konferencji poczdamskiej podział Austrii na 4 strefy okupacyjne w latach 1945-1955.
Utworzenie.
4 lipca 1945 Stany Zjednoczone, Wielka Brytania, Francja i Związek Socjalistycznych Republik Radzieckich, powołując się na "Deklarację Moskiewską" z 30 października 1943 podpisały porozumienie o utworzeniu stref kontroli nad terytorium austriackim. W 1946 okupowane tereny Austrii zamieszkiwało 7,0 mln osób.
Strefy okupacyjne.
Poszczególne strefy okupacyjne objęły swym zasięgiem następujące prowincje:
Wiedeń został podzielony na 4 sektory kontroli:
Dzielnica 1 była pod wspólną kontrolą wszystkich czterech państw.
Organy władz okupacyjnych.
11 września 1945 powstała Aliancka Komisja ds. Austrii, która formalnie była organem doradczym przy demokratycznym rządzie prezydenta i kanclerza Karla Rennera. W jej skład wchodziło czterech wysokich rangą wojskowych czterech mocarstw: amerykański generał Mark Wayne Clark, radziecki marszałek Iwan Koniew, brytyjski gen. Richard McCreery i francuski gen. Marie Emile Béthouart. Komisja zajęła się m.in. nadzorowaniem przeprowadzenia denazyfikacji.
Zakończenie okupacji.
Formalne zakończenie okupacji Austrii przez cztery mocarstwa nastąpiło wraz z podpisaniem 15 maja 1955 austriackiego traktatu państwowego, przywracającego Austrii suwerenność na jej terytorium. 19 października tego roku Austrię opuścił ostatni żołnierz radziecki. 26 października 1955 Austria ogłosiła wieczystą neutralność.

</doc>
<doc id="749485" url="https://pl.wikipedia.org/wiki?curid=749485" title="Sęk niezarośnięty">
Sęk niezarośnięty

Sęk niezarośnięty, sęk otwarty – grupa wad drewna z grupy sęków. Sęki te powstają po odcięciu lub niezarośnięciu odpadłych gałęzi (tylców) przez słoje roczne. Na powierzchni żyjącego drzewa są nimi gałęzie: żywe (gałęzie górnej części korony oraz martwe (o różnej wielkości i stopniu rozkładu drewna) najczęściej dolne gałęzie korony. Na powierzchni drewna okrągłego - po odcięciu gałęzi lub ich pozostałości widoczne są w postaci owalnych (eliptycznych) blizn.
Sęki otwarte dzielą się:

</doc>
<doc id="749488" url="https://pl.wikipedia.org/wiki?curid=749488" title="Sztuka interpretacji">
Sztuka interpretacji

Sztuka interpretacji (wybór i opracowanie Henryk Markiewicz, wyd. Ossolineum, 1971, 1973) – dwutomowa antologia, grupująca analizy krytycznoliterackie najwybitniejszych dzieł literatury światowej, stworzone przez literaturoznawców w XX wieku. W 2011 ukazał się trzeci tom antologii, "Sztuka interpretacji w ostatnim półwieczu", również w wyborze i opracowaniu Henryka Markiewicza przy współudziale Teresy Walas (wyd. Universitas).
Zawartość.
Omówione zostały następujące utwory oraz twórcy:

</doc>
<doc id="749489" url="https://pl.wikipedia.org/wiki?curid=749489" title="Solaris Alpino">
Solaris Alpino

Solaris Alpino (też: Solaris Alpino 8,6 lub Solaris Urbino 8,6) – model niskopodłogowego autobusu miejskiego klasy midi produkowany w latach 2006–2018 przez polskie przedsiębiorstwo Solaris Bus &amp; Coach S.A. w Bolechowie-Osiedlu koło Poznania. Model ten był najkrótszym z rodziny Solaris Urbino i został skonstruowany z myślą o operowaniu na liniach o niewielkich potokach pasażerskich przebiegających przez wąskie, górskie drogi lub wąskie ulice osiedlowe lub centrów miast. Od początku był oferowany jako III generacja autobusów z rodziny Urbino, a jego produkcję zakończono wraz z wycofaniem autobusów tej generacji z oferty producenta. Na jego bazie powstały modele niskowejściowe Urbino 8,9 LE oraz Urbino 8,9 LE electric.
Historia.
Geneza.
W 1994 r. Krzysztof Olszewski założył spółkę Neoplan Polska, która stała się polskim przedstawicielem niemieckiego producenta autobusów Neoplan. W ofercie przedsiębiorstwa znajdowały się głównie modele niskopodłogowych (co było dużą nowością jak na ówczesny rynek autobusów miejskich w Polsce) autobusów miejskich z rodziny "Neoplan Metroliner", m.in. N4009, N4016, N4020 i N4021. W 1994 r. Neoplan Polska wygrał przetarg na dostawę 72 autobusów dla MPK Poznań, w związku z czym została podjęta decyzja o budowie w podpoznańskim Bolechowie-Osiedlu fabryki autobusów, którą otwarto w 1996 r. W 1999 r. przedsiębiorstwo rozpoczęło niezależnie produkować autobusy pod marką Solaris. W oparciu o doświadczenie z budowy poprzednich konstrukcji zaprezentowano pierwszy, prototypowy autobus Solaris Urbino 12. Jeszcze w tym samym roku rodzinę autobusów miejskich rozszerzono o model 15-metrowy oraz 18-metrowy, a w 2000 r. pierwszy autobus klasy midi – produkowany do 2002 r. Solaris Urbino 9. Szybko przedsiębiorstwo Solaris przejęło znaczną część udziału w rynku autobusów miejskich w Polsce. Od 2002 r. produkowano II generację autobusów miejskich z rodziny Urbino, jednocześnie zastępując model Urbino 9 przez Urbino 10. W 2005 r. do produkcji weszły modele Urbino III generacji.
Solaris Alpino.
W 2006 r. przedsiębiorstwo Solaris rozszerzyło swoją ofertę autobusów klasy midi o mniejszy w stosunku do Urbino 10 model o długości 8,6 m nazwany Solaris Alpino. Jego oficjalna premiera miała miejsce podczas targów Transexpo w Kielcach w październiku 2006 r. Autobus konstrukcyjnie został oparty na III generacji autobusów miejskich z rodziny Solaris Urbino i taki też otrzymał design zewnętrzny, jak i wewnętrzny. Wykorzystano jednostkę napędową Cummins o pojemności 6,7 l i mocy 250 KM. Główną różnicą konstrukcyjną jest węższe nadwozie autobusu, które mierzy 2400 mm, a nie jak w przypadku pozostałych modeli 2550 mm. W połączeniu z niewielkim rozstawem osi i dużym kątem maksymalnego skrętu osi przedniej pozwoliło to na uzyskanie dużej zwrotności pojazdu – zewnętrzna średnica zawracania wynosi 15,8 m, o około 2,2 m mniej niż w przypadku Urbino 10. Z kolei mały zwis przedni i tylny pozwolił na zwiększenie kątów natarcia i zejścia do 8° zamiast 7°, jak w przypadku pozostałych modeli Urbino.
Solaris Alpino został zaprojektowany głównie z myślą o rynkach krajów alpejskich i obsłudze tras prowadzących przez wąskie, górskie drogi. Z myślą o sprawnym pokonywaniu stromych wzniesień, pojazd wyposażono w stosunkowo mocną jednostkę napędową, jak na autobus o takiej masie własnej (8600–10 300 kg). Ponadto konstrukcja zaczęła być powszechnie wykorzystywana przez przewoźników operujących na trasach w ścisłych centrach miast lub przebiegających przez wąskie drogi osiedlowe. Z racji swoich niewielkich rozmiarów, Solaris Alpino jest przeznaczony do obsługi linii o niewielkich potokach pasażerskich. 
Na bazie Solarisa Alpino powstał niskowejściowy model Alpino 8,9 LE (później przemianowany na Urbino 8,9 LE) o długości 8,9 m i silniku w układzie leżącym pod podłogą w tylnej części autobusu, a nie stojącej wieży silnika, jak w Alpino 8,6. W 2011 r. został na bazie Urbino 8,9 LE opracowany model Solaris Urbino 8,9 LE electric – pierwszy model autobusu miejskiego Solaris z napędem w pełni elektrycznym.
Po wprowadzeniu w 2014 r. do oferty pierwszych modeli nowej, IV generacji autobusów Solaris Urbino, kolejne modele były stopniowo zastępowane ich nowymi odsłonami lub – w przypadku niektórych z nich – wycofywane z oferty producenta. W 2018 r. wycofano z oferty oba niskopodłogowe modele midibusów Solaris – zarówno Alpino 8,6, jak i Urbino 10. Ten ostatni został zastąpiony przez nowy produkt Solaris Urbino 10,5, z kolei w miejsce Alpino pozostawiono w produkcji jedynie jego niskowejściowe odpowiedniki o napędzie konwencjonalnym i elektrycznym (Urbino 8,9 LE i Urbino 8,9 LE electric). Oba modele są nadal produkowane jako III generacja Urbino.
Konstrukcja.
Układ napędowy i jezdny.
Napęd autobusów Solaris Alpino opiera się na silnikach Cummins spełniających normy emisji spalin najpierw Euro 4, później zastąpione silnikami zgodnymi z normą Euro 5 i Euro 6. Silnik zblokowano z automatyczną skrzynią biegów Voith Diwa, opcjonalnie ZF Ecolife. W Solarisie Alpino zastosowano obie osie produkcji ZF, jednak autobus na tle pozostałych modeli z rodziny Urbino wyróżnia mniejszy rozmiar kół (22,5″) oraz opcjonalne zastosowanie opon supersingiel na tylnej osi napędowej w miejsce podwójnych. Nietypowym rozwiązaniem jest też opcja skrętu przednich kół nawet o 50°, co znacznie zmniejsza średnicę zawracania autobusu. W autobusie wykorzystano układ kierowniczy ZF Servocom. Autobusy wyposażono w systemy ABS, ASR i EBS, a także w hamulec ręczny, hamulec przystankowy oraz retarder skrzyni biegów. Za poziomowanie pojazdu odpowiada układ ECAS z funkcją przyklęku z prawej strony o ok. 70 mm i opcją podniesienia autobusu o ok. 60 mm.
Nadwozie i wnętrze.
Podobnie jak pozostałe modele autobusów miejskich z rodziny Urbino, konstrukcja szkieletu Solarisa Alpino została wykonana ze stali odpornej na korozję, a panele boczne ze stali nierdzewnej oraz aluminium. Stylistycznie autobus nie wyróżnia się spośród innych modeli Urbino III generacji – ma taki sam design ściany przedniej i przednich świateł z asymetryczną linią przedniej szyby poprawiającą widoczność kierowcy podczas podjazdu na przystanek, a także takie samo wzornictwo ścian bocznych czy ściany tylnej autobusu. Wejście na pokład autobusu zapewniają dwie pary drzwi – przednie jednoskrzydłowe (ze względu na krótki zwis przedni) o szerokości 860 mm oraz środkowe dwuskrzydłowe o szerokości 1350 mm. Wysokość wejścia nad jezdnią wynosi ok. 320 mm, po zastosowaniu przyklęku 250 mm. Autobus ma nieco inny układ przestrzeni pasażerskiej w stosunku do dłuższych modeli Solaris, głównie ze względu na węższe nadwozie. Pojazd może przewieźć naraz maksymalnie od 46 do 60 pasażerów, w tym od 9 do 15 na miejscach siedzących. Przy drugich drzwiach znajduje się przestrzeń dla osoby niepełnosprawnej, a w drugich drzwiach zamontowano odkładaną ręcznie platformę dla osoby niepełnosprawnej.
Wentylację wnętrza umożliwiają uchylne okna, dwa wywietrzniki dachowe sterowane elektrycznie oraz dwukierunkowe wentylatory. Opcjonalnie dostępna jest klimatyzacja miejsca kierowcy oraz przestrzeni pasażerskiej. Ogrzewanie autobusu zapewniają grzejniki konwektorowe oraz 2-stopniowe dmuchawy. Dodatkowo zastosowano układ ogrzewania Spheros Webasto, opcjonalnie dodatkowy piec na biopaliwo Eberspächer.
Sprzedaż i eksploatacja.
Dzięki swoim cechom konstrukcyjnym, Solarisy Alpino są wykorzystywane głównie na trasach przebiegających centra miast lub ich obrzeża, gdzie występują niewielkie potoki pasażerskie oraz często również wąskie, kręte ulice. Koszt zakupu jednego Solarisa Alpino był na poziomie 700–900 tys. złotych netto. 
Pierwszymi odbiorcami autobusów Solaris Alpino byli w 2007 r. w Polsce przedsiębiorstwo Necko obsługujące komunikację miejską w Augustowie oraz w Niemczech VBR Verkehrsbetriebe und Servicegesellschaft GmbH obsługujące połączenia na terenie aglomeracji monachijskiej. W lipcu 2008 r. Solaris podpisał umowę z przedsiębiorstwem E.THE.L wykonującym połączenia miejskie na terenie Aten na dostawę 320 autobusów miejskich, w tym 100 szt. Urbino 18 i 220 szt. Alpino. Kontrakt ten był największym zrealizowanym w historii polskiego producenta. Dostawy autobusów rozpoczęły się w 2009 r. i zakończyły rok później. Z kolei w Polsce najwięcej autobusów Solaris Alpino zakupili: MPK Poznań (26 szt. w 2011 r.) oraz Mobilis w ramach kontraktu na zlecenie ZTM Warszawa (23 szt. w 2009 r.). Ostatnie wyprodukowane Solarisy Alpino trafiły do MPK Tarnów w 2018 r. (5 szt.).

</doc>
<doc id="749495" url="https://pl.wikipedia.org/wiki?curid=749495" title="Siegfried Marcus">
Siegfried Marcus

Siegfried Marcus (ur. 18 września 1831 w Malchin, Meklemburgia, zm. 1 lipca 1898 w Wiedniu, Austro-Węgry) – austriacki mechanik i wynalazca. 
Błędnie uznano rok 1875 jako datę budowy przez niego drugiego pojazdu napędzanego silnikiem, co spowodowało, że przede wszystkim w Austrii uznawano go aż do lat 60. XX wieku, a nawet i później, za „wynalazcę samochodu”.
Z historycznych źródeł wynika, że wózek ręczny napędzany silnikiem benzynowym, zbudowanym przez niego w 1870 roku, był pierwszym pojazdem samochodowym.
Zbudowany przez niego w latach 1888-1889 drugi pojazd napędzany silnikiem miał wszystkie cechy pojazdu samochodowego. Jest to najstarsze auto świata w oryginalnym stanie i w pełni nadające się do jazdy. Auto to znajduje się w Muzeum Techniki w Wiedniu.
Te dwa pojazdy były prototypami z ograniczonymi możliwościami jazdy i nie nadawały się do normalnego użytku.
Warsztat mechaniczny i sprzedawanie swoich licznych elektromechanicznych wynalazków było jego źródłem utrzymania. Zameldował on około 130 patentów w różnych państwach. Jednak pojazdu samochodowego czy też silnika spalinowego Siegfried Marcus nie zgłosił nigdy do opatentowania.
Z powodu swojego żydowskiego pochodzenia narodowosocjalistyczna dyktatura skazała osiągnięcia Marcusa na zapomnienie.
Dzisiaj Marcus jest w pełni zrehabilitowany i cieszy się pełnym uznaniem nie tylko w Austrii, ale również w swojej meklemburskiej ojczyźnie.
Pochowany na Cmentarzu Centralnym w Wiedniu.

</doc>
<doc id="749499" url="https://pl.wikipedia.org/wiki?curid=749499" title="Pięć praw Ranganathana">
Pięć praw Ranganathana

Prawa Ranganathana – zalecenia dotyczące pracy bibliotekarza i funkcjonowania biblioteki jako instytucji.
Historia.
Po raz pierwszy Ranganathan zaprezentował swoje 5 praw podczas konferencji dla nauczycieli w Meenakshi College w Annamalai nagar. Shiyali Ramamrita Ranganathan w 1931 wydał książkę pod tytułem "Five Laws of Library Science", w której podał 5 praw, według niego najważniejszych w zawodzie bibliotekarza. Są to:
Pierwsze cztery prawa są ze sobą ściśle powiązane bo dotyczą użytkowników i użyteczności zbiorów bibliotecznego czyli funkcji biblioteki. Piąte różni się od nich dotyczy bowiem cech dobrej biblioteki. Według A. Dasgupty Ranganathan miał później opracować inną wersję praw w której termin książka zastąpił terminem dokument. Na bazie 5 praw powstawały inne wersje na przykład dotyczące stron www, linków, muzeów i inne. 

</doc>
<doc id="749501" url="https://pl.wikipedia.org/wiki?curid=749501" title="Józef Czachorowski">
Józef Czachorowski

Józef Czachorowski (ur. 18 marca 1736 w Galeminko - zm. 2 lutego 1772 w Dereszewiczach nad Prypecią) – marszałek wyszogrodzki w konfederacji barskiej, z mało znanej rodziny szlacheckiej, zapewne herbu Rogala, która w r. 1733 dała Leszczyńskiemu pięciu wyborców z ziemi dobrzyńskiej i woj. płockiego. Wojaczkę rozpoczął pod koniec roku 1767; jeżeli od początku służył przy Sawie Calińskim, to jego regimentarzem mógł zostać najwcześniej w lipcu 1770 po Dobrowolskim, ale odbył zapewne cała forsowną kampanię od Szreńska (18 lutego 1770) i Płońska, poprzez Mławę, Wysokie (listopad), aż do klęsk pod Rachowem (1 marca 1771) i znów pod Szreńskiem (16 kwietnia). Po śmierci Sawy (maj 1771) wybrany został marszałkiem, nie zdołał odnowić jego dywizji do dawnej liczby; nie przyjął nad sobą dowództwa ani Mikorskiego, marszałka gostyńskiego, ani Lasockiego, regimentarza ciechanowskiego, ani nawet Pułaskiego, którego Generalność mianowała naczelnym konfederatem dywizji mazowieckich. Kiedy Pułaski żądał odeń poparcia imprezy Strawińskiego, tj. zamachu na króla, Czachorowski uchylił się i pojechał do Generalności. Po zamachu uznał nad sobą zwierzchność Zaremby, ale nie naśladował go w unikaniu bitew: zimą r. 1771 udał się z Onufrym Bęklewskim na Litwę i 2 lutego 1772 w bitwie (czy też po bitwie) pod Doroszewiczami nad Prypecia zginął. Czy zostawił rodzinę – nie wiadomo; w roku 1777 siedmiu Czachorowskich uczestniczyło w sejmiku województwa płockiego, w r. 1788 trzech w sejmiku wyszogrodzkim.
Urodził się prawdopodobnie w parafii Baboszewo, w rodzinie Czachorowskich wywodzących się Czachorowa mazowieckiego. Zmarł w 1772 na polu walki na Litwie. Matka – Rozalia ze Starczewskich córka Franciszka i Zofii z Ostrzykowskich. Ojciec – Stanisław Czachorowski, zmał w 1755 r.
Rodzeństwo:
Żona – Katarzyna Rościszewska córka Ignacego Rościszewskiego, cześnika dobrzyńskiego.

</doc>
<doc id="749502" url="https://pl.wikipedia.org/wiki?curid=749502" title="Prawa Ranganathana">
Prawa Ranganathana



</doc>
<doc id="749505" url="https://pl.wikipedia.org/wiki?curid=749505" title="Zręby zupełne">
Zręby zupełne



</doc>
<doc id="749508" url="https://pl.wikipedia.org/wiki?curid=749508" title="PaK 40">
PaK 40



</doc>
<doc id="749511" url="https://pl.wikipedia.org/wiki?curid=749511" title="KwK 36">
KwK 36

Niemieckie armaty przeciwpancerne:

</doc>
<doc id="749512" url="https://pl.wikipedia.org/wiki?curid=749512" title="KwK 42">
KwK 42



</doc>
<doc id="749513" url="https://pl.wikipedia.org/wiki?curid=749513" title="Beirut">
Beirut



</doc>
<doc id="749515" url="https://pl.wikipedia.org/wiki?curid=749515" title="PaK 38">
PaK 38



</doc>
<doc id="749518" url="https://pl.wikipedia.org/wiki?curid=749518" title="Albrecht Hohenzollern (1809–1872)">
Albrecht Hohenzollern (1809–1872)

Friedrich Heinrich Albrecht (ur. 4 października 1809, Królewiec, zm. 14 października 1872, Berlin) – książę (Prinz von Preußen) i generał pruski, 1830–1849 mąż królewny niderlandzkiej Marianny Orańskiej.
Życiorys.
Albrecht urodził się jako dziewiąte dziecko i najmłodszy syn królewskiej pary pruskiej Fryderyka Wilhelma III i Luizy Mecklemburg-Strelitz w Królewcu, gdzie rodzina przebywała na dobrowolnym wygnaniu po ucieczce z okupowanego przez Napoleona Berlina. W pierwszym roku życia stracił matkę. Według zwyczajów panujących w rodzie Hohenzollernów (utrzymywanych do 1918) w wieku lat 10 przywdział mundur oficerski 1 Pułku Gwardii Pieszej. W 1829 wstąpił do kawalerii i pozostał w niej do końca życia. W wojnie prusko-austriackiej w 1866 walczył m.in. w bitwie pod Sadową. W czasie wojny francusko-niemieckiej (1870–1871) znając swoje ograniczenia, nie przyjął ofiarowanego mu przez brata Wilhelma I dowództwa jednej z armii i zadowolił się dowodzeniem 4 Dywizją Kawalerii. Zmarł jako generał-pułkownik i szef 1 Pułku Dragonów, który potem do 1918 nosił jego imię.
Z małżeństwa z Marianną Orańską, które rozpadło się w 1845 i zakończyło rozwodem w 1849, mieli czworo dzieci:
W 1853 Albrecht zawarł źle przyjęte przez dwór brata, króla Fryderyka Wilhelma IV, morganatyczne małżeństwo z Rozalią von Rauch (1820–1879), córką ministra wojny Gustava von Raucha, opuścił Prusy i osiedlił się w Dreźnie, w wybudowanym przez siebie pałacu "Albrechtsberg". Dynastia pruska pogodziła się z nim dopiero po wstąpieniu na tron pruski drugiego brata, Wilhelma I (1861). Miał z Rozalią dwóch synów, którzy otrzymali od Wilhelma I tytuł hrabiów von Hohenau:
Linia Albrechta wygasła po mieczu w 1940 wraz ze śmiercią jego wnuka, księcia Friedricha Heinricha, ostatniego właściciela pałacu w Kamieńcu Ząbkowickim. Dobra kłodzkie przypadły księciu Waldemarowi von Hohenzollernowi.
Albrecht posiadał oprócz Albrechtsbergu także pałac "Prinz-Albrecht-Palais" w Berlinie przy Wilhelmstrasse 102. Wynajęty w 1931 roku władzom Rzeszy, pałac był od 1934 główną siedzibą gestapo. Dziś na jego miejscu stoi Pomnik Pamięci.

</doc>
<doc id="749521" url="https://pl.wikipedia.org/wiki?curid=749521" title="2cm KwK 30 L/55">
2cm KwK 30 L/55



</doc>
<doc id="749522" url="https://pl.wikipedia.org/wiki?curid=749522" title="GITMO">
GITMO



</doc>
<doc id="749523" url="https://pl.wikipedia.org/wiki?curid=749523" title="Grand Prix Wielkiej Brytanii na Żużlu 1997">
Grand Prix Wielkiej Brytanii na Żużlu 1997

Wyniki Grand Prix Wielkiej Brytanii, czwartych eliminacji Mistrzostw Świata Grand Prix w sezonie 1997.
Lista startowa.
Stawkę 17 stałych uczestników Grand Prix uzupełnił z dziką kartą Joe Screen. W nawiasach podano numery stałe.
Opis.
W drodze na zawody w Bradford, samochód Grega Hancocka stanął w płomieniach. Jego narzędzia, plastron i najlepsze motocykle uległy zniszczeniu. Na rezerwowych motocyklach (które były przeznaczone do występów w brytyjskiej lidze) zdołał zakwalifikować się jedynie do finału B. Jak się potem okazało, był to najsłabszy występ Hancocka, który we wszystkich pozostałych eliminacjach stawał na podium.
Wielką Nagrodę Wielkiej Brytanii zwyciężył Brian Andersen, który wraz z drugim Billym Hamillem tracą już tylko 7 punktów do lidera cyklu. Piąty w Bradford Tomasz Gollob utrzymał czwarte miejsce w klasyfikacji, jednak strata do pozycji medalowych powiększyła się do dziesięciu punktów. Sławomir Drabik był piętnasty, a Piotr Protasiewicz (rezerwa toru) startując w jednym biegu nie zdobył punktów.

</doc>
<doc id="749533" url="https://pl.wikipedia.org/wiki?curid=749533" title="Nemesis (powieść Isaaca Asimova)">
Nemesis (powieść Isaaca Asimova)

Nemesis – powieść Isaaca Asimova z 1989 roku, wykorzystująca motyw statku-arki. Wydana w Polsce w 1991 przez Kantor Wydawniczy SAWW w przekładzie Jędrzeja Polaka. 
Jedna z ostatnich powieści Asimova (zm. 1992), luźno nawiązująca do jego dwóch największych cykli, Fundacji i Robotów. Nominowana do Nagrody im. Kurda Lasswitza w 1991. 
Fabuła.
Powieść opisuje losy Osiedla – stacji kosmicznej zamieszkanej przez niewielką populację ludzi, która jako pierwsza zdecydowała się opuścić macierzysty Układ Słoneczny i polecieć do układu planetarnego tytułowej gwiazdy Nemesis. Historia przedstawia także interakcję pomiędzy umysłem człowieka oraz „organizmem” planety.

</doc>
<doc id="749534" url="https://pl.wikipedia.org/wiki?curid=749534" title="Aiden McGeady">
Aiden McGeady

Aiden McGeady (ur. 4 kwietnia 1986 w Rutherglen) – irlandzki piłkarz szkockiego pochodzenia występujący na pozycji pomocnika w angielskim klubie Charlton Athletic oraz w reprezentacji Irlandii.
Kariera.
Aiden McGeady zawodową karierę rozpoczynał w Celtic F.C. W szkockiej lidze zadebiutował w sezonie 2003/04 w meczu przeciwko Heart of Midlothian FC W spotkaniu tym Irlandczyk został wybrany najlepszym zawodnikiem na boisku. Jako młody piłkarz początkowo pełnił on w drużynie rolę rezerwowego, lecz ówczesny trener Celticu – Martin O’Neill systematycznie wprowadzał go na końcówki meczów. McGeady był nawet uważany przez niego za największy talent w szkockiej lidze. Dzięki dobrym występom młody Irlandczyk na boisku pojawiał się coraz częściej w pierwszym składzie Celticu. W ekipie „The Bhoys” nastąpiła zmiana na stanowisku szkoleniowca, a nowym trenerem zespołu został Gordon Strachan. Do szkockiej drużyny został ściągnięty Maciej Żurawski, a rok później Jan Vennegoor of Hesselink. Mimo wszystko Strachan nie zrezygnował z usług McGeady’ego, który w sezonie 2006/07 już na stałe wywalczył sobie miejsce w podstawowej jedenastce. McGeady świetną formę prezentował zarówno w Scottish Premier League, jak i w Ligi Mistrzów. W obu tych rozgrywkach należał do najlepszych piłkarzy w swoim zespole.
13 sierpnia 2010 roku McGeady podpisał czteroipółletni kontrakt z rosyjskim Spartakiem Moskwa, skąd 11 stycznia 2014 roku trafił do angielskiego Evertonu.

</doc>
<doc id="749535" url="https://pl.wikipedia.org/wiki?curid=749535" title="15 cm sFH 18">
15 cm sFH 18

15 cm schwere Feldhaubitze 18 (15 cm sFH 18) – podstawowa haubica niemiecka z okresu II wojny światowej o kalibrze 149,1 milimetrów. Bazowała na wcześniejszej haubicy 15 cm sFH 13 z I wojny światowej. Stanowiła również uzbrojenie pojazdu Hummel.

</doc>
<doc id="749537" url="https://pl.wikipedia.org/wiki?curid=749537" title="Szaniec IS-III-1">
Szaniec IS-III-1

"Szaniec piechoty IS-III-1 (Infranterie Schanz 1") - powstał w 1887 roku.
Wybudowany według powszechnie stosowanego wzorca w Twierdzy Kraków. Narys owalu w obwodzie którego zlokalizowano stanowiska dla piechoty, a z tyłu basteja do obrony szyi. W jego centrum miejsce pod prowizoryczne koszary. Obiekt znajduje się obecnie koło ul. Rędzina w Lasku Wolskim w Krakowie.

</doc>
<doc id="749540" url="https://pl.wikipedia.org/wiki?curid=749540" title="Spółgłoska uderzeniowa dziąsłowa dźwięczna">
Spółgłoska uderzeniowa dziąsłowa dźwięczna

Spółgłoska uderzeniowa dziąsłowa – rodzaj dźwięku mowy, spotykany w niektórych językach naturalnych. W Międzynarodowym alfabecie Fonetycznym jest oznaczana symbolem [], a w X-SAMPA – symbolem [4].

</doc>
<doc id="749541" url="https://pl.wikipedia.org/wiki?curid=749541" title="15 cm schweres Infanteriegeschütz 33">
15 cm schweres Infanteriegeschütz 33

15 cm schweres Infanteriegeschütz 33 (sIG 33) – niemieckie ciężkie działo piechoty z okresu II wojny światowej.
Było także używane w szeregu niemieckich dział samobieżnych. Początkowo montowano je na podwoziu czołgu PzKpfw I tworząc pojazd sIG 33 (Sf), ale ta konstrukcja okazała się bardzo niestabilna i przy strzale pojazd niekiedy wywracał się do tyłu, zdecydowano wówczas używać podwozi cięższych czołgów PzKpfw II (sIG 33B Sfl) i PzKpfw III. Wersja bazowana na podwoziu PzKpfw IV – Sturmpanzer IV używała nieco zmodyfikowanej wersji tego działa. Inne pojazdy uzbrojone w te armaty to Grille i 15 cm sIG 33/2 SF auf Jagdpanzer 38(t).
Armata stanowiła także uzbrojenie działa pancernego Sturminfanteriegeschütz 33B.
Historia.
Prace nad ciężkim działem piechoty kalibru 15 cm, uzupełniającym lekkie działo 7,5 cm leIG 18, podjęto w Niemczech w zakładach Rheinmetall pod koniec lat 20. XX wieku, w ramach stopniowej remilitaryzacji kraju. Faktyczny kaliber, typowo dla niemieckiej artylerii, wynosił 149,1 mm. Działo przyjęto na uzbrojenie w 1933 roku pod oznaczeniem 15 cm schweres Infanteriegeschütz 33 (ciężkie działo piechoty wzór 33), w skrócie: sIG 33. Było to pierwsze działo piechoty tak dużego kalibru na świecie, zapewniające pułkom niemieckiej piechoty przewagę w organicznej artylerii stromotorowej ciężkiego kalibru.
Produkcję dział rozpoczęto według różnych źródeł w 1933 lub 1936 roku. Cena działa wynosiła 20 450 marek. Oprócz zakładów Rheinmetall, podczas wojny ich produkcję podjęto w AEG i czeskich zakładach Böhmische Waffenfabrik w Strakonicach. Działo holowane było przez zaprzęg sześciokonny lub ciągnik artyleryjski. Wersja przystosowana do ciągu motorowego różniła się kołami i była cięższa: 1800 kg w położeniu bojowym i 1825 kg w marszowym wobec 1680 kg i 1700 kg dla wersji o ciągu konnym.
W 1939 roku w armii niemieckiej było 450 dział sIG 33. Używane były początkowo w 51 dywizjach I u II fali mobilizacyjnej, po dwa działa w kompanii dział piechoty pułku (sześć w dywizji). W toku wojny wprowadzano je także do pozostałych dywizji oraz dywizji zmotoryzowanych i pancernych. 1 grudnia 1944 roku armia niemiecka miała nadal 1183 działa sIG 33.

</doc>
<doc id="749543" url="https://pl.wikipedia.org/wiki?curid=749543" title="Godkowice">
Godkowice

Godkowice – przysiółek wsi Biechów w Polsce położony w województwie opolskim, w powiecie nyskim, w gminie Pakosławice.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Godcovitz" oraz "Godcowitz" w szeregu wsi lokowanych na prawie polskim "iure polonico".

</doc>
<doc id="749544" url="https://pl.wikipedia.org/wiki?curid=749544" title="10.5 cm leFH 18">
10.5 cm leFH 18



</doc>
<doc id="749545" url="https://pl.wikipedia.org/wiki?curid=749545" title="Ostrogi bramne 3A i 3B">
Ostrogi bramne 3A i 3B

Dwie bramy forteczne 3a i 3b wraz z ostrogami – należą do zespołu obronnego Fortu 2 Kościuszko. Broniły wjazdu do fortu od północnego wschodu. Górna brama zachowała się w całości, a z dolnej jedynie ostróg bramny. Bramy znajdują się przy ul. Hoffmana w Krakowie.

</doc>
<doc id="749547" url="https://pl.wikipedia.org/wiki?curid=749547" title="Akademia Policyjna IV">
Akademia Policyjna IV



</doc>
<doc id="749551" url="https://pl.wikipedia.org/wiki?curid=749551" title="Kologarytm">
Kologarytm



</doc>
<doc id="749553" url="https://pl.wikipedia.org/wiki?curid=749553" title="X-SAMPA">
X-SAMPA

X-SAMPA () – alfabet fonetyczny stworzony w 1995 roku przez londyńskiego profesora Johna C. Wellsa. W przeciwieństwie do IPA jest on całkowicie kompatybilny z ASCII, co ułatwia pisanie na typowej klawiaturze komputera osobistego.
Prekursorem X-SAMPA była SAMPA, w której symbole miały różne znaczenie w zależności od języka.

</doc>
<doc id="749554" url="https://pl.wikipedia.org/wiki?curid=749554" title="Ostróg bramny „Wola Justowska”">
Ostróg bramny „Wola Justowska”

Ostróg bramny „Wola Justowska” – część fortyfikacji Twierdzy Kraków powstała w latach 1907-1908, znajdująca się przy obecnej ul. Królowej Jadwigi 124 w Krakowie (obszar Wola Justowska). Obiekt wpisany jest do Gminnej Ewidencji Zabytków miasta Krakowa.
Budowla pełniła rolę wartowni bramy „Wola Justowska” ustawionej w poprzek ulicy. Podstawową funkcją budynku było zabezpieczenie załogi broniącej przejścia przed ostrzałem wroga. Wewnątrz obiektu znajdowały się pomieszczenia dla załogi (osobne dla oficerów) i toaleta. W ścianach umieszczono otwory strzelnicze. Ostróg bramny wybudowany jest wapienia i cegły. Ściany zewnętrzne zabezpieczone były dodatkowo nasypem ziemnym pochłaniającym energię pocisków. Dach zamaskowany był trawą.
Budynkiem zarządza (stan na maj 2022) Zarząd Budynków Komunalnych w Krakowie.

</doc>
<doc id="749555" url="https://pl.wikipedia.org/wiki?curid=749555" title="Syndrom paryski">
Syndrom paryski

Syndrom paryski – dolegliwość występująca u turystów, najczęściej japońskich, którzy odwiedzając Paryż odkrywają, że miasto nie spełnia ich oczekiwań, a ich wymarzony czy znany z literatury obraz Paryża różni się w znaczący sposób od współczesnej rzeczywistości.
Po raz pierwszy został opisany we francuskim piśmie "Nervure" w 2004 (autorzy – A. Viala, H. Ota, M.N. Vacheron, P. Martin, and F. Caroli), klasyfikowany jako odmiana syndromu Stendhala.
Innego zdania jest doktor Youcef Mahmoudia, który uważa, że syndrom może być spowodowany nadmierną ekscytacją związaną z wizytą w Paryżu. Wiąże się to z przyspieszeniem pracy serca – powodując przyspieszony oddech, co z kolei ma mieć związek z halucynacjami.

</doc>
<doc id="749557" url="https://pl.wikipedia.org/wiki?curid=749557" title="Rodzina Henckel von Donnersmarck">
Rodzina Henckel von Donnersmarck



</doc>
<doc id="749560" url="https://pl.wikipedia.org/wiki?curid=749560" title="Radowice (Biechów)">
Radowice (Biechów)

Radowice – przysiółek wsi Biechów w Polsce, położony w województwie opolskim, w powiecie nyskim, w gminie Pakosławice.
W latach 1975–1998 przysiółek położony był w ówczesnym województwie opolskim.

</doc>
<doc id="749562" url="https://pl.wikipedia.org/wiki?curid=749562" title="Wewnątrzsterowność">
Wewnątrzsterowność

Wewnątrzsterowność – cecha osobowości przejawiająca się poleganiem na własnych sądach i samodzielnością w podejmowaniu decyzji. Jest ona przeciwstawiana zewnątrzsterowności. Polskie słowo "wewnątrzsterowność" jest tłumaczeniem z języka angielskiego dwóch odrębnych terminów z zakresu nauk społecznych: "inner-direction" Davida Riesmana oraz "inner containtment" Waltera Recklessa. Terminy te nie powinny być mylone. 
Wewnątrzsterowność u Davida Riesmana.
Wewnątrzsterowność ("inner-direction") jest u Riesmana pewnym typem osobowości opisanym w pracy "Samotny tłum" (1950). Jest to typ osobowości charakterystyczny dla społeczeństw nowożytnych i nowoczesnych, w których wzrost ludności wykształcił potrzebę niezależności i samowystarczalności. Jednostki w tych społeczeństwach we wczesnym okresie życia nabywają uwewnętrzniony zespół celów i wartości, którymi następnie kierują się w życiu. Działanie wpojonych norm i wartości Riesman porównuje do żyroskopu. Pozwalają one jednostkom żyć w zbiorowości bez pomocy ścisłych i oczywistych nakazów tradycji. Ludzie wewnątrzsterowni zyskują poczucie panowania nad własnym życiem, a ich dewizą życiową jest wysiłek i praca. 
Osobowość wewnątrzsterowna zastąpiła wcześniejszy typ osobowości sterowanej tradycją. Książka Riesmana poświęcona jest natomiast diagnozie społeczeństwa amerykańskiego przechodzącego od społeczeństwa wewnątrzsterownego do zewnątrzsterownego.
Wewnątrzsterowność u Waltera Recklessa.
Wewnątrzsterowność ("inner containtment") u Waltera Recklessa jest częścią jego teorii kontroli społecznej.
Człowiek wewnątrzsterowny kieruje swoim zachowaniem samodzielnie. Jest aktywny, niezależny od innych ludzi, zdolny do podejmowania decyzji i brania za nie odpowiedzialności. W skrajnym wydaniu wewnątrzsterowność prowadzi do nieliczenia się z wymaganiami otoczenia i poczucia alienacji. Takie osoby boją się także, że ich poczucie wolności może okazać się jedynie złudzeniem.
Zewnątrzsterowność i wewnątrzsterowność mylone bywają niekiedy z poczuciem umiejscowienia kontroli, teorii stworzonej przez Juliana Rottera. Zewnątrz i wewnątrzsterowność opisują jednak pochodzenie informacji, które kierują zachowaniem. Teoria Rottera zaś procesy atrybucyjne, które tworzy jednostka, starając się zrozumieć świat w jakim żyje.

</doc>
<doc id="749565" url="https://pl.wikipedia.org/wiki?curid=749565" title="Biały ser">
Biały ser



</doc>
<doc id="749566" url="https://pl.wikipedia.org/wiki?curid=749566" title="Brama „Kościuszko”">
Brama „Kościuszko”

Brama forteczna Kościuszko – jeden z obiektów dawnej austriackiej Twierdzy Kraków. Powstała w 1908 roku, zburzono ją po 1920 roku.
Pierwotnie była to brama w murze ceglanym ze strzelnicami w obwodzie umocnień grupy Fortu 2 „Kościuszko” w Krakowie. Niewiele się zachowało z zabytkowej bramy – tylko fragment muru oporowego wtórnie pozbawiony płaszcza ziemnego. Relikty Bramy Kościuszko znajdują się przy Alei Jerzego Waszyngtona w Krakowie.

</doc>
<doc id="749568" url="https://pl.wikipedia.org/wiki?curid=749568" title="Śmiłowice (Goszowice)">
Śmiłowice (Goszowice)

Śmiłowice – przysiółek wsi Goszowice w Polsce, położony w województwie opolskim, w powiecie nyskim, w gminie Pakosławice.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Smilowitz".

</doc>
<doc id="749570" url="https://pl.wikipedia.org/wiki?curid=749570" title="Naczków">
Naczków

Naczków – przysiółek wsi Goszowice w Polsce, położony w województwie opolskim, w powiecie nyskim, w gminie Pakosławice.
Nazwa.
Według Heinricha Adamy'ego nazwa miejscowości pochodzi od polskiej nazwy zielonych części włoszczyzny - "naci". W swoim dziele o nazwach miejscowych na Śląsku wydanym w 1888 roku we Wrocławiu jako starszą od niemieckiej wymienia on nazwę w formie - "Nac" tłumacząc nazwę na "Krauterdorf" czyli po polsku "Wieś naci". Niemcy zgermanizowali nazwę na "Natschkau" w wyniku czego utraciła ona swoje pierwotne znaczenie.

</doc>
<doc id="749572" url="https://pl.wikipedia.org/wiki?curid=749572" title="NLL sezon 1998">
NLL sezon 1998

W 1998 roku sezon rozpoczął się 3 stycznia, a zakończył 28 kwietnia 1998 roku. Od tego sezonu zespoły NLL za zdobycie mistrzostwa otrzymywały Champion’s Cup. Mistrzostwo wyjątkowo w tym sezonie zdobywał ten zespół, który wygrał dwa z trzech spotkań. Mistrzostwo zdobył zespół Philadelphia Wings, który pokonał Baltimore Thunder w pierwszym meczu 16 – 12, a w drugim 17 – 12. W tym sezonie nie rozgrywano All Star Game. Był to dwunasty sezon zawodowej ligi lacrosse (licząc sezony EPBLL i MILL). Mistrzem sezonu została drużyna Philadelphia Wings.
Wyniki sezonu.
Faza grupowa.
"W – Wygrane, P – Przegrane, PRC – Liczba wygranych meczów w procentach, GZ – Gole zdobyte, GS – Gole stracone"

</doc>
<doc id="749574" url="https://pl.wikipedia.org/wiki?curid=749574" title="Halowe Mistrzostwa Europy w Lekkoatletyce 1972">
Halowe Mistrzostwa Europy w Lekkoatletyce 1972

III Halowe Mistrzostwa Europy odbyły się 11–12 marca 1972 w Grenoble w hali Palais des Sports.

</doc>
<doc id="749575" url="https://pl.wikipedia.org/wiki?curid=749575" title="Regina Pisarek">
Regina Pisarek

Regina Maria Pisarek (ur. 25 marca 1939 w Warszawie, zm. 22 stycznia 1998 w Nadarzynie) – polska piosenkarka.
Działalność artystyczna.
Zadebiutowała na estradzie w konkursie Polskiego Radia dla piosenkarzy amatorów w 1958, zajmując trzecie miejsce. Uczestniczyła w wielu edycjach Festiwalu Piosenki Żołnierskiej w Kołobrzegu, Międzynarodowego Festiwalu Piosenki w Sopocie (w 1963 zdobyła pierwszą nagrodę) i Krajowego Festiwalu Piosenki Polskiej w Opolu. 
Wylansowała wiele piosenki, m.in.:
Śmierć.
Zginęła 22 stycznia 1998 na drodze krajowej nr 8 w Nadarzynie w wypadku samochodowym spowodowanym przez nietrzeźwego kierowcę. Została pochowana na Cmentarzu Północnym w Warszawie (kw. W-VII-3-12-15).

</doc>
<doc id="749576" url="https://pl.wikipedia.org/wiki?curid=749576" title="Spiny">
Spiny

Spiny – przysiółek wsi Słupice w Polsce, położony w województwie opolskim, w powiecie nyskim, w gminie Pakosławice.
W latach 1975–1998 przysiółek położony był w ówczesnym województwie opolskim.

</doc>
<doc id="749577" url="https://pl.wikipedia.org/wiki?curid=749577" title="Ostróg bramny „Bielany”">
Ostróg bramny „Bielany”

Ostróg bramny „Bielany” – część fortyfikacji Twierdzy Kraków, powstał około 1910 roku. 
Zachował się ostróg bramny z pancernym sponsonem.
Ostróg, wartownia bramy „Bielany” (Wachhaus) – blok bojowy do flankowania przyległej bramy rdzenia. 
Rzut prostokątny. Obiekt ceglano-kamienno-stalowo-betonowy z płaszczem ziemnym od czoła i boku nie zachowanym, jednokondygnacyjny. Po 1920 adaptowany na lokal gastronomiczny, od ok. 1970 roku był tu sklep, po 1992 ponownie powstał tu lokal gastronomiczny, a od 2001 skład budowlany. Obiekt znajduje się przy ul. ks. Józefa 65 w Krakowie.

</doc>
<doc id="749578" url="https://pl.wikipedia.org/wiki?curid=749578" title="Ratu">
Ratu

Ratu – tytuł wodza na Fidżi, jego odpowiednikiem dla kobiet jest Adi.
Znani Ratu:

</doc>
<doc id="749580" url="https://pl.wikipedia.org/wiki?curid=749580" title="Carbon (Iowa)">
Carbon (Iowa)

Carbon to miasto w stanie Iowa, w hrabstwie Adams w Stanach Zjednoczonych.

</doc>
<doc id="749582" url="https://pl.wikipedia.org/wiki?curid=749582" title="Księga Przypowieści">
Księga Przypowieści



</doc>
<doc id="749583" url="https://pl.wikipedia.org/wiki?curid=749583" title="1 Księga Mojżeszowa">
1 Księga Mojżeszowa



</doc>
<doc id="749584" url="https://pl.wikipedia.org/wiki?curid=749584" title="2 Księga Mojżeszowa">
2 Księga Mojżeszowa



</doc>
<doc id="749585" url="https://pl.wikipedia.org/wiki?curid=749585" title="Druga Księga Mojżeszowa">
Druga Księga Mojżeszowa



</doc>
<doc id="749586" url="https://pl.wikipedia.org/wiki?curid=749586" title="3 Księga Mojżeszowa">
3 Księga Mojżeszowa



</doc>
<doc id="749587" url="https://pl.wikipedia.org/wiki?curid=749587" title="Trzecia Księga Mojżeszowa">
Trzecia Księga Mojżeszowa



</doc>
<doc id="749588" url="https://pl.wikipedia.org/wiki?curid=749588" title="4 Księga Mojżeszowa">
4 Księga Mojżeszowa



</doc>
<doc id="749589" url="https://pl.wikipedia.org/wiki?curid=749589" title="Czwarta Księga Mojżeszowa">
Czwarta Księga Mojżeszowa



</doc>
<doc id="749590" url="https://pl.wikipedia.org/wiki?curid=749590" title="5 Księga Mojżeszowa">
5 Księga Mojżeszowa



</doc>
<doc id="749591" url="https://pl.wikipedia.org/wiki?curid=749591" title="Carbon (Indiana)">
Carbon (Indiana)

Carbon – miasto w stanie Indiana w hrabstwie Clay w Stanach Zjednoczonych.

</doc>
<doc id="749592" url="https://pl.wikipedia.org/wiki?curid=749592" title="Piąta Księga Mojżeszowa">
Piąta Księga Mojżeszowa



</doc>
<doc id="749593" url="https://pl.wikipedia.org/wiki?curid=749593" title="Leviticus">
Leviticus



</doc>
<doc id="749594" url="https://pl.wikipedia.org/wiki?curid=749594" title="Numeri">
Numeri



</doc>
<doc id="749595" url="https://pl.wikipedia.org/wiki?curid=749595" title="Deuteronomium">
Deuteronomium



</doc>
<doc id="749596" url="https://pl.wikipedia.org/wiki?curid=749596" title="Treny Jeremiasza">
Treny Jeremiasza



</doc>
<doc id="749597" url="https://pl.wikipedia.org/wiki?curid=749597" title="Taisho">
Taisho



</doc>
<doc id="749598" url="https://pl.wikipedia.org/wiki?curid=749598" title="1 Księga Samuelowa">
1 Księga Samuelowa



</doc>
<doc id="749601" url="https://pl.wikipedia.org/wiki?curid=749601" title="2 Księga Samuelowa">
2 Księga Samuelowa



</doc>
<doc id="749602" url="https://pl.wikipedia.org/wiki?curid=749602" title="Eklezjastyk">
Eklezjastyk



</doc>
<doc id="749603" url="https://pl.wikipedia.org/wiki?curid=749603" title="Księga Kaznodziei">
Księga Kaznodziei



</doc>
<doc id="749604" url="https://pl.wikipedia.org/wiki?curid=749604" title="Księga Kaznodziei Salomona">
Księga Kaznodziei Salomona



</doc>
<doc id="749605" url="https://pl.wikipedia.org/wiki?curid=749605" title="Szaniec piechoty IS-III-2">
Szaniec piechoty IS-III-2

Szaniec piechoty IS-III-2 – nieistniejący szaniec, element Twierdzy Kraków.
Znajdował się od strony doliny Rudawy. Wspomagał Fort 39 „Olszanica” w obronie. Obecnie pozostał tylko tradytor dla ckm.
Historia.
Szaniec pochodzi z ok. 1887–1888, zniwelowany po 1920. Tradytor zbudowany przed 1914.

</doc>
<doc id="749607" url="https://pl.wikipedia.org/wiki?curid=749607" title="Kruszyna (roślina)">
Kruszyna (roślina)

Kruszyna ("Frangula" Mill.) – rodzaj krzewu należący do rodziny szakłakowatych ("Rhamnaceae"). Jest siostrzany względem rodzaju szakłak "Rhamnus" i w wielu ujęciach systematycznych do niego włączany. Obejmuje 56 gatunków. Występują one na wszystkich kontynentach półkuli północnej – w całej Europie po Syberię, w Azji Środkowej i Wschodniej na obszarze od Półwyspu Indochińskiego po Japonię, w rejonie Kaukazu i Azji Mniejszej, w północno-zachodniej Afryce oraz na rozległych obszarach obu kontynentów amerykańskich, włączając w to całą strefę międzyzwrotnikową. Rodzaj najbardziej zróżnicowany jest w Nowym Świecie. W Polsce pospolicie na całym niżu i w niższych położeniach górskich występuje jeden gatunek – kruszyna pospolita "F. alnus". 
Kruszyna pospolita ma duże znaczenie użytkowe jako roślina lecznicza (kora jest środkiem przeczyszczającym). Z jej owoców pozyskiwano także żółty barwnik, a węgiel drzewny z jej drewna był cenionym surowcem do wyrobu prochu strzeleckiego. W takim samym zakresie leczniczym wykorzystywana jest kora amerykańskiego gatunku – "Frangula purshiana".
Systematyka.
Rodzaj należący do plemienia "Rhamneae", podrodziny "Rhamnaceae" i rodziny szakłakowatych ("Rhamnaceae").
Rodzaj jest siostrzany w stosunku do rodzaju szakłak "Rhamnus". Ze względu na bliskie pokrewieństwo tych taksonów, przez wielu autorów są one łączone w jednym rodzaju "Rhamnus" dzielonym na podrodzaje "Frangula" i "Rhamnus". 

</doc>
<doc id="749608" url="https://pl.wikipedia.org/wiki?curid=749608" title="Służba Bezpieczeństwa Ukrainy">
Służba Bezpieczeństwa Ukrainy

Służba Bezpieczeństwa Ukrainy, SBU (ukr. Служба безпеки України) – ukraińska służba specjalna podległa Prezydentowi Ukrainy, kontrolowana przez Radę Najwyższą Ukrainy. Powstała 20 września 1991 z ukraińskich struktur radzieckiego KGB. Do zadań SBU należy m.in. kontrwywiad, ochrona informacji niejawnych, kontrola proliferacji materiałów przydatnych do produkcji broni masowego rażenia. Walka z przestępczością gospodarczą, przestępczością komputerową itd.
Historia.
Powstała we wrześniu 1991 Służba Bezpieczeństwa Ukrainy jest następczynią struktur KGB działających w Ukraińskiej Socjalistycznej Republice Radzieckiej. W formacji pozostawiono większość byłych funkcjonariuszy radzieckich. Pierwszym szefem SBU został gen. Nikołaj Gołuszko.
SBU prowadziła śledztwo w sprawie morderstwa dziennikarza Heorhija Gongadze, o którego zlecenie zamordowania oskarżano prezydenta Ukrainy Leonida Kuczmę. 6 lutego 2008 SBU opublikowała tzw. Księgę faktów, dokument mający być dowodem na brak udziału OUN-B w mordach dokonywanych podczas II wojny światowej na Żydach. Zdaniem wielu historyków, tak ukraińskich, jak i zagranicznych, źródło to jest mistyfikacją.
W 2009 r. formacji udało się ujawnić siedmiu szpiegów i szesnastu agentów obcych służb działających na terenie Ukrainy. W 2010 funkcjonariusze SBU mieli zastraszać działaczki kobiecego ruchu Femen.
Według oficjalnych danych ukraińskiej parlamentarnej Komisji Bezpieczeństwa Narodowego z lutego 2016, po aneksji Krymu przez Federację Rosyjską struktury SBU opuściło 10% personelu formacji.
21 grudnia 2017 funkcjonariusze SBU aresztowali dwóch ukraińskich urzędników państwowych pod zarzutem szpiegostwa na rzecz Rosji.
Podział.
Po reformie 14 października 2005 działalność wywiadowczą przejęła i prowadzi Служба зовнішньої розвідки України, "Służba Zownisznioji Rozwidky Ukrajiny" (pol. Służba Wywiadu Zagranicznego Ukrainy). SZR prowadzi wywiad jako jedyna służba specjalna poza Головне управління розвідки Міністерства оборони України (Głównym Zarządem Wywiadu Ministerstwa Obrony Ukrainy) – wywiad wojskowy.
W 2017 r. Służba Bezpieczeństwa Ukrainy zatrudniała około 29 tysięcy pracowników.
Łamanie praw człowieka i naruszanie wolności słowa przez SBU.
Funkcjonariusze Służby Bezpieczeństwa Ukrainy dopuścili się łamania praw człowieka podczas poszukiwania seryjnego mordercy Anatolija Onoprijenki. Jurij Mozola, pierwszy podejrzany w śledztwie, zmarł w obwodowym areszcie SBU we Lwowie, w wyniku długotrwałych tortur.
W 2008 r. część deputowanych Rady Najwyższej Ukrainy zwróciła się do prokuratury w sprawie zbadania oskarżeń o łamanie prawa przez szefa SBU.
Według raportów misji obserwacyjnej ONZ ds. praw człowieka na Ukrainie, personel SBU jest odpowiedzialny za liczne przypadki łamania praw człowieka, takie jak wymuszone zaginięcia, przemoc seksualna i tortury.
W 2016 r. Amnesty International i Human Rights Watch poinformowały, że SBU prowadzi tajne więzienia, w których cywile są przetrzymywani w odosobnieniu, poddawani niewłaściwemu traktowaniu i torturom. Dziennikarze „Ukraińskiej prawdy” dotarli do informacji o istnieniu jednego w takich ośrodków w Charkowie.
Ukraiński Helsiński Związek Praw Człowieka uważał SBU za głównego naruszającego prawa człowieka na Ukrainie.
W grudniu 2017 misja Organizacji Narodów Zjednoczonych na Ukrainie wyraziła zaniepokojenie sytuacją wolności opinii i wypowiedzi na Ukrainie, która stoi w obliczu „narastających wyzwań”. Według doniesień ONZ SBU wykorzystuje szeroką interpretację i stosowanie ukraińskiego kodeksu karnego wobec niezależnych ukraińskich dziennikarzy, blogerów i działaczy medialnych.

</doc>
<doc id="749609" url="https://pl.wikipedia.org/wiki?curid=749609" title="SBU">
SBU



</doc>
<doc id="749618" url="https://pl.wikipedia.org/wiki?curid=749618" title="Trepanacja">
Trepanacja

Trepanacja (, "trypanon" – „świder”) – zabieg chirurgiczny wykonywany zależnie od potrzeb za pomocą świdra lub trepanu, dłut i kleszczy kostnych.
W przypadku trepanacji czaszki służy ona odsłonięciu opon mózgowych, by umożliwić przeprowadzenie właściwego zabiegu, np. gdy wymagane jest leczenie krwiaka wewnątrzczaszkowego. Trepanację kości długich, kręgów i miednicy wykonuje się we wstępnym etapie operacji wytwórczych kości. Trepanacja zęba polega na przewierceniu się od korony do komory; w stanach zapalnych lub zgorzeli miazgi umożliwia ujście gazów i ropy nagromadzonych w komorze.
Historia trepanacji czaszki.
Prehistoria.
Początki trepanacji czaszki datowane są na neolit. W jednym ze stanowisk we Francji odnaleziono szczątki 40 osób ze śladami trepanacji czaszki (⅓ spośród wszystkich odnalezionych). Szczątki z prekolumbijskiej Mezoameryki (Meksyku, Gwatemali i Jukatanu) pochodzą z okresu 950–1400 n.e. O trepanacji wspomniano już w "Corpus Hippocraticum". Wiele dowodów archeologicznych na przeprowadzanie tego zabiegu pochodzi z południowo-zachodnich Niemiec (z epoki kamienia), jednak w Europie pochodzą także m.in. z Irlandii, Danii, Francji i Włoch. Dokumenty zapisane w klasycznej grece oraz obserwacje antropologiczne na ludności Peru sprzed czasów współczesnych wskazują na to, że zdawano sobie sprawę z ryzyka trepanacji czaszki, zanim medycyna znacząco się rozwinęła.
W Peru i Melanezji trepanacje czaszki stosowano, by zmniejszyć ból u pacjentów cierpiących z powodu ciśnienia wywołanego krwotokami śródmózgowymi. X. Chen i K. Han opisali sześć noszących ślady trepanacji czaszek ze starożytnych Chin, datowane są one na okres 5000–2000 lat p.n.e. Jedna z nich posiada otwór liczący w najszerszych miejscach wymiary 45 na 33 mm. W przypadku jednej czaszki gładkie krawędzie otworu wskazują na to, że pacjent przeżył operację i żył jeszcze jakiś czas. Oprócz wskazań medycznych do trepanacji – jak uszkodzenie kości czaszki, krwawienia śródmózgowe – trepanację stosowano także celem leczenia epilepsji, szaleństwa, ale i pozyskania kości mających chronić przed demonami.
Nowożytność.
W Polsce przeprowadzenie pierwszej trepanacji datowane jest na 1613 rok.

</doc>
<doc id="749620" url="https://pl.wikipedia.org/wiki?curid=749620" title="Przedwczesne pokwitanie">
Przedwczesne pokwitanie

Przedwczesne pokwitanie (łac. "pubertas praecox") – inaczej szybsze dojrzewanie płciowe; przedwczesne pokwitanie dzieli się na GnRH-zależne i GnRH-niezależne, w zależności od obecności pulsów stężenia gonadoliberyny (GnRH) we krwi.
Przyczyny.
Spowodowane jest głównie braniem leków hormonalnych, ale także np. wadami wrodzonymi układu dokrewnego lub guzami jajników czy nadnerczy, a także niedoczynnością tarczycy.

</doc>
<doc id="749624" url="https://pl.wikipedia.org/wiki?curid=749624" title="Ścięcie śmierci">
Ścięcie śmierci

Ścięcie śmierci (inaczej Jedlińskie Kusaki) – obrzęd ludowy, obchodzony corocznie w Jedlińsku w ostatni wtorek przed wielkim postem.
Przebieg obrzędu.
Według legendarnej opowieści, odtwarzanej podczas karnawału na jedlińskim rynku: W zapustny wtorek mieszkańcy Jedlińska poruszeni wiadomością przekazaną przez Kantego, odźwiernego w kościele, że "śmierć" upiwszy się w kusaki zgubiła kosę w Tocznem i śpi pod Spaloną Groblą, wyruszają prowadzeni przez Kantego na podmiejskie łąki, gdzie mocno ją wiążą postronkami, a następnie w triumfalnym pochodzie prowadzą do osiedla. Poinformowany o złapaniu "śmierci" burmistrz wraz z ławnikami oczekiwał na rynku miejskim przybycia orszaku. Zaczyna się rozprawa w sądzie. "Śmierć" zostaje oskarżona przez gawiedzią. Wysłuchawszy oskarżeń sąd wydaje wyrok i wzywa kata. Straszy on karami tych, którzy nie będą postępować zgodnie z prawem. Skończywszy mowę, kat ścina głowę "śmierci", z której sypie się popiół, a z fałdów śmiertelnej koszuli wyskakuje czarny kot – wyobrażenie duszy. Po ścięciu na szafocie pojawia się anioł ostrzegający wszystkich, że "śmierć" nadal zbierać będzie swoje plony. Kat kładzie zwłoki śmierci na sanie, ciągnięte przez dzieci i dorosłych. Objechawszy osadę, dostarczają zwłoki burmistrzowi, aby spisać akt zgonu. Następnie odprawiają "śmierci" pogrzeb w karczmie, bawiąc się i tańcząc do północy. 
Od rana na ulice Jedlińska wychodzą przebierańcy, zwani kusakami. Wszystkie postaci, w tym także kobiece, grają mężczyźni. Najliczniejszą grupę przebierańców stanowią diabły.
Historia i badania.
Pierwsza wzmianka o obrzędzie pojawiła się 22 lutego 1860 r. w warszawskiej "Gazecie Codziennej". Był to przedruk listu księdza Jana Kloczkowskiego, ówczesnego proboszcza parafii w Jedlińsku, który opisuje zapustne widowisko. Jednakże początki tego zwyczaju są znacznie wcześniejsze. Ścinanie śmierci jest obrzędem kończącym karnawał, ale i zimę (według niektórych teorii początków zabawy można szukać już w XVI lub XVII wieku, gdy w różnych stronach Polski i Europy niszczono kukły uosabiające zimę poprzez ich ścinanie, topienie bądź palenie).
Pewna część badaczy uważa jednak, że nie należy łączyć tego widowiska z ludowymi obrzędami wypędzania zimy, ze względu na ukształtowanie się go w czasach, gdy Jedlińsk był jeszcze miastem 
W porównaniu z większością polskich praktyk karnawałowych, "Ścięcie śmierci" ma najbardziej sceniczny charakter, z wyraźnym podziałem na aktorów i widownię. Nie jest to jednak odtworzenie karnawału na scenie, lecz element wpisany w przebieg samego widowiska w postaci odgrywanej przed publicznością rozprawy sądowej, odnotowany już w pierwszych XIX-wiecznych relacjach. Upodabnia to karnawał w Jedlińsku do wielu miejskich karnawałów zachodnioeuropejskich.

</doc>
<doc id="749629" url="https://pl.wikipedia.org/wiki?curid=749629" title="Lido di Spina">
Lido di Spina

Lido di Spina – miejscowość we Włoszech nad morzem Adriatyckim w prowincji Ferrara w gminie Comacchio, w kompleksie "Sette lidi di Comacchio" [7 lidi Comacchio], do którego należą (w kolejności od południa do północy):
Nieopodal delty rzeki Pad. Poza sezonem letnim Lido di Spina jest puste. W miasteczku mieści się wiele hoteli, 2 kempingi oraz wiele atrakcji. Targ odbywa się w soboty. Lido di Spina jest połączone z Lido degli Estensi, z którym to rywalizuje w corocznych regatach na dzielącym je kanale Logonovo.

</doc>
<doc id="749630" url="https://pl.wikipedia.org/wiki?curid=749630" title="Bateria FB-V-1">
Bateria FB-V-1

Bateria artylerii ciężkiej (FB V-1) – jedna z trzech baterii artyleryjskich jakie wspomagały Fort 45 Zielonki. Bateria powstała w 1884 roku w ramach Twierdzy Kraków. Znajduje się po zachodniej stronie fortu, na terenie prywatnym.
Jedna z dwóch pozostałych baterii była położona na terenie dzisiejszego cmentarza. Śladem po niej są trzy murowane schrony pogotowia. Wały ziemne zniwelowano. Znajduje się po wschodniej stronie fortu.
Trzecia bateria, z 1902 roku, zachowała się. Jej porośnięty krzewami zarys znajduje się po zachodniej stronie fortu.

</doc>
<doc id="749633" url="https://pl.wikipedia.org/wiki?curid=749633" title="Biblia Jakuba Wujka">
Biblia Jakuba Wujka

Biblia Jakuba Wujka – przekład Biblii na język polski wykonany przez jezuitę, ks. Jakuba Wujka, wydany w całości po raz pierwszy w roku 1599. Wujek pracował nad nim w latach 1584–1595.
Geneza oraz okoliczności wydania.
Pod koniec XVI wieku istniały już dwa katolickie przekłady Pisma Świętego z łaciny na język polski. Była to rękopiśmienna Biblia królowej Zofii ukończona w latach 1453–1455 i obejmująca co najmniej Stary Testament oraz drukowana Biblia Leopolity z 1561. Istniały już też przekłady protestanckie z języków oryginalnych na język polski: Nowy Testament królewiecki z 1552, Biblia brzeska z 1563 czy Biblia nieświeska z 1572. Przekład Jakuba Wujka był kolejną próbą przetłumaczenia Biblii z łaciny na narodowy czyli na język polski. Dokonano go na zlecenie władz zakonnych po uzyskaniu odpowiedniej zgody papieża Grzegorza XIII. W odróżnieniu od wcześniejszych uważanych przez niektórych za niezbyt udane katolickich tłumaczeń zadaniem Jakuba Wujka miało być dokonanie przekładu:
" któryby y własnością y gładkoscią Polskiej mowy z każdym przyszłym zrównał, y prawdą a szczyrością wykładu wszystkie inne celował."
Podstawą przekładu Wujka był łaciński przekład przypisywany Hieronimowi – Wulgata, usankcjonowany dekretem soboru trydenckiego jako oficjalny tekst Kościoła rzymskokatolickiego w 1546 roku.
Tłumaczenie Wujka opierało się na Wulgacie lowańskiej, ale Wujek wykorzystał też hebrajski Stary i grecki Nowy Testament korzystając z tekstu Poligloty antwerpskiej. W 1593 roku Wujek dokładnie skonfrontował tekst swego przekładu z tekstem „Wulgaty klementyńskiej”.
W roku 1593 ukazał się przekład Nowego Testamentu, przedrukowany z poprawkami i psalmami w 1594 roku, oraz czterokrotnie w wieku XVII. Pełny przekład został ukończony w roku 1595, ponieważ jednak oparty był na Wulgacie lowańskiej, jezuici zobowiązani byli dokonać rewizji przekładu celem dostosowania go do brzmienia Wulgaty klementyńskiej. Praca komisji rewizyjnej zajęła kilka lat i cały oficjalny przekład całej Biblii ukazał się dopiero dwa lata po śmierci Jakuba Wujka – w roku 1599. Wprowadzone przez komisję rewizyjną przekładu Wujka zmiany i poprawki były liczne i poważne, i w różnej skali dotknęły tekst autorski, jednak mimo to przekład ten przeszedł do historii jako przekład Wujka.
Przekład ten zastąpił nieudaną Biblię Leopolity i pełnił rolę podstawowego polskiego przekładu katolickiego przez 367 lat, aż do opracowania Biblii Tysiąclecia jako pierwszego katolickiego tłumaczenia na język polski z języków oryginalnych (1965).
Charakterystyka przekładu.
Za podstawę przekładu służyła łacińska Wulgata – jednak harmonizowana według znanych w XVI wieku opracowań tekstów greckich (m.in. Textus receptus), a wszystkie rozbieżności opisywane były w przypisach. Jak pisze ks. prof. Tomasz Jelonek: „w pracy nad przekładem ks. Wujek doceniał znaczenie tekstu greckiego dla wiernego oddania miejsc trudniejszych, choć zasadniczo tłumaczył z Wulgaty.”
Jest to o tyle istotne, że zarówno niedoskonała znajomość hebrajskiego Hieronima, a przede wszystkim kumulacja błędów kopistów w ciągu bez mała tysiąca lat spowodowała, że w wielu miejscach Wulgata była w ogóle niezrozumiała, a nawet bezsensowna. Błędy Wulgaty były znane, gdyż uczeni w XV i XVI wieku (Lorenzo Valla, Jacques Lefèvre d’Étaples czy Erazm z Rotterdamu) niejednokrotnie wskazywali na nie (szczególnie w tekście Starego Testamentu), dokonywali też własnych przekładów, jednak żaden z nich nie zdobył uznania i nie zdołał zastąpić Wulgaty. Wujek podawał w przypisach znaczenie tekstu oryginalnego (hebrajskiego lub greckiego), ułatwiając w ten sposób zrozumienie tekstu. Nie zdołał jednak ominąć błędów Wulgaty. Na przykład tekst Księgi Izajasza 5,1 oddał za Wulgatą "Winnicę nabył mój miły na rogu, synu oliwy" (dla porównania Biblia Tysiąclecia idąc za oryginalnym tekstem hebrajskim: "Przyjaciel mój miał winnicę na żyznym pagórku").
Przedmowy do poszczególnych ksiąg zostały opatrzone dość ostro sformułowanymi opiniami o przekładach protestanckich (stanowiły one odzwierciedlenie ówczesnych poglądów katolickich).
Język przekładu.
Tekst przekładu oddawał dobrze wiele odcieni znaczeniowych oryginału, uwzględnionych także w Wulgacie przez Hieronima. Przykładem tej staranności może być np. użycie w tłumaczeniu Księgi Rodzaju słów "mąż / mężyna" dla oddania łacińskiego "vir / virgo". We współczesnych przekładach jest zwykle: "mężczyzna / niewiasta (lub kobieta)", co nie uwypukla w taki sposób jak w oryginale związku mężczyzny z kobietą. Z drugiej strony – narażało to tłumacza na krytykę z powodu używania neologizmów. Większość z nich została jednak zaakceptowana przez władze kościelne i przez odbiorców przekładu, przyczyniając się do wzbogacenia i „uplastycznienia” języka polskiego.
Wujek korzystał z pracy swoich poprzedników – także przekładów protestanckich – szczególnie pod względem językowym. Wujek zachował stare wyrażenia i dawną terminologię religijną, odrzucając:
„sprośności słów nowości, terminy starym chrześcijanom niesłychane, które nowowiernicy wznoszą, aby z kościołem katolickim zgoła nic spólnego niemieli”. 
Język przekładu Wujka cechuje prostota, a jednocześnie poważny, wręcz namaszczony styl.
Dwudziestowieczne polskie przekłady biblijne nie pozostawały obojętne wobec tradycji przekładu Wujka. Niektóre nawiązywały do niego np. przekład Eugeniusza Dąbrowskiego, inne z kolei świadomie unikały Wujkowego stylu, np. przekład Seweryna Kowalskiego, Biblia Tysiąclecia.
Wydania.
Wydania Nowego Testamentu (XVI, XVII oraz XVIII wiek):
Wydań z XIX wieku oraz z wieku XX (do końca II Wojny Światowej) było około 60.
Wydania całości (Stary i Nowy Testament – XVI do połowy XIX wieku):
Od początku swej historii, do czasu pojawienia się Biblii Tysiąclecia, było przynajmniej 36 wydań całościowych . Kolejne wydania niewymienione wcześniej miały miejsce w: Krakowie (1935, 1956 - tylko ST, 1962); Lipsku (1854-58,1858-60,1898,1899); Londynie (1945-48 nieukończone); Poznaniu (1888-91,1926-32 nieukończone); Pulaski Wisconsin (1962), Toledo Ohio (1911); Warszawie (1873-74,1878,1885-87,1889-90,1893-95,1896,1909,1923,1928,1950,1960); Wiedniu (1899); Wilnie (1861-64; 1896-98; 1907). 
Wydania współczesne (tekst Wujka poddany był korekcie):
W 2010 roku pojawiło się faksymilie w serii wydawniczej Biblia Slavica.
Z Biblii Wujka korzystali chrześcijanie różnych wyznań. Powstałe w 1816 Towarzystwo Biblijne w Polsce rozpowszechniło w pierwszym roku działalności 18 tysięcy egzemplarzy przekładu. Był on wydawany przez Towarzystwo do lat 60. XX wieku – bez przypisów i ksiąg deuterokanonicznych.

</doc>
<doc id="749634" url="https://pl.wikipedia.org/wiki?curid=749634" title="FC Flora Tallin">
FC Flora Tallin



</doc>
<doc id="749637" url="https://pl.wikipedia.org/wiki?curid=749637" title="Certyfikat pierwszości">
Certyfikat pierwszości

W teorii liczb, certyfikat pierwszości albo dowód pierwszości to zwięzły formalny dowód, że dana liczba jest pierwsza, który można szybko zweryfikować – w przeciwieństwie do czasochłonnego przeprowadzenia testu pierwszości. 
Istnienie certyfikatów pierwszości dowiodło, że problem znajdowania liczb pierwszych leży w klasie NP: problemów których rozwiązania można sprawdzić w czasie wielomianowym.
Certyfikaty Pratta.
Najbardziej znanymi certyfikatami pierwszości (choć nie pierwszymi wynalezionymi) są tzw. certyfikaty Pratta, wynalezione przez Pratta w 1975 r. Bazują one na odwróceniu małego twierdzenia Fermata z dodanym warunkiem, który uzupełnia to odwrócenie:
Znając taką liczbę "x" (nazywaną "świadkiem") i rozkład na czynniki pierwsze "n" −1, powyższe warunki można szybko sprawdzić: wymaga to liniowej liczby działań na potęgach (bo każda liczba ma mniej dzielników pierwszych niż cyfr), z których każde wymaga O(log "n") mnożeń (przy zastosowaniu szybkiego potęgowania). 
Niestety powyższy algorytm można oszukać, tak żeby zaakceptował liczbę złożoną. W tym celu można podać mu fałszywy rozkład na czynniki pierwsze "n" −1, w którym będą znajdowały się liczby złożone. Przykładowo załóżmy, że twierdzimy, że 85 jest pierwsza, podając świadka "x"= 4 i równanie 84=6×14 jako rozkład "n" −1. Wtedy:
Algorytm wywnioskuje, że 85 jest pierwsza. Zauważmy, że nie możemy samodzielnie szukać rozkładu "n" −1 na czynniki pierwsze, ponieważ nie znamy algorytmu, który robi to w wielomianowym czasie. 
Lepszym sposobem rozwiązania tego problemu jest udostępnienie certyfikatów pierwszości również dla każdego czynnika "n" −1: w tej samej postaci, ale mniejszych i łatwiejszych do sprawdzenia. Postępujemy w ten sposób rekurencyjnie, aż dojdziemy do czynników o których wiemy, że są pierwsze (np. do 2). Kompletny certyfikat ma wtedy postać drzewa ze znanymi liczbami pierwszymi w liściach. Przykładowe drzewo udowadniające że 229 jest liczbą pierwszą, może wyglądać tak:
Zauważmy, że iloczyn liczb na każdym poziomie drzewa jest nie większy niż początkowa liczba, a więc drzewo ma rozmiar liniowy. Liczba poziomów jest logarytmiczna, ponieważ "n" −1 dzieli się przez 2 dla wszystkich nieparzystych liczb pierwszych. Tym samym weryfikacja całego drzewa jest trwa co najwyżej O(log "n") razy dłużej niż pierwotny algorytm.
W praktyce generowanie certyfikatów Pratta dla dużych liczb jest trudne do zrealizowania, ponieważ wymaga rozłożenia na czynniki pierwsze "n" −1. W szczególnych wypadkach jest to łatwe (np. dla liczb Fermata), ale w ogólności używa się certyfikatów łatwiejszych do wygenerowania takich jak certyfikaty Atkin-Goldwasser-Kilian-Morain.

</doc>
<doc id="749638" url="https://pl.wikipedia.org/wiki?curid=749638" title="Certyfikat Pratta">
Certyfikat Pratta



</doc>
<doc id="749644" url="https://pl.wikipedia.org/wiki?curid=749644" title="Samopomoc Chłopska">
Samopomoc Chłopska



</doc>
<doc id="749648" url="https://pl.wikipedia.org/wiki?curid=749648" title="Stadion Centralny Kalevi">
Stadion Centralny Kalevi

Stadion Centralny Kalevi (est. "Kalevi Keskstaadion") – wielofunkcyjny stadion sportowy, znajdujący się w stolicy Estonii, Tallinnie. Swoje mecze domowe rozgrywa na nim drużyna piłkarska Tallinna Kalev. Stadion może pomieścić 11 500 widzów.

</doc>
<doc id="749651" url="https://pl.wikipedia.org/wiki?curid=749651" title="Przekład dosłowny (Ewangeliczny Instytut Biblijny)">
Przekład dosłowny (Ewangeliczny Instytut Biblijny)



</doc>
<doc id="749652" url="https://pl.wikipedia.org/wiki?curid=749652" title="Ratu Sir Kamisese Mara">
Ratu Sir Kamisese Mara



</doc>
<doc id="749653" url="https://pl.wikipedia.org/wiki?curid=749653" title="Źródło Marii">
Źródło Marii



</doc>
<doc id="749658" url="https://pl.wikipedia.org/wiki?curid=749658" title="Przemysław Gdański">
Przemysław Gdański

Przemysław Gdański (ur. 5 stycznia 1967) – polski szachista i ekonomista.
Życiorys.
W latach 80. sześciokrotnie wystąpił w finałach mistrzostw Polski juniorów. Najlepsze wyniki uzyskał w latach 1983–1984, dwukrotnie zajmując V miejsce w kategorii do 17 lat. Najwyższy ranking w karierze osiągnął 1 stycznia 1989 r., z wynikiem 2350 punktów dzielił wówczas 53-55. miejsce wśród polskich szachistów. W 1992 r. zakończył karierę szachową. Posiada tytuł mistrza FIDE, który otrzymał w 1993 roku. W latach 2003–2004 pełnił funkcję Prezesa Polskiego Związku Szachowego.
W latach 1980–1985 uczęszczał do klasy o profilu matematyczno-fizycznym w I Liceum Ogólnokształcące im. Bolesława Krzywoustego w Słupsku. Jest absolwentem handlu zagranicznego na Uniwersytecie Gdańskim. W 2012 ukończył Advanced Management Program (AMP) na IESE Business School.
W latach 2003–2005 dyrektor Banku BPH. W 2005 r. prezes banku Calyon. W latach 2006–2007 wiceprezes Banku BPH. Od listopada 2007 zajmował stanowisko wiceprezesa zarządu Banku Pekao SA, od listopada 2008 – członka zarządu BRE Banku, natomiast w październiku 2017 został prezesem Banku BGŻ BNP Paribas.
Brat Przemysława Gdańskiego, Jacek, jest szachistą, arcymistrzem, mistrzem Polski (1992) i trzykrotnym olimpijczykiem (1990, 1992, 1994).

</doc>
<doc id="749661" url="https://pl.wikipedia.org/wiki?curid=749661" title="Popołudniówka">
Popołudniówka

Popołudniówka – dziennik (gazeta) wydawany w systemie sprzedaży, w którym gazeta dostępna jest każdego dnia, lecz dopiero w godzinach popołudniowych. 
Popołudniówką o najszerszym zasięgu był „Express Wieczorny”; wśród prasy regionalnej można wymienić kieleckie „Echo Dnia”, wrocławski „Wieczór Wrocławia”, czy też bydgoski „Dziennik Wieczorny”. Obecnie na polskim rynku nie ma już popołudniówek.
Spośród popołudniówek zagranicznych znane są m.in. wychodzące w latach 1852–1981 „Washington Star” (dawniej pod tytułem „Washington Evening Star”) w Waszyngtonie, „Daily Mirror” (1941–1990) w Sydney.
W Bombaju od lat 80. XX w. wychodzi popołudniówka o prostym tytule „Afternoon”, czyli „popołudnie”.

</doc>
<doc id="749662" url="https://pl.wikipedia.org/wiki?curid=749662" title="Ludwik Wyszogrodzki">
Ludwik Wyszogrodzki

Ludwik Wyszogrodzki (ur. 24 stycznia 1917 w Wólce, zm. 10 lutego 2004 w Warszawie) – polski żołnierz. 
Życiorys.
Urodził się w Wólce na Kielecczyźnie. W 1930 ukończył szkołę powszechną w Olesznie z najwyższymi ocenami. W latach 1936–1938 odbył służbę w Wojsku Polskim, w 1. Pułku Szwoleżerów Józefa Piłsudskiego, którą ukończył w stopniu kaprala. 
W sierpniu 1939 został zmobilizowany. Brał udział w wojnie obronnej w 10. Brygadzie Kawalerii. Po napaści wojsk sowieckich dostał się do niewoli, skąd następnego dnia zbiegł. Po przekroczeniu granicy węgierskiej został internowany w obozie w Sopron. Na początku 1940, po ucieczce z obozu przedostał się do Jugosławii i dotarł do Splitu. Po opuszczeniu Jugosławii i dopłynięciu do francuskiego portu Marsylia, przez Bordeaux dotarł do polskiego obozu wojskowego w Coëtquidan. Dostał przydział do 10. Szwadronu Łączności w 10. Brygadzie Kawalerii Pancernej w Wersalu pod Paryżem.
Po upadku Francji ewakuował się do Wielkiej Brytanii. Dłuższy czas przebywał na szkoleniu w Forfar, Aberdeen oraz Dundee w Szkocji. Ze szwadronem łączności 1. Dywizji Pancernej gen. Stanisława Maczka został przeniesiony do Galashiels i Melrose. Na początku 1943 został oddelegowany do Kompanii Łączności Sztabu Naczelnego Wodza Polskich Sił Zbrojnych w Kings Langley pod Londynem do zespołu łączności z Krajem. Jako radiotelegrafista utrzymywał stały kontakt z Armią Krajową, a w dniach powstania warszawskiego – z powstańczą Warszawą. 
Po powrocie do Polski, w grudniu 1947 przybył do Torunia, gdzie został zatrzymany przez Urząd Bezpieczeństwa. W marcu 1948 podjął pracę w Warszawie w Zakładach Elektronicznych Warel, gdzie pracował również po przejściu na emeryturę do 1992. Przez wiele lat komunizmu był szykanowany, nie znajdował uznania ze strony władz PRL. 
Za zasługi wojenne został odznaczony w Londynie polskim Medalem Wojska, brytyjskim Defence Medal oraz w Paryżu francuskim Croix de Guerre. Przez wiele lat był członkiem Stołecznego Środowiska 1. Polskiej Dywizji Pancernej gen. Stanisława Maczka. W 1999 Prezydent RP Aleksander Kwaśniewski mianował go na stopień podporucznika.

</doc>
<doc id="749663" url="https://pl.wikipedia.org/wiki?curid=749663" title="Przekład literacki (Ewangeliczny Instytut Biblijny)">
Przekład literacki (Ewangeliczny Instytut Biblijny)



</doc>
<doc id="749666" url="https://pl.wikipedia.org/wiki?curid=749666" title="STS-118">
STS-118

STS-118 – misja wahadłowca Endeavour, trwająca od 8 do 21 sierpnia 2007, której głównym celem było dostarczenie na Międzynarodową Stację Kosmiczną (ISS) struktury kratownicowej ITS S5 Truss oraz platformy logistycznej ESP-3. Była to pierwsza misja wahadłowca Endeavour od misji STS-113 w listopadzie 2002, która była ostatnią udaną misją wahadłowca przed katastrofą Columbii w 2003. Jednym z astronautów była nauczycielka, Barbara Morgan. W 1986 była ona dublerką Christy McAulifee, nauczycielki, która zginęła w katastrofie wahadłowca Challenger. Pierwotnie planowano, aby w misję STS-118 poleciał wahadłowiec Columbia (miał być to pierwszy lot Columbii do ISS i następny jej lot po STS-107). Jednak katastrofa Columbii w misji STS-107 spowodowała zmianę w rozkładzie lotów wahadłowców i do STS-118 został wyznaczony Endeavour.
Oprócz kawałków pianki izolacyjnej, które odpadły przy starcie, Endeavour został uderzony przez fragment kosmicznych śmieci lub mikrometeoryt, który przebił poszycie kadłuba. 21 sierpnia o godzinie 18:32 czasu polskiego prom kosmiczny Endeavour wylądował w Centrum Kosmicznym im. J. Kennedy'ego na przylądku Canaveral na Florydzie. Misja została skrócona o jeden dzień ze względu na zagrożenie huraganem Dean i możliwość ewakuacji Centrum Lotów Kosmicznych w Houston w Teksasie. 

</doc>
<doc id="749667" url="https://pl.wikipedia.org/wiki?curid=749667" title="Bitwa na Polu Boków">
Bitwa na Polu Boków

Bitwa na Polu Boków – była jedną z bitew opisanej w początkowych rozdziałach Drugiej Księgi Samuela wojny domowej w Izraelu jaka to wybuchła po śmierci króla Saula.
Przebieg bitwy.
Wojska judzkie i izraelskie spotkały się nieopodal stawu gibeońskiego i rozstawiły się po przeciwnych jego stronach. Abner chciał uniknąć starcia i wezwał Joaba, by zaprezentowano pokaz walki przedstawicieli obu stron. Zamiast serii pojedynków doszło do kuriozalnej sytuacji, w której reprezentanci obu stron zadali sobie nawzajem ciosy mieczem w bok (stąd nazwa miejsca bitwy: Pole Boków)
Doszło do starcia, w którym zwyciężyli zwolennicy Dawida. Asahel, brat głównodowodzącego wojsk judzkich, Joaba, ruszył do pościgu za dowódcą wojsk izraelskich, Abnerem. Ten wezwał go do zaprzestania pościgu, chcąc uniknąć uśmiercenia Asahela, by nie niszczyć możliwości dialogu z Joabem. Asahel nie przyjął propozycji Abnera, więc ten przebił go włócznią.
Ścigani Izraelici skupili się na szczycie wzgórza wokół Abnera, i wezwali wojska judzkie do zaprzestania walki. Joab zgodził się i zakończył pościg.
Znaczenie bitwy.
Bitwa nie miała dużego znaczenia strategicznego, jednak udowodniła wielu, w tym Abnerowi, że opór przed uznaniem Dawida za króla jest bezsensowny. Śmierć Asahela wzbudziła w Joabie chęć zemsty, która doprowadziła do skrytobójczego zamordowania Abnera.

</doc>
<doc id="749668" url="https://pl.wikipedia.org/wiki?curid=749668" title="Lido di spina">
Lido di spina



</doc>
<doc id="749671" url="https://pl.wikipedia.org/wiki?curid=749671" title="Pierwsza Księga Królewska">
Pierwsza Księga Królewska



</doc>
<doc id="749672" url="https://pl.wikipedia.org/wiki?curid=749672" title="Prawo podwójnego zaprzeczenia">
Prawo podwójnego zaprzeczenia



</doc>
<doc id="749673" url="https://pl.wikipedia.org/wiki?curid=749673" title="Pierwsza Księga Królów">
Pierwsza Księga Królów



</doc>
<doc id="749674" url="https://pl.wikipedia.org/wiki?curid=749674" title="Druga Księga Królewska">
Druga Księga Królewska



</doc>
<doc id="749675" url="https://pl.wikipedia.org/wiki?curid=749675" title="Druga Księga Królów">
Druga Księga Królów



</doc>
<doc id="749676" url="https://pl.wikipedia.org/wiki?curid=749676" title="Pierwsza Księga Kronik">
Pierwsza Księga Kronik



</doc>
<doc id="749683" url="https://pl.wikipedia.org/wiki?curid=749683" title="Języki autochtoniczne Ameryki Północnej i Południowej">
Języki autochtoniczne Ameryki Północnej i Południowej



</doc>
<doc id="749685" url="https://pl.wikipedia.org/wiki?curid=749685" title="Ewangeliczny Instytut Biblijny">
Ewangeliczny Instytut Biblijny

Ewangeliczny Instytut Biblijny – polska organizacja chrześcijańska o charakterze ewangelikalnym, upowszechniająca myśl biblijną we współczesnym świecie, skupiająca się na pracy przekładowej i publikacji wydań Biblii. Organizacja uznaje Pismo Święte za najwyższy autorytet w sprawach wiary, zbawienie jedynie z łaski, a Jezusa Chrystusa za jedynego pośrednika między Bogiem a człowiekiem.
Cele.
Ewangeliczny Instytut Biblijny wiąże ze swoją działalnością trzy cele:
Projekty.
Tłumaczem z ramienia Ewangelicznego Instytutu Biblijnego jest pastor Piotr Zaremba, założyciel Kościoła 5N w Poznaniu.

</doc>
<doc id="749688" url="https://pl.wikipedia.org/wiki?curid=749688" title="Enzymy trawienne">
Enzymy trawienne

Enzymy trawienne – grupa enzymów wydzielanych w układzie pokarmowym, w większości hydrolaz (enzymów hydrolitycznych), katalizujących rozkład związków bardziej złożonych do prostszych (z udziałem wody). U wszystkich heterotrofów (organizmów cudzożywnych) procesy trawienia przebiegają podobnie i uczestniczą w nich takie same lub bardzo podobne grupy enzymów, które wytwarzane są przez wyspecjalizowane gruczoły trawienne.

</doc>
<doc id="749689" url="https://pl.wikipedia.org/wiki?curid=749689" title="Carbon (Teksas)">
Carbon (Teksas)

Carbon – miasto w stanie Teksas w hrabstwie Eastland w Stanach Zjednoczonych.

</doc>
<doc id="749701" url="https://pl.wikipedia.org/wiki?curid=749701" title="Vaughan Ronald Pratt">
Vaughan Ronald Pratt

Vaughan Ronald Pratt (ur. 1944) – emerytowany profesor Uniwersytetu Stanforda, jeden z pionierów informatyki. Obecnie związany z firmą Tiqit.
Dorastał i kształcił się w Australii. W maju 1970 uzystał tytuł magistra informatyki na Uniwersytecie w Sydney pod nadzorem Jana B. Hexta pracą "Translation of English into Logical Expressions". Studia doktoranckie rozpoczął w październiku 1970 na Uniwersytecie Stanforda i w styczniu 1972 pod nazdzorem Donalda Knutha uzyskał tytuł doktora pracą "Shellsort and Sorting Networks" związaną z algorytmem Shellsort. Wersja algorytmu zaproponowana przez Pratta ma rząd złożoności pesymistycznej formula_1. Od 1972 do 1976 był najpierw adiunktem ("assistant professor"), a potem do 1982 profesorem nadzwyczajnym ("associate professor") w MIT. Następnie został profesorem zwyczajnym ("full professor") Uniwersytetu Stanforda.
W 1973 opracował LINGOL, język do programowania języka naturalnego, który użyto do utworzenia programu tłumaczącego z japońskiego na angielski. W tym samym roku wspólnie z Blumem, Floydem, Rivestem i Tarjanem opisał algorytm znajdowania mediany median, pierwszy optymalny w czasie pesymistycznym, tj. rzędu formula_2 algorytm rozwiązujący problem selekcji.
W 1974 roku razem z Donaldem Knuthem i Jamesem Morrisem opracował algorytm wyszukiwania wzorca w tekście. Wspólna praca opisująca algorytm została opublikowana w 1977.
W 1975 zdefiniował certyfikat pierwszości nazwany certyfikatem Pratta, który pozwala szybko zweryfikować, czy dana liczba jest pierwsza. Dowiódł, że problem znajdowania liczb pierwszych leży w klasie NP, czyli problemów których rozwiązania można sprawdzić w czasie wielomianowym.
W 1982 w czasie urlopu pomógł założyć firmę Sun i zaprojektował jej logo składające się z czterech przeplatających się słów sun (słońce) w formie ambigramu.
Do jego doktorantów należał m.in. David Harel.
Od 2000 jest emerytowanym profesorem Uniwersytetu Stanforda.

</doc>
<doc id="749706" url="https://pl.wikipedia.org/wiki?curid=749706" title="Nokia 3410">
Nokia 3410

Nokia 3410 – model telefonu komórkowego firmy Nokia.

</doc>
<doc id="749707" url="https://pl.wikipedia.org/wiki?curid=749707" title="Hrabstwo Clay (Indiana)">
Hrabstwo Clay (Indiana)

Hrabstwo Clay położone jest w stanie Indiana w Stanach Zjednoczonych. Stolica hrabstwa znajduje się w mieście Brazil.

</doc>
<doc id="749711" url="https://pl.wikipedia.org/wiki?curid=749711" title="HC Kladno">
HC Kladno

HC Kladno - czeski klub hokejowy z siedzibą w Kladnie.
Historia.
Pierwotnie występował od sezonu 1993/94 do 2001/02, następnie od 2003/04. W 2011 roku kontrolę nad klubem przejął hokeista i wychowanek klubu Jaromír Jágr wspólnie z miastem Kladno. W sezonie 2013/2014 klub został zdegradowany do I ligi.

</doc>
<doc id="749719" url="https://pl.wikipedia.org/wiki?curid=749719" title="Badania ankietowe">
Badania ankietowe

Badania ankietowe − jedna z metod badań społecznych, w której do zbierania informacji od respondentów wykorzystuje się wystandaryzowany kwestionariusz.
Dla ustalenia badanej populacji konsumentów stosuje się dobór losowy, gdy niewielka jest ich liczba i nieznana ich struktura, dobór losowy systematyczny, gdy dostępna jest lista całej populacji oraz dobór losowy warstwowy dla uzyskania bardziej dokładnych wyników charakteryzujących badanych.
Badania ankietowe mogą być przeprowadzane bezpośrednio, telefonicznie, przez internet lub drogą listowną. 
Technika ankiety.
W socjologii polega na rozdawaniu respondentom kwestionariuszy z pytaniami, z prośbą o ich wypełnienie. Wyróżnia się różne techniki ankietowe, m.in. są to ankieta pocztowa, ankieta audytoryjna. Mniej precyzyjne, często używane przez osoby nie prowadzące badań, są ankiety prasowe.
Ankieta w odróżnieniu od kwestionariusza jest anonimowa i zawiera m.in. pytania otwarte.
Wywiad kwestionariuszowy albo survey.
Jest to jedna z metod stosowanych w naukach społecznych.
Metoda ta polega na uzyskiwaniu danych poprzez zadawanie pytań na podstawie specjalnie przygotowanego kwestionariusza - uzyskiwanie odpowiedzi przez ankietera od wybieranych na podstawie odpowiednio dobieranych prób badawczych respondentów. Tego rodzaju wywiad rzadko ma charakter swobodny, najczęściej jest w pełni lub częściowo ustrukturalizowany (tylko pytania z uprzednio przygotowanej listy mogą paść w badaniu, a także jedynie w ustalonej kolejności). Metoda ta jest bardzo powszechna w socjologii.
Kwestionariusz lub ankieta.
W naukach społecznych jest to jedno z narzędzi badawczych.
Rozróżniamy kwestionariusz ankiety i kwestionariusz wywiadu. Pierwszy jest przekazywany respondentowi do uzupełnienia; drugi służy ankieterowi jako plan zadawanych pytań i uzupełniany jest przez niego. Zależnie od zaleceń metodologicznych możliwa jest większa lub mniejsza ingerencja ankietera w treść prezentowanych pytań („efekt ankietera”).
Metoda konstruowania kwestionariusza wywiadu i ankiety.
Wychodzimy od zestawu pytań, na które chcemy uzyskać odpowiedzi, formułujemy hipotezy badawcze, wybieramy metodę badawczą (także kwestionariusz ankiety), konstruujemy narzędzia, przeprowadzamy badanie pilotażowe w celu sprawdzenia i weryfikacji narzędzi badawczych, weryfikujemy narzędzia, przeprowadzamy właściwe badanie, opracowujemy wyniki badań statystycznie i merytorycznie, dokonujemy weryfikacja hipotez sformułowanych na początku, formułujemy wnioski z określoną pewnością, podejmujemy ocenę i decyzję o ewentualnym badaniu porównawczym badanie panelowe.

</doc>
<doc id="749720" url="https://pl.wikipedia.org/wiki?curid=749720" title="Typ 3 Ke-Ri">
Typ 3 Ke-Ri

Typ 3 Ke-Ri – japoński czołg lekki z okresu II wojny światowej.
W 1943 roku powstał prototyp zmodernizowanej wersji czołgu Typ 95 Ha-Go wyposażonej w nową, powiększoną wieżę z armatą czołgową o większym kalibrze. Prawdopodobnie wyprodukowano tylko kilka wozów tego typu.
Czołg Typ 3 Ke-Ri miał budowę klasyczną. W tylnej części kadłuba znajdował się sześciocylindrowy, chłodzony powietrzem silnik wysokoprężny "Mitsubishi Typ 100" o mocy 95,7 kW przy 2100 obr./min. Silnik napędzał umieszczone z przodu kadłuba koła napędowe. Z każdej strony znajdowały się cztery koła jezdne zblokowane w dwa wózki, amortyzowane poziomymi sprężynami śrubowymi. Uzbrojenie składało się z armaty umieszczonej w wieży i karabinu maszynowego w kadłubie.

</doc>
<doc id="749723" url="https://pl.wikipedia.org/wiki?curid=749723" title="Gabriel Peignot">
Gabriel Peignot

Gabriel Peignot, właściwie Étienne-Gabriel Peignot (ur. 15 maja 1767 w Arc-en-Barrois, zm. 14 sierpnia 1849 w Dijon), francuski bibliotekoznawca i bibliofil.
Życie.
Peignot urodził się w miasteczku Arc-en-Barrois w departamencie Górna Marna, na pograniczu Burgundii i Szampanii, w rodzinie namiestnika sądowego i deputowanego do parlamentu Pierre Claude Peignot. Gabriel otrzymał edukacje klasyczną, następnie zaczął pracować jako namiestnik sądowy (taka była wola jego ojca). Po wybuchu Wielkiej Rewolucji Francuskiej musiał chronić się wraz z całą rodziną przed przeciwnikami politycznymi. W 1790 roku porzucił posadę sędziego i został księgarzem, a po upaństwowieniu szkolnictwa we Francji bibliotekarzem w Szkole Centralnej departamentu Haute-Saône w Vesoul. Tam też, zgodnie z zaleceniem ówczesnego ministra spraw wewnętrznych, rozpoczął prowadzenie kursów bibliograficznych, czyli poświęconych znajomości książek. Po reformach szkolnictwa średniego i wyższego dokonanych przez Napoleona w latach 1802 i 1806 Peignot objął urząd dyrektora Królewskiego Kolegium i inspektora Akademii w Lyonie.
Peignot był dwukrotnie żonaty, z drugą żoną Anne-Denise Juif miał dwoje dzieci: syna i córkę. W ciągu całego swojego życia aktywnie uczestniczył w działalności różnych towarzystw naukowych oraz prowadził bogatą korespondencję z uczonymi z całej Europy. Posiadał cenny księgozbiór, był bowiem również wielkim miłośnikiem książek. Pod koniec życia popadł w biedę, o czym może świadczyć fakt, że po jego śmierci w 1849 roku przeprowadzono zbiórkę pieniędzy na jego pogrzeb.
Twórczość.
„Dictionnaire raisonné de bibliologie” – okazało się fundamentalne dla kształtowania się teorii tej nauki, a Peignot'a uznano za „ojca bibliologii”. Dzieło opublikowane w Paryżu w 1802 r. Wydano w 2 tomach (pierwotnie), a w 1803 r. wydano tom 3 – suplement. Miało charakter kompilacyjny, ale żywo reagujący na intensywny wzrost wiedzy o książce, odzwierciedlało stan świadomości dotyczący problematyki w epoce. Jedna z pierwszych encyklopedii specjalistycznych, prezentujących naukę o książce w sposób szeroki tematycznie i przeglądowo, dlatego na teorie w niej zawarte uczeni często się powoływali i wielokrotnie je cytowali. Wzorem innych prac oświeceniowych Peignot zamieścił obszerny podtytuł, starając się dość szczegółowo zaprezentować treść swojego słownika. Zawartość dzieła:
1. Gł. terminy stosowane w bibliografii, sztuce typografii, dyplomatyce, dotyczące języków, archiwów, rękopisów, medali itd.
2. Dokładne noty historyczne o gł. bibliotekach dawnych i współczesnych, o najsławniejszych drukarzach z adnotacji o najlepszych wydaniach.
3. Różne systemy bibliografii, określił też swoje dzieło jako przydatne bibliotekarzom, archiwistom, drukarzom itp.
Suplement tworzył ponad 600 nowych haseł dotyczących problematyki przedstawionej w zarebie gł. słownika, a dołączone tablice synoptyczne uzupełniają i systematyzują wiedzę bibliologiczną. Ostatecznie zostało opublikowane w układzie alfabetycznym. Można dzieło zaliczyć do encyklopedii specjalistycznych.

</doc>
<doc id="749724" url="https://pl.wikipedia.org/wiki?curid=749724" title="Frydrychów (Ścibórz)">
Frydrychów (Ścibórz)

Frydrychów – przysiółek wsi Ścibórz w Polsce położona w województwie opolskim, w powiecie nyskim, w gminie Paczków.
Przed 1945 rokiem wieś nazywała się "Friedrichseck". Po drugiej wojnie światowej nadano jej nazwę Miechowice, pomimo że lokalnie funkcjonowała nazwa "Frydrychów". W wyniku nacisków miejscowej ludności w 2006 roku nadano miejscowości nazwę Frydrychów.
Frydrychów uzyskał status sołectwa w 2008 roku, wcześniej należał do sołectwa Ścibórz. 
Zabytki.
Do wojewódzkiego rejestru zabytków wpisany jest:
inne zabytki:
Historia.
Przed 1810 rokiem Frydrychów był własnością biskupów wrocławskich. W tymże roku jako majątek kościelny w wyniku sekularyzacji Prus przechodzi na własność państwa. W 1817 roku zostaje darowany Alexandrowi von Humboldt, który buduje niewielki dwór. W 1905 r. Frydrychów przechodzi na własność otmuchowskiej cukrowni i wojskowego zarządu dróg. W miejsce dworu w latach 1910 - 1920 wybudowano neobarokowy pałac.
Po drugiej wojnie światowej majątek ziemski wraz z pałacem we władaniu PGRu. Po 1990 roku pałac sprzedano.

</doc>
<doc id="749727" url="https://pl.wikipedia.org/wiki?curid=749727" title="Mönchengladbach Hauptbahnhof">
Mönchengladbach Hauptbahnhof

Mönchengladbach Hauptbahnhof – główny dworzec kolejowy w Mönchengladbach, w kraju związkowym Nadrenia Północna-Westfalia, w Niemczech. Obsługuje ruch regionalny oraz międzynarodowy (pociągi do Holandii).

</doc>
<doc id="749729" url="https://pl.wikipedia.org/wiki?curid=749729" title="Β-oksydacja Knoopa">
Β-oksydacja Knoopa



</doc>
<doc id="749731" url="https://pl.wikipedia.org/wiki?curid=749731" title="Stadion Polonii">
Stadion Polonii



</doc>
<doc id="749732" url="https://pl.wikipedia.org/wiki?curid=749732" title="Ulica Grunwaldzka w Pruszczu Gdańskim">
Ulica Grunwaldzka w Pruszczu Gdańskim

Ulica Grunwaldzka – ulica w Pruszczu Gdańskim, część drogi krajowej nr 91 (E75) o długości 4,7 km. Jest główną ulicą tego miasta, przecina je (przez śródmieście) południkowo. Pełni funkcję trasy wylotowej dla miast aglomeracji trójmiejskiej.
Wykonane w 2013 pomiary ruchu wykazały, że przez skrzyżowanie ulicy Grunwaldzkiej z Chopina przejechało 10.791.955 pojazdów (29.567 pojazdów na dobę), a przez skrzyżowanie z ulicą Przemysłową (obwodnicą miasta) 20.637 pojazdów na dobę. Ruch w tych miejscach był zatem zbliżony do poziomu roku 2012, ale mniejszy niż w roku 2011. W 2016 w kierunku Tczewa ulicą przejechało 11.391 pojazdów na dobę, a w 2021 13.286, natomiast w kierunku Gdańska liczby te wynosiły odpowiednio 17 347 i 23 083. 33-procentowy wzrost natężenia ruchu zanotowano na odcinku Chopina - Zastawna, na którym zanotowano wzrost dobowej liczby przejazdów z 15.301 do 23.083. Dobowy ruch autobusów na ulicy zmalał między 2016 a 2021 rokiem z 375 do 316.
W okresie od 15 marca do 30 września 2016 przebudowano skrzyżowanie ulicy Grunwaldzkiej z ul. Raciborskiego, w wyniku czego powstały lewo- i prawoskręty z ul. Grunwaldzkiej oraz kładka dla pieszych i rowerzystów nad Kanałem Raduni (od strony miasta). Całkowity koszt inwestycji wyniósł 6 mln zł, z czego 3,5 mln zł wyłożyły w równych częściach miasto i powiat gdański. W czasie remontu ruch w kierunku Gdańska skierowany był ul. Krótką.
Przebieg drogi.
Ulica Grunwaldzka zaczyna się na rondzie w Rusocinie, gdzie droga krajowa nr 91 krzyżuje się z drogą ekspresową S6, obwodnicą Trójmiasta. Następnie przebiega przez centrum Pruszcza Gdańskiego krzyżując się z drogą wojewódzką nr 226 (odcinek między skrzyżowaniami z ul. Chopina i Zastawną jest z nią wspólny). Kończy się na granicy Pruszcza Gdańskiego z Gdańskiem, a jej przedłużeniem w Gdańsku jest Trakt św. Wojciecha.
Przy ulicy Grunwaldzkiej koncentruje się najstarsza zabudowa Pruszcza, m.in. dawny szpital dra Wiedemanna (obecny NZOZ), dwór dawnego majątku "Russotschin" czy dawny hotel "Prauster Hof" (obecnie m.in. siedziba WBK). W kamienicy pod nr 23 w latach 1894-1911 mieścił się urząd gminy oraz urząd stanu cywilnego, następnie kasa oszczędności, a w latach 40. XX wieku drogeria Kurta Andersa (w XXI w. księgarnia). Przy ulicy znajduje się również siedziba Urzędu Miasta, a w 2012 swoją siedzibę miał tu krótko konsulat honorowy Republiki Turcji (ul. Grunwaldzka 105A). 
Ulicą Grunwaldzką przejeżdżają wszystkie autobusy kursujące przez Pruszcz Gdański.
Do 1945 północna część ulicy nosiła nazwę "Danzigerstrasse" ("Gdańska"), a południowa - "Dirschauerstrasse" ("Tczewska"). Centralna część, w pobliżu ulicy Chopina, nosiła nazwę "Marktplatz" i pełniła funkcje targowiska miejskiego. U zbiegu Danzigerstrasse i Am Markt mieścił się także główny urząd pocztowy (obecny sklep metalowy).

</doc>
<doc id="749734" url="https://pl.wikipedia.org/wiki?curid=749734" title="Offenbach (Main) Hauptbahnhof">
Offenbach (Main) Hauptbahnhof

Offenbach (Main) Hauptbahnhof – główna stacja kolejowa w Offenbach am Main, w kraju związkowym Hesja, w Niemczech.
Stacja obsługuje obecnie połączenia regionalne (Regionalbahn i Regional-Express) wewnątrz Hesji i w kierunku Bawarii, i poza tym tylko dwa pociągi dalekobieżne InterCity dziennie. Od maja 1996 przez jakiś czas na dworcu zatrzymywały się również pociągi ICE w kierunku Monachium i Drezna, obecnie przejeżdżają bez zatrzymania.
Stacja straciła na znaczeniu w momencie otwarcia tunelu średnicowego w Offenbach i koncentracją pociągów S-Bahn na tejże trasie. Tunel średnicowy przebiega przez ścisłe centrum miasta i oferuje trzy podziemne stacje i obsługę przez cztery linie S-Bahn. Natomiast dworzec główny położony jest na południe od centrum miasta i nie oferuje podróżnym dojeżdżającym z lub do Frankfurtu, dogodnego połączenia z oddalonymi o parę kilometrów centrami obu miast.
Deutsche Bahn już od dłuższego czasu nie inwestowała w utrzymanie dworca, w styczniu 2011 roku zamknięta została ostatnia kasa biletowa. Bilety można zakupić w automacie lub na stacji S-Bahn "Offenbach-Marktplatz", gdzie znajduje się "Reisezentrum" mające dwa okienka kasowe.
Część dworca została nieodpłatnie przekazana studentom z Wyższej Szkoły Wzornictwa ("Hochschule für Gestaltung") w Offenbach jako atelier.
Historia.
Budynek Dworca Głównego powstał w latach 1872–1873 w ramach budowy linii kolejowej Frankfurt nad Menem – Bebra w stylu neorenesansowym. Inwestorem był Zarząd Kolei Rzeszy we Frankfurcie ("Reichsbahnverwaltung Frankfurt"). Ze względu na rozwój miasta tory zostały w latach 1912–1926 przeniesione na nasyp, aby umożliwić bezkolizyjny ruch kołowy na ulicach poprzecznych do linii kolejowej, przebiegającej odtąd na wiaduktach. Z tego względu przebudowano też dworzec. Ze względu na trudną sytuację gospodarczą nie zdecydowano się na nowy budynek, lecz gruntownie przebudowano istniejący w formach formach architektury konserwatywno-tradycjonalistycznej.
Połączenia.
(*) wyłącznie w opisanym kierunku
Dworzec obsługują dwie linie regionalnego przedsiębiorstwa komunikacyjnego "Regionalverkehr Kurhessen GmbH" oraz trzy linie lokalnego przedsiębiorstwa komunikacyjnego "Offenbacher Verkehrsbetriebe (OVB)".
Plany na przyszłość.
Miasto Offenbach am Main od lat planuje przeniesienie pozostałego ruchu z dworca głównego na dworzec Offenbach (Main) Ost, gdzie istniałaby możliwość przesiadki do 4 linii S-Bahn Ren-Men oraz lepsze połączenia autobusowe. Plany te napotykają na niechęć ze strony Deutsche Bahn, gdyż Offenbach z racji swego położenia, ma dogodne i szybkie połączenia lokalne (S-Bahn, tramwaj, autobus, pociągi regionalne) z frankfurckim dworcem głównym, jak i z dworcem "Südbahnhof".

</doc>
<doc id="749735" url="https://pl.wikipedia.org/wiki?curid=749735" title="Bíldudalur">
Bíldudalur

Bíldudalur – miejscowość w północno-zachodniej wybrzeżu Islandii, nad niewielką zatoką Sveinsvík, przy wejściu do fiordu Suðurfirðir, południowej odnogi fiordu Arnarfjörður. Nad niewielką doliną, u wylotu której położona jest miejscowość, góruje masyw sięgający około 400-450 m n.p.m. Na początku 2018 roku zamieszkiwało ją 225 osób. 
Bíldudalur zostało założone w XVI w. Obecnie jest głównym dostawcą krewetek. W pobliżu miejscowości znajduje się muzeum poświęcone islandzkiemu pieśniarzowi Jónsowi Ólafssonowi, minilotnisko, oraz ruiny drewnianej farmy ekscentrycznego islandzkiego artysty, Samúela Jónssona.

</doc>
<doc id="749739" url="https://pl.wikipedia.org/wiki?curid=749739" title="Akademickie (Radom)">
Akademickie (Radom)

Akademickie – osiedle znajdujące się w północnej części Radomia. Jego granice wyznaczają: ulica Żółkiewskiego, granice działek, ulica Daszyńskiego, granice działek, ulica Warszawska.
Na osiedlu mieszczą się przede wszystkim budynki należące do Uniwersytetu Technologiczno-Humanistycznego: 
Znajduje się tu również Centrum Handlowe „Echo”, sklepy, pizzeria, bary, piwiarnia oraz Klub Studencki „Alchemia”.
Na osiedle można dojechać autobusami linii: 3, 7, 11, 13, 16, 21, 23, 24 oraz (od ulicy Warszawskiej) 4 i 12.

</doc>
<doc id="749746" url="https://pl.wikipedia.org/wiki?curid=749746" title="Popęd społeczny">
Popęd społeczny

Popęd społeczny – pojęcie wywodzące się z teorii Hugo de Groota (w wersji zlatynizowanej Grotiusa), żyjącego w latach 1583-1645 jednego z najbardziej wpływowych myślicieli XVII stulecia. Był twórcą koncepcji prawa natury, swoje poglądy zawarł w dziele "Trzy księgi o prawie wojny i pokoju" wydanym w Paryżu, w roku 1625. 
Grocjusz odrzuca konwencjonalizm - "nic z rzeczy fundamentalnych nie może mieć swej podstawy w umowie", za błędny uznaje także pogląd Karneadesa, który naucza iż "ludzie dla własnej korzyści ustanowili różne prawa, zależnie od obyczajów, i że prawa te zmieniały się często u tych samych ludzi; prawo zaś naturalne nie istnieje w ogóle, natura bowiem skłania wszystkich ludzi i inne żywe istoty do szukania własnych korzyści" ("Trzy księgi o prawie wojny i pokoju").
Według Grocjusza prawo nie może zależeć od obyczajów, stałoby się wówczas jedynie namiastką prawa. Dla niego najważniejsze są prawa niezmienne, "szukanie własnych korzyści" nie stanowi jedynego motywu ludzkiego działania. Za najistotniejszy uznaje "popęd społeczny" ("appetitius societatis") - "popęd do życia wspólnie z innymi ludźmi, i to nie w jaki bądź sposób, ale w sposób pokojowy i zorganizowany odpowiednio do właściwości ludzkiego umysłu. Tego rodzaju wspólne życie stoicy nazywali wspólnotą domową". Człowiekowi zależy na utrzymywaniu związków z innymi ludźmi, czerpie przyjemność z ich obecności dzięki nim może rozwijać swoje talenty. 

</doc>
<doc id="749747" url="https://pl.wikipedia.org/wiki?curid=749747" title="Gałkówek (stacja kolejowa)">
Gałkówek (stacja kolejowa)

Gałkówek – stacja kolejowa w Gałkowie Dużym, w województwie łódzkim, w Polsce.
W roku 2017 stacja obsługiwała 200–299 pasażerów na dobę.
Stacja poddana w 2008 roku gruntownej przebudowie. W jej ramach stworzono nowy układ peronów, wyremontowano kładkę dla pieszych i rowerów, zamontowano windy dla niepełnosprawnych. Modernizacji uległ także budynek dworca, w którym wymieniono okna, dach i oczyszczono ceglaną elewację. Zamontowano monitoring. W środku dworca wybudowano toalety, a także zmodernizowano kasę i pomieszczenia obsługi technicznej linii kolejowej. Powiększono także parking dla samochodów. Na stacji stają pociągi osobowe relacji Łódź Widzew – Koluszki.

</doc>
<doc id="749748" url="https://pl.wikipedia.org/wiki?curid=749748" title="Złudzenie ponadprzeciętności">
Złudzenie ponadprzeciętności

Złudzenie ponadprzeciętności – błąd poznawczy objawiający się skłonnością jednostki do przeceniania swoich umiejętności i cech w stosunku do innych ludzi. Zjawisko to jest obserwowane na wielu różnych płaszczyznach, wliczając w to inteligencję, umiejętność wykonywania zadań i rozwiązywania testów oraz posiadania pożądanych przymiotów i cech charakteru. Jest to jedna z wielu pozytywnych iluzji dotyczących samego siebie. Badaniem tego zagadnienia zajmuje się psychologia społeczna.
Złudzenie ponadprzeciętności jest często zaliczane do efektu ponadprzeciętności (ang. "above average effect"). Inne nazwy to: błąd wyższości (ang. "superiority bias"), błąd łagodności (ang. "leniency error"), poczucie relatywnej wyższości (ang. "sense of relative superiority"), efekt primus inter pares oraz Lake Wobegon effect ("pol." efekt jeziora Wobegon, nazwany za fikcyjnym miasteczkiem stworzonym przez pisarza Garrisona Keillora, gdzie „wszystkie dzieci były ponadprzeciętne”). Nazwa „złudzenie ponadprzeciętności” została po raz pierwszy użyta przez Vana Yperena i Buunka w 1991 roku.
W badaniach kierowców Svenson (1981) odkrył, że 80% z nich zaliczyło siebie pod względem umiejętności do najlepszych 30%. Podobnie w badaniach popularności studentów Zuckerman i Jost (2001) pokazali, że większość studentów oceniła samych siebie jako „ponadprzeciętnie lubianych”. Przy ankietowaniu absolwentów szkół średnich w USA pokazano, że przy umiejętnościach takich jak „nawiązywanie przyjaźni” mniej niż 1% oceniło siebie poniżej średniej. 60% zaliczyło siebie do górnych 10%. Podobny efekt zauważono w wielu innych badaniach, przy ocenie takich cech jak: uczciwość, szczęście czy umiejętności inwestowania.
Skłonność ta występuje szczególnie silnie, gdy człowiek ma ocenić siebie w ważnych dla siebie wymiarach. Jest to związane z tendencją do podtrzymywania i podnoszenia samooceny (więcej zobacz: autowaloryzacja).
Złudzenie ponadprzeciętności w różnych sytuacjach.
Złudzenie ponadprzeciętności obserwuje się u jednostek porównujących się z innymi ludźmi w wielu różnych aspektach życia społecznego, wliczając w to wykonywanie zadań i osiąganie celów w środowisku akademickim (np. ocena osiągnięć na tle grupy, podczas egzaminów oraz inteligencji w ogóle), w środowisku pracowniczym (np. ocena osiągnięć zawodowych), w sytuacjach społecznych (np. ocena własnej popularności lub posiadanych pozytywnych, pożądanych cech, jak np. szczerość czy pewność siebie), a także podczas oceniania umiejętności wykonania codziennych czynności wymagających posiadania pewnych umiejętności.
Aby zademonstrować zjawisko złudzenia ponadprzeciętności poprzez porównanie społeczne należy rozwiązać dwa problemy logiczne. Pierwszym jest niejednoznaczność słowa „przeciętny”. Jest logicznie możliwe, aby niemal cała grupa plasowała się powyżej przeciętnej, jeżeli dystrybucja danej cechy w grupie jest bardzo niesymetryczna.
Kolejnym problemem jest fakt, że jednostki objęte badaniem mogą zinterpretować zadane pytanie na różne sposoby. W rezultacie jest logicznie możliwe, że większość z nich jest np. bardziej hojna niż pozostali członkowie grupy, ale według „własnej definicji” hojności. Ta interpretacja została potwierdzona w eksperymentach, które różnicowały zakres swobody interpretacji zadawanych pytań. U jednostek, którym zadawano pytania o specyficzną i ściśle zdefiniowaną cechę, złudzenie ponadprzeciętności nadal występuje.
Średnia i mediana.
Matematycznie jest możliwe, że większość wyników w danej grupie, a nawet wszystkie poza jednym, rzeczywiście znajdują się powyżej średniej. Pod warunkiem jednak, że jeden z tych wyników jest bardzo odległy od pozostałych.
"Przykład:" Mierzymy pięciu badanym wzrost i okazuje się, że czterech z nich ma 180 cm, a jeden 160 cm. Średnia arytmetyczna tej grupy to 176 cm. W związku z tym większość osób w tej grupie (80%) rzeczywiście ma wzrost wyższy niż średni. Nie ma natomiast możliwości, aby większość znalazła się powyżej mediany.
W badaniach psychologicznych ta różnica między średnią arytmetyczną a medianą jest jednak nieistotna, bowiem standardowa instrukcja, którą otrzymuje badany, brzmi: "porównaj siebie z inną typową osobą pod danym względem" (np. inteligencji). Ponadto większość wartości naturalnych zmiennych (takich jak inteligencja, agresywność, ekstrawersja, dojrzałość itp.) tworzy rozkład normalny, dla którego średnia i mediana posiadają taką samą wartość.
Zdolność poznawcza.
Iloraz inteligencji.
Jednym z głównych efektów złudzenia ponadprzeciętności w stosunku do ilorazu inteligencji jest efekt Downinga (ang. "Downing effect"). Opisuje on tendencję ludzi o poniżej przeciętnej wartości ilorazu inteligencji do przeceniania wartości swojego IQ, a także ludzi o ponadprzeciętnym IQ do niedoszacowania jego wartości. Tendencja ta została opisana przez C. L. Downinga, który przeprowadził pierwsze międzykulturowe badania postrzegania inteligencji. Jego badania wykazały także, że umiejętność trafnego oszacowania wartości ilorazu inteligencji innych ludzi jest proporcjonalna do IQ oceniającego (np. im niższe IQ jednostki, tym niższa jest jej zdolność do trafnej oceny IQ innych ludzi). Ludzie o wyższym IQ są generalnie lepsi w trafnym szacowaniu inteligencji innych ludzi, ale zapytani o IQ ludzi o podobnym ilorazie inteligencji do ich własnego, wykazują tendencję do oceniania własnego IQ jako niższego.
Różnice w rzeczywistej wartości ilorazu inteligencji a postrzeganej przez jednostkę zostały także zauważone pomiędzy płciami. Badania brytyjskiego psychologa Adriana Furnhama wykazały, że mężczyźni przejawiają tendencję do zawyżania wartości swojego IQ o około 5 punktów, a kobiety do zaniżania go o podobną wartość.
Pamięć.
Złudzenie ponadprzeciętności zostało zaobserwowane podczas badań psychologicznych porównujących samoocenę pamięci. Badanie obejmujące uczestników w wieku 49–89 lat polegające na samoocenie pamięci uczestnika w porównaniu do innych ludzi w podobnym wieku, 25-latków oraz własnej pamięci badanego w wieku 25 lat wykazało, że uczestnicy przejawiali poczucie iluzorycznej ponadprzeciętności w porównaniu zarówno do ludzi w swojej grupie wiekowej, jak i 25-latków. Wykazano także, że wyniki te były jedynie w niewielkim stopniu związane z wiekiem badanego.
Zadania kognitywne.
Uczestnicy badania Krugera i Dunninga otrzymali polecenie wykonania określonych zadań (jak rozwiązywanie problemów logicznych, analiza pytań gramatycznych, czy decydowanie o tym czy dowcip był zabawny), a następnie zostali proszeni o ocenę tego jak dobrze wypadli podczas wykonywania zadań na tle grupy, pozwalając tym samym na bezpośrednie porównanie ich rzeczywistych i postrzeganych wyników.
Uczestnicy zostali podzieleni na cztery grupy, w zależności od osiągniętych rzeczywistych wyników. Okazało się, że wszystkie cztery grupy oceniły swoje odpowiedzi jako ponadprzeciętnie dobre, co oznacza, że grupa która osiągnęła najniższe wyniki (dolne 25%) popełniła duży błąd w swojej ocenie. Naukowcy uważają, że jednostki, które poradziły sobie najgorzej z wykonywaniem zadań, wypadły najgorzej także w rozpoznawaniu umiejętności niezbędnych do wykonania zadania. Po krótkim przeszkoleniu jednostki, które poprzednio najgorzej radziły sobie z powierzonymi zadaniami, poprawiły zarówno swoją zdolność do oceny swoich wyników, jak i zdolność ich wykonywania.
Artykuł pod tytułem "Unskilled and Unaware of It: How Difficulties in Recognizing One’s Own Incompetence Lead to Inflated Self-Assessments" ("pol." Niewykwalifikowany i nieświadomy tego: jak trudności w rozpoznawaniu swojej własnej niekompetencji prowadzą do nadmuchanej samooceny) został nagrodzony Antynoblem w 2000 roku.
W roku 2003 Dunning i Joyce Ehrlinger, także z Uniwersytetu Cornella, opublikowali badanie które dokumentowało zmianę w opiniach ludzi na swój własny temat pod wpływem informacji z zewnątrz. Studenci uniwersytetu otrzymali testy wiedzy z zakresu geografii, z których część miała na celu pozytywnie wpłynąć na ich samoocenę, a pozostałe miały wywrzeć efekt negatywny. Uczestnicy zostali następnie poproszeni o ocenę tego jak wypadli na teście i ich oceny wykazywały odchylenie pozytywne lub negatywne, zgodne ze wcześniejszą sugestią.
Wielu naukowców próbowało rozszerzyć te badania na ocenę innych ludzi, ale wyniki wskazują na duże zafałszowanie zakłóceniami i stronniczością.
Sukcesy zawodowe i akademickie.
W ankiecie przeprowadzonej wśród kadry Uniwersytetu Nebraski dotyczącej umiejętności pedagogicznych, 68% badanych oceniło siebie samych jako znajdujących się wśród najlepszych 25% nauczycieli, a ponad 90% oceniło się jako ponadprzeciętnych.
W podobnej ankiecie, 87% studentów MBA na Uniwersytecie Stanforda oceniło swoje sukcesy akademickie jako ponadprzeciętne.
Złudzenie ponadprzeciętności ma także tłumaczyć takie zjawiska jak duże operacje giełdowe (ponieważ każdy makler uważa siebie samego za najlepszego i tego któremu się powiedzie) oraz dużą liczbę pozwów sądowych trafiających na wokandę (ponieważ z powodu złudzenia ponadprzeciętności wielu prawników przejawia odrealnione przekonanie, że wygra sprawę).
Ocena samego siebie, przyjaciół i kolegów.
Jedno z pierwszych badań, które wykazało istnienie zjawiska złudzenia ponadprzeciętności, zostało przeprowadzone przez College Board w 1976 roku. Polegało ono na wypełnieniu ankiet załączonych do arkuszy egzaminu SAT, w których uczniowie byli proszeni o ocenienie kilku swoich pozytywnych cech w stosunku do mediany grupy. W ocenie umiejętności przywódczych 70% uczniów uznało, że plasują się powyżej mediany grupy. W ocenie umiejętności utrzymywania dobrych relacji z innymi ludźmi 85% uczniów oceniło się powyżej mediany grupy, a 25% uznało, że plasują się w górnym 1%.
W badaniu z 2002 roku dotyczącym złudzenia ponadprzeciętności, gdzie uczestnicy zostali poproszeni o porównanie samych siebie do przyjaciół oraz innych ludzi pod względem cech pozytywnych (takich jak punktualność, czy wrażliwość) oraz cech negatywnych (takich jak naiwność, czy brak konsekwencji). Uczestnicy oceniali samych siebie korzystniej niż swoich przyjaciół, którzy z kolei byli korzystniej oceniani niż pozostali ludzie.
Kilka innych badań potwierdziło, że przyjaciele są oceniani lepiej niż pozostali ludzie. Uważa się, że może to być przypisane „stronniczemu postrzeganiu grupy” i może być motywowane potrzebą pozytywnej tożsamości społecznej jednostki.
Popularność.
Przeprowadzono badanie, w którym uczestnicy otrzymali szczegółowe kwestionariusze dotyczące ich przyjaźni, proszące o ocenę ich własnej popularności. Analizy portali społecznościowych wykazała, że uczestnicy badania generalnie przeceniali własną popularność, zwłaszcza w porównaniu do swoich przyjaciół.
Szczęście w miłości.
Satysfakcja ze związku jest kolejnym rejonem życia, w którym udało się dowieść występowanie złudzenia ponadprzeciętności. Badania wskazują, że ludzie postrzegają swoje własne związki jako bardziej udane niż innych ludzi. Zauważono także, że im lepiej ludzie oceniają własny związek, tym bardziej uważają, że jest on lepszy od innych. Efekt ten jest bardziej wyraźny wśród mężczyzn, których satysfakcja ze związku była silnie związana z przekonaniem o jego wyższości nad innymi oraz przekonaniem, że niektórzy jego znajomi są nieszczęśliwi w swoich związkach. Satysfakcja kobiet jest bardziej związana z założeniem, że większość ludzi jest szczęśliwa ze swoimi partnerami.
Zdrowie.
Złudzenie ponadprzeciętności zaobserwowano także wśród pacjentów, którzy zostali zapytani o ocenę częstości ulegania niezdrowym i zdrowym nawykom przez nich samych oraz innych ludzi. Większość pacjentów uznała, że ulegają niezdrowym nawykom rzadziej niż średnia społeczeństwa, a praktykują zdrowe nawyki częściej. Przekonanie to utrzymywało się nawet wtedy, gdy byli zapytani o swoje zachowanie w przyszłości.
Umiejętność kierowania samochodem.
Ankiety przeprowadzone wśród studentów w USA i Szwecji również dały wyniki wskazujące na istnienie złudzenia ponadprzeciętności. 93% studentów amerykańskich oraz 69% studentów szwedzkich oceniło swoje umiejętności jako plasujące ich wśród 50% lepszych kierowców. Pod względem bezpieczeństwa jazdy 88% amerykańskich studentów i 77% szwedzkich uznało, że plasują się w lepszej połowie społeczności kierowców.
Inne badanie, w którym pytano kierowców o ocenę swojej pozycji w rankingu pod względem ośmiu różnych wymiarów umiejętności (na przykład w skali: „niebezpieczna jazda-bezpieczna jazda” lub „mający wzgląd na innych-nie mający względu na pozostałych członków ruchu drogowego”). W efekcie jedynie niewielka część badanych oceniła swoje umiejętności poniżej mediany grupy i prawie 80% badanych oceniło swoje umiejętności powyżej przeciętnej.
Inne badanie wykazało, że 36% kierowców ocenia swoje umiejętności kierowania pojazdem podczas wysyłania SMS-ów lub e-maili jako ponadprzeciętnie dobre, 44% uważa, że ich umiejętności na tym polu są przeciętne, a jedynie 18% ocenia je jako poniżej przeciętnej.
Odporność na popełnianie błędów.
Badani opisują samych siebie w bardziej pozytywny sposób w porównaniu do innych ludzi także pod względem podatności na popełnianie błędów w ocenie rzeczywistości. Efekt ten jest nazywany efektem ślepej plamki. Jedno z najciekawszych badań nad tym efektem objęło 600 rezydentów USA, spośród których ponad 85% uznało, że są mniej podatni na popełnianie błędów poznawczych niż przeciętny Amerykanin, a tylko jeden uczestnik badania uważał siebie za bardziej podatnego na błędy w ocenie rzeczywistości niż przeciętny rodak.
Różnice kulturowe.
Zdecydowana większość literatury naukowej dotyczącej złudzenia ponadprzeciętności pochodzi z USA. Badania, których obiektem jest jedynie specyficzna populacja, podlegają poważnym ograniczeniom i mogą nie odzwierciedlać wiernie zjawisk psychologicznych dotyczących całej populacji ludzkiej. Ostatnie badania dotyczące poczucia własnej wartości w innych krajach sugerują, że zjawisko złudzenia ponadprzeciętności podlega różnicom kulturowym. Dla przykładu mieszkańcy Azji Wschodniej wykazują tendencję do pomniejszania swoich umiejętności, w celu poprawy i utrzymania dobrych relacji społecznych.
Poczucie własnej wartości.
Związek złudzenia ponadprzeciętności i poczucia własnej wartości nie jest w pełni udowodniony. Twierdzenie, że ludzie o wysokim poziomie poczucia własnej wartości utrzymują go, ponieważ oceniają samych siebie jako ponadprzeciętnych, ma swoje podstawy w badaniach naukowych. Inne badania wykazały, że brak pozytywnych złudzeń koreluje z wysokim poczuciem własnej wartości oraz że jednostki dążące do samorozwoju i nauki są na nie mniej podatne.
Relacja do zdrowia psychicznego.
Psychologia tradycyjnie zakładała, że generalnie trafne postrzeganie samego siebie jest niezbędne dla zachowania zdrowia psychicznego. Ten pogląd został podważony przez Taylora i Browna w 1988 roku, którzy zauważyli że zdrowe psychicznie jednostki zwykle przejawiają trzy błędy poznawcze: złudzenie ponadprzeciętności, złudzenie kontroli i nierealistyczny optymizm. Opinia ta szybko stała się bardzo popularna, a niektórzy naukowcy zauważyli, że celowe indukowanie tych błędów poznawczych działałoby terapeutycznie na chorych. Późniejsze badania naukowe podważyły to twierdzenie i dostarczyły dowodów wskazujących na negatywny wpływ złudzenia ponadprzeciętności na zdrowie psychiczne jednostki.
Część naukowców uznała, że Taylor i Brown posłużyli się klasyfikacją ludzi na zdrowych i chorych psychicznie na podstawie subiektywnych opinii, a nie obiektywnych kryteriów. Jedno z badań wysunęło tezę, że grupy „zdrowe psychicznie” zawierały domieszkę jednostek nadużywających defensywnej negacji, które są najbardziej podatne na występowanie pozytywnych iluzji. Wieloletnie badania wykazały, że pozytywne złudzenia mają związek z niskimi kompetencjami społecznymi i psychologicznym nieprzystosowaniem. Osoby bardziej podatne na pozytywne złudzenia, takie jak złudzenie ponadprzeciętności, wykazują więcej problematycznych zachowań w relacjach społecznych, takich jak wrogość czy drażliwość. Pozytywne błędy poznawcze przynoszą jednostce psychologiczne korzyści (jak np. dobre samopoczucie), ale także pociągają za sobą problemy inter- i intra-personalne (np. aspołeczne zachowanie).
Neuroobrazowanie.
Stopień w jakim ludzie postrzegają siebie jako lepszych niż przeciętna jednostka jest powiązany ze zmniejszoną aktywnością kory oczodołowo-czołowej oraz grzbietu przedniego zakrętu kory obręczy. Sugeruje to łączenie tych obszarów mózgu z przetwarzaniem „kontroli kognitywnej”.
Wytłumaczenie zjawiska.
Zakłócenia przetwarzania procesów psychicznych.
Złudzenie ponadprzeciętności, podobnie jak inne błędy poznawcze, może być wyjaśnione przez prosty informacyjno-teoretyczny mechanizm generujący, który zakłada, że konwersja obiektywnych danych (obserwacji) w subiektywne oceny (opinie) jest zakłócona przez szum umysłowy (ang. "mental noise"). Odpowiadające za ten fakt zjawisko jest podobne do zafałszowania wspomnień, które powoduje błąd konserwatyzmu oraz zbytnią pewność siebie – po fakcie „poprawiamy” we wspomnieniach swoje zachowanie w większym stopniu niż innych ludzi. To powoduje, że nasze opinie o innych są nawet bardziej konserwatywne (w większym stopniu oparte na przeszłych oczekiwaniach) niż opinie na temat naszego własnego zachowania (w większym stopniu oparte na danych uzyskanych w wyniku doświadczenia). Różnica pomiędzy szacowaniem tych ocen (konserwatywną oceną własnego zachowania i nawet bardziej konserwatywną oceną zachowania innych) jest wystarczająca do powstania złudzenia ponadprzeciętności. Szum umysłowy jest wyjaśnieniem zjawiska, które cechuje się większą prostotą i przystępnością niż pozostałe, opierające swoje założenia na heurystyce, zachowaniu lub społecznych interakcjach.
Selektywna rekrutacja.
Selektywna rekrutacja to pogląd mówiący, że podczas porównań z innymi jednostkami, porównujący wykazuje tendencję do brania pod uwagę własnych zalet oraz słabości innych, w wyniku czego wypada korzystniej na tle reszty. Teoria ta po raz pierwszy została przetestowana przez Weinsteina (1980) w eksperymencie dotyczącym błędu nadmiernego optymizmu. W badaniu poproszono uczestników o ocenę możliwości zwiększenia lub zmniejszenia szansy na wywołanie określonych zdarzeń w ich życiu poprzez określone zachowania. Zaobserwowano, że uczestnicy wykazywali mniejszy błąd nadmiernego optymizmu, kiedy pokazano im odpowiedzi innych badanych.
Perloff and Fetzer (1986) zasugerowali, że podczas porównywania z innymi jednostkami pod względem określonej cechy, porównujący wybiera sobie obiekt porównania – jednostkę, do której się porównuje, a która jest słabsza pod danym względem. W celu sprawdzenia tej teorii poproszono uczestników badania o porównanie się ze specyficznymi obiektami, takimi jak bliski przyjaciel. Zaobserwowano, że złudzenie ponadprzeciętności się zmniejszało, kiedy uczestnicy porównywali się do konkretnej osoby, a nie nieokreślonego obiektu, jak np. „przeciętna osoba”. Badania te nie są jednak całkowicie wiarygodne, ponieważ uczestnicy badania lubią swoich przyjaciół bardziej niż „przeciętne osoby” i mogły w efekcie oceniać ich lepiej niż przeciętnego człowieka.
Egocentryzm.
Egocentryzm tłumaczy efekt złudzenia ponadprzeciętności poprzez tendencję jednostki do przykładania większej wagi do swoich własnych umiejętności, cech i zachowań niż do tych cechujących innych ludzi. Według tej teorii jednostki przeceniają swoje właściwości w porównaniu do innych, ponieważ wierzą w swoją wyższość. Oznacza to, że porównując swoje zachowanie z zachowaniem innych, jednostka uzna, że jej osiągnięcia są lepsze, nawet jeśli w rzeczywistości są one takie same. Kruger znalazł poparcie dla tej teorii w swoich badaniach dotyczących samooceny uczestników nt. umiejętności wykonania łatwych i trudnych zadań. Wykazał, że uczestnicy byli konsekwentni w ocenianiu samych siebie powyżej wartości przeciętnej w przypadku zadań zaklasyfikowanych jako „łatwe” i poniżej wartości przeciętnej w zadaniach zaklasyfikowanych jako „trudne” – niezależnie od swoich rzeczywistych umiejętności. W tym doświadczeniu efekt ponadprzeciętności został zaobserwowany w sytuacjach, gdy uczestnikom zasugerowano, że odniosą sukces, a efekt poniżej-przeciętności w sytuacjach, gdy zasugerowano, że im się nie uda.
Efekt skupienia.
Kolejną próbą wytłumaczenia zjawiska złudzenia ponadprzeciętności jest efekt skupienia – błąd poznawczy polegający na przywiązywaniu zbyt dużej wagi do szczegółu, który przyciąga uwagę. Większość badań dotyczących złudzenia ponadprzeciętności kładzie większy nacisk na jednostkę, poprzez zadawanie pytań o porównanie (pytania często są sformułowane w taki sposób, że wymieniają jednostkę przed obiektem porównania, np. „porównaj swoją cechę/umiejętność do przeciętnej osoby”). W wyniku efektu skupienia uczestnik badania kładzie większy nacisk na własne cechy i umiejętności niż te reprezentowane przez obiekt porównania. Oznacza to także, że gdyby pytania zadawane uczestnikom badań były inaczej sformułowane (np. „porównaj przeciętną osobę do siebie”), to zjawisko ponadprzeciętności zostałoby zredukowane.
Badania nad efektem skupienia były skoncentrowane głównie na błędzie nadmiernego optymizmu, którego zmniejszenie zaobserwowano w wyniku takiej zmiany szyku zadawanych pytań. Udało się także zaobserwować zmniejszenie efektu ponadprzeciętności w badaniu, w którym uczestnicy byli proszeni o ocenę szans na sukces innych, a nie swoich własnych.
Porównanie „ja kontra zbiorowość”.
Idea mówiąca, że jednostka porównująca się do grupy ma tendencję do oceniania siebie samej jako lepszej niż wynosi wartość przeciętna dla grupy – np. jeśli jednostka jest poproszona o ocenę swoich umiejętności kierowania samochodem w porównaniu do reszty grupy, ma tendencję do oceniania siebie jako ponadprzeciętnie dobrego kierowcę. Tym samym, większość grupy wykazuje tendencję do oceniania siebie samych jako jednostki ponadprzeciętne. Dzieje się tak w wyniku generalnej tendencji do oceniania pojedynczej osoby lub obiektu jako ponadprzeciętny.
Heurystyka ponadprzeciętności.
Teoria mówiąca, że jednostki zamiast świadomie rewidować i myśleć o swoich własnych umiejętnościach, zachowaniach, i cechach oraz porównywać je do innych, kierują się raczej „automatyczną tendencją do łączenia społecznie pozytywnie ocenionych obiektów z koncepcją ideału danej cechy”. Np. jeżeli jednostka oceni samą siebie jako szczerą, będzie dążyła do wyolbrzymienia tej cechy w kierunku idealnej w swoim mniemaniu pozycji na skali szczerości. Co ważne, ta idealna pozycja nie zawsze jest umiejscowiona na szczycie skali – dla przykładu, w przypadku szczerości, ktoś zawsze brutalnie szczery może być postrzegany jako niegrzeczny – a więc ideałem jest balans pomiędzy wartościami skrajnymi, różnie postrzegany przez różne jednostki.
Niespołeczne wytłumaczenia.
Złudzenie ponadprzeciętności może nie mieć źródeł w zachowaniach społecznych, ponieważ ocena obiektów nieożywionych także podlega podobnym wypaczeniom.
Złudzenie poniżej-przeciętności.
Współczesne badania naukowe wykazały istnienie zjawiska przeciwnego do złudzenia ponadprzeciętności – efektu poniżej-przeciętności (ang. "worse-than-average effect"). Efekt jest obserwowany głównie w przypadku styczności jednostki z trudnymi zadaniami lub zdarzeniami mało prawdopodobnymi, takimi jak np.: żonglowanie, jazda na monocyklu, prawdopodobieństwo życia dłużej niż 100 lat lub znalezienie 20-dolarowego banknotu na ziemi w przeciągu najbliższych dwóch tygodni.

</doc>
<doc id="749749" url="https://pl.wikipedia.org/wiki?curid=749749" title="Maszyna elektrostatyczna">
Maszyna elektrostatyczna

Maszyna elektrostatyczna jest to urządzenie służące do wytwarzania i gromadzenia ładunków elektrycznych (na jednej elektrodzie dodatnich, a na drugiej ujemnych).
Historia.
Pierwszą maszynę produkującą elektryczność zbudowano w XVII wieku. Około 1663 roku, Niemiec Otto von Guericke, zbudował urządzenie, w którym kładąc dłoń na dużej, obracającej się kuli wykonanej z siarki powodował jej ładowanie się przez tarcie. W 1705 r. asystent laboratoryjny Newtona - Francis Hauksbee (lub Hawksbee) kulę z siarki zastąpił szklaną bańką wypełnioną parami rtęci w bardzo rozrzedzonym powietrzu, co umożliwiło obserwację niebieskiej poświaty powstającej, gdy powierzchnia obracanej bańki pocierała np. o rękę. Do początku XIX wieku zbudowano wiele podobnych maszyn – niektóre z nich służyły również do rozrywki jak ta, którą można nazwać elektryzującym pocałunkiem. Maszynę znaną obecnie skonstruował James Wimshurst, jest ona obecnie głównie urządzeniem dydaktycznym i historycznym do wytwarzania wysokiego napięcia w pokazach z elektrostatyki i przepływu prądu elektrycznego w gazach.
Budowa.
Maszyna elektrostatyczna jest rodzajem prostego generatora elektrostatycznego, działającego na zasadzie indukcji elektrostatycznej. W procesie indukcji elektrostatycznej powodowany jest rozdział ładunków w danym ciele poprzez zbliżenie do innego ciała naładowanego, które są następnie przenoszone elektryzując dane miejsce ciała.
Maszyna elektrostatyczna składa się z dwóch tarcz izolacyjnych, które za pomocą korbki i odpowiedniej przekładni obracają się w przeciwnych kierunkach. Na zewnętrznych stronach tarcz są nałożone aluminiowe segmenty, które ulegają elektryzacji. Na osi obrotu tarcz z obu stron są umocowane metalowe pręty, zaopatrzone na końcach w metalowe szczotki, które dotykają segmentów aluminiowych. Na wysokości poziomej średnicy tarcz są umocowane pręty, opatrzone ostrzami (tzw. grzebieniami), które są zwrócone do obu tarcz, ale nie dotykają ich. Ostrza te zbierają ładunki, które są doprowadzone do iskiernika. Iskiernik stanowią dwie kulki na prętach metalowych opatrzonych ebonitowymi uchwytami. Kulki iskiernika są połączone z dwiema wewnętrznymi okładkami butelki lejdejskiej. Okładki zewnętrzne tych butelek są połączone prętem poziomym, którym włącza się butelki w obwód. Podczas obracania tarcz powstają ładunki, które są zbierane przez grzebienie i między iskiernikami powstaje duża różnica potencjałów, co powoduje przeskok iskry. 
Maszyny indukcyjne mogą wytwarzać bardzo duże napięcia, jednakże zupełnie nie nadają się do ciągłego dostarczania dużych prądów. Dopiero ogniwo Volty, skonstruowane w latach 90. XVIII wieku przez Włocha Alessandra Voltę, nadawało się do tego celu.
W kulturze.
Maszyna elektrostatyczna odgrywa zasadniczą rolę w fabule opery Wojciecha Bogusławskiego "Krakowiacy i Górale".

</doc>
<doc id="749754" url="https://pl.wikipedia.org/wiki?curid=749754" title="Typ 4 Ke-Nu">
Typ 4 Ke-Nu

Typ 4 Ke-Nu – japoński czołg lekki, pochodzący z okresu II wojny światowej. Był to zmodernizowany czołg Typ 95 Ha-Go, w którym oryginalną wieżę zastąpiono wieżą czołgu średniego Typ 97 Chi-Ha.

</doc>
<doc id="749760" url="https://pl.wikipedia.org/wiki?curid=749760" title="Witold Sobków">
Witold Sobków

Witold Sobków (ur. 17 lutego 1961 w Warszawie) – polski filolog, urzędnik państwowy i dyplomata, wiceminister spraw zagranicznych (2006), ambasador w Irlandii (2002–2004), Wielkiej Brytanii (2012–2016) oraz stały przedstawiciel przy Organizacji Narodów Zjednoczonych w Nowym Jorku (2010–2012).
Życiorys.
W latach 1979–1987 studiował na Uniwersytecie Warszawskim, najpierw w Instytucie Anglistyki (mgr filologii angielskiej w 1984), a następnie w Katedrze Italianistyki (mgr filologii włoskiej w 1987). Specjalizował się w lingwistyce teoretycznej i stosowanej. Uzyskał także stypendia w Hoover Institution on War, Revolution and Peace na Uniwersytecie Stanforda oraz na uczelniach włoskich (Siena, Perugia, Wenecja). Ukończył programy z zakresu bezpieczeństwa wewnętrznego i międzynarodowego na Uniwersytecie Harvarda oraz studiów islamskich na University of London.
Od sierpnia 1984 do marca 1991 był wykładowcą m.in. na Wydziale Neofilologii Uniwersytetu Warszawskiego. W 1991 został zatrudniony w Ministerstwie Spraw Zagranicznych. W latach 1993–2000 pełnił kolejno funkcje radcy, radcy ministra i ministra pełnomocnego/zastępcy ambasadora w ambasadzie RP w Londynie. W 1998 pełnił rolę przedstawiciela urzędującego przewodniczącego OBWE w Grupie Kontaktowej. Po powrocie z zagranicy zajmował stanowiska kierownicze w ministerstwie, będąc kolejno wicedyrektorem Departamentu Europy Zachodniej, dyrektorem Departamentu Krajów Pozaeuropejskich i Systemu Narodów Zjednoczonych i starszym radcą ministra ds. europejskich. Następnie, od 2002 do 2006, sprawował urząd ambasadora RP w Irlandii.
Od 9 października 2006 do 27 grudnia 2006 pełnił funkcję podsekretarza stanu w MSZ. Od stycznia 2007 pracował jako ambasador tytularny w Departamencie Strategii i Planowania Polskiej Polityki Zagranicznej, od 1 stycznia 2008 do 9 kwietnia 2010 zajmował stanowisko dyrektora politycznego w Ministerstwie Spraw Zagranicznych. Następnie stanął na czele Stałego Przedstawicielstwa RP przy ONZ w Nowym Jorku, a od 2012 do 2016 pełnił funkcję ambasadora RP w Zjednoczonym Królestwie Wielkiej Brytanii i Irlandii Północnej. Po odwołaniu powrócił na stanowisko dyrektora politycznego w MSZ, zajmował je do 31 stycznia 2018. W marcu 2020 został dyrektorem Departamentu Azji i Pacyfiku Od września 2021 ponownie dyrektor polityczny w MSZ.
Życie prywatne.
Żonaty z Iwoną Sobków.

</doc>
<doc id="749764" url="https://pl.wikipedia.org/wiki?curid=749764" title="Friedrich-Ludwig-Jahn-Sportpark">
Friedrich-Ludwig-Jahn-Sportpark

Friedrich-Ludwig-Jahn-Sportpark – lekkoatletyczny i piłkarski stadion w Berlinie. Od 1952 nosi imię Friedricha Ludwiga Jahna (1778–1852), pruskiego gimnastyka.
Żużel.
5 maja 2001 odbyła się tutaj żużlowa Grand Prix Niemiec. Na tartanie zbudowano tor czasowy (były to pierwsze zawody na sztucznym torze). Z powodu deszczu zawody rozpoczęły się z godzinnym opóźnieniem. Turniej wygrał Polak Tomasz Gollob.

</doc>
<doc id="749778" url="https://pl.wikipedia.org/wiki?curid=749778" title="Marcin Malicki">
Marcin Malicki

Marcin Malicki (ur. 4 kwietnia 1983 w Piotrkowie Trybunalskim) – polski siatkarz, grający na pozycji środkowego. 
Życiorys.
Z wykształcenia inżynier, ukończył studia na Wydziale Inżynierii Materiałowej na Politechnice Warszawskiej.
Swoją karierę rozpoczynał w Skrze Bełchatów, z której został wypożyczony do Lechii Tomaszów Mazowiecki. Później grał w częstochowskim AZS, z którym zdobył trzy mistrzostwa Polski juniorów. Następnie przeniósł się do AZS Politechniki Warszawskiej i awansował z nią do PLS. Reprezentant Polski juniorów. Srebrny medalista Mistrzostw Szwajcarii 2013/2014.

</doc>
<doc id="749796" url="https://pl.wikipedia.org/wiki?curid=749796" title="Redita">
Redita

Redita () – murowana (rzadziej drewniana) budowla z kazamatami i działobitniami, tworząca ośrodek obrony (śródszaniec) fortu lub bastionu. Najczęściej półkolista lub kolista, niekiedy wielokątna. Stanowiła centrum fortu zwanego fortem reditowym.

</doc>
<doc id="749797" url="https://pl.wikipedia.org/wiki?curid=749797" title="Bużora (szczyt)">
Bużora (szczyt)

Bużora (1081 m n.p.m.) – najwyższy szczyt pasma górskiego o tej samej nazwie w Łańcuchu Wyhorlacko-Gutyńskim, części Karpat Wschodnich położonej na terenie Ukrainy (obwód zakarpacki). Bużora zbudowana jest ze skał wulkanicznych: andezytów, andezyto-bazaltów i tufów.

</doc>
<doc id="749798" url="https://pl.wikipedia.org/wiki?curid=749798" title="Caviidae">
Caviidae



</doc>
<doc id="749799" url="https://pl.wikipedia.org/wiki?curid=749799" title="Dolichotis patagonum">
Dolichotis patagonum



</doc>
<doc id="749801" url="https://pl.wikipedia.org/wiki?curid=749801" title="Grand Prix Polski na Żużlu 1997">
Grand Prix Polski na Żużlu 1997

Wyniki Grand Prix Polski, piątej eliminacji Mistrzostw Świata Grand Prix w sezonie 1997.
Lista startowa.
Stawkę 17 stałych uczestników Grand Prix uzupełnił z dziką kartą Rafał Dobrucki. W nawiasach podano numery stałe.
Opis.
Zawody o Wielką Nagrodę Polski w 1997 były pierwszymi, w których wystartowało aż czworo Polaków, a drugimi w których w finale A wystąpiła dwójka z nich.
Turniej wygrał Greg Hancock, który ma przewagę aż dwunastu punktów. Do złotego medalu wystarczy mu zatem, piąte miejsce w ostatniej eliminacji w Vojens. Wicelider, Billy Hamill ma kolejne dwanaście punktów przewagi nad trzecim Tomaszem Gollobem.
Gollob we Wrocławiu był trzeci (choć wygrał rundę zasadniczą). Czwarty był Piotr Protasiewicz, który po raz pierwszy awansował do finału A. Dzięki dobrej pozycji w klasyfikacji przejściowej wystąpi także w ostatniej rundzie (nie będzie rezerwą toru). Sławomir Drabik zajął ósmą lokatę i awansował na dziesiątą pozycję w klasyfikacji. Do ósmej (premiowanej utrzymaniem się w cyklu) brakuje mu jednak dziewiętnastu punktów i szans na utrzymanie (tak jak Protasiewicz) szukać będzie musiał w GP Challenge. Ostatni z Polaków, Rafał Dobrucki, który zadebiutował w zawodach Grand Prix, zajął ostatnią punktowaną pozycję.

</doc>
<doc id="749805" url="https://pl.wikipedia.org/wiki?curid=749805" title="Niederstetten">
Niederstetten

Niederstetten – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Main-Tauber-Kreis. Leży nad rzeką Vorbach, ok. 30 km na południowy wschód od Tauberbischofsheim, przy linii kolejowej Aschaffenburg – Crailsheim.
Współpraca.
Miejscowość partnerska:

</doc>
<doc id="749808" url="https://pl.wikipedia.org/wiki?curid=749808" title="Dzierzków (Radom)">
Dzierzków (Radom)

Dzierzków – dzielnica Radomia we wschodniej części miasta, dawniej wieś.
Położenie i granice.
Wieś, której tereny zostały włączone w granice miasta, jako dzielnica rozciągała się pierwotnie wzdłuż obecnej ulicy Żeromskiego, a na wschód od ulic Focha, Piłsudskiego i Chrobrego. Od północy ograniczał ją Potok Północny. W związku z intensywną rozbudową miasta w XIX wieku wieś Dzierzków przeniesiono na wschód w kierunku Sadkowa. Część gruntów wsi o powierzchni około 8 ha włączono do miasta w 1823, aby utworzyć na nich Nowy Ogród. W późniejszych latach etapami włączano wieś w granice miasta, tworząc dzielnicę Dzierzków.
Obecnie dzielnica jest ograniczona od północy linią kolejową Radom – Dęblin, po drugiej stronie której znajduje się Gołębiów (Osiedle Nad Potokiem). Od zachodu graniczy ze Śródmieściem, od południa wzdłuż ul. Odrodzenia z Glinicami, a z Sadkowem od wschodu wzdłuż alei Wojska Polskiego. Przez północny skraj dzielnicy przepływa rzeka Sadkówka (Potok Północny) – prawy dopływ rzeki Mlecznej. W zabudowie dominują jednorodzinne domy mieszkalne, dużą część dzielnicy zajmują działki ogrodnicze.
Ważne obiekty.
Na terenie dzielnicy znajduje się Giełda Rolna, Urząd Celny oraz Regionalne Centrum Doradztwa Rozwoju Rolnictwa i Obszarów Wiejskich. Przy ul. Szczecińskiej znajduje się parafia pw. św. Urszuli Ledóchowskiej, a przy ul. Odrodzenia Publiczna Szkoła Podstawowa Nr 1 im. I. Daszyńskiego.
Komunikacja miejska.
Można tu dojechać autobusami linii: 5, 14, 21, 24. Przez Dzierzków przebiega bocznica kolejowa do lotniska na Sadkowie (połączenia pasażerskie relacji Radom PKP – Radom Sadków Lotnisko, uruchamiane są przez spółkę Koleje Mazowieckie na czas pokazów lotniczych "Air show"). Wzdłuż al. WP (wschodnia obwodnica Radomia) przebiegają trasy dwóch dróg krajowych: nr 9 (trasa międzynarodowa E371) Radom – Barwinek (Słowacja) oraz nr 12 Łęknica (Niemcy) – Dorohusk-Berdyszcze (Ukraina).

</doc>
<doc id="749809" url="https://pl.wikipedia.org/wiki?curid=749809" title="Firlej (Radom)">
Firlej (Radom)

Firlej – dzielnica Radomia, znajdująca się w północnej części miasta, dawniej wieś.
Od północy graniczy z Wincentowem, od wschodu wzdłuż rzeki Mlecznej z Krzewieniem, Hutą Józefowską i dalej od południa z Józefowem, natomiast od zachodu wzdłuż ul. Warszawskiej z Wólką Klwatecką. Zabudowę stanowią przeważnie budynki jednorodzinne. Większość obszaru dzielnicy zajmują lasy.
Historia.
Na terenie Firleja rodzina Beckermanów w XIX wieku założyła zakłady przemysłowe "Firlej", które z czasem znalazły się w rękach rodziny Denów. 
Przed II wojną światową znajdował się tu poligon wojskowy, który został przekształcony przez niemieckich okupantów w miejsce straceń – w pobliskim lesie wykonywane były wyroki śmierci na ludności polskiej i żydowskiej przez SS, Gestapo i żandarmów niemieckich. Ogółem, w czasie od 4 kwietnia 1940 do 13 stycznia 1945, rozstrzelano lub powieszono w licznych zbiorowych egzekucjach ok. 15 000 osób. Jedną z ofiar był prawdopodobnie płk Stanisław Kalabiński. W miejscu kaźni powstał cmentarz wojskowy (w centralnym jego punkcie postawiony został pomnik ku czci poległych Mauzoleum na Firleju). W latach 70. powierzchnię cmentarza powiększono i zaczęto chować na nim osoby cywilne (cmentarz stał się cmentarzem komunalnym). W następnych latach teren był wielokrotnie powiększany (obecnie zajmuje ponad połowę całej powierzchni dzielnicy i jest jednym z największych w kraju). Cmentarz komunalny na Firleju jest największą nekropolią w Radomiu.
Komunikacja miejska.
Na Firlej można dojechać autobusami linii: 4, 12, 13, 21, 23 oraz linią A. Na przełomie października i listopada można również dojechać linią CM. Wzdłuż ul. Warszawskiej przebiega droga krajowa nr 7 (droga międzynarodowa E77) Żukowo k. Gdańska – Chyżne (Słowacja).
Ważne obiekty.
Na Firleju znajduje się elektrownia wiatrowa (jeden prywatny wiatrak), Zespół Szkolno-Przedszkolny nr 1 (dawniej Publiczna Szkoła Podstawowa nr 18 im. KEN) przy ul. Ofiar Firleja 14, kościół parafialny oraz kaplica pw. św. Maksymiliana Marii Kolbe przy ul. Trzebińskiego 35.
Turystyka.
Przez ul. Ofiar Firleja przebiega zielony pieszy szlak turystyczny Rożki PKP – Pionki Zachodnie PKP.

</doc>
<doc id="749811" url="https://pl.wikipedia.org/wiki?curid=749811" title="Glinice (Radom)">
Glinice (Radom)

Glinice – dzielnica domów jednorodzinnych usytuowana w pobliżu centrum Radomia. Graniczy ze Śródmieściem, Ustroniem, Dierzkowem, Długojowem, Idalinem oraz Sadkowem.
W dzielnicy znajduje się kościół pw. Najświętszego Serca Pana Jezusa. Parafia powstała w 1921 r., a pierwszym jej proboszczem był ks. Roman Maliszewski. W kościele pracował również zamordowany w niemieckim obozie koncentracyjnym Auschwitz błogosławiony Bolesław Strzelecki. Kościół ten to największy po katedrze NMP obiekt sakralny w Radomiu. Na Glinicach znajduje się również zabytkowa wieża ciśnień z 1926 r.
Ponadto na Glinicach znajdują się m.in. Publiczna Szkoła Podstawowa nr 31 oraz Zespół Szkolno-Przedszkolny nr 3 im. Lotników Polskich oraz centrum handlowe - Galeria "Feniks".
Historia.
Wieś królewska, położona była w drugiej połowie XVI wieku w powiecie radomskim województwa sandomierskiego.
Folwark Glinice został włączony do miasta w roku 1892. Jako dzielnica włączana w granice miasta etapami – w 1899 i 1916 r.. Od przełomu XIX i XX w. na terenie Glinic lokowano zakłady przemysłowe, a dzielnica została stopniowo zabudowana domkami jednorodzinnymi. 
W czasie drugiej wojny światowej na Glinicach między ulicami Słowackiego, Złotą, Białą i Kwiatkowskiego znajdowało się utworzone przez Niemców getto dla żydowskich mieszkańców miasta, w którym zgrupowano ok. 8 tys. ludzi.
Na Glinicach działały liczne zakłady przemysłowe m.in. odlewnie, a także RZPS „Radoskór” (przed wojną Bata).

</doc>
<doc id="749812" url="https://pl.wikipedia.org/wiki?curid=749812" title="Godów (Radom)">
Godów (Radom)

Godów – dzielnica Radomia, dawniej wieś. Najbardziej na południe wysunięta dzielnica miasta.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego.
Godów to osiedle domów jednorodzinnych, zarówno starych, nawet przedwojennych, pozostałych po osiedlonych tu Niemcach. Wzdłuż ulic: Drzymały, Wilczyńskiego, Opolskiej powstaje nowoczesne osiedle domów jednorodzinnych. Znajduje się tam też boisko sportowe na którym gra lokalny zespół Centrum Radom. Przez dzielnicę przebiega Obwodnica Południowa Radomia, która została otwarta dla ruchu w 2015. Na rogu ulic Ciborowskiej i Wiejskiej, zaraz za końcowym przystankiem autobusu miejskiego linii 6, znajduje się zaniedbany cmentarz, na którym na przełomie wieku XIX i XX, chowano osiedlonych w Radomiu Niemców, Austriaków i Holendrów. Właścicielem cmentarza jest od stycznia 2009 radomska parafia ewangelicko-augsburska, która zamierza przeprowadzić ekshumację i przenieść szczątki pochowanych tam ludzi do zbiorowego grobu na cmentarzu przy ulicy Kieleckiej. Godów jako jedyna dzielnica w Radomiu posiada monografię „Godów. Dzieje radomskiej dzielnicy” napisaną przez dr Elżbietę Orzechowską.
Przez osiedle przepływa Strumień Godowski.

</doc>
<doc id="749813" url="https://pl.wikipedia.org/wiki?curid=749813" title="Janiszpol">
Janiszpol

Janiszpol – dzielnica Radomia. Znajduje się w południowo-wschodniej części miasta przy drodze krajowej nr 9, dawniej wieś.
W dzielnicy znajdują się osiedla domów jednorodzinnych.
Znajduje się tu Parafia pod wezwaniem Św. Pawła Apostoła, której proboszczem jest obecnie ks. kanonik Jerzy Szpytma. W parafii tej mieści się Ośrodek Kultu Fatimskiego, do którego zjeżdżają się mieszkańcy Radomia i okolic.
Główne ulice Janiszpola to: ul. Grota Roweckiego, część ul. Słowackiego, ul. Piotra Skargi, ul. S. Banacha. Linie autobusowe, którymi można dojechać na Janiszpol to: 15, 27 (ul. Słowackiego) oraz 2, 3 i 11 (ul. Wiertnicza). 
Janiszpol został dołączony do Radomia w latach 70. XX wieku.

</doc>
<doc id="749815" url="https://pl.wikipedia.org/wiki?curid=749815" title="Freelancer">
Freelancer

Freelancer (pol. "wolny strzelec") – osoba pracująca bez etatu, realizująca zadania na zlecenie, najczęściej specjalizująca się w danej dziedzinie.
Do profesji szczególnie popularnych wśród wolnych strzelców należą m.in. fotografia, dziennikarstwo, copywriting, tłumaczenie, programowanie, malarstwo, grafika, doradztwo i inne zawody, głównie związane z pracą twórczą. Określenia „wolny strzelec” zazwyczaj nie używa się w stosunku do osób wykonujących prace fizyczne.
Rozwój.
Pierwszy raz określenia freelancer użył Walter Scott (1771–1832) w swoim "Ivanhoe. "Posłużyło mu ono do opisania średniowiecznego najemnego wojownika. "Free" oznaczało wolny, a "lancer" pochodziło od lancy, czyli rodzaju broni.
Do rozwoju zawodu przyczynił się Internet, który ułatwił komunikację z freelancerami i spowodował wzrost zapotrzebowania na usługi świadczone w tym trybie (np. projektowanie stron www).
Według raportu „Freelancing w Polsce” przygotowanego dla Useme, w Polsce w 2022 roku ponad 300 tysięcy osób pracowało jako freelancerzy. W roku 2021 było ich o 12% mniej.

</doc>
<doc id="749817" url="https://pl.wikipedia.org/wiki?curid=749817" title="Józefów (Radom)">
Józefów (Radom)

Józefów – dzielnica w północnej części Radomia z dużą ilością nieużytków, dawniej wieś.
W granicach dzielnicy znajduje się Wojewódzki Szpital Specjalistyczny, radomska filia Mazowieckiego NFZ. Do Józefowa kursują linie autobusowe numer 13, 23, linia nocna N1 oraz 24 (wybrane kursy).
Linki zewnętrzne.
 

</doc>
<doc id="749818" url="https://pl.wikipedia.org/wiki?curid=749818" title="Kozia Góra (Radom)">
Kozia Góra (Radom)

Kozia Góra – dawniej wieś, obecnie dzielnica w zachodniej części Radomia, usytuowana wzdłuż drogi krajowej nr 12. W większości niska zabudowa. Przyłączona do miasta w 1916 r. Na Kozią Górę można dojechać autobusami linii numer 8. Od północnej strony liniami 6 i 25. Od wschodniej strony dzielnicy linią 12 i 5 oraz prywatnymi liniami D, W, Z.
Znajduje się tam parafia pw. Bożego Macierzyństwa NMP.
W XIX w. na terenie Koziej Góry znajdowały się wiatraki, należące do miasta. W czasie okupacji u zbiegu obecnych ulic Przytyckiej i Kieleckiej znajdowała się szubienica, na której w publicznych egzekucjach wieszano Polaków. Obecnie znajduje się w tym miejscu pomnik poświęcony ofiarom wojny.
W latach 90. XX wieku oddano tu do użytku areszt śledczy będący jednym z najnowocześniejszych tego typu obiektów w Europie. Leży on przy ul. Wolanowskiej. W pobliżu Koziej Góry, a dokładnie przy ulicy Kierzkowskiej 118, znajduje się filia Publicznej Szkoły Podstawowej nr 15.

</doc>
<doc id="749820" url="https://pl.wikipedia.org/wiki?curid=749820" title="Malczew">
Malczew

Malczew – dzielnica usytuowana w południowo-wschodniej części Radomia.
Dawniej wieś znana również pod nazwą Malczów, należąca do rodziny Malczewskich, z której pochodził malarz Jacek Malczewski.
Miejscowość została włączona do miasta Radom w 1955. Można tu dojechać liniami 20 lub 23 oraz autobusami dojeżdżającymi do pętli „Prędocinek”. Na jej terenie znajduje się Staw Malczewski, przepływający przez staw Potok Malczewski i liczne inne zbiorniki wodne.

</doc>
<doc id="749821" url="https://pl.wikipedia.org/wiki?curid=749821" title="James Bourne">
James Bourne

James Elliot Bourne znany także jako James Bourne (ur. 13 września 1983 w Southend-on-Sea) – brytyjski gitarzysta.
Kariera muzyczna.
Busted.
W 2001 roku James poznał Matta Willisa, z którym postanowił założyć zespół. Zorganizowali przesłuchania, po którym do zespołu Busted dołączył Charlie Simpson. Busted na swoim koncie mają osiem singli Top 5 UK Singles Chart, w tym pięć, które dotarły na szczyt notowania: "„You Said No” (2003)", "„Crashed The Wedding” (2003)", "„Who’s David” (2004)" oraz "„Thunderbirds/3AM” (2004)". Grupa wydała również trzy albumy Top 20 UK Album Chart. 14 stycznia 2005 roku podczas konferencji prasowej ogłoszono rozpad zespołu.
10 listopada 2015 roku podczas konferencji prasowej ogłoszono powrót Busted w pełnym składzie. W maju 2016 roku odbyła się trasa koncertowa po Wielkiej Brytanii i Irlandii. Busted wydali dwie kolejne płyty: ""Night Driver" oraz "Half Way There"". 
Son of Dork.
Po rozpadzie Busted Bourne założył kolejny zespół Son of Dork. Ich dwa single znalazły się w Top 10 UK Singles Chart: "„Ticket Outta Loserville”" oraz "„Eddie's Song”". Mimo że rozpad zespołu nie został nigdy ogłoszony, grupę opuścili Dave Williams, Chris Leonard oraz Steve Rushton, pozostawiając Jamesa z perkusistą Dannym Hallem.
Future Boy.
Future Boy to solowy projekt Jamesa. Pod tym pseudonimem Bourne wydał album "„Volume 1”", który wyprodukował razem z Tommy Henriksen.
McBusted.
11 listopada 2013 roku ogłoszono powstanie supergrupy McBusted, w skład której wszedł cały zespół McFly oraz byli członkowie zespołu Busted: James Bourne i Matt Willis. W 2014 roku odbyła się ich wspólna trasa koncertowa po Wielkiej Brytanii.
Safe Journey Home.
27 listopada 2020 ukaże się solowa płyta Jamesa "Safe Journey Home".
Pozostała działalność.
Bourne jest współautorem kilku musicali: "„Loserville: The Musical”", "„Out There: The Musical”", "„Murder at the Gates”" oraz "„Year 3000 – the Busted musical”".
James jest autorem większości utworów Busted i Son of Dork. Jest również współautorem kilku hitów McFly. Bourne brał udział w pisaniu utworów dla takich artystów jak: Melanie C, Boyzone, Mitchel Musso, The Saturdays, Miranda Cosgrove, Allstar Weekend, Pixie Lott, The Vamps, 5 Seconds of Summer.
Życie prywatne.
James ma dwóch braci: Nicka i Chrisa oraz siostrę Melissę. Jego bracia wystąpili gościnnie w takich klipach zespołu Busted jak: "„Year 3000”", "„Who's David”" oraz "„You Said No”".
Bourne z zawodu jest gitarzystą, umie jednak grać również na: pianinie, gitarze basowej oraz na perkusji.
Jest fanem trylogii "„Powrót do przyszłości”", za ponad 30 000 dolarów zakupił DeLorean DMC-12, używany w filmie jako wehikuł czasu.
Jest właścicielem marki odzieżowej "SicPuppy", skierowanej głównie do fanów skateboardingu. Bourne założył również własną wytwórnię "Sicpuppy Records".

</doc>
<doc id="749823" url="https://pl.wikipedia.org/wiki?curid=749823" title="Kościół Polskokatolicki w Kanadzie">
Kościół Polskokatolicki w Kanadzie

Kościół Polskokatolicki w Kanadzie ("ang. Polish-Catholic Church of Canada") – historyczny Kościół polskokatolicki, który działał w Kanadzie w latach 2005–2009 i podlegał pod jurysdykcję Unii Utrechckiej, ale nie był jej pełnym członkiem. Zwierzchnikiem Kościoła Polskokatolickiego w Kanadzie był ks. Zbigniew Kozar.
Historia.
Polski Narodowy Kościół Katolicki z którego wyłonił się Kościół Polskokatolicki w Kanadzie został założony ok. 1880 przez polskich katolików w Ameryce Płn., w wyniku sprzeciwu wobec dominacji duchownych pochodzenia niemieckiego i irlandzkiego. Wierni pragnęli wglądu w finanse parafii, a przede wszystkim liturgii w języku polskim. Kościół Polskokatolicki w Kanadzie powstał w 2006, kiedy to wierni Katedry św. Jana w Toronto nie zgodzili się na odłączenie Polskiego Narodowego Kościoła Katolickiego w USA i Kanadzie (PNKK) od Unii Utrechckiej Kościołów Starokatolickich (2003), którą opuścił w wyniku braku aprobaty dla małżeństw homoseksualnych i kapłaństwa kobiet. Międzynarodowa Konferencja Biskupów Starokatolickich Unii Utrechckiej postanowiła, że katedra zostanie umieszczona pod bezpośrednią jurysdykcją Arcybiskupa Utrechtu. W 2005 Unia Utrechcka postanowiła, że parafia zostanie uznana za Starokatolicką parafię Unii i zostanie nadana jej jurysdykcja biskupa episkopalnego Toronto.
W maju 2009 Kościół Polskokatolicki w Kanadzie pojednał się z Polskim Narodowym Kościołem Katolickim, a budynek katedry św. Jana w Toronto wrócił do diecezji kanadyjskiej Polskiego Narodowego Kościoła Katolickiego. Kościół został rozwiązany. 
Nauka Kościoła Polskokatolickiego w Kanadzie.
Nauka Kościoła Polskokatolickiego opierała się na teologii starokatolickiej, w wersji polskokatolickiej. Wierni kościoła najwyższą cześć oddali Bogu, zaś komunia św. była udzielana pod dwiema postaciami: ciała i krwi Pańskiej. W okresie wielkiego postu odprawiana była droga krzyżowa i gorzkie żale. W Kościele istniał również kult Maryi Panny, jednak odrzucany był dogmat o jej Niepokalanym Poczęciu i Wniebowzięciu. Kościół Polskokatolicki w Kanadzie oddawał cześć także aniołom, apostołom, męczennikom i świętym. Kościół młodzieży do 18 roku życia nakazywał spowiedź w konfesjonale, pozostałym wiernym odpuszczało się grzechy na Mszy św. podczas spowiedzi powszechnej. Liturgia Kościoła Polskokatolickiego w Kanadzie była zbliżona do liturgii Kościoła Rzymskokatolickiego. Społeczeństwo Kościoła odprawiało obrzędy religijne w dwóch językach: angielskim i polskim.

</doc>
<doc id="749824" url="https://pl.wikipedia.org/wiki?curid=749824" title="Michałów (Radom)">
Michałów (Radom)

Michałów – dzielnica w północnej części Radomia.
Powstała na terenie dawnych wsi Michałów i Michałówek. Ograniczona ulicami Żółkiewskiego, Mieszka I i Warszawską. Jedno z najmłodszych osiedli radomskich. Na jej terenie znajduje się jedno z większych i nowszych osiedli. Zabudowa wysoka (bloki mieszkalne z wielkiej płyty). Wszystkie ulice Michałowa noszą imiona królów polskich lub rodzin królewskich np: ul. Mieszka I, ul. Sobieskiego, ul. Łokietka, ul. Piastowska, ul. Jagiellońska, czy Królowej Jadwigi.
Na jej terenie znajdują się obecnie dwie szkoły:
Ponadto na Michałowie znajduje się kryta pływalnia "Delfin", oddana do użytku w 1997 roku. Aktualnie basenem zarządza MOSiR. W budynku Publicznej Szkoły Podstawowej nr 3 mieściła się Radomska Biblioteka Pedagogiczna (obecnie przy ul. Kościuszki 5 a).
Na osiedle można dojechać autobusami linii:
Na tym osiedlu znajdują się także parafie: Błogosławionej Annuarity i Świętego Łukasza.
W 2009 roku do użytku został oddany kompleks sportowy Orlik przy Publicznym Gimnazjum nr 8. im. Królowej Jadwigi (obecnie PSP Nr 30).

</doc>
<doc id="749826" url="https://pl.wikipedia.org/wiki?curid=749826" title="Młodzianów (Radom)">
Młodzianów (Radom)

Młodzianów - dzielnica w południowej części Radomia, dawniej wieś.
Od północy dzielnica graniczy z Osiedlem Planty, od zachodu - z Osiedlem Żakowice, od południa - z Godowem i Malczewem, natomiast od wschodu - z Osiedlem Prędocinek oraz z Osiedlem Ustronie. Przyłączony do miasta w 1916 r. Przeważają bloki mieszkalne z wielkiej płyty.
Główne ulice przebiegające przez Młodzianów to: Młodzianowska, Gajowa, Wiejska, Południowa, Działkowa i Lotna. Znajduje się tu Publiczna Szkoła Podstawowa nr 23 im. Stefana Żeromskiego przy ulicy Gajowej 60, przychodnia NZOZ "Centrum" przy ulicy Gajowej 66, Hospicjum Królowej Apostołów przy ulicy Wiejskiej 2. Przy ulicy Gajowej mieści się supermarket Biedronka. Natomiast przy ulicy Młodzianowskiej znajduje się m.in. market Spar oraz Panorama. Przy ulicy Wiejskiej dostępna jest także Poczta Polska oraz piekarnia Wojcieszek. Na terenie osiedla znajduje się Kościół pod wezwaniem św. Józefa.

</doc>
<doc id="749829" url="https://pl.wikipedia.org/wiki?curid=749829" title="Nad Potokiem (Radom)">
Nad Potokiem (Radom)

Nad Potokiem - dzielnica Radomia zlokalizowana w północno-wschodniej części miasta, położona nad Potokiem Północnym.
Infrastruktura i transport.
Główną drogą dojazdową bezpośrednio do osiedla jest ulica Szklana oraz Struga.
Dzielnica dobrze skomunikowana z innymi częściami miasta. Dojechać do niej można liniami autobusowymi 1, 9, 10, 17, 18, 21, 22, 26 oraz N2. Główne ulice osiedla to: Sadkowska, Olsztyńska, Grzybowska, Szklana, Zbrowskiego.
Bloki na osiedlu cztero- i dziesięciopiętrowe z wielkiej płyty.
Na obrzeżu osiedla znajdują się łąki, które pełnią rolę terenów rekreacyjnych osiedla. W roku 2022 ukończono budowę zbiornika retencyjnego na przepływającym tu Potoku Północnym. Osiedle jest wyposażone w liczne place zabaw dla dzieci.
Ponadto w pobliżu znajdują się liczne sklepy prywatne oraz supermarkety typu: Lidl, Lewiatan, Biedronka, oraz Galeria Handlowa na ul. Zbrowskiego.
Edukacja.
Na dzielnicy zlokalizowane jest sześć szkół oraz przedszkole:
Parafia.
Na terenie dzielnicy zlokalizowana jest parafia rzymskokatolicka pw. Matki Bożej Królowej Świata. 

</doc>
<doc id="749830" url="https://pl.wikipedia.org/wiki?curid=749830" title="Południe (Radom)">
Południe (Radom)

Południe - osiedle Radomia, położone w południowej części miasta. Składa się z dwóch jednostek rozgraniczonych korytem Strumienia Godowskiego, wzdłuż którego powstał Park Południe.
Część północna formalnie nosi nazwę Osiedla im. Jana Kochanowskiego, a nazwy ulic są związane z poetą (np. ul. Posłów Greckich, ul. Czarnoleska, ul. Urszuli, czy ul. Sycyńska). Główną arterią jest ulica Czarnoleska. Jednostka północna popularnie nazywana jest "dołkiem", Południem I, a według oznaczenia Spółdzielni Mieszkaniowej "Południe" - jednostka "G". Znajduje się tu: 
Część południowa formalnie nosi nazwę Osiedla im. O. Kolberga, ale nazwy ulic ponownie powiązane są z Kochanowskim (np. ul. Padewska, ul. Pieśni, ul. Sobótki, ul. Trojańska). Głównymi arteriami są ul. Wierzbicka oraz ul. Sycyńska. Jednostka południowa popularnie nazywana jest "górką", Południem II, a według oznaczenia Spółdzielni Mieszkaniowej "Południe" - jednostka "A". Znajduje się tu: 
Jednostkę "G" oraz "A" łączą dwie ulice - ul. Wierzbicka na zachodzie oraz ul. Sycyńska po wschodniej stronie. Na obrzeżu osiedla po południowej stronie zlokalizowana jest pętla autobusowa dla linii nr 1, 7, 12, 14 i 25. W latach 2014 - 2017 przy ul. Warsztatowej firma Rosa Invest wybuduje cztery nowe bloki - całość pod nazwą "Osiedle 4 pory roku". W 2015 została ukończona i otwarta dla ruchu Południowa Obwodnica Radomia biegnąca na wschodzie i południu osiedla, która znacząco polepszyła skomunikowanie osiedla z resztą miasta oraz z Drogą krajową nr 7.
Od kilku lat postulowane jest wykorzystanie miejskiego odcinka torów kolejowych do uruchomienia połączenia szynobusowego z os. Południe poprzez Dworzec PKP do os. Gołębiów I.

</doc>
<doc id="749832" url="https://pl.wikipedia.org/wiki?curid=749832" title="Potkanów">
Potkanów

Potkanów (do 1 stycznia 2010 "Podkanów") – dzielnica mieszkaniowo-przemysłowa Radomia, położona w jego południowo-zachodniej części, dawniej wieś. Na terenie dzielnicy znajduje się wiele zakładów przemysłowych. Jednym z większych zakładów jest Fabryka Łączników, założona w latach 50 XX w. Znajdują się tam również wojenne baraki, wieża ciśnień, zbudowana podczas II wojny światowej przez Niemców, obecnie już nie funkcjonująca. Na terenie dzielnicy ma powstać jeszcze kilka zakładów przemysłowych oraz jedno z największych w Polsce centrów przetwarzania informacji.
Dojazd do tej dzielnicy zapewniają linie 14, 17, 25.

</doc>
<doc id="749833" url="https://pl.wikipedia.org/wiki?curid=749833" title="Tauberbischofsheim">
Tauberbischofsheim

Tauberbischofsheim – miasto powiatowe w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, siedziba powiatu Main-Tauber-Kreis, oraz wspólnoty administracyjnej Tauberbischofsheim. Leży nad rzeką Tauber, ok. 30 km na południowy zachód od Würzburga, przy autostradzie A81, drogach krajowych B27, B290 i linii kolejowej Aschaffenburg – Crailsheim.
W Tauberbischofsheim znajduje się centrum sportów szermierczych.
Pod Tauberbischofsheim 24 lipca 1866 r. miała miejsce bitwa, w której armia pruska rozgromiła wojska wirtemberskie.
Współpraca.
Miejscowości partnerskie:

</doc>
<doc id="749834" url="https://pl.wikipedia.org/wiki?curid=749834" title="Śródmieście (Radom)">
Śródmieście (Radom)

Śródmieście – dzielnica Radomia (znajduje się w jego ścisłym centrum). Obszar zajmowany przez dzielnicę zasadniczo odpowiada terenowi miasta z XX wieku.
W tej dzielnicy znajduje się większość zabytków miasta, w tym gotycki kościół i klasztor Bernardynów (jeden z najcenniejszych zabytków Radomia) oraz ciąg XIX-wiecznej klasycystycznej i secesyjnej architektury przy ul. Żeromskiego, Moniuszki, Piłsudskiego, 25 czerwca, Malczewskiego, Sienkiewicza. W śródmieściu znajduje się także główny dworzec kolejowy miasta, który powstał podczas budowy Iwangorodzko-Dąbrowskiej Linii Kolejowej według projektu Adolfa Schimmelpfenniga.
Ulica Żeromskiego to reprezentacyjny deptak. W latach po 2000 r. poddano tam renowacji wiele kamienic oraz położono kostkę brukową.
Ulica Piłsudskiego charakteryzuje się zwartym ciągiem XIX-wiecznych kamienic o bogato zdobionych fasadach oraz wylotem na plac Konstytucji 3 Maja z widokiem na kościół św. Stanisława.

</doc>
<doc id="749839" url="https://pl.wikipedia.org/wiki?curid=749839" title="Wincentów (Radom)">
Wincentów (Radom)

Wincentów - obecna dzielnica Radomia, dawniej osada/wieś.
Zabudowa głównie jednorodzinna (na jej terenie znajdują się również ogródki działkowe). Znajduje się w północnej części miasta przy drodze krajowej nr 7 prowadzącej do Warszawy.
Dojazd do Wincentowa zapewniają linie autobusowe 12 i 21. 
Znajdują się tu m.in.:

</doc>
<doc id="749841" url="https://pl.wikipedia.org/wiki?curid=749841" title="Halinów (Radom)">
Halinów (Radom)

Halinów – dzielnica w południowo-zachodniej części Radomia, dawniej wieś.
Halinów zajmuje obszar ograniczony rzeką Cerekwianką, ul. Kielecką, rondem Łaskiego, ul. Maratońską, rzeką Mleczną, granicami działek, ul. Bulwarową, ul. Skrajną i granicami działek. W 2009 Halinów razem z Wośnikami liczył około 7 tys. mieszkańców. Osiedle, złożone z domów jednorodzinnych, powstało w latach 80. XX w. i wraz z Wośnikami stanowiło największe tego rodzaju osiedle zbudowane w Radomiu w tym czasie. W latach 1981–1993 przy ul. Długiej powstała stacja wodociągowa dla zaopatrzenia w wodę osiedla na Halinowie.

</doc>
<doc id="749845" url="https://pl.wikipedia.org/wiki?curid=749845" title="Weissmies (szczyt)">
Weissmies (szczyt)

Weissmies – szczyt w Alpach Pennińskich w masywie Weissmies. Leży w Szwajcarii, w kantonie Valais, blisko granicy z Włochami. U jego podnóża znajduje się miejscowość Saas Grund w dolinie Saastal. W pobliże szczytu dociera kolejka linowa z Saas Grund. Szczyt można zdobyć też ze schronisk: Weissmieshütte (2726 m) oraz Almagellerhütte (2894 m). Sąsiaduje z Lagginhorn. Szczyt otaczają lodowce Weissmiesgletscher od wschodu i Triftgletscher od zachodu. 
Pierwszego wejścia dokonali Jakob Christian Häusser i Peter Josef Zurbriggen w 1855 r.

</doc>
<doc id="749847" url="https://pl.wikipedia.org/wiki?curid=749847" title="Weikersheim">
Weikersheim

Weikersheim – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Main-Tauber. Leży nad rzeką Tauber, ok. 25 km na północny wschód od Tauberbischofsheim, przy linii kolejowej Aschaffenburg–Crailsheim.
Dzielnice.
Bronn, Elpersheim, Haagen, Honsbronn, Laudenbach, Nassau, Neubronn, Queckbronn, Oberndorf i Schäftersheim.

</doc>
<doc id="749849" url="https://pl.wikipedia.org/wiki?curid=749849" title="Bartłomiej Neroj">
Bartłomiej Neroj

Bartłomiej Neroj (ur. 22 listopada 1984 w Tomaszowie Mazowieckim) – polski siatkarz, grający na pozycji rozgrywającego. 
Najdłużej grał w bełchatowskim klubie. Po wyjeździe z Bełchatowa przez 3 lata występował w zespole , a następnie przez rok w I-ligowym GTPS-ie Gorzów Wielkopolski. W 2012 roku został zawodnikiem Czarnych Radom.
W 2005 roku brał udział w Uniwersjadzie. Na swoim koncie ma również występy w kadrze B polskiej reprezentacji. Powoływany także do szerokiej kadry A.
Sukcesy klubowe.
Puchar Polski:
Mistrzostwo Polski:
Liga Mistrzów:
I liga:
II liga:
Sukcesy reprezentacyjne.
Mistrzostwa Świata Juniorów:

</doc>
<doc id="749850" url="https://pl.wikipedia.org/wiki?curid=749850" title="Maathorneferure">
Maathorneferure

Maathorneferure ("Maat - Hor - Neferu - Re", egip. "Ta która ogląda Horusa który jest pięknym Re" lub "Ta Która Ogląda Króla Sokoła Który Jest Widzialną Wspaniałością Re") – żona Ramzesa II Wielkiego, córka króla Hetytów - Hattusilisa III i jego żony Putuhepy lub też jego następcy Tudhalijasa IV (bądź Suppiluliumasa II albo Hattusilisa II). Jej hetyckie imię nie jest znane. Poślubiła Ramzesa w 34. roku jego panowania (ok. 1257 lub 1246 p.n.e.). 
Była pierwszą z trzech hetyckich żon władcy. Małżeństwo to było związkiem dyplomatycznym, miało ostatecznie przypieczętować przymierze z Hetytami. W chwili ślubu liczyła sobie kilkanaście, najwyżej dwadzieścia lat. Scena w świątyni w Abu Simbel przedstawia wjazd księżniczki do pałacu władcy. Podobne stele zostały ustawione w całym państwie. Jej zaślubiny uświetniły także specjalne uroczystości w Pi-Ramzes. Po pewnym czasie zaczęła tracić znaczenie, które wynikało głównie z dużej wagi politycznej jej związku z monarchą.
Nosiła tytuł "Wielkiej Małżonki Króla" (według Schlögla była trzecią małżonką Ramzesa noszącą ten tytuł). Niektóre źródła dodają także inny - "Pani Dwóch Krajów". Urodziła władcy córkę imieniem Neferure.

</doc>
<doc id="749861" url="https://pl.wikipedia.org/wiki?curid=749861" title="Wertheim">
Wertheim

Wertheim – miasto w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Main-Tauber-Kreis.
Leży nad Menem, ok. 20 km na północny zachód od Tauberbischofsheim, przy autostradzie A3 i linii kolejowej Aschaffenburg – Crailsheim.

</doc>
<doc id="749862" url="https://pl.wikipedia.org/wiki?curid=749862" title="Monzonit">
Monzonit

Monzonit – obojętna skała magmowa typu głębinowego o strukturze drobnokrystalicznej lub średniokrystalicznej i barwie szarej lub ciemnoszarej. Na diagramie klasyfikacyjnym QAPF monzonit zajmuje pole 8.
Dawne nazwy: gabro ortoklazowe, gabro syenitowe, gabrosyenit.
W skład monzonitu wchodzą skaleń potasowy i plagioklazy (oligoklaz-andezyn), niewielka ilość kwarcu (do 5%), pirokseny (augit, diopsyd, hipersten), amfibole (hornblenda), biotyt, oliwiny, minerały akcesoryczne: apatyt, tlenki żelaza, tytanit, spinel, piryt, cyrkon, allanit i inne.

</doc>
<doc id="749867" url="https://pl.wikipedia.org/wiki?curid=749867" title="Paul Langerhans">
Paul Langerhans

Paul Langerhans (ur. 25 lipca 1847 w Berlinie, zm. 20 lipca 1888 w Funchal na Maderze) – niemiecki patolog i anatom. 
Jako student wziął udział w otwartym konkursie organizowanym przez Uniwersytet w Berlinie podczas którego odkrył "rozgałęzione komórki skóry przypominające neurony". Musiał minąć jeden wiek, aby funkcja owych komórek została odkryta. 
Odkrył w miąższu trzustki skupiska komórek wydzielania wewnętrznego (najważniejszym wydzielanym przez nie hormonem jest insulina), nazwane później jego nazwiskiem (wysepki Langerhansa). 

</doc>
<doc id="749870" url="https://pl.wikipedia.org/wiki?curid=749870" title="Wysepki trzustkowe">
Wysepki trzustkowe



</doc>
<doc id="749878" url="https://pl.wikipedia.org/wiki?curid=749878" title="Podwale Grodzkie">
Podwale Grodzkie

Podwale Grodzkie – ulica w dzielnicy Śródmieście, w Gdańsku. Dzieli się na dwie części – południową (ok. 270 m) oraz północną (ok. 430 m). Na obu odcinkach Podwale Grodzkie przebiega niemal południkowo. Bezpośredni przejazd między częścią północną a południową jest otwarty tylko w jednym kierunku i tylko dla pojazdów komunikacji miejskiej.
Przebieg.
Odcinek południowy.
Podwale Grodzkie bierze początek ze skrzyżowania ulic Hucisko i Targ Rakowy, gdzie odbija z tego skrzyżowania na północ i mija zieleniec przy "Nowym Ratuszu", siedzibie Rady Miasta Gdańska. Następnie ulica krzyżuje się z ul. Bastion św. Elżbiety, przez którą prowadzi jedyny otwarty objazd łączący oba odcinki Podwala. W dalszej części ulicy znajduje się wjazd na teren PKP przy Dworcu Głównym, będący m.in. podjazdem do urzędu pocztowego i wjazdem na parking. Ostatnia część odcinka (łącznik z północnym odcinkiem) otwarta jest jedynie dla pojazdów komunikacji miejskiej w przeciwnym kierunku.
Odcinek północny.
Północny odcinek Podwala Grodzkiego odgrywa o wiele ważniejszą rolę w komunikacji miejskiej, gdyż występuje na nim największe natężenie ruchu autobusów w całym mieście. Ponadto jest częścią drogi krajowej nr 91 oraz tras europejskich E75 i E77. Zaczyna się (opisując od strony południowej) za zakrętem łączącym tę ulicę z Wałami Jagiellońskimi, kończy zaś przy wieżowcu zw. "Zieleniakiem", na skrzyżowaniu Błędnika z Wałami Piastowskimi.
Historia.
Podział ulicy na dwa zróżnicowane, pod względem przepustowości i natężenia ruchu, odcinki, między którymi ponadto nie ma przejazdu, wynika z historycznego rysu tej drogi. Jak sama nazwa wskazuje, Podwale Grodzkie było ulicą biegnącą "pod wałami grodu", czyli wzdłuż wałów i obwarowań Starego Miasta w Gdańsku. Po wyburzeniu murów miejskich, zmieniono bieg głównej ulicy prowadzącej z Wrzeszcza do Głównego Miasta, lecz nazwa historyczna pozostała do dziś.
Szeroka ulica zabudowana reprezentacyjnymi gmachami powstała według projektu niemieckiego urbanisty Jacoba Stübbena.
Do 1945 ulica nosiła niemieckojęzyczną nazwę "Stadtgraben" ("fosa miejska").
Do 2018 w zlokalizowanym przy ulicy kompleksie biurowo-usługowym "Krewetka" funkcjonowało kino sieci Cinema City.
Przebudowa w latach 2006-07.
W okresie od lipca 2006 do lipca 2007 przeprowadzono gruntowną przebudowę północnej części Podwala Grodzkiego wraz z północną częścią Wałów Jagiellońskich, czyli odcinka głównej arterii komunikacyjnej Trójmiasta od skrzyżowania z Huciskiem do skrzyżowania z Wałami Piastowskimi.
Przebudowa objęła położenie od nowa nawierzchni drogi oraz mostu nad Kanałem Raduni, modernizację linii tramwajowej, remont przejścia podziemnego na wysokości przystanku tramwajowego "Dworzec Główny" oraz wybudowanie dodatkowego pasa ruchu przeznaczonego wyłącznie dla autobusów.

</doc>
<doc id="749879" url="https://pl.wikipedia.org/wiki?curid=749879" title="Meritamon">
Meritamon



</doc>
<doc id="749881" url="https://pl.wikipedia.org/wiki?curid=749881" title="Latyt">
Latyt

Latyt – skała magmowa, kwaśna, wylewna lub subwulkaniczna. Jego plutonicznym odpowiednikiem jest monzonit.
Na diagramie klasyfikacyjnym QAPF latyt zajmuje pole 8.
W klasyfikacji TAS latyty wraz z benmoreitami zajmują pole S3 (trachyandezyty).
Składa się głównie ze skalenia potasowego i plagioklazów szeregu (oligoklaz–andezyn–labrador), rzadziej kwarcu, piroksenów (augit, diopsyd, hipersten), amfiboli (hornblenda), biotytu. W niewielkich ilościach występują minerały akcesoryczne: apatyt, tlenki żelaza, tytanit, spinel, piryt, cyrkon, allanit i in. Często obecne jest szkliwo wulkaniczne.

</doc>
<doc id="749882" url="https://pl.wikipedia.org/wiki?curid=749882" title="Ahorn (Badenia-Wirtembergia)">
Ahorn (Badenia-Wirtembergia)

Ahorn – gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Main-Tauber-Kreis, wchodzi w skład wspólnoty administracyjnej Boxberg. Leży nad rzeką Erf, ok. 10 km na południowy zachód od Tauberbischofsheim, przy autostradzie A81 i linii kolejowej Stuttgart – Würzburg.

</doc>
<doc id="749884" url="https://pl.wikipedia.org/wiki?curid=749884" title="McFly">
McFly

McFLY – angielski zespół pop-rockowy, który oficjalnie zadebiutował w 2004 roku singlem "5 Colours In Her Hair".
Nazwa zespołu pochodzi od Marty’ego McFly’a, bohatera ulubionego filmu Toma Fletchera – "Powrót do przyszłości".
W 2005 formacja dostała nagrodę Brit Awards dla najlepszego wykonawcy pop. McFly występowali w ramach takich akcji charytatywnych jak: Comic Relief, Children in Need, Live 8 w Tokio, Sport Relief czy Godzina dla Ziemi (ang. Earth Hour). Wszyscy czterej członkowie zespołu zagrali również drugoplanowe role w amerykańskiej komedii romantycznej u boku Lindsay Lohan "Całe szczęście" (ang. "Just My Luck") z 2006 roku.
11 listopada 2013 roku ogłoszono powstanie supergrupy McBusted, w skład której wszedł cały zespół McFly oraz byli członkowie zespołu Busted: Matt Willis i James Bourne. W 2014 roku odbyła się ich wspólna trasa koncertowa po Wielkiej Brytanii.
W 2014 McFly zostali uhonorowani specjalną nagrodą Nickelodeon Kids’ Choice Award dla ulubionego brytyjskiego zespołu ostatniej dekady.
Do roku 2014 McFly umieściło 21 singli na Top 40 UK Singles Chart (w tym siedem, które dotarły na szczyt notowania) oraz siedem albumów na Top 40 UK Albums Chart.
10 września 2019 McFly ogłosili powrót. 20 listopada 2019 zagrali koncert w O2 Arena w Londynie. Przed koncertem ukazywały się co tydzień niepublikowane wcześniej utwory "The Lost Songs". Na 2020 rok zespół ma zaplanowaną trasę koncertową po Wielkiej Brytanii i Brazylii. 
Nagrody i rekordy.
Rekord Guinnessa.
Pierwszy album zespołu "Room on the 3rd Floor" znalazł się na szczycie listy Top 40 UK Album Chart. McFly pobili rekord Guinnessa należący wcześniej do The Beatles, najmłodszego zespołu z debiutanckim albumem numer jeden.
10 września 2005 roku płyta "Wonderland" dotarła na szczyt notowania Top 40 UK Album Chart, tym samym McFly stali się najmłodszym zespołem, którego dwa albumy stały się numerem jeden UK Album Chart.

</doc>
<doc id="749885" url="https://pl.wikipedia.org/wiki?curid=749885" title="Grand Combin de Grafeneire">
Grand Combin de Grafeneire

Grand Combin de Grafeneire (często nazywany tylko Grand Combin od nazwy masywu) – najwyższy szczyt w masywie Grand Combin w Alpach Pennińskich, części Alp Zachodnich. Leży w Szwajcarii, w kantonie Valais, blisko granicy z Włochami. Zbocza szczytu pokryte są lodowcami i może być niebezpieczny z powodu obrywania się seraków. Można go zdobyć ze schroniska Cabane Marcel Brunet (2103 m), Cabane de Panossière (2645 m), Cabane de Valsorey (3037 m) i z Bivacco Biagio Musso (3664 m) po stronie szwajcarskiej oraz Rifugio Franco Chiarella all'Amianthe (2979 m) po stronie włoskiej. Szczyt przykrywa lodowiec Glacier de Corbassière.
Od wschodu graniczy ze szczytem Combin de Valsorey (4184 m), a od zachodu z Grand Combin de la Tsessette (4135 m).
Imponująca wschodnia ściana ma wysokość 1200 metrów.
Pierwszego wejścia dokonali Benjamin Felley, Maurice Felley i Jouvence Bruchez w 1857 r.

</doc>
<doc id="749891" url="https://pl.wikipedia.org/wiki?curid=749891" title="Józefina Hrynkiewicz">
Józefina Hrynkiewicz

Józefina Hrynkiewicz, właściwie Józefa Hrynkiewicz (ur. 7 października 1945 w Daniuszewie) – polska socjolożka i nauczycielka akademicka, profesor nauk humanistycznych, dyrektor KSAP (2006–2008), posłanka na Sejm VII i VIII kadencji.
Życiorys.
Ukończyła studia na Wydziale Psychologii i Pedagogiki Uniwersytetu Warszawskiego. Uzyskała następnie stopień naukowy doktora. W 1990 na Wydziale Filozofii i Socjologii UW habilitowała się na UW na podstawie rozprawy zatytułowanej "Kwestia społeczna w pracach Ludwika Krzywickiego". W 2006 otrzymała tytuł naukowy profesora nauk humanistycznych. Specjalizuje się w uwarunkowaniach i strategii rozwoju polityki społecznej, uwarunkowaniach społecznych rozwoju demograficznego oraz rozwoju samorządów społecznych, ruchów i inicjatyw obywatelskich.
Zawodowo związana z Instytutem Polityki Społecznej i następnie z Instytutem Stosowanych Nauk Społecznych Uniwersytetu Warszawskiego, gdzie doszła do stanowiska profesora zwyczajnego. Została również wykładowczynią Wyższej Szkoły Ekonomiczno-Humanistycznej w Skierniewicach, w latach 1996–2006 pełniła funkcję rektora tej uczelni.
Współpracowała m.in. z Instytutem Spraw Publicznych (od 2000), Zakładem Ubezpieczeń Społecznych (m.in. jako członkini rady nadzorczej ZUS), Biurem Studiów i Ekspertyz Kancelarii Sejmu RP (w latach 1991–1995), Kancelarią Senatu RP (od 1990). W latach 1992–1993 była doradcą rządowym ds. polityki społecznej, w latach 1994–1996 pełniła funkcję sekretarza rady nadzorczej Polskiego Radia. Od 1997 do 2002 była członkinią i wiceprzewodniczącą Rady Społeczno-Ekonomicznej przy Rządowym Centrum Studiów Strategicznych, a od 2006 do 2008 dyrektorem Krajowej Szkoły Administracji Publicznej. Powoływana także na członkinię Rady Społecznej Episkopatu Polski (2001), wiceprzewodniczącą (1999) i przewodniczącą (2016) Rządowej Rady Ludnościowej. W latach 2007–2009 zasiadała w Radzie Służby Publicznej przy prezesie Rady Ministrów.
W 2010 prezydent RP Lech Kaczyński powołał ją na członkinię Narodowej Rady Rozwoju. W wyborach parlamentarnych w 2011 została liczbą 17 039 głosów wybrana do Sejmu jako bezpartyjna kandydatka i liderka listy Prawa i Sprawiedliwości w okręgu rzeszowskim. Była członkinią komitetu naukowego II i III Konferencji Smoleńskiej z lat 2013–2014, skupiającej osoby zajmujące się katastrofą samolotu Tu-154 w Smoleńsku z 10 kwietnia 2010.
W wyborach do Parlamentu Europejskiego w 2014 startowała z listy Prawa i Sprawiedliwości w okręgu nr 9 w Rzeszowie i nie uzyskała mandatu eurodeputowanej, zdobywając 969 głosów. W 2015 z powodzeniem ubiegała się o poselską reelekcję (dostała 27 010 głosów). W 2019 nie została ponownie wybrana.

</doc>
<doc id="749894" url="https://pl.wikipedia.org/wiki?curid=749894" title="Power Rangers Time Force">
Power Rangers Time Force

Power Rangers Time Force – dziewiąty sezon amerykańskiego serialu dla dzieci i młodzieży Power Rangers, oparty na japońskim serialu tokusatsu "Mirai Sentai Timeranger".
Seria "Power Rangers Time Force" liczy łącznie 40 odcinków i jest pierwszą w historii, w której część członków drużyny Power Rangers pochodzi z przyszłości. To także ostatni sezon wyprodukowany w całości przez Saban Entertainment.
Premiera produkcji odbyła się 3 lutego 2001 roku w Stanach Zjednoczonych, na antenie stacji Fox Kids. Finałowy odcinek został wyemitowany 17 listopada 2001 roku na tym samym kanale. Polska premiera serialu miała miejsce 7 września 2002 roku na antenie Fox Kids.
Jest to pierwsza seria Power Rangers w Polsce, która została opatrzona dubbingiem.
Fabuła.
W odległej przyszłości, drużyna Power Rangers, znana jako Power Rangers Time Force to podróżujące w czasie siły policyjne, łapiące i zamrażające mutanty-kryminalistów. W 3000 roku, notorycznie karany geniusz Ransik przeprowadza brawurową ucieczkę, pokonuje Czerwonego Time Force Rangera – Alexa, przejmuje całe kriogeniczne więzienie pełne niebezpiecznych mutantów i przenosi się w czasie do 2001 roku. Tam stara się wyzwolić nową falę zbrodni przeciwko naszemu współczesnemu światu, nie mającemu szans z jego najnowszą technologią. W pogoni za Ransikiem, Jen – narzeczona Alexa – lideruje drużynie Time Force, która cofa się w czasie, aby schwytać zbiegłego przestępcę. W 2001 roku sprzymierzają się z odległym przodkiem Alexa, Wesem, który dzięki posiadaniu wspólnego DNA z jego przyszłym potomkiem otrzymuje dostęp do mocy Czerwonego Time Force Rangera.
Obsada.
Poniższa lista przedstawia głównych bohaterów serialu "Power Rangers Time Force" wraz z nazwiskami odtwórców ról.
Muzyka tytułowa.
"Power Rangers Time Force", to muzyka tytułowa serii "Power Rangers Time Force", wykorzystana m.in. w czołówce serialu. Dodatkowo utwór pojawiał się wielokrotnie w trakcie odcinków, w wersji z wokalem oraz instrumentalnej.
Kompozytorem utworu był Jeremy Sweet, który wcześniej skomponował piosenki czołówkowe dla serii "Power Rangers Zeo", "Power Rangers Turbo", "" i "Power Rangers Lightspeed Rescue".
Wersja polska.
Opracowanie i udźwiękowienie wersji polskiej: na zlecenie Fox Kids – Eurocom Studio
Reżyseria: Dobrosława Bałazy
Dźwięk i montaż: Jacek Kacperek
Udział wzięli:
i inni
Spis odcinków.
&lt;onlyinclude&gt;
&lt;/onlyinclude&gt;

</doc>
<doc id="749897" url="https://pl.wikipedia.org/wiki?curid=749897" title="Bintanat">
Bintanat



</doc>
<doc id="749900" url="https://pl.wikipedia.org/wiki?curid=749900" title="Microsoft Windows Server 2007">
Microsoft Windows Server 2007



</doc>
<doc id="749903" url="https://pl.wikipedia.org/wiki?curid=749903" title="Druga Księga Samuelowa">
Druga Księga Samuelowa



</doc>
<doc id="749904" url="https://pl.wikipedia.org/wiki?curid=749904" title="Pierwsza Księga Samuelowa">
Pierwsza Księga Samuelowa



</doc>
<doc id="749905" url="https://pl.wikipedia.org/wiki?curid=749905" title="Brazil (Indiana)">
Brazil (Indiana)

Brazil – miasto w stanie Indiana w hrabstwie Clay w Stanach Zjednoczonych. Jest siedzibą władz hrabstwa Clay.

</doc>
<doc id="749909" url="https://pl.wikipedia.org/wiki?curid=749909" title="Christopher Rydell">
Christopher Rydell

Christopher Rydell (ur. 1963) – amerykański aktor filmowy.

</doc>
<doc id="749915" url="https://pl.wikipedia.org/wiki?curid=749915" title="Knightsville">
Knightsville

Knightsville – miasto w stanie Indiana w hrabstwie Clay w Stanach Zjednoczonych.

</doc>
<doc id="749921" url="https://pl.wikipedia.org/wiki?curid=749921" title="Wetterhorn">
Wetterhorn

Wetterhorn – szczyt w Alpach Berneńskich, części Alp Zachodnich. Leży w Szwajcarii w kantonie Berno, w pobliżu wioski Grindelwald. Cechą charakterystyczną szczytu jest jego północno-zachodnia ściana o wysokości 1300 metrów. Na ten szczyt poprowadzono pierwszą kolejkę linową przygotowaną do przewozu pasażerów, jednak do chwili wybuchu I wojny światowej została oddana do użytku tylko jedna z czterech części kolejki. W 1894 Winston Churchill wspiął się na Wetterhorn. Szczyt można zdobyć ze schronisk: Glecksteinhütte (2317 m), Gauli-Hütte (2205 m) lub Dossenhut (2663 m).
Pierwszego wejścia dokonali Melchior Bannholzer i Johann Jaun 31 sierpnia 1844 r.

</doc>
<doc id="749922" url="https://pl.wikipedia.org/wiki?curid=749922" title="Grupa Armii Afryka">
Grupa Armii Afryka

Grupa Armii Afryka () – niemiecka grupa armii stacjonująca na terenach kontynentu afrykańskiego.
Utworzenie i walki.
Utworzona w styczniu 1943 roku z Niemiecko-Włoskiej Armii Pancernej i Sztabu Organizacyjnego Tunis. Brała udział w końcowej fazie walk o przełęcz Kasserine, następnie walczyła z brytyjską 8 Armią o Linię Mareth w początkach marca 1943 roku. W tym samym miesiącu nastąpiła zmiana na stanowisku dowodzenia, a grupa armii została rozwiązana w maju 1943 roku po rozbiciu przez wojska alianckie.
Dowództwo grupy.
Dowódcy grupy
Szefowie sztabu

</doc>
<doc id="749923" url="https://pl.wikipedia.org/wiki?curid=749923" title="Szaniec IS-VII-3">
Szaniec IS-VII-3

Szaniec IS VII-3 (niem. "Infanterieschanze" – "szaniec piechoty") – standardowe ziemne dzieło piechoty powstałe w latach 1887–1888. Wspomagał Fort 51 Rajsko na nieznacznie wysuniętym przedpolu. Do dziś szaniec się zachował.
Szaniec wspólnie z szańcem IS-VII-4 osłaniał od południa Fort 51 Rajsko oraz zlokalizowaną na sąsiednim grzbiecie baterię FB 51a. Niedawno ta bateria miała jeszcze nieźle zachowane wały, a dziś zostały zrównane z ziemią. Bateria ta znajduje się przy ul. Nad Fosą w Krakowie.
Jego narys jest zbliżony do półowalnego. Wał miał z fosą suchą o przekroju klasycznym. Obiekt rozbudowany w 1914 r., a kasacja tych zmian nastąpiła w 1919 r.
Szaniec znajduje się obecnie po północnej stronie ul. Kuryłowicza w Krakowie.

</doc>
<doc id="749924" url="https://pl.wikipedia.org/wiki?curid=749924" title="Grand Prix Danii na Żużlu 1997">
Grand Prix Danii na Żużlu 1997

Wyniki Grand Prix Danii, szóstej (ostatniej) eliminacji Mistrzostw Świata Grand Prix w sezonie 1997.
Lista startowa.
Stawkę 17 stałych uczestników Grand Prix uzupełnił z dziką kartą Jesper B. Jensen. W nawiasach podano numery stałe.
Opis.
Wielką Nagrodę Danii wygrał Mark Loram, który w finale pokonał Tony’ego Rickardssona i Grega Hancocka. Tomasz Gollob był czwarty, Piotr Protasiewicz czternasty, a Sławomir Drabik szesnasty.
Mistrzem świata po raz pierwszy (i jak dotąd jedyny) został Amerykanin Greg Hancock, wicemistrzem Billy Hamill, a brązowy medal zdobył po raz pierwszy Tomasz Gollob. Pozostali Polacy nie zajęli miejsca w czołowej ósemce i chcąc utrzymać się w GP na sezon '98, będą musieli startować w GP Challenge.

</doc>
<doc id="749925" url="https://pl.wikipedia.org/wiki?curid=749925" title="Przekład dosłowny Ewangelicznego Instytutu Biblijnego">
Przekład dosłowny Ewangelicznego Instytutu Biblijnego



</doc>
<doc id="749926" url="https://pl.wikipedia.org/wiki?curid=749926" title="Zielonogórski Klub Żużlowy">
Zielonogórski Klub Żużlowy



</doc>
<doc id="749927" url="https://pl.wikipedia.org/wiki?curid=749927" title="Hydroksyaminokwasy">
Hydroksyaminokwasy

Hydroksyaminokwasy - organiczne związki chemiczne z grupy aminokwasów zawierające w łańcuchu bocznym grupy hydroksylowe. Spośród 20 podstawowych aminokwasów białkowych, trzy są hydroksyaminokwasami: seryna, treonina (zawierające grupy alkoholowe) oraz tyrozyna (zawierająca ugrupowanie fenolowe).

</doc>
<doc id="749929" url="https://pl.wikipedia.org/wiki?curid=749929" title="Róże dla Stalina">
Róże dla Stalina

Róże dla Stalina (ros. Розы для Сталина) – obraz olejny namalowany przez radzieckiego malarza i grafika Borisa Władimirskiego w 1949 roku.
Opis.
Obraz będący typowym przykładem realizmu socjalistycznego, przedstawia przywódcę ZSRR Józefa Stalina w białym mundurze i czapce, w otoczeniu pięciorga dzieci z organizacji pionierów (na co wskazują ich ubiory), które wręczają mu bukiet białych i czerwonych róż. Dzieci z szacunkiem i miłością wpatrują się w Stalina, który choć obejmuje jednego z chłopców lewą ręką, wydaje się być nieobecny patrząc w niewidocznym dla widza kierunku niczym posąg. Dopełnieniem kompozycji jest zielony ogród i błękitne morze w tle. 

</doc>
<doc id="749930" url="https://pl.wikipedia.org/wiki?curid=749930" title="Droga wojewódzka nr 188">
Droga wojewódzka nr 188

Droga wojewódzka nr 188 (DW188) – droga wojewódzka w zachodniej części Polski w województwie wielkopolskim i pomorskim z Piły przez Krajenkę i Złotów do Człuchowa o długości 74,7 km. Przebiega przez powiaty: pilski, złotowski i człuchowski.
16 lutego 2016 roku trasa utraciła kategorię drogi wojewódzkiej w Pile na odcinku od ronda Jana Pawła II do skrzyżowania z obwodnicą miasta, który stał się drogą powiatową.

</doc>
<doc id="749933" url="https://pl.wikipedia.org/wiki?curid=749933" title="Brytyjskie i Zagraniczne Towarzystwo Biblijne w Warszawie">
Brytyjskie i Zagraniczne Towarzystwo Biblijne w Warszawie



</doc>
<doc id="749935" url="https://pl.wikipedia.org/wiki?curid=749935" title="Hrabstwo Kosciuszko">
Hrabstwo Kosciuszko



</doc>
<doc id="749937" url="https://pl.wikipedia.org/wiki?curid=749937" title="Gertrud Gabl">
Gertrud Gabl

Gertrud Gabl (ur. 26 sierpnia 1948 w St. Anton am Arlberg, zm. 18 stycznia 1976 tamże) – austriacka narciarka alpejska, zdobywczyni Pucharu Świata.
Kariera.
W zawodach Pucharu Świata zadebiutowała w styczniu 1967 roku. Pierwsze punkty wywalczyła 19 stycznia 1967 roku w Schruns, gdzie zajęła piąte miejsce w slalomie. Na podium zawodów PŚ pierwszy raz stanęła 6 stycznia 1968 roku w Oberstaufen, kończąc slalom na drugiej pozycji. W zawodach tych rozdzieliła Francuzkę Marielle Goitschel i Kanadyjkę Nancy Greene. W kolejnych startach jeszcze szesnaście razy stawała na podium, odnosząc przy tym siedem zwycięstw: 11 stycznia 1968 roku w Grindelwald, 6 kwietnia 1968 roku w Heavenly Valley, 4 stycznia 1969 roku w Oberstaufen, 7 stycznia 1969 roku w Grindelwald i 17 stycznia 1969 Wysokich Tatrach wygrywała slalomy, a 5 kwietnia 1968 roku w Heavenly Valley i 16 stycznia 1969 roku w Wysokich Tatrach była najlepsza w gigantach. W sezonie 1968/1969 zwyciężyła w klasyfikacji generalnej i klasyfikacji slalomu, a w klasyfikacji giganta była trzecia. Ponadto w sezonie 1967/1968 była druga w klasyfikacji slalomu (w klasyfikacji generalnej była siódma).
Wystartowała na igrzyskach olimpijskich w Grenoble w 1968 roku, gdzie zajęła dziewiąte miejsce w gigancie i dwunaste w zjeździe. Podczas rozgrywanych cztery lata później igrzysk w Sapporo wystartowała w slalomie i gigancie, jednak obu konkurencji nie ukończyła. W międzyczasie była też między innymi czwarta w slalomie na mistrzostwach świata w Val Gardena w 1970 roku. Walkę o medal przegrała tam z Francuzką Michèle Jacot o 0,06 sekundy. Na tej samej imprezie była też piąta w gigancie.
Zginęła 18 stycznia 1976 roku, porwana przez lawinę podczas treningu w rodzinnej miejscowości. Jej nazwisko nosi jedna z ulic w St. Anton; jej nazwiskiem nazwano też trasę narciarską, na której rozegrano zjazd i supergiganta kobiet podczas mistrzostw świata w St. Anton w 2001 roku.

</doc>
<doc id="749939" url="https://pl.wikipedia.org/wiki?curid=749939" title="Bietschhorn">
Bietschhorn

Bietschhorn ("Król Valais") – szczyt w Alpach Berneńskich, części Alp Zachodnich. Leży w Szwajcarii w kantonie Valais. Północno-wschodnie i południowe stoki góry są rezerwatem znajdującym się na liście światowego dziedzictwa UNESCO, razem ze szczytem Jungfrau oraz lodowcem Aletschgletscher. Szczyt można zdobyć ze schronisk Bietschhorn Hütte (2565 m) lub Baltschiederklause (2783 m).
Pierwszego wejścia dokonali Leslie Stephen, Anton Siegen, Johann Siegen i Joseph Ebener 13 sierpnia 1859 r.

</doc>
<doc id="749940" url="https://pl.wikipedia.org/wiki?curid=749940" title="Aleksander Gryglewski">
Aleksander Gryglewski

Aleksander Konstanty Gryglewski (ur. 4 marca 1833 w Brzostku, zm. 28 lipca 1879 w Gdańsku) – malarz, profesor Szkoły Sztuk Pięknych w Krakowie.
Życiorys.
Wywodził się z drobnej rodziny szlacheckiej, był synem Kajetana, dzierżawcy niewielkich majątków ziemskich, i Katarzyny z d. Soleckiej. W latach 1847–1852 uczęszczał do szkoły średniej w Krośnie, a w latach 1852–1857 razem z Matejką, Grottgerem i Kotsisem studiował w Krakowie na oddziale Sztuk Pięknych w Instytucie Technicznym. Pomagał Janowi Matejce w wykreślaniu perspektywy obrazów, której zasady studiował pod kierunkiem prof. Gustawa Seeberga. Na dalsze studia malarskie wyjechał z Matejką do Monachium. Powrócił do Krakowa i w latach 1860–1869 poświęcił się utrwalaniu w drobiazgowo wykańczanych obrazach widoków i wnętrz krakowskich zabytków, głównie kościołów. Reprodukcje drzeworytowe jego obrazów zamieszczały w latach 1863–1875 „Kłosy”, a w latach 1863–1872 „Tygodnik Ilustrowany”.
Dziełem jego życia było utrwalenie na płótnie najcenniejszych zabytków architektury polskiej. W latach 1872–1873 malował wnętrza Łazienek w Warszawie, w latach 1873–1874 w Wilanowie, a w 1875 Zamek Królewski i Pałac Prymasowski. Uwiecznił widoki architektoniczne Warszawy, Torunia i Gdańska.
Wyjeżdżał do Bardejowa (1864) i do salin w Wieliczce (1869). W 1870 malował zabytki Pragi, a w Wiedniu obrazy z kościoła św. Szczepana. W 1871 malował we Lwowie, Podkamieniu, Olesku, a najdłużej w Podhorcach. W latach 1875–1877 mieszkał w Krośnie i tu malował krajobrazy i wnętrze kościoła. Od jesieni 1877 do 1879 był kierownikiem katedry perspektywy w Szkole Sztuk Pięknych w Krakowie. W czasie wakacji 1878 i 1879 malował wnętrze sali rady miejskiej w Ratuszu w Gdańsku (ale również fragment wnętrza kościoła NMP z zegarem astronomicznym, sień Ratusza Głównego Miasta ze schodami i galeryjką czy też dworek w Waplewie), zamieszkując w domu Roehrów na Podwalu Przedmiejskim 36. Od czasu śmierci zmarłej rok wcześniej żony, Gryglewski znajdował się w depresji, a przytłoczony kłopotami finansowymi prawdopodobnie popełnił samobójstwo, wyskakując z okna Kamlarii gdańskiego ratusza na bruk dziedzińca. Jego ostatnim, niedokończonym obrazem, było "Wnętrze Sali Czerwonej".
Przyjaźnił się z Matejką, Aleksandrem Kotsisem i Arturem Grottgerem. Jednym z jego uczniów był Piotr Stachiewicz.
W 1867 ożenił się z Marią Miczyńską, ziemianką, z Rozdziela. Pozostawił dwoje dzieci: Zofię Rudnicką i Aleksandra Gryglewskiego, malarza (1874–1940). Jego babka Kunegunda Gryglewska była rodzoną siostrą Franciszka Fornalskiego. Wnukiem Aleksandra Gryglewskiego był Jan Rudnicki, również malarz.
Aleksander Gryglewski jest patronem ulicy m.in. w Gdańsku i w Krakowie.

</doc>
<doc id="749942" url="https://pl.wikipedia.org/wiki?curid=749942" title="Bogusław Sujkowski">
Bogusław Sujkowski

Bogusław Sujkowski (ur. 14 lipca 1900 w Warszawie, zm. 5 grudnia 1964 w Bydgoszczy) – leśnik, oficer Wojska Polskiego i autor powieści historycznych przeznaczonych głównie dla młodzieży.
Życiorys.
Ukończył Szkołę Realną W. Wróblewskiego w Warszawie, gdzie w 1918 r. złożył egzamin dojrzałości. W okresie nauki szkolnej należał do Polskiej Organizacji Wojskowej (POW) i w listopadzie 1918 r. uczestniczył w akcji rozbrajania Niemców. Po maturze rozpoczął studia na Wydziale Leśnym Szkoły Głównej Gospodarstwa Wiejskiego. Jednak już w 1919 przerwał je, by wstąpić ochotniczo do Wojska Polskiego. Uczestniczył w wojnie polsko-bolszewickiej. Po demobilizacji (w stopniu sierżanta) powrócił na studia, które ukończył w 1923 r., uzyskując dyplom inżyniera leśnika. 
Od 1923 r. był zatrudniony w Nadleśnictwie Hoża w Dyrekcji Państwowej w Wilnie. Następnie pracował jako leśnik w Glinnie nieopodal Warszawy. W latach 1924–1929 był zatrudniony w referacie nasiennictwa w Dyrekcji Lasów Państwowych w Warszawie. W 1928 r. po odbyciu szkolenia wojskowego został awansowany na stopień podporucznika rezerwy. W latach 1928-1939 kierował Nadleśnictwem Chylonia (obecnie Nadleśnictwo Gdańsk), należącym wówczas do Dyrekcji Lasów Państwowych w Toruniu. W latach 30. uzyskał tytuł magistra nauk leśnych.
3 września 1939 r. wstąpił ochotniczo do wojska i jako oficer rezerwy walczył w obronie Gdyni i wybrzeża w Morskiej Brygadzie Obrony Narodowej. W dniu 19 września 1939 r. jego jednostka na Oksywiu poddała się i został wzięty do niemieckiej niewoli. Przebywał w obozach jenieckich dla polskich oficerów w oflagach Gross-Born, Neubrandenburg i Prenzlau do początku lutego 1945 r.
Po powrocie do kraju zgłosił się do służby w Administracji Lasów Państwowych. Jego pierwszym zadaniem była organizacja Nadleśnictwa Szubin. W skład nowo utworzonego nadleśnictwa wchodziły głównie lasy prywatne, przejęte po wojnie na rzecz Skarbu Państwa. Organizację nadleśnictwa wykonał w trudnych warunkach powojennych. 6 lipca 1946 r. został powołany na stanowisko inspektora obwodowego Lasów Państwowych, pełniąc do końca października również obowiązki nadleśniczego. W 1948 roku objął to samo stanowisko w Nadleśnictwie Bydgoszcz, a od 1951 r. do śmierci kierował Nadleśnictwem Jachcice.
Twórczość.
Debiutował literacko w 1930 r. powieścią "Może już jutro"; w okresie międzywojennym wydał też " Garść wspomnień piechura" (1935). Autor ponad 20 popularnych powieści historycznych publikowanych w okresie powojennym. W twórczości swej sięgał po szeroko pojętą tematykę z dziejów rodzimych (od czasów piastowskich) oraz z historii powszechnej: od starożytności klasycznej ("Miasto przebudzone") poprzez średniowiecze ("Dwa zakony") aż po czasy nowożytne ("Cena wielkości"), przy szczególnym zainteresowaniu epizodami zagłady cywilizacji indiańskich przez konkwistadorów ("Nie bogowie", "Dziewice słońca"). Niektóre z powieści ukazały się w przekładach i wydaniach obcojęzycznych ("Liście koka" – w słowackim 1962 i rosyjskim 1965, "Miasto przebudzone" – w niemieckim 1975 jako "Karthago").
Rodzina.
Syn geografa i ministra wyznań religijnych i oświecenia publicznego Antoniego (1867-1941) i działaczki socjalistycznej i kobiecej, żołnierza AK Heleny z Chmieleńskich (1872-1944). Brat znanego geologa i żołnierza AK Zbigniewa Leliwy-Sujkowskiego. Od 24 października 1930 r. był mężem Cecylii z domu Choina, mieli córkę chemiczkę Krystynę (ur. 12 grudnia 1936 r.), z męża Olszewską.
Odznaczenia i wyróżnienia.
Ponadto otrzymał: Nagrodę Miasta Bydgoszczy (1958), Nagrodę Tygodnika „ Pomorze” (1960), nagrodę Wojewódzkiej Rady Narodowej w Bydgoszczy za powieść "Strzała z diabelskiego herbu".
Jego imię nosi jedna z bydgoskich ulic na osiedlu Błonie.

</doc>
<doc id="749945" url="https://pl.wikipedia.org/wiki?curid=749945" title="Iszboszet">
Iszboszet



</doc>
<doc id="749946" url="https://pl.wikipedia.org/wiki?curid=749946" title="Isaj">
Isaj



</doc>
<doc id="749947" url="https://pl.wikipedia.org/wiki?curid=749947" title="Iszaj">
Iszaj



</doc>
<doc id="749949" url="https://pl.wikipedia.org/wiki?curid=749949" title="Azaf">
Azaf



</doc>
<doc id="749950" url="https://pl.wikipedia.org/wiki?curid=749950" title="Hrabstwo Kosciusko">
Hrabstwo Kosciusko

Hrabstwo Kosciusko (ang. "Kosciusko County") – hrabstwo położone w stanie Indiana w Stanach Zjednoczonych. Zostało założone w 1836 roku, jego nazwa została nadana na cześć Tadeusza Kościuszki. Stolica hrabstwa znajduje się w mieście Warsaw. Hrabstwo zajmuje powierzchnię lądową 1 392,12 km². Według szacunków US Census Bureau w roku 2010 miało 77 358 mieszkańców.

</doc>
<doc id="749953" url="https://pl.wikipedia.org/wiki?curid=749953" title="Boris Władimirski">
Boris Władimirski

Boris Jeriemiejewicz Władimirski (ros. Бори́с Ереме́евич Влади́мирский; ur. 1878 w Kijowie, zm. 1950 w Moskwie) – radziecki malarz i grafik, jeden z głównych przedstawicieli socrealizmu.
Życiorys.
Rozpoczął kształcenie w kierunku artystycznym w wieku 10 lat (1888). W latach 1904-1908 studiował w Monachium. Pierwsza wystawa malarska Władimirskiego miała miejsce w roku 1906. Od 1922 członek Stowarzyszenia Artystów Rewolucyjnej Rosji (AKhRR).
Twórczość.
Władimirski był jednym z głównych przedstawicieli realizmu socjalistycznego. Jako malarz należący do tego nurtu malarskiego był artystą uznanym w ZSRR, a jego dzieła były bardzo często prezentowane na różnorodnych wystawach.

</doc>
<doc id="749954" url="https://pl.wikipedia.org/wiki?curid=749954" title="Warsaw (Illinois)">
Warsaw (Illinois)

Warsaw – miasto w stanie Illinois w hrabstwie Hancock w Stanach Zjednoczonych.

</doc>
<doc id="749956" url="https://pl.wikipedia.org/wiki?curid=749956" title="Nico (film)">
Nico (film)

Nico (ang. "Above the Law") – amerykański film akcji z 1988 roku w reżyserii Andrew Davisa. Debiut aktorski Stevena Seagala.
W Polsce znany jest też pod tytułami Ponad prawem i Nico – ponad prawem.
Opis fabuły.
Nico Toscani (Steven Seagal) jako nastolatek wyjechał na Daleki Wschód. W czasie wojny w Wietnamie widział brutalne przesłuchiwania przez „farmaceutów”. Jest tam agentem CIA. Po powrocie z wojny Nico odchodzi z CIA i staje się zwykłym policjantem. Przez swoją dociekliwość wplątuje się w aferę narkotykową. Toscani – mimo że może stracić odznakę policjanta – szuka dowodów przeciwko politykom utrzymującym się z narkobiznesu.

</doc>
<doc id="749958" url="https://pl.wikipedia.org/wiki?curid=749958" title="Aiguille du Plat de la Selle">
Aiguille du Plat de la Selle

Aiguille du Plat de la Selle – szczyt w grupie górskiej Écrins, w Alpach Delfinackich, części Alp Zachodnich. Leży w południowo-wschodniej Francji, w regionie Owernia-Rodan-Alpy.
Pierwszego wejścia dokonali Henri Cordier, Jakob Anderegg i Andreas Maurer 28 czerwca 1876 r.

</doc>
<doc id="749959" url="https://pl.wikipedia.org/wiki?curid=749959" title="Obwarowanie">
Obwarowanie



</doc>
<doc id="749964" url="https://pl.wikipedia.org/wiki?curid=749964" title="Szaniec IS-VII-4">
Szaniec IS-VII-4

Szaniec piechoty IS-VII-4 – standardowe ziemne dzieło piechoty o narysie półowalnym otoczonym suchą fosą, o przekroju klasycznym powstałe w latach 1887–1888. Został przebudowany w 1914 r. Wspomagał Fort 51 Rajsko na nieznacznie wysuniętym przedpolu. Obiekt zachował się do dziś. Jedynie odcinek szyjowy został uszkodzony przy poszerzaniu drogi.
Szaniec wspólnie z szańcem IS-VII-3 osłaniał od południa Fort 51 Rajsko oraz zlokalizowaną na sąsiednim grzbiecie baterię FB 51a. Niedawno ta bateria miała jeszcze nieźle zachowane wały, a dziś zostały zrównane z ziemią. Bateria ta znajduje się przy ul. Nad Fosą w Krakowie.
Dziś Szaniec piechoty IS-VII-4 znajduje się od południowej strony ul. Kuryłowicza w Krakowie, na południe od Fortu 51 Rajsko.

</doc>
<doc id="749965" url="https://pl.wikipedia.org/wiki?curid=749965" title="Fiescherhorn">
Fiescherhorn

Fiescherhorn - góra w Alpach Berneńskich, części Alp Zachodnich. Leży w Szwajcarii na granicy kantonów Berno i Valais. Góra jest otoczona wyższymi szczytami i jest widoczna jedynie z miejscowości Grindelwald. 
Składa się z trzech wierzchołków:
Szczyty można zdobyć ze schronisk: Mönchjochhütte (3658 m), Konkordiahütte (2850 m) i Finsteraarhornhütte (3046 m). Pierwszego wejścia na najwyższy szczyt dokonali H.B. George, Christian Almer, Ulrich Kaufmann i Adolphus Warburton Moore 23 lipca 1862 r.

</doc>
<doc id="749969" url="https://pl.wikipedia.org/wiki?curid=749969" title="Pasaż handlowy">
Pasaż handlowy



</doc>
<doc id="749972" url="https://pl.wikipedia.org/wiki?curid=749972" title="Montserrat Grases">
Montserrat Grases

Montserrat Grases (ur. 10 lipca 1941 w Barcelonie, zm. 26 marca 1959 tamże) – hiszpańska numeraria Opus Dei i Czcigodna Służebnica Boża Kościoła Rzymskokatolickiego.
Znana też jako Montse Grases. Zmarła w opinii świętości, z nadprzyrodzonym spokojem znosząc cierpienia podczas ciężkiej choroby nowotworowej (raka kości), która doprowadziła do jej śmierci w wieku 18 lat.
Akta diecezjalnego procesu beatyfikacyjnego, rozpoczętego w 1962 r., w 1999 r. zostały przekazane do Kurii Rzymskiej.
Obecnie ciało Montse spoczywa w krypcie Colegio Mayor Bonaigua, C/ Jiménez Iglesias, 3 w Barcelonie. Krypta jest otwarta dla wszystkich zwiedzających.

</doc>
<doc id="749974" url="https://pl.wikipedia.org/wiki?curid=749974" title="Kuchnia portugalska">
Kuchnia portugalska

Kuchnia portugalska – oparta na nieco odmiennych niż hiszpańskie tradycjach, obejmuje potrawy zróżnicowane regionalnie i składnikowo. W rolniczych prowincjach Alentejo i Ribatejo popularne jest mięso (w szczególności wołowe), a na kulinarne wyroby Algarve znaczny wpływ wywarło długotrwałe panowanie muzułmańskich Maurów.
Ogromnym powodzeniem cieszą się wina. Niewielka Portugalia była w 1999 roku 9 producentem tego trunku na świecie i zajęła 2. miejsce pod względem jego spożycia. Wzmacniane wina portugalskie, takie jak porto czy madera swoją sławą i uznaniem wybiegły już dawno poza granice kraju. Coraz większym uznaniem cieszy się młode Vinho verde.
Przeważają dość proste i pożywne dania, najczęściej gotowane. Najbardziej charakterystyczną cechą portugalskich posiłków jest szerokie wykorzystanie różnych ryb i owoców morza. Narodowa potrawa kraju to "bacalhau", czyli suszony i solony dorsz, przyrządzany na rozmaite sposoby. Uważa się, że istnieje 365 rodzajów tego dania. Spożycie dorsza przez Portugalczyków ma takie rozmiary, że od dość dawna Portugalia została zmuszona do importu tej ryby z łowisk norweskich. Popularnością cieszą się również słodkie, grillowane sardynki, które przyrządza się często na bocznych ulicach i skwerach miast, traktując to jako okazję do towarzyskich spotkań. Najważniejszym posiłkiem dnia jest kolacja (port. "jantar"), podczas gdy obiad ("almoço") i śniadanie ("pequeno-almoço") mają charakter drugorzędny.
Wybrane potrawy.
Poeta romantyczny Robert Southey pisał o Portugalczykach, że jedzą „(...) prawie same ryby, warzywa strączkowe i chleb! Baraniny nie lubią, nawet jak jest dobra. W Faro często podaje się, że to kozie mięso, żeby udało się ją sprzedać”. Sposób konserwowania dorsza wymusiło około XVI wieku oddalenie jego siedlisk (od 1497 docierano nawet do okolic Nowej Fundlandii) od kraju. Płatom ryby trwałość spożywczą nadawało uprzednie ich namoczenie w wodzie morskiej i suszenie na słońcu. Do bardziej znanych sposobów przyrządzania portugalskiego dorsza należy "bacalhau á gomes de sá" (z rejonu Porto), czyli rodzaj zapiekanki z ziemniakami, cebulą, oliwkami i jajkami na twardo. Spośród innych warto wymienić "bolinhos de bacalhau" (krokiety z dorsza), "bacalhau com cerveja" (z piwem), "pataniscas" (zapiekany w cieście z owocami morza) czy "bolinhos de bacalhau" (rodzaj pulpetów). Potrawy z dorsza spożywane są tradycyjnie w Wigilię Bożego Narodzenia i w okresie Wielkiego Tygodnia.
Nie mniej popularne są różnorodne gulasze rybne lub warzywne, w tym "caldeirada", "feijoada" i "cozido", którego azorska odmiana wyróżnia się szczególnym sposobem przygotowania w gorących źródłach wulkanicznych. "Caldeirada" to rodzima kompozycja kilkunastu rzadko spotykanych w kuchni gatunków ryb i małży (w tym żabnicy i niewielkich płaszczek), czasem nazywana portugalską zupą rybną. Przygotowywana jest tradycyjnie raz do roku na południu kraju; w całej Portugalii istnieje jednak wiele odmian tej potrawy, jak np. "caldeirada" z ostrygami z okolic Aveiro.
Ważny dział portugalskiej sztuki kulinarnej stanowią zupy, a wśród nich zielony bulion ("caldo verde"), zwany tak wskutek użycia dużej ilości poszatkowanej kapusty galicyjskiej ("couve galega"), z ziemniakami, cebulą, czosnkiem i plasterkami "chouriço" (rodzaju pikantnej kiełbasy). "Sopa de pedra" (dosłownie „zupa z kamienia”) to stosunkowo sycąca potrawa z czerwonej fasoli, marchwi i paru innych składników.
Spośród obfitujących w nabiał deserów wymienić należy "arroz doce" – rodzaj ryżowego puddingu z cynamonem, serwowany zwyczajowo w święta Bożego Narodzenia. Najpopularniejsze portugalskie ciastko to "pastel de nata" – tradycyjnie wyrabiane z ciasta filo i wypełnione budyniowym nadzieniem. Znane jest w całej Portugalii, ale wyróżnia się pochodzące z lizbońskiej dzielnicy Belém. Większość serów wytwarzana jest z owczego lub koziego mleka i charakteryzuje się ostrym, intensywnym smakiem. Sery tradycyjnie spożywa się osobno, przed lub po posiłku, i mają one charakter deseru albo przystawki. Wyróżnić można "queijo de Castelo Branco" z górskiego regionu Beira Baixa oraz "queijo da Serra da Estrela", wytwarzany na podpuszczce z karczochów.
Mięsa.
W kuchni portugalskiej wiele jest dań mięsnych. Niektóre z nich weszły do codziennego jadłospisu wskutek zdarzeń historycznych. "Tripas à moda do Porto" (flaki z białą fasolą) to potrawa pochodząca prawdopodobnie z czasów oblężenia Lizbony w XIV wieku. Całe dostępne mięso wysyłano wtedy do stolicy, dlatego zasoby głodujących mieszkańców Porto ograniczały się do flaków.
Powszechnym obecnie daniem kuchni portugalskiej, spożywanym głównie w zimie, jest "cozido à portuguesa", będące pierwotnie ulubionym pożywieniem zamożnych rolników. Bardzo obfite może składać się z wołowiny, wieprzowiny, ziemniaków, marchwi, rzepy, ciecierzycy, kapusty i ryżu, ale kompozycja tej potrawy zależy od wyobraźni i zamożności kucharza. Jednym z ciekawszych dań mięsnych, typowym dla regionu Alentejo, jest wieprzowina gotowana z mięczakami, zwana "porco à alentejana".
W rejonie Bairrada popularny posiłek to "leitão à Bairrada" (pieczone prosię), a w okolicy Miranda do Corvo i Vila Nova de Poiares przysmakiem jest "chanfana", czyli stary kozioł pomału gotowany w winie. Daniem znanym w całym kraju jest "bife" (portugalski stek), czyli kawał smażonej wołowiny lub wieprzowiny w sosie na bazie wina, z ziemniakami, ryżem albo sałatką.
Kuchnia portugalska na świecie.
Obecność kuchni portugalskiej w innych regionach świata ma długą historię. Szczególnie
ważny okazał się XV wiek i czas wielkich odkryć geograficznych, kiedy kuchnia
portugalska zostawiła swój ślad nawet w tak odległych krajach jak Brazylia, Indie i Japonia, będąc również pośrednikiem w sprowadzaniu nowych składników i technik kulinarnych do Europy.
. Było to wydarzeniem niezwykle istotnym w zakresie zwalczania szkorbutu wśród żeglarzy. Odtąd w wielu krajach słodką odmianę tego owocu zaczęto nazywać w sposób zbliżony do nazwy „Portugal” – np. w języku włoskim "portogallo" lub "purtualle"), greckim "portokáli", bułgarskim "portokáł", rumuńskim "portocală", a nawet w arabskim: "al-burtuqal".
W wymianie handlowej z Azją dominowały przyprawy, zwłaszcza cynamon obecny do dziś w wielu deserach portugalskich. Orientalny wpływ można też dostrzec w tradycyjnej zupie "canja", czyli bulionie z kurczaka z ryżem, podawanym zazwyczaj w sanatoriach. Portugalscy żeglarze sprowadzili do Europy również herbatę, która szybko stała się popularnym napojem, zwłaszcza wśród wyższych sfer Francji i Holandii. Spopularyzowanie herbaty i dżemu pomarańczowego w Anglii przypisuje się portugalskiej księżniczce Katarzynie Bragança, małżonce Karola II.
Portugalczycy jako pierwsi przywieźli papryczki chili z Nowego Świata do Indii. Stały się tam one podstawą kuchni goańskiej nacechowanej silnym wpływem portugalskim. Natomiast w Brazylii wpływy kuchni portugalskiej ujawniają się w daniach typu "feijoada". Tam również, podobnie jak w daniach z regionu Goa, popularna jest tradycyjna przyprawa marynowana w winie i czosnku zwana "vindalho". W Japonii kupcy portugalscy wprowadzili cukier rafinowany i tradycyjne ciasto biszkoptowe. 

</doc>
<doc id="749975" url="https://pl.wikipedia.org/wiki?curid=749975" title="P-Cymen">
P-Cymen

"p"-Cymen – organiczny związek chemiczny z grupy węglowodorów aromatycznych, pochodna benzenu. Występuje w olejkach eterycznych.

</doc>
<doc id="749976" url="https://pl.wikipedia.org/wiki?curid=749976" title="Typ 5 Ke-Ho">
Typ 5 Ke-Ho

Typ 5 Ke-Ho – japoński czołg lekki, którego prototyp powstał w 1944 roku. Konstrukcja tego czołgu była oparta na starszych wozach Typ 2 Ke-To i Typ 98 Ke-Ni, wykorzystano także elementy zawieszenia czołgu średniego Typ 97 Chi-Ha. Czołg Typ 5 Ke-Ho nie był produkowany seryjnie.

</doc>
<doc id="749979" url="https://pl.wikipedia.org/wiki?curid=749979" title="Alois Marquardt">
Alois Marquardt

Alois Marquardt, spolszczany jako Alojzy Marquardt (ur. 5 stycznia 1891 w Braniewie, zm. 1 sierpnia 1972 w Kolonii) – niemiecki duchowny katolicki, kanonik warmiński, wikariusz generalny i tymczasowy administrator diecezji warmińskiej po II wojnie światowej.
Był synem nauczyciela. Kształcił się w seminarium w Braniewie, święcenia kapłańskie przyjął 28 lutego 1915. W latach 1921-1923 kontynuował studia w Rzymie, wieńcząc je doktoratem prawa kanonicznego. Po powrocie na Warmię pracował w kurii biskupiej, m.in. jako sekretarz i syndyk kurialny. Od lutego 1931 był wikariuszem generalnym diecezji warmińskiej. W grudniu tegoż roku został kanonikiem kapituły warmińskiej, w której pełnił następnie (od 1935) funkcję dziekana i kustosza.
Po wkroczeniu Armii Czerwonej do Fromborka w lutym 1945 został aresztowany i zmuszony do sporządzenia opisu i pakowania paramentów liturgicznych. Do czerwca 1945 pozostawał w areszcie w Pasłęku, następnie wyjechał do Olsztyna, gdzie pod nieobecność biskupa Kallera próbował wykonywać obowiązki administratora diecezji warmińskiej. Spotkało się to z niechęcią lokalnych władz i pod koniec lipca 1945 ks. Marquardtowi nakazano opuszczenie diecezji. Tuż przed wyjazdem Marquardt wspólnie z kanonikami Franzem Heyduschką i Bruno Schwarkiem przekazał obowiązki administratora diecezji ks. Janowi Hanowskiemu, proboszczowi przy katedrze olsztyńskiej, w charakterze wikariusza kapitulnego.
W ostatnich dniach lipca 1945 ks. Alois Marquardt wyjechał do Berlina, gdzie już po pół miesiąca został zatrzymany przez Rosjan i wywieziony do Moskwy. Przez kilka lat przebywał w więzieniach bez wyroku, ostatecznie stanął przed sądem w styczniu 1951 i został oskarżony o szpiegostwo na rzecz Watykanu. Na prawie pięć lat został zesłany do obozu Aleksandrowsk na Syberii. W diecezji warmińskiej był uważany za nieżyjącego, co wyraziło się m.in. w powierzeniu Wojciechowi (Adalbertowi) Zinkowi funkcji dziekana reaktywowanej kapituły warmińskiej. W rzeczywistości przeżył jednak pobyt na Syberii, w grudniu 1955 powrócił do Niemiec i pracował w charakterze wiceoficjała w sądzie arcybiskupim w Kolonii.
Nosił tytuły kapelana Jego Świątobliwości (1935) oraz protonotariusza apostolskiego.

</doc>
<doc id="749991" url="https://pl.wikipedia.org/wiki?curid=749991" title="Wydma śródlądowa">
Wydma śródlądowa

Wydma śródlądowa – wzniesienie usypane przez wiatr, jeden z rodzajów wydm, występujących na obszarach lądowych. 
Wydmy śródlądowe tworzące niekiedy bardzo liczne wzgórza są charakterystyczne dla równin Polski środkowej. Powstały one w większości po ustąpieniu ostatniego zlodowacenia z piasków sandrów i teras akumulacyjnych. Są to formy pochodzenia eolicznego, tzn. utworzone na skutek działalności wiatru. 
W Polsce występują rozległe zespoły wydm śródlądowych, m.in. w Kotlinie Sandomierskiej, Puszczy Kampinoskiej, Mazowieckim Parku Krajobrazowym, na Równinie Wkrzańskiej, w Borach Dolnośląskich, w Puszczy Bydgoskiej oraz na międzyrzeczu warciańsko-noteckim.
Wydmy śródlądowe Polski są to zwykle tzw. wydmy paraboliczne, a także wały wydmowe, wydmy gwiaździste i nieregularne. Wydmy występują zwykle grupami, często łącząc się z sobą. W niektórych okolicach tworzą one całe łańcuchy, przy czym ich łuki wybiegają czasem z jednego podłużnego wału, powstałego przez połączenie się z jednej strony ramion poszczególnych wydm. 
Wydmy nie utrwalone roślinnością wędrują w kierunku zgodnym z kierunkiem przeważających wiatrów. Na skutek tego można je spotkać nawet na wysoczyznach morenowych. Jednakże większość ich występuje na terenach zbudowanych z piasku, tzn. na sandrach, terasach pradolin i dolin rzecznych itp. Spotyka się je na piaskach w całej Polsce środkowej i południowej, natomiast jest ich mało lub w ogóle brak na obszarach piaszczystych Polski północnej.

</doc>
<doc id="750006" url="https://pl.wikipedia.org/wiki?curid=750006" title="Bitwa pod Żarnowem">
Bitwa pod Żarnowem

Bitwa pod Żarnowem miała miejsce 16 września 1655 podczas drugiej wojny północnej pomiędzy wojskami koronnymi I Rzeczypospolitej a szwedzkimi.
Przed bitwą.
Po opuszczeniu Warszawy przez króla Jana Kazimierza wojska szwedzkie szybko postępowały w głąb kraju. 9 września 1655 doszło do potyczki pod Inowłodzem, gdzie wojska Stefana Czarnieckiego zaatakowały straż tylną armii Arvida Wittenberga liczącą 500 rajtarów (dowodzoną przez Jerzego Forgella), po czym rozbiły ją. Straty szwedzkie wyniosły około 200 ludzi. Porażka ta nie powstrzymała pochodu wojsk szwedzkich, które wkrótce zajęły i zniszczyły Inowłódz, Drzewicę i Odrzywół. 11 września doszło do potyczki części wojsk szwedzkich z polską jazdą. W dniu 12 września wojska szwedzkie przystąpiły do oblężenia Opoczna. Miasto, które nie mogło liczyć na odsiecz wojsk królewskich, zostało po krótkiej obronie zdobyte.
Król Szwecji na wieść o zbierających się znacznych siłach polskich pod Wolborzem opuścił 11 września Warszawę i ruszył za Wittenbergiem. W rzeczywistości do Jana Kazimierza dołączyła jedynie część pospolitego ruszenia z Mazowsza i Małopolski. Ponieważ nastroje wśród szlachty były coraz bardziej nieprzychylne, czujący się niepewnie Jan Kazimierz zamierzał cofnąć się w kierunku Krakowa. Nie pozwoliło na to pospolite ruszenie, które zażądało stoczenia walki w pobliżu rodzinnych stron.
15 września 1655 do Żarnowa dotarły wojska koronne i pospolite ruszenie liczące około 11 000 ludzi pod dowództwem króla Jana Kazimierza. Na wieść o przebywaniu króla szwedzkiego Karola Gustawa na czele wojska w Opocznie, król polski postanowił przyjąć bitwę.
Bitwa.
Obok 3–4 tys. pospolitego ruszenia armia koronna miała 6900 jazdy regularnej, 900 dragonów i 6 lekkich dział. Karol Gustaw dysponował wyłącznie armią regularną w sile 4–5 tys. piechoty, 400 dragonów, 6000 jazdy i 40 dział (w tym wiele ciężkiego kalibru). Szwedzi nie dali się zaskoczyć niespodziewanym atakiem wojsk polskich. Karol Gustaw rzucił do przodu piechotę i artylerię i powoli zaczął wdzierać się na zajęte przez Polaków wzniesienie. Wojska koronne próbowały atakiem z góry zmusić Szwedów do odwrotu, jednak wobec ogromnej przewagi ogniowej nieprzyjaciela nie potrafiły tego dokonać. Gdy Karol Gustaw wysłał do walki jazdę, armia koronna, nie mogąc wytrzymać naporu, zaczęła się cofać. Niepomyślną dla Polaków walkę przerwała potężna ulewa. Gdy Jan Kazimierz wydał rozkaz odwrotu, Szwedzi rozpoczęli pościg. Spośród schwytanych jeńców z wojsk regularnych najlepszych żołnierzy wcielano w szwedzkie szeregi, a pozostałych puszczano wolno. Schwytana szlachta po złożeniu przysięgi była zwalniana i mogła wracać do domu. Część wojska ze Stefanem Czarnieckim i królem Janem Kazimierzem ruszyła do Krakowa. Reszta, którą dowodził hetman polny koronny Stanisław Lanckoroński poszła za przykładem króla Karola Gustawa. Pospolite ruszenie niemal w całości rozeszło się do domów.
Przegrana bitwa kosztowała armię koronną utratę około 1000 żołnierzy.
Król Jan Kazimierz przebieg bitwy miał obserwować ze szczytu grodziska Mierzińska Góra.
Po bitwie.
Zwycięstwo pod Żarnowem zapoczątkowało podbój trzeciej polskiej prowincji (po Wielkopolsce i Mazowszu) – Małopolski. Część wojsk królewskich na czele z królem Janem Kazimierzem i Stefanem Czarnieckim wycofała się na Włoszczowę, Żarnowiec i do Krakowa. Pobity i całkowicie załamany Jan Kazimierz przybył do Krakowa 19 września. Początkowo zamierzał zamknąć się w mieście i bronić go do upadłego, ostatecznie dał się przekonać i opuścił Kraków, którego komendantem został Stefan Czarniecki. Król wraz z królową Ludwiką Marią i towarzyszącymi im senatorami przekroczyli granicę i udali się na należący do cesarza Śląsk.
Pozostałość pospolitego ruszenia, która nie rozeszła się do domów, została zniesiona przez Szwedów w potyczce w rejonie wsi Ruszenice. Zniszczeniu uległo także miasto Żarnów.

</doc>
<doc id="750011" url="https://pl.wikipedia.org/wiki?curid=750011" title="Tryb łączący">
Tryb łączący

Tryb łączący (łac. "coniunctivus", "subiunctivus") – tryb gramatyczny, występujący w wielu językach indoeuropejskich, służący do wyrażania życzeń, poleceń, emocji, możliwości, osądów, potrzeb oraz stwierdzeń przeciwnych aktualnym faktom. Użycie trybu jest zależne od zasad kierujących językiem.
Zrekonstruowany język praindoeuropejski, hipotetyczny „rodzic” wielu rodzin językowych, miał dwa bliskie sobie tryby: łączący oraz życzący. Wiele języków od niego pochodzących połączyło lub przemieszało te tryby. Tylko albański, awestyjski, starogrecki i sanskryt zachowały dokładne rozróżnienie, a język staro-cerkiewno-słowiański do pewnego stopnia.
Język polski.
Tryb łączący tworzy się za pomocą partykuł "żeby", "iżby", "ażeby", "aby", "coby" i skrótowego "by". Tryb ten nie ma swojej własnej morfologii, wymienionym partykułom towarzyszy dawny imiesłów czasu przeszłego lub bezokolicznik, podobnie jak w języku rosyjskim.
Tryb łączący można między innymi stosować, gdy w zdaniu nadrzędnym występuje czasownik wyrażających wolę, rozkaz, życzenie, powątpiewanie, żądanie, obawę, unikanie, np. "chcę, by wysłał list", lub gdy zdanie nadrzędne jest przeczące, np. "nie nalegam, by wysłał list".
Cząstkę "by" wykorzystuje również tryb przypuszczający, jednak występują tu różne reguły składniowe, według których partykuła właściwa dla trybu łączącego musi zaczynać zdanie podrzędne. Porównaj np. tryb łączący w "upieram się, by chodził do szkoły" do trybu przypuszczającego w "upieram się, że byłby chodził do szkoły". Stąd też, trybu łączącego nie implikują właściwe dla trybu przypuszczającego konstrukcje z sekwencjami rozdzielnych partykuł typu "że by", ponieważ "że", w odróżnieniu np. od "żeby", nie jest partykułą właściwą dla trybu łączącego, a "by" nie występuje jako pierwsze.
Zob. też pokrewny tryb życzący, niezwiązany jednak ze zdaniem podrzędnym i wyrażający zawsze życzenie, np. "oby wysłał list".
Język angielski.
W języku angielskim tryb łączący w znacznym stopniu zanikł, ale nadal pełni istotną rolę, przykładowo porównaj:
Język francuski.
W języku francuskim stosowanie trybu łączącego wynika między innymi z rodzaju czasownika w zdaniu nadrzędnym, np.
W przypadku niektórych czasowników w zdaniu nadrzędnym tryb łączący stosuje się jedynie przy zdaniach przeczących i pytających, przykładowo:
Oprócz wymienionych, istnieją też różne inne reguły stosowania tego trybu.
Język niemiecki.
W języku niemieckim występują dwie formy trybu łączącego, tj.: "Konjunktiv I" i "Konjunktiv II". Występują one w czterech czasach, tj. teraźniejszym, przeszłym, przyszłym i zaprzyszłym. Formy "Konjunktiv I" to odpowiednio "Konjunktiv Präsens", "Konjunktiv Perfekt", "Konjunktiv I Futur I" i "Konjunktiv I Futur II". Formy "Konjunktiv II" to odpowiednio "Konjunktiv Imperfekt", "Konjunktiv Plusquamperfekt", "Konjunktiv II Futur I" (tzw. "Konditional I") i "Konjunktiv II Futur II" (tzw. "Konditional II").
Odmiana czasowników "sein" i "haben" w "Konjunktiv Präsens":
 ich sei / ich habe wir seien / wir haben
 du sei(e)st / du habest ihr seiet / ihr habet
 er sei / er habe sie seien / sie haben
Odmiana czasowników "gehen" i "geben" w "Konjunktiv Präsens":
 ich gehe / ich gebe wir gehen / wir geben
 du gehest / du gebest ihr gehet / ihr gebet
 er gehe / er gebe sie gehen / sie geben
Odmiana czasowników "gehen" i "geben" w "Konjunktiv Perfekt":
 ich sei gegangen / ich habe gegeben wir seien gegangen / wir haben gegeben
 du sei(e)st gegangen / du habest gegeben ihr seiet gegangen / ihr habet gegeben
 er sei gegangen / er habe gegeben sie seien gegangen / sie haben gegeben
Odmiana czasowników "sein" i "haben" w "Konjunktiv Imperfekt":
 ich wäre / ich hätte wir wären / wir hätten
 du wärest / du hättest ihr wäret / ihr hättet
 er wäre / er hätte sie wären / sie hätten
Odmiana czasowników "gehen" i "geben" w "Konjunktiv Imperfekt":
 ich ginge / ich gäbe wir gingen / wir gäben
 du gingest / du gäbest ihr ginget / ihr gäbet
 er ginge / er gäbe sie gingen / sie gäben
Odmiana czasowników "gehen" i "geben" w "Konjunktiv Plusquamperfekt":
 ich wäre gegangen / ich hätte gegeben wir wären gegangen / wir hätten gegeben
 du wärest gegangen / du hättest gegeben ihr wäret gegangen / ihr hättet gegeben
 er wäre gegangen / er hätte gegeben sie wären gegangen / sie hätten gegeben
Odmiana czasowników "gehen" i "geben" w "Konjunktiv I Futur I":
 ich werde gehen / ich werde geben wir werden gehen / wir werden geben
 du werdest gehen / du werdest geben ihr werdet gehen / ihr werden geben
 er werde gehen / er werde geben sie werden gehen / sie werden geben
Odmiana czasowników "gehen" i "geben" w "Konjunktiv I Futur II":
 ich werde gegangen sein (gegeben haben) wir werden gegangen sein (gegeben haben)
 du werdest gegangen sein (gegeben haben) ihr werdet gegangen sein (gegeben haben)
 er werde gegangen sein (gegeben haben) sie werden gegangen sein (gegeben haben)
Odmiana czasowników "gehen" i "geben" w "Konjunktiv II Futur I" ("Konditional I"; "Futur Präteritum I"):
 ich würde gehen / ich würde geben wir würden gehen / wir würden geben
 du würdest gehen / du würdest geben ihr würdet gehen / ihr würdet geben
 er würde gehen / er würde geben sie würden gehen / sie würden geben
Odmiana czasowników "gehen" i "geben" w "Konjunktiv II Futur II" ("Konditionalis II"; "Futur Präteritum II"):
 ich würde gegangen sein (gegeben haben) wir würden gegangen sein (gegeben haben)
 du würdest gegangen sein (gegeben haben) ihr würdet gegangen sein (gegeben haben)
 er würde gegangen sein (gegeben haben) sie würden gegangen sein (gegeben haben)
Podstawową funkcją trybu "Konjunktiv II" jest wyrażanie przypuszczenia (zob. tryb warunkowy), zaś trybu "Konjunktiv I" wyrażanie zdystansowania się od wypowiedzi (zob. tryb nieświadka). Formy "Konjunktiv I" stosowane są przeważnie w tekstach oficjalnych (w języku potocznym często zastępowane są formami "Konjunktiv II"). Nacechowane stylistycznie są również najczęściej formy "Konjunktiv Imperfekt", który – z wyjątkiem niektórych czasowników – zastępuje się zwykle formami "Konditional I". "Konditional II" prawie nie jest używany.

</doc>
<doc id="750016" url="https://pl.wikipedia.org/wiki?curid=750016" title="Radosław Michalski">
Radosław Michalski

Radosław Michalski (ur. 21 września 1969 w Gdańsku) – polski piłkarz występujący na pozycji pomocnika, w latach 1993–2000 reprezentant kraju (dwukrotnie jej kapitan), następnie przez półtora roku dyrektor sportowy Lechii Gdańsk (od grudnia 2007 do czerwca 2009) i prezes Pomorskiego Związku Piłki Nożnej (od sierpnia 2012).
Życiorys.
Wychowanek Stoczniowca Gdańsk. Przed sezonem 1992/1993 przeszedł do Legii Warszawa, sponsorowanej przez Janusza Romanowskiego. W tym klubie odniósł swe pierwsze sukcesy: Mistrzostwo Polski (1994 i 1995), Puchar Polski (1994 i 1995) oraz Superpuchar Polski 1994, a także zadebiutował w reprezentacji narodowej i wystąpił w Lidze Mistrzów (ćwierćfinał w sezonie 1995/1996). Po utracie przez Legię ligowego prymatu w sezonie 1995/1996, w czerwcu 1996 – wraz z Maciejem Szczęsnym – przeniósł się do nowego mistrza kraju – Widzewa Łódź. Dzięki temu mógł ponownie zagrać w Lidze Mistrzów (w sezonie 1996/1997). Na skutek problemów finansowych Widzewa, w 2000 przeszedł do Maccabi Hajfa, z którym wywalczył mistrzostwo Izraela. Po roku został przez trenera Janusza Wójcika sprowadzony do Anorthosisu Famagusta. W 2004 na jeden sezon wrócił do Widzewa, a karierę zakończył w Apollonie Limassol, z którym zdobył mistrzostwo Cypru (łącznie ma więc w kolekcji tryumfy w najwyższych klasach rozgrywkowych trzech państw).
W polskiej ekstraklasie rozegrał łącznie 201 meczów, zdobywając w nich 30 goli.
25 sierpnia 2012 został wybrany na stanowisko prezesa Pomorskiego Związku Piłki Nożnej, pokonując stosunkiem głosów 43:38 sprawującego tę funkcję od grudnia 2008 Andrzeja Szczepańskiego.

</doc>
<doc id="750017" url="https://pl.wikipedia.org/wiki?curid=750017" title="Grand Prix na Żużlu 1997">
Grand Prix na Żużlu 1997

Grand Prix IMŚ na Żużlu 1997 to cykl turniejów, prowadzony przez Międzynarodową Federację Motocyklową (FIM). Cykl Grand Prix (od 1995) zastąpił jedniodniowe Indywidualne Mistrzostwa Świata. W sezonie 1997 17 żużlowców zmaga się o tytuł Mistrza Świata podczas 6 rund.
Zasady.
Każdy z sześciu turniej składa się z 24 biegów. Wedle losowania, zawodnicy startują wedle dwudziestobiegówki. Następnie, na podstawie zdobytych punktów, przydzielani są do biegów finałowych. I tak: najlepsza czwórka startuje w finale A (bieg 24), miejsca 5-8 w finale B (bieg 23), miejsca 9-12 w finale C (bieg 22), miejsca 13-16 w finale D (bieg 21), natomiast pozostała dwójka nie bierze udziału w biegach finałowych.
Pozycje startowe w finałach B, C i D są przydzielane na podstawie miejsca po 20. biegach. Zawodnicy z miejsc 5, 9 i 13 startują z toru A w kasku czerwonym, miejsca 6, 10 i 14 z toru B w kasku niebieskim, miejsca 7, 11 i 15 z toru C w kasku białym, natomiast miejsca 8, 12 i 16 z toru D w kasku żółtym. W finale A zawodnicy sami wybierają tor w kolejności zajętego miejsca po 20. biegach.
Punktacja.
Punktacja pozostała niezmienna w porównaniu do sezonu poprzedniego.
Zawodnicy.
Zawodnicy z numerami 1-15 oraz 17-18 startowali we wszystkich turniejach. Pierwsza ósemka to kolejno najlepsi żużlowcy z Grand Prix '96. Numery 9-10 oraz 17-18 otrzymali zawodnicy, którzy zajmowali miejsca 1-2 oraz 3-4 w GP Challenge '96. Numery 11-12 to najlepsza dwójka z Finału Interkontytentalnego '96, a 13-14 z Finału Kontynentalnego '96. Numer 15 otrzymał indywidualny mistrz świata juniorów z 1996. Na każdy turniej z numerem 16 wystartuje inny zawodnik (tzw. dzika karta). Rezerwowymi (zawodnikami oczekującymi) byli zawodnicy z klasyfikacji generalnej GP '96, którzy nie startowali w tegorocznym cyklu.

</doc>
<doc id="750019" url="https://pl.wikipedia.org/wiki?curid=750019" title="Czterotysięczniki Alp">
Czterotysięczniki Alp

Czterotysięczniki Alp − dwie listy szczytów w Alpach.
Pierwsza przedstawia listę niezależnych szczytów o wysokości bezwzględnej powyżej 4000 m n.p.m. oraz o wybitności powyżej 100 metrów (bez przedwierzchołków).
Druga, to pełna lista wszystkich 82 szczytów alpejskich, przekraczających wysokość 4000 m n.p.m., zdefiniowana w 1994 r. przez Międzynarodową Federację Związków Alpinistycznych (UIAA), która aktualnie została rozszerzona do 128 szczytów.
Pełna lista szczytów.
Pierwszym alpinistą, który wszedł na wszystkie 82 szczyty w ciągu jednego sezonu (w 102 dni) był Miha Valič. Rekord w szybkości zdobycia wszystkich 82 szczytów należy do Ueli Stecka – latem 2015 roku alpinista dokonał tego w 62 dni.

</doc>
<doc id="750020" url="https://pl.wikipedia.org/wiki?curid=750020" title="Królowa (film)">
Królowa (film)

Królowa () – brytyjski film fabularny z 2006 roku w reżyserii
Stephena Frearsa.
Akcja filmu skupia się na tygodniu następującym po tragicznej śmierci księżnej Diany w sierpniu 1997 roku. Dla Elżbiety II i nowo wybranego premiera Tony’ego Blaira jest on sprawdzianem charakterów, przekonań i zdolności do kompromisu. Każde z nich na śmierć księżnej i medialną wrzawę reaguje inaczej; Królowa odgradza się od świata za murami letniej rezydencji Balmoral, a premier zyskuje na popularności, wygłaszając przemówienia do narodu. Tymczasem reakcji dworu domagają się tłumy składające hołd zmarłej oraz tabloidy, coraz brutalniej atakujące rodzinę królewską. Twórcy filmu szczególny nacisk położyli na dyskusję dwu wartości i modeli sprawowania władzy: tradycyjnego konserwatyzmu brytyjskiego z otwartością, nowoczesnością i sprytem politycznym reprezentowanym przez młodego Blaira, oraz zapytali o użyteczność tego pierwszego we współczesnym świecie.
Film został bardzo ciepło przyjęty przez krytyków i publiczność. Był jednym z najdłużej oklaskiwanych na 63. MFF w Wenecji w 2006, gdzie zdobył trzy nagrody, w tym dla grającej tytułową postać Helen Mirren. Aktorka za rolę Elżbiety II otrzymała także Oscara, Złoty Glob i BAFTA.
Fabuła.
Wielka Brytania, lato 1997 roku. W majowych wyborach parlamentarnych wygrywa Partia Pracy, a jej lider Tony Blair (Michael Sheen) obejmuje stanowisko premiera. Blair w kampanii wyborczej głosił hasła reformatorskie i zapowiadał modernizację kraju, więc zwycięstwo laburzystów spotyka się z niezadowoleniem dworu królewskiego. Trzy miesiące później w wypadku samochodowym w Paryżu ginie Diana, była żona następcy tronu i jedna z najpopularniejszych osób na Wyspach. Jej śmierć staje się pierwszym sprawdzianem umiejętności przywódczych Blaira oraz próbą dla królowej Elżbiety II (Helen Mirren), która odgradza się za grubymi murami swojej letniej rezydencji.
Tłumy składają wieńce żałobne pod Pałacem Buckingham oraz, prowokowane przez tabloidy, coraz głośniej domagają się reakcji dworu. Tymczasem Królowa milczy. Z najbliższymi przebywa na wakacjach w zamku Balmoral w Szkocji. Aby odciągnąć Williama i Harry’ego od wrzawy i zainteresowania prasy, książę Filip (James Cromwell) zabiera chłopców na polowanie. W lesie spotykają ogromnego jelenia, ale zwierzęcia nie udaje się zabić. Śmierć Diany, która od czasu rozwodu z księciem Karolem (Alex Jennings) przestała należeć do rodziny królewskiej, wywołała skrajne emocje Elżbiety; od obawy o dobro wnuków, po niechęć do medialnej burzy, która z czasem zaczyna przybierać coraz silniejsze formy ataku na dwór i monarchię. W rozmowie telefonicznej z premierem Królowa odmawia wydania komunikatu oraz nie zgadza się na oficjalny pochówek w Westminster Abbey, twierdząc, że pogrzeb jest prywatną sprawą rodziny Diany. Reakcja Elżbiety spotyka się z nieśmiałym protestem Karola oraz niezrozumieniem Blaira i jego żony Cherie (Helen McCrory), która zastanawia się nad sensem istnienia monarchii i namawia męża na zmianę ustroju.
Obsada.
Premier wygłasza przygotowane przez swojego rzecznika prasowego Alistaira Campbella (Mark Bazeley) przemówienie do narodu, w którym nazywa Dianę „królową ludu”. Popularność Blaira rośnie. O swoim poparciu zapewnia go w także książę Karol.
Tymczasem Blair, niedawno głoszący hasła wielkiej modernizacji kraju, z coraz większym zaniepokojeniem patrzy na ataki mediów na dwór. Cherie sugeruje nawet, że Królowa przypomina mu jego zmarłą matkę, która, gdyby żyła, miałaby teraz tyle samo lat, co Elżbieta. Premier w publicznych wystąpieniach broni Królowej, a w kolejnej rozmowie telefonicznej namawia do wydania zgody na pogrzeb w Westminster Abbey oraz do wywieszenia flagi w Pałacu Buckingham (co byłoby złamaniem protokołu królewskiego). Jego sugestie spotykają się z oburzeniem Filipa. Królowa podziela zdanie męża, ale jednocześnie ma coraz więcej wątpliwości. Ze swoimi wahaniami dzieli się z Królową Matką (Sylvia Syms), która zapewnia ją, że jej obecna postawa jest słuszna i przypomina jej słowa dawnej przysięgi o poświęceniu całego życia dla dobra kraju.
Elżbieta wyrusza starym jeepem na przejażdżkę po terenach posiadłości. Kiedy przebywa rzekę, samochód ulega awarii. Oczekując na pomoc, dostrzega za sobą jelenia. Jest zachwycona jego pięknem i potęgą. Słysząc nadchodzących myśliwych, przepędza zwierzę. Niedługo potem od Filipa dowiaduje się, że jeleń został zabity przez gościa jednego z sąsiadów. Martwe ciało z odrąbaną głową wykończoną imponującym porożem wywołuje jej wzruszenie.
Wkrótce ku niezadowoleniu męża decyduje się na powrót do Londynu. Przed Pałacem Buckingham rodzina królewska wysiada z auta. Królowa rozmawia z tłumem, licznie zgromadzonym przed bramą, oraz ogląda wieńce. Na kilku z nich widnieją oskarżenia dworu o śmierć Diany. Wkrótce potem Elżbieta wygłasza przemówienie, w którym mówi o życiu i osiągnięciach zmarłej oraz tłumaczy powody długiego milczenia.
Dwa miesiące później Blair przyjeżdża do Pałacu na cotygodniowe omówienie spraw bieżących. Raz jeszcze rozmawiają o wydarzeniach z lata. Na koniec Królowa zapewnia premiera, że on również przekona się, jak łatwo i szybko można stracić szacunek obywateli oraz przestrzega, że prędzej, czy później jego popularność obróci się przeciwko niemu.

</doc>
<doc id="750023" url="https://pl.wikipedia.org/wiki?curid=750023" title="Podwale">
Podwale

Podwale – ulica w niektórych (zwłaszcza starszych) miastach. Najczęściej swą nazwę zaczerpnęła od "wałów", czyli murów miejskich, wzdłuż których kiedyś biegła lub biegnie nadal. Najczęściej występuje na starówkach.
Podwale występuje m.in. w następujących miastach:
Często odpowiednikiem Podwala jest ulica Wałowa, czasem jednak istnieją lub istniały obie (np. we Wrocławiu: Wałowa – – wewnątrz dawnych murów i Podwale – , dosł. Przy Fosie Miejskiej – na zewnątrz fosy).
Nowojorska Wall Street ( – ściana, mur) także biegła wzdłuż chroniącej miasto palisady.

</doc>
<doc id="750024" url="https://pl.wikipedia.org/wiki?curid=750024" title="Kwas chryzantemowy">
Kwas chryzantemowy

Kwas chryzantemowy – organiczny związek chemiczny z grupy nienasyconych kwasów karboksylowych, zawierający pierścień trójczłonowy cyklopropanu.

</doc>
<doc id="750025" url="https://pl.wikipedia.org/wiki?curid=750025" title="Thomas H. Cormen">
Thomas H. Cormen

Thomas H. Cormen – amerykański informatyk związany z Dartmouth College. Doktorat obronił w Massachusetts Institute of Technology w 1992 roku.
Znany jest głównie jako współautor książki "Wprowadzenie do algorytmów".

</doc>
<doc id="750027" url="https://pl.wikipedia.org/wiki?curid=750027" title="Łukasz Kościuczuk">
Łukasz Kościuczuk

Łukasz Kościuczuk (ur. 9 kwietnia 1981 w Mrągowie) – polski piłkarz występujący na pozycji pomocnika.
Życiorys.
Swoją profesjonalną karierę sportową rozpoczął w Mrągowii Mrągowo. Wiosną 2000 roku trafił stamtąd do Stomilu Olsztyn, w którym pół roku później zadebiutował w polskiej ekstraklasie. W trakcie dwóch sezonów spędzonych w olsztyńskim klubie rozegrał 43 spotkania I-ligowe.
W 2002 roku po spadku Stomilu do II ligi piłkarz znalazł zatrudnienie w Górniku Zabrze. Na Śląsku nie zadomowił się jednak zbyt długo, gdyż spędził tam tylko sezon 2002/2003. W jego trakcie rozegrał 6 spotkań, wszystkie w rundzie jesiennej, gdyż na wiosnę został przesunięty do zespołu rezerw zabrzańskiego klubu.
W 2004 roku powrócił w swe macierzyste rejony. Wiosną reprezentował barwy Drwęcy Nowe Miasto Lubawskie, by następnie pozostać bez pracy. Rok później zainteresowali się nim szkoleniowcy DKS Dobre Miasto. W klubie tym spędził kolejne półtora roku. Przed rozpoczęciem sezonu 2006/2007 piłkarz zamienił barwy dobromiejskiego klubu na koszulkę Stomil Olsztyn (piłka nożna), kontynuującego tradycje Stomilu. Wiosną 2007 roku w jednym z meczów odnowiła mu się dawna kontuzja, co zmusiło go do zakończenia sportowej kariery. Przez pewien czas asystent trenera Andrzeja Nakielskiego, obecnie piastuje stanowisko Dyrektora Klubu OKS 1945.

</doc>
<doc id="750028" url="https://pl.wikipedia.org/wiki?curid=750028" title="Gąska żółtobrunatna">
Gąska żółtobrunatna

Gąska żółtobrunatna ("Tricholoma fulvum" (DC.) Bigeard &amp; H. Guill.) – gatunek grzybów należący do rodziny gąskowatych ("Tricholomataceae").
Systematyka i nazewnictwo.
Pozycja w klasyfikacji: "Tricholoma, Tricholomataceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Po raz pierwszy takson ten zdiagnozował w 1805 r. Augustin Pyramus de Candolle nadając mu nazwę "Agaricus fulvus". Obecną, uznaną przez Index Fungorum nazwę nadali mu w 1909 r. Bigeard i H. Guill., przenosząc go do rodzaju "Tricholoma". Synonimy naukowe:
Nazwę polską nadał Stanisław Chełchowski w 1898 r. W polskim piśmiennictwie mykologicznym gatunek ten opisywany był także jako bedłka żółtobrunatna.
Morfologia.
Średnicy 4–8 cm, początkowo półkulisty do stożkowato wypukłego, później płaski, z tępym szerokim garbkiem, niekiedy płytko wklęsły pośrodku, w wilgotnych warunkach lepki, w czasie suszy lśniący, z delikatnymi, wrośniętymi, promienistymi włókienkami, gładki, czerwonobrązowy, brązowy, żółtobrązowy, z ciemniejszym środkiem
Szerokości od 6 do 10 mm, średnio gęste, jasnożółte do brązowawożółtych, na gładkim ostrzu z czerwonobrązowymi plamami.
Wysokości od 5 do 11 cm, średnicy od 1 do 1,8 cm, cylindryczny, młody – pełny, później rurkowaty, z podłużnymi brązowymi włókienkami na żółtawym tle, w górnej części jaśniejszy, po oskrobaniu żółknący.
Zwarty, na środku kapelusza dosyć gruby, biały do żółtawego. Zapach lekko mączny, smak mączny i gorzkawy.
Biały. Zarodniki gładkie, eliptyczne, nieamyloidalne, o rozmiarach 5-7,5 × 6-4 µm
Występowanie i siedlisko.
Gąska żółtobrunatna jest szeroko rozprzestrzeniona w Ameryce Północnej i w Europie, z obszarów Azji potwierdzono jej występowanie tylko w Japonii.
Owocniki pojawiają się od lipca do października (listopada), w lasach mieszanych pod brzozami, rzadko w jednogatunkowych lasach świerkowych, lubi gleby kwaśne. Jest dość pospolita. Rośnie głównie pod brzozą i świerkiem.
Znaczenie.
Grzyb mikoryzowy. Według niektórych autorów w stanie surowym jest grzybem niejadalnym, gdyż może powodować zaburzenia w trawieniu, ale nadaje się do spożycia, gdy zostanie poddany obróbce termicznej. Według innych autorów jest grzybem trującym.
Gatunki podobne.
Jest wiele podobnych gąsek brunatnych, m.in:
Dla gąski żółtobrunatnej charakterystyczny jest żółty odcień blaszek, jednak na starszych owocnikach często jest widoczny tylko na przekroju podłużnym.

</doc>
<doc id="750032" url="https://pl.wikipedia.org/wiki?curid=750032" title="Kuszenie losu">
Kuszenie losu

Kuszenie losu (ang. "Where Sleeping Dogs Lie") - amerykański film kryminalny z 1992 roku. w reżyserii Charlesa Fincha.
Fabuła.
"Młody pisarz, Bruce Simmons, zarabia na życie sprzedając domy. Jeden z budynków nasuwa mu niezwykły pomysł. Następną książką Bruce'a ma być spowiedź mordercy, który w tym właśnie domu zabił całą rodzinę. Autor próbuje postawić się na miejscu zabójcy, myśleć jak on...".

</doc>
<doc id="750033" url="https://pl.wikipedia.org/wiki?curid=750033" title="Cormen">
Cormen



</doc>
<doc id="750035" url="https://pl.wikipedia.org/wiki?curid=750035" title="Thomas Cormen">
Thomas Cormen



</doc>
<doc id="750037" url="https://pl.wikipedia.org/wiki?curid=750037" title="Silvana Mangano">
Silvana Mangano

Silvana Mangano (ur. 21 kwietnia 1930 w Rzymie, zm. 16 grudnia 1989 w Madrycie) – włoska aktorka filmowa.
Była tancerką i modelką. W 1946 wygrała konkurs Miss Rzymu, by rok później wziąć udział w konkursie Miss Włoch (tytuł ten zdobyła inna przyszła gwiazda włoskiego kina - Lucia Bosé).
Debiutowała na ekranie w 1946, ale gwiazdą stała się dzięki filmowi "Gorzki ryż" (1949) Giuseppe De Santisa. Film wyprodukował Dino De Laurentiis, przyszły mąż Silvany, wówczas początkujący producent, który wkrótce stał się jedną z najbardziej wpływowych postaci w branży filmowej. Kariera Silvany nabrała również dzięki niemu zawrotnego tempa.
Początkowo występowała w dość lekkim repertuarze, w którym eksponowano zwłaszcza jej nieprzeciętną urodę i kobiece kształty. Z czasem zaczęła wyzwalać się ze swojego wizerunku seksbomby i stała się cenioną aktorką dramatyczną. Grała w filmach najwybitniejszych reżyserów włoskiego kina: Vittoria De Siki ("Złoto Neapolu", "Sąd ostateczny"), Piera Paolo Pasoliniego ("Król Edyp", "Teoremat"), Alberta Lattuady ("Anna"), Maria Monicellego ("Wielka wojna"), Luchina Viscontiego ("Śmierć w Wenecji", "Ludwig", "Portret rodzinny we wnętrzu").

</doc>
<doc id="750040" url="https://pl.wikipedia.org/wiki?curid=750040" title="Buckau (1920)">
Buckau (1920)

Buckau – statek z napędem rotorowym.
Na początku lat dwudziestych XX wieku Anton Flettner zlecił stoczni Germaniawerft w Kilonii przebudowę trójmasztowego żaglowca Buckau na rotorowiec. Walce wykorzystujące efekt Magnusa miały wysokość 15,6 m i 2,8 m średnicy. Obracały się z prędkością 120 obrotów na minutę.
Optymalne warunki pracy występowały gdy prędkość obrotowa odpowiadała 3,5-krotnej prędkości wiatru wiejącego z boku. Przy wietrze wiejącym od dziobu statek musiał halsować.
Buckau nosił swoją nazwę na cześć dzielnicy Magdeburga – Buckau. Później został przemianowany na "Baden-Baden" i przepłynął do USA. Przybycie statku do Nowego Jorku 9 maja 1926 przyciągnęło rzesze gapiów.
Baden-Baden został zniszczony przez sztorm na Karaibach w 1931. W tym czasie rotory były już zdemontowane.

</doc>
<doc id="750041" url="https://pl.wikipedia.org/wiki?curid=750041" title="Oddziały karne i dyscyplinarne Wojska Polskiego">
Oddziały karne i dyscyplinarne Wojska Polskiego

Oddział karny (dyscyplinarny), potocznie: jednostka karna – jednostka wojskowa Sił Zbrojnych PRL przeznaczona do wykonywania kary dyscyplinarnej „służby w oddziale karnym ”(od 1971 – „służby w oddziale dyscyplinarnym”).
Jednostki karne w Wojsku Polskim.
W czasie II wojny światowej, w latach 1943-1945, w ludowym Wojsku Polskim sformowano sześć pododdziałów karnych dla żołnierzy, którzy dokonali przestępstwa wojskowego albo dopuścili się poważnych naruszeń dyscypliny lub porządku wojskowego. Pierwszym był nieetatowy Oddział Karny przy 1 Polskiej Dywizji Piechoty im. Tadeusza Kościuszki. Pozostałe zorganizowane zostały według sowieckiego etatu Nr 04/392 stanie osobowym stałym 12 wojskowych i zmiennym — 214:
22 maja 1945 Naczelny Dowódca WP wydał rozkaz Nr 0125/Org. w sprawie rozformowania etatowych i nieetatowych kompanii karnych.
27 października 1945 wszedł w życie dekret Rady Ministrów z dnia 26 czerwca 1945 Wojskowe przepisy dyscyplinarne. Katalog kar dyscyplinarnych zawartych w niniejszym dekrecie przewidywał czternaście kar (art. 12). Jedną z nich była kara skierowania do oddziału karnego. Surowszą od tej kary była jedynie degradacja. Kara skierowania do oddziału karnego polegała na pełnieniu przez oznaczony okres służby w oddziale karnym (art. 28 § 1). Żołnierze niezdegradowani byli na czas służby w oddziale karnym zrównani z szeregowcami, a odzyskiwali swe prawa przy zwolnieniu ze służby w oddziale karnym. Żołnierzom skierowanym do oddziału karnego odbierane były na czas tej służby ordery, medale i odznaki wojskowe. Przy zwolnieniu ze służby w oddziale karnym, uprawnionym zwracano ich ordery, medale i odznaki wojskowe (art. 28 § 2).
Uprawnionymi do wymierzenia kary skierowania do oddziału karnego byli przełożeni dyscyplinarni:
w stosunku do podwładnych szeregowców:
w stosunku do podwładnych podoficerów:
26 stycznia 1951 weszła w życie Ustawa z dnia 18 stycznia 1951 r. o odpowiedzialności żołnierzy za przewinienia dyscyplinarne i za naruszenia honoru i godności żołnierskiej. Nowy akt prawny utrzymał karę służby w oddziale karnym.
Jesienią 1953 na bazie kompanii karnej w Modlinie sformowany został 3 batalion karny (JW 1275). Jednostka miała być utworzona w Zbąszyniu i przeznaczona do prac w Międzyrzeckim Rejonie Umocnionym. W marcu 1954 batalion dyslokowany został do Kamiennej Góry i zakwaterowany na terenie byłej filii obozu koncentracyjnego Gross Rosen. Stan zmienny jednostki skierowany został do pracy w kopalniach wałbrzyskiego zagłębia węglowego. W maju 1956 batalion został rozformowany.
29 sierpnia 1963 weszła w życie Ustawa z dnia 21 maja 1963 r. o dyscyplinie wojskowej oraz o odpowiedzialności żołnierzy za przewinienia dyscyplinarne i za naruszenia honoru i godności żołnierskiej, która również przewidywała karę skierowania do oddziału karnego.
7 lipca 1970 kara służby w oddziale karnym przez okres od 1 do 3 miesięcy zmieniona została na karę służby w oddziale dyscyplinarnym przez okres od 1 do 3 miesięcy.
Z dniem 1 stycznia 1971 weszło w życie zarządzenie Nr 37/MON Ministra Obrony Narodowej z dnia 28 lipca 1970 w sprawie regulaminu oddziału dyscyplinarnego. Jako załącznik do wymienionego zarządzenia ogłoszony został Regulamin oddziału dyscyplinarnego. Zgodnie z postanowieniami regulaminu:
W latach 80. XX wieku, w Wojsku Polskim funkcjonowały trzy oddziały dyscyplinarne:
7 Oddział Dyscyplinarny utworzony został w kwietniu 1971 na podstawie rozkazu szefa Sztabu Generalnego WP. Pierwszym dowódcą Jednostki Wojskowej 1370 był płk Marceli Szulwic. W skład oddziału wchodziły trzy kompanie dyscyplinarne i kompania zabezpieczenia. W okresie funkcjonowania oddziału, karę odbyło 15802 żołnierzy służby zasadniczej.
Szkolenie w Orzyszu podporządkowane było zasadom obostrzonego regulaminu wewnętrznego, dotyczącego tego typu jednostki, a polegało m.in. na intensywnych zajęciach z taktyki, kilkudziesięciokilometrowych wymarszach (tzw. "Beczkach"), co ułatwiała bliska obecność poligonu oraz pracy fizycznej w miejscowej betoniarni. Ze względów bezpieczeństwa, na wyposażeniu żołnierzy odbywających tam karę, karabiny miały rozwierconą komorę nabojową. Żołnierze odbywający tam służbę potocznie zwani byli "Harcerzami", a po 40 dniach służby w oddziale "Tygrysami".
10 Oddział Dyscyplinarny w Wędrzynie sformowany został w grudniu 1984. W styczniu następnego roku przyjęci zostali pierwsi ukarani żołnierze. W skład oddziału wchodziły trzy plutony, pluton ochrony i areszt. Jednorazowo służbę w oddziale mogło pełnić 100 ukaranych żołnierzy. W pierwszym plutonie mieli pełnić służbę ukarani karą dwóch i więcej miesięcy służby w oddziale dyscyplinarnym, w plutonie trzecim – ukarani karą jednego miesiąca służby w oddziale dyscyplinarnym, a w plutonie drugim – żołnierze z obniżoną kategorią zdrowia, wobec których stosowany był inny program szkolenia. W praktyce stosowana była zasada, by w każdym z trzech plutonów była taka sama liczba żołnierzy. W oddziale wędrzyńskim tytuł i medal "Tygrysa" przysługiwał żołnierzowi, który odbył w nim co najmniej 60 dni kary. "Medal" wykonany był z monety o nominale 20 zł. Na awersie medalu umieszczona została głowa tygrysa i nazwa miejscowości, w której stacjonował oddział. Na rewersie wygrawerowana została maksyma Veni, vidi, vici, nazwa miejscowości, z której pochodził ukarany żołnierz i liczba "60" oznaczająca liczbę dni kary.
9 grudnia 1991 weszła wżycie Ustawa z dnia 25 października 1991 r. o zmianie ustawy o powszechnym obowiązku obrony Polskiej Rzeczypospolitej Ludowej oraz niektórych innych ustaw. Na jej podstawie z katalogu kar dyscyplinarnych usunięta została kara służby w oddziale dyscyplinarnym, a tym samym rację bytu straciły oddziały dyscyplinarne. 7 Oddział Dyscyplinarny w Orzyszu został zlikwidowany w grudniu 1991. W tym samym czasie rozformowane zostały pozostałe oddziały.
Pod koniec lat 90. powołano Wojskowy Ośrodek Wykonywania Kary Ograniczenia Wolności w Ciechanowie. Zgodnie z decyzją Ministra Obrony Narodowej z 5 października 2009 r. Ośrodek z dniem 31 marca 2010 r. został rozformowany.
Służba w oddziale dyscyplinarnym.
Zasady wymierzania i wykonywania kary dyscyplinarnej "służba w oddziale dyscyplinarnym" (dalej zwana "karą") określone zostały w "Regulaminie Dyscyplinarnym Sił Zbrojnych Polskiej Rzeczypospolitej Ludowej".
Kara wymierzana była od jednego do trzech miesięcy tylko żołnierzom zasadniczej służby wojskowej z wyłączeniem żołnierzy pełniących służbę w charakterze kandydatów na żołnierzy zawodowych (podchorążych i kadetów), żołnierzy rezerwy odbywających ćwiczenia lub przeszkolenie oraz kobiet (pkt 73 ust. 1 lit. j).
Kara polegała na skierowaniu ukaranego do wykonywania zadań w tym oddziale w warunkach intensywnego szkolenia i pracy oraz obostrzonych rygorów dyscypliny (pkt 84 ust. 1).
Uprawnionymi do wymierzenia kary byli przełożeni dyscyplinarni:
(Zał. nr 2 Zestawienie uprawnień przełożonych do wymierzania kar dyscyplinarnych).
Przełożeni mogli wymierzyć żołnierzom karę za:
Karę można było wymierzyć również żołnierzom karanym przez sąd wojskowy albo żołnierzom, w stosunku do których sąd lub prokurator wojskowy zastosował warunkowe umorzenie postępowania karnego, lub w sytuacji gdy uprawniony dowódca nie złożył wniosku o ściganie karne w razie popełnienia przez żołnierza czynu zabronionego podlegającego ściganiu na wniosek dowódcy. W tych wypadkach zasad określonych w ust. 2 nie stosowało się (pkt 84 ust. 3).
Zasady i tryb odbywania kary określał "Regulamin Oddziału Dyscyplinarnego" (pkt 84 ust. 5). Po odbyciu kary żołnierz wracał do macierzystej jednostki wojskowej (pkt 84 ust. 6). Żołnierze odbywający karę nie mogli być zwolnieni z czynnej służby wojskowej w czasie odbywania kary (pkt 86 ust. 1).
Przełożony mógł zawiesić wymierzoną przez siebie karę na okres od dwóch do sześciu miesięcy z wyjątkiem sytuacji, gdy przewinienie popełnione zostało przez żołnierza pod wpływem działania alkoholu. Zawieszenie kary było odwoływane – jeżeli w okresie zawieszenia ukarany popełnił przewinienie, za które została mu ponownie wymierzona kara służby w oddziale dyscyplinarnym lub mogło zostać odwołane - jeżeli w okresie zawieszenia została wymierzona żołnierzowi inna kara dyscyplinarna. Karę wymierzoną za nowe przewinienie i zawieszoną wykonywało się łącznie z tym jednak zastrzeżeniem, że "łączny czas trwania kary nie powinien przekraczać czterech miesięcy" (pkt 96).

</doc>
<doc id="750045" url="https://pl.wikipedia.org/wiki?curid=750045" title="Michela Figini">
Michela Figini

Michela Figini (ur. 7 kwietnia 1966 w Prato) – szwajcarska narciarka alpejska, dwukrotna medalistka olimpijska, trzykrotna medalistka mistrzostw świata oraz dwukrotna zdobywczyni Pucharu Świata.
Kariera.
Pierwsze sukcesy w karierze Michela Figini osiągnęła w 1983 roku, zdobywając dwa medale podczas mistrzostw świata juniorów w Sestriere. Najpierw zajęła trzecie miejsce w gigancie, przegrywając tylko z Michaelą Gerg z RFN i Francuzką Hélène Barbier. Dzień później brązowy medal wywalczyła także w kombinacji, plasując się za Gerg i Austriaczką Kathariną Gutensohn. Była tam też między innymi czwarta w zjeździe, przegrywając walkę o podium z Gutensohn o 0,05 sekundy. Parę tygodni wcześniej Figini zadebiutowała w zawodach Pucharu Świata, a 21 stycznia 1983 roku w Schruns zdobyła pierwsze punkty, zajmując dziesiąte miejsce w kombinacji. Już 5 marca 1983 roku w Mont-Tremblant pierwszy raz stanęła na podium zawodów tego cyklu, zajmując trzecie miejsce w zjeździe. Lepsze okazały się tam Kanadyjka Laurie Graham oraz inna reprezentantka Szwajcarii, Maria Walliser.
Najważniejszym punktem sezonu 1983/1984 były igrzyska olimpijskie w Sarajewie. Starty rozpoczęła od zajęcia trzynastego miejsca w slalomie gigancie, jednak trzy dni później zwyciężyła w biegu zjazdowym. W zawodach tych o 0,05 sekundy wyprzedziła Marię Walliser, a o 0,17 sekundy pokonała Olgę Charvátovą z Czechosłowacji. W zawodach pucharowych czterokrotnie plasowała się na podium: 8 stycznia w Puy-Saint-Vincent była druga w supergigancie, 28 stycznia w Megève odniosła pierwsze pucharowe zwycięstwo wygrywając zjazd, dzień później w Saint-Gervais wygrała kombinację, a 17 marca 1984 roku w Jasnej była druga w gigancie. W klasyfikacji generalnej oraz klasyfikacjach zjazdu i kombinacji zajmowała piąte miejsce, a w klasyfikacji giganta była szósta.
W sezonie 1984/1985 wywalczyła Kryształową Kulę za zwycięstwo w klasyfikacji generalnej. Na podium stawała dwanaście razy, w tym aż osiem razy zwyciężała: 4 stycznia w Mariborze wygrała giganta, w dniach 9-10 stycznia w Bad Kleinkirchheim wygrała kombinację i dwa zjazdy, 13 stycznia w Pfronten była najlepsza w supergigancie, 20 i 21 stycznia w Saint-Gervais zwyciężała w zjeździe i gigancie, a 8 marca 1985 roku w Arosa wygrała kombinację. Wyniki te dały jej Małe Kryształowe Kule w klasyfikacjach zjazdu i giganta, a w klasyfikacji kombinacji zajęła drugie miejsce za swą rodaczką, Brigitte Oertli. W lutym 1985 roku wystartowała na mistrzostwach świata w Bormio, gdzie wywalczyła złoty medal w zjeździe. W zawodach tych wyprzedziła o 1,58 sekundy kolejną Szwajcarkę Ariane Ehrat i Katharinę Gutensohn. Na tej samej imprezie zajęła także piętnaste miejsce w gigancie, a rywalizacji w kombinacji nie ukończyła.
Rok później tylko trzykrotnie plasowała się w najlepszej trójce. Najpierw 6 stycznia w Mariborze była druga w gigancie, następnie tego samego dnia wygrała kombinację, a 19 stycznia 1986 roku w Oberstaufen zajęła trzecie miejsce w gigancie. W klasyfikacji generalnej i klasyfikacjach zjazdu oraz giganta była szósta, a w kombinacji zajęła trzecie miejsce za Marią Walliser i Eriką Hess. Nieco lepsze wyniki osiągała w sezonie 1986/1987, który ukończyła na piątej pozycji. Odniosła trzy zwycięstwa: 12 grudnia w Val d’Isère, 16 stycznia w Pfronten i 8 marca 1987 roku w Calgary wygrywała biegi zjazdowe, dzięki temu zdobyła kolejną Małą Kryształową Kulę w klasyfikacji tej konkurencji. Z rozgrywanych na przełomie stycznia i lutego 1987 roku mistrzostw świata w Crans-Montana wróciła z dwoma medalami. Najpierw zajęła drugie miejsce w zjeździe, przegrywając tylko z Walliser o 0,31 sekundy. Następnie srebro wywalczyła w supergigancie, rozdzielając na podium Walliser oraz Mateję Svet z Jugosławii. Zajęła tam także czwarte miejsce w gigancie, przegrywając walkę o podium z Walliser o 0,26 sekundy.
Swoje drugie zwycięstwo w klasyfikacji generalnej Pucharu Świata odniosła w sezonie 1987/1988. Dziewięciokrotnie stawała na podium, w tym pięciokrotnie była najlepsza: 11 i 12 grudnia w Leukerbad wygrywała zjazd i supergiganta, 14 stycznia w Zinal wygrała kolejny zjazd, a 12 i 13 marca 1988 roku w Rossland ponownie wygrała zjazd i supergiganta. W efekcie zwyciężyła także w klasyfikacjach zjazdu oraz supergiganta. Ostatni medal na arenie międzynarodowej wywalczyła podczas igrzysk olimpijskie w Calgary, zajmując drugie miejsce w supergigancie. Szwajcarka straciła 1 sekundę do Austriaczki Sigrid Wolf, a o 0,23 sekundy wyprzedziła Kanadyjkę Karen Percy. Na tych igrzyskach była również dziewiąta w zjeździe, a giganta nie ukończyła. Podczas rozgrywanych rok później mistrzostw świata w Vail jej najlepszym wynikiem było piąte miejsce w supergigancie. W zawodach pucharowych dziewięć razy stawała na podium, odnosząc sześć kolejnych zwycięstw: 2 grudnia w Val d’Isère, 12 i 13 stycznia w Grindelwald, 18 i 19 lutego w Lake Louise oraz 24 lutego 1989 roku w Steamboat Springs była najlepsza w zjeździe. W klasyfikacji generalnej była trzecia, plasując się za Vreni Schneider i Marią Walliser. Wywalczyła także trzecią z rzędu i zarazem ostatnią w karierze Małą Kryształową Kulę w klasyfikacji zjazdu.
Startowała także w sezonie 1989/1990, jednak osiągała wyniki słabsze niż w poprzednich sezonach. Na podium znalazła się tylko trzy razy, za każdym razem w zjeździe: 9 grudnia w Steamboat Springs była druga, 27 stycznia Santa Caterina odniosła ostatnie pucharowe zwycięstwo, a 3 lutego 1990 roku w Veysonnaz zajęła trzecie miejsce. Podium w Veysonnaz było jej ostatnim w karierze. W klasyfikacji generalnej zajęła ósme miejsce, a w klasyfikacji zjazdu była trzecia, za Kathariną Gutensohn i Austriaczką Petrą Kronberger. W marcu 1990 roku zakończyła karierę.
Wielokrotnie zdobywała medale mistrzostw Szwajcarii, w tym złote w zjeździe w latach 1984, 1985 i 1989 oraz gigancie w 1988 roku.
Wyszła za mąż za włoskiego alpejczyka, Ivano Camozziego, z którym ma dwójkę dzieci.

</doc>
<doc id="750046" url="https://pl.wikipedia.org/wiki?curid=750046" title="Baden-Baden (1920)">
Baden-Baden (1920)

Baden-Baden - pierwotnie szkuner, żaglowiec (rotorowiec) z napędem rotorami Flettnera poprzednio zwany "Buckau".
Historia i rejsy.
W pierwszy rejs handlowy wyruszył w lutym 1925 roku z ładunkiem drewna z W. M. Gdańsk do Szkocji.
Po zmianie nazwy popłynął w rejs do USA. Przybycie statku do Nowego Jorku 9 maja 1926 przyciągnęło rzeszę gapiów. Baden-Baden został zniszczony przez sztorm na Karaibach w 1931. W tym czasie rotory były już zdemontowane.

</doc>
<doc id="750047" url="https://pl.wikipedia.org/wiki?curid=750047" title="Michaela Figini">
Michaela Figini



</doc>
<doc id="750048" url="https://pl.wikipedia.org/wiki?curid=750048" title="Fremont (Ohio)">
Fremont (Ohio)

Fremont – miasto w Stanach Zjednoczonych, leżące na północy stanu Ohio, siedziba władz hrabstwa Sandusky. Liczba mieszkańców w 2000 roku wynosiła 17 865. Nazwa miastu została nadana na cześć Johna Frémonta, amerykańskiego wojskowego, podróżnika i odkrywcy.
Miasto leży w strefie klimatu kontynentalnego, z gorącym latem, należącego według klasyfikacji Köppena do strefy "Dfa". Średnia temperatura roczna wynosi 10,1°C, a opady 889 mm (w tym do 57,4 cm opadów śniegu)

</doc>
<doc id="750051" url="https://pl.wikipedia.org/wiki?curid=750051" title="Fairborn">
Fairborn

Fairborn – miasto w Stanach Zjednoczonych, południowo-zachodniej części stanu Ohio, w pobliżu miasta Dayton. Liczba mieszkańców w 2010 roku wynosiła 32 770. Miasto leży w strefie klimatu wilgotnego subtropikalnego, łagodnego, z gorącym latem, należącego według klasyfikacji Köppena do strefy "Cfa". Średnia temperatura roczna wynosi 12,1 °C, a opady 988,1 mm
Linki zewnętrzne.
Strona internetowa miasta (ang.)

</doc>
<doc id="750052" url="https://pl.wikipedia.org/wiki?curid=750052" title="Aristotelis Onasis">
Aristotelis Onasis

Aristotelis Sokratis Onasis (ngr. Αριστοτέλης Σωκράτης Ωνάσης; ur. 15 stycznia 1906 w Smyrnie, zm. 15 marca 1975 w Paryżu) – grecki przedsiębiorca, magnat transportu morskiego, jeden z najbogatszych ludzi swoich czasów.
Życie zawodowe.
W 1922 w czasie wojny grecko-tureckiej Smyrnę zdobyli Turcy i jego rodzina straciła prawie wszystko. Onasisowi uratował życie turecki porucznik. Wtedy prawdopodobnie sfałszował swoją datę urodzenia (miał przyjść na świat w 1904). W 1923 roku na pokładzie parowca "Tommaso di Savoia" wyjechał do Argentyny i tam zarobił majątek na handlu tytoniem.
W 1928 został poproszony przez rząd grecki o negocjowanie układu handlowego z Argentyną, później został mianowany konsulem generalnym. W wieku 25 lat był milionerem, interesowała go produkcja papierosów i handel surowcami. W 1932 kupił sześć pierwszych statków. W latach czterdziestych i pięćdziesiątych jego flota wzrosła, a handlowe imperium rozkwitło. Zbudował flotyllę olbrzymich kontenerowców i zbiornikowców, większą niż posiada marynarka wielu krajów. W 1957 został właścicielem i zarządcą greckiej kompanii lotniczej.
Głównym źródłem dochodów, obok flotylli, były polowania na wieloryby. Łamał międzynarodowe umowy chroniące wieloryby – 95% złowionych przez jego statki nie spełniało warunków pozwalających na ich legalne odławianie, w świetle ówczesnych (lata 50. i 60. XX w.) przepisów. Statki wielorybnicze należące do niego pływały pod panamską banderą, gdyż Panama nie podpisała międzynarodowych umów o ochronie wielorybów. Po pewnym czasie rząd Peru, u którego wybrzeży miały miejsce połowy, zarekwirował statki, a ich właściciela obłożył wysoką karą pieniężną.
Onasis dążył wówczas do uzyskania monopolu na transport ropy wydobytej w Arabii Saudyjskiej. Zagroziło to interesom amerykańskich przewoźników ropy naftowej, którzy zwrócili się do swojego rządu, a ten do służb specjalnych, z zadaniem osłabienia finansowej potęgi Onasisa. W efekcie rząd Peru w ciągu 24 godzin zakończył nielegalne wielorybnictwo floty Greka, angażując w to swoją marynarkę wojenną. Onasis zaprzestał dziesiątkowania wielorybów, stracił statki, lecz nie poniósł strat finansowych, ponieważ ubezpieczył się na taką ewentualność w londyńskim towarzystwie ubezpieczeniowym Lloyd’s i otrzymał liczone w milionach funtów odszkodowanie.
Życie prywatne.
Jego pierwszą żoną była Athina Livanos, z którą miał syna Aleksandra i córkę Christinę. W 1959 rozpoczął się jego, początkowo akceptowany przez żonę, romans z gwiazdą opery Marią Callas. Gdy ich romans stał się głośny medialnie, Onassis rozwiódł się z żoną w 1960, a oboje mieli sprawować opiekę nad dziećmi. W latach 50. i 60. utrzymywał przyjacielskie stosunki z Gretą Garbo, jednak aktorka odrzuciła jego oświadczyny. 22 października 1968 w Grecji poślubił Jacqueline Bouvier-Kennedy, wdowę po Johnie F. Kennedym.
Nadzieje na kontynuowanie interesów wiązał z synem, którego nagła śmierć w wypadku samolotowym (22 stycznia 1973) położyła kres tym planom. Co więcej, po kilku latach pożycia z Jacqueline, liczne konflikty małżeńskie sprawiły, że Onassis zaczął żałować swojej decyzji i zmienił testament, pomniejszając udział żony w spadku ze 100 mln dol. na 200 tys. dol. rocznie. Cała reszta miała przypaść córce. Kolejną tragedią była śmierć Athiny Onasis, pierwszej żony Onassisa, która zmarła na skutek przedawkowania barbituranów. Niedługo potem milioner sam podupadł na zdrowiu (zachorował na miastenię) i zmarł, mając 69 lat.
Został pochowany w Grecji, obok syna Aleksandra. Jego spadek oszacowano na 1 mld dol. W wyniku procesu sądowego Jacqueline z córką Christiną wdowie po przedsiębiorcy przyznano w spadku po mężu ponad 20 mln dol.. Jedyną żyjącą spadkobierczynią jego fortuny pozostaje jego wnuczka, Athina, córka zmarłej w 1988 Christiny.

</doc>
<doc id="750054" url="https://pl.wikipedia.org/wiki?curid=750054" title="Bitwa pod Kłeckiem (1656)">
Bitwa pod Kłeckiem (1656)

Bitwa pod Kłeckiem miała miejsce 7 maja 1656 w czasie II wojny północnej.
7 maja 1656 roku między Dziećmiarkami, Sulinem, Dębnicą, Brzozogajem, Kłeckiem i Czechami wojska polskie dowodzone przez Stefana Czarnieckiego, Jerzego Lubomirskiego i Jana Sobieskiego stoczyły bitwę z armią szwedzką gen. Douglasa, dowodzoną przez brata królewskiego księcia Adolfa Jana.
Wstęp.
W związku z wyprawą Czarnieckiego i Lubomirskiego do Wielkopolski, której celem było wsparcie miejscowej partyzantki, król Szwecji Karol X Gustaw, który niedawno wyrwał się z niezwykle trudnej sytuacji w widłach Wisły i Sanu, nie mógł pozwolić sobie i swoim żołnierzom na zbyt długi odpoczynek. By ratować szwedzkie panowanie w zagrożonej prowincji, Karol Gustaw już 17 kwietnia wyruszył z Warszawy na czele 10 000 żołnierzy. Po kilkudniowym pościgu za uciekającymi wojskami koronnymi doszedł do wniosku, że nie uda mu się zmusić Polaków do bitwy, jeśli oni sami tego nie zechcą. Z tego powodu po dotarciu 28 kwietnia do Pakości ruszył z 2000 żołnierzy do Prus, by wspólnie z Gustawem Stenbockiem spróbować zdobyć Gdańsk. W Wielkopolsce z resztą sił król zostawił swego brata księcia Adolfa Jana.
Rozłożona na północnym brzegu Noteci armia koronna na wieść o zbliżaniu się wojsk szwedzkich skoncentrowała się 3 maja w Pile. Nie wiedząc, że Karol Gustaw ruszył do Prus, Czarniecki i Lubomirski 4 maja przeprawili się na drugi brzeg Noteci pod Ujściem i ruszyli na Oborniki. Po ominięciu Poznania armia polska dotarła 5 maja do Gniezna. Adolf Jan natomiast 6 maja znalazł się w Jabłkowie koło Kłecka – 15 kilometrów na północny wschód od Gniezna. Wiedząc już, że Karol Gustaw odszedł do Prus, dowódcy polscy doszli do wniosku, że z osłabionym wojskiem szwedzkim mają szansę na zwycięstwo. Zaprzestali więc ucieczki, by doprowadzić do otwartej bitwy ze ścigającą ich armią szwedzką.
Bitwa.
Armia polska liczyła co najmniej 12 tys. ludzi, natomiast armia szwedzka składała się z około 7 tys. żołnierzy i dużej liczby dział. Według ułożonego przez Czarnieckiego planu bitwy przednia straż polska (dwa pułki jazdy dowodzone przez Mariusza Stanisława Jaskólskiego i Jacka Szemberka) miała wciągnąć Szwedów na groblę przechodzącą przez bagnistą rzeczkę Wełniankę w pobliżu wsi Brzozogaj. Podstęp ten miał wyprowadzić Szwedów na cztery pułki doborowej jazdy (dowodzone przez Jana Fryderyka Sapiehę, Dymitra Wiśniowieckiego, Jana Sobieskiego i Jakuba Potockiego), które przeprawione przez rzekę stały ukryte za lasem z zadaniem uderzenia na przechodzących przez rzekę Szwedów z dwóch stron jednocześnie. W przypadku, gdyby uderzenie tych 4 pułków nie przyniosło skutku, wtedy uderzyć miał sam Czarniecki, co miało ostatecznie rozstrzygnąć bitwę.
Gdy zgodnie z planem po przejściu grobli pod Kłeckiem polska straż przednia w odpowiedzi na ogień wojsk Wrangla podjęła pozorowaną ucieczkę w kierunku przeprawy przez Wełniankę pod Brzozogajem, część żołnierzy szwedzkich spod komendy Wrangla ruszyła za uciekinierami. Plan wciągnięcia Szwedów w pułapkę nie powiódł się, gdyż dowódcy czterech ukrytych pułków, widząc trudną sytuację wojsk Jakólskiego i Szemberka, zbyt wcześnie ruszyli im na pomoc. Co prawda pułki polskiej jazdy zdołały przebić się niemal do grobli pod Kłeckiem, jednak korzystne ukształtowanie terenu (błotnisty teren, wezbrana rzeka Wełnianka, rowy i zagajnik) pozwoliło Szwedom uniknąć rozbicia. Bitwa trwała około 5 godzin.
Przy zapadającym zmierzchu Polacy ustąpili z placu boju. Zostawiając na nim około 70 zabitych i rannych żołnierzy (w tym 40 towarzyszy). Straty szwedzkie były sporo większe, 500 zabitych i wielu rannych żołnierzy.
Po bitwie.
Bitwa pod Kłeckiem wykazała, że polska kawaleria nie jest w stanie pokonać armii szwedzkiej gdy ta ukryta jest w dogodnym terenie do obrony. Przyznał to Czarniecki, który stwierdził, że gdyby miał piechotę i artylerię, to wygrałby bitwę z armią Adolfa Jana.
Armia koronna ruszyła przez Środę w kierunku Pleszewa, by w końcu 16 maja stanąć w Uniejowie na kilkudniowy odpoczynek. Tutaj wodzowie polscy zamierzali przywrócić dyscyplinę wśród rozprzężonych oddziałów, które stały się zbyt uciążliwe dla ludności.
Sytuacja Szwedów w Wielkopolsce i na Kujawach, nie uległa wielkiej poprawie co prawda uniknęli rozbicia, ale ponieśli przy tym bardzo duże straty. Wkrótce po bitwie oddziały szlachty polskiej zdobyły Leszno, Kościan, Bolesławiec i Sieradz.

</doc>
<doc id="750055" url="https://pl.wikipedia.org/wiki?curid=750055" title="Conneaut (Ohio)">
Conneaut (Ohio)

Conneaut – miasto w Stanach Zjednoczonych, w północno-wschodniej części stanu Ohio, w hrabstwie Ashtabula. Miasto leży na wybrzeżu jeziora Erie. Liczba mieszkańców w 2000 roku wynosiła 12 485.

</doc>
<doc id="750056" url="https://pl.wikipedia.org/wiki?curid=750056" title="Podwale (ujednoznacznienie)">
Podwale (ujednoznacznienie)

podwale – dawniej: przestrzeń za wałem lub blisko wałów obronnych

</doc>
<doc id="750057" url="https://pl.wikipedia.org/wiki?curid=750057" title="Sirhan Sirhan">
Sirhan Sirhan

Sirhan Bishara Sirhan (ur. 19 marca 1944 w Jerozolimie) – zabójca senatora Roberta Francisa Kennedy’ego.
Życiorys.
Urodził się w chrześcijańskiej rodzinie i jako nastolatek wyemigrował do USA. Ukończył Pasadena City College; od 1965 pracował jako stajenny.
5 czerwca 1968 w Los Angeles śmiertelnie postrzelił kandydata na prezydenta Stanów Zjednoczonych, tuż po wygłoszeniu przez niego przemówienia z okazji zwycięstwa w stanowych prawyborach w Kalifornii. Obecnie Sirhan Sirhan odbywa karę dożywotniego pozbawienia wolności.
Sirhan Sirhan był maronitą, w USA należał do różnych Kościołów chrześcijańskich, interesował się też okultyzmem. Twierdził, że zastrzelił Kennedy’ego, ponieważ poparł on Izrael w wojnie sześciodniowej w 1967. Zamachu dokonał w pierwszą rocznicę wybuchu konfliktu.
2 marca 2011 Kalifornijska Rada ds. Zwolnień Warunkowych odrzuciła jego wniosek o warunkowe przedterminowe zwolnienie. Rada uzasadniła swą odmowę tym, że 66-letni Sirhan nie wykazał dostatecznej skruchy ani zrozumienia wagi zbrodni, której dopuścił się 5 czerwca 1968. Sirhan jest obecnie reprezentowany przez adwokata
Williama Francisa Peppera. Z tych samych przyczyn kolejny wniosek o przedterminowe zwolnienie został odrzucony w dniu 10 lutego 2016. Był to jego 15. wniosek rozpatrzony z negatywnym skutkiem.

</doc>
<doc id="750063" url="https://pl.wikipedia.org/wiki?curid=750063" title="RLCh">
RLCh



</doc>
<doc id="750065" url="https://pl.wikipedia.org/wiki?curid=750065" title="Algorytm deterministyczny">
Algorytm deterministyczny

Algorytm deterministyczny – algorytm, którego działanie jest całkowicie zdeterminowane przez warunki początkowe (wejście). Oznacza to, że kilkukrotne uruchomienie takiego algorytmu doprowadzi za każdym razem do takiego samego wyniku. Algorytmy deterministyczne stanowią główny obszar badań informatycznych i są najczęściej stosowane, ponieważ mogą być łatwo realizowane na współczesnych komputerach.
Formalna definicja.
Formalnie algorytm deterministyczny może być zdefiniowany w terminach zmiany stanów maszyny wykonującej ten algorytm. Algorytm jest deterministyczny, jeśli dla dowolnego stanu i dowolnych danych wejściowych istnieje dokładnie jedna dopuszczalna zmiana stanu. Oznacza to, że rozpoczynając od stanu początkowego można dokładnie określić, jakie będą wszystkie kolejne stany tej maszyny. 
Obecnie algorytmy deterministyczne są wykorzystywane również przy projektowaniu niehazardowych automatów do gier, które nie zawierają elementu losowości, w tym generatora liczb pseudolosowych. W tej chwili na świecie istnieją zaledwie dwa rozwiązania o takiej charakterystyce. 
Algorytmy, które nie są deterministyczne.
W informatyce bada się również algorytmy nienależące do tej klasy. Przykładami takich algorytmów są:
Wady algorytmów deterministycznych.
Istnieje wiele problemów, dla których nie znamy efektywnych deterministycznych algorytmów. Przykładowo sprawdzenie, czy dana liczba jest pierwsza, można przeprowadzić bardzo efektywnie za pomocą prostych probabilistycznych algorytmów, znanych od lat siedemdziesiątych (np. test Millera-Rabina). Algorytm deterministyczny dla tego problemu został znaleziony dopiero w 2002 r. (patrz test pierwszości AKS) i jest bardziej skomplikowany i mniej efektywny.
Kolejnym przykładem jest problem rozkładu podanej liczby na czynniki pierwsze. Istnieje dla tego problemu rozwiązanie kwantowe: probabilistyczny (algorytm Shora), jego praktyczna implementacja wymaga zbudowania komputera kwantowego. Brak możliwości efektywnego (obecne komputery kwantowe są zbyt słabe) rozkładu dużych liczb na czynniki pierwsze stanowi podstawę bezpieczeństwa większości algorytmów kryptografii asymetrycznej.
Istnieją wreszcie problemy NP-zupełne, dla których nie są znane efektywne algorytmy deterministyczne, probabilistyczne ani kwantowe (choć nie udowodniono, że nie istnieją). Problemy te są o tyle ważne, że obejmują większość istotnych praktycznych zagadnień występujących w przemyśle. Obecnie znane są jedynie sposoby efektywnego znajdowania przybliżonych rozwiązań i to tylko dla niektórych problemów tego typu.
W niektórych przypadkach problemem jest sama przewidywalność zachowania algorytmów deterministycznych. Przykładowo przy algorytmach kryptograficznych niezbędne jest, aby nikt z zewnątrz nie był w stanie zgadnąć zachowania algorytmu, który generuje klucze. Najczęściej realizowane jest to przy użyciu kryptograficznie bezpiecznych generatorów pseudolosowych.

</doc>
<doc id="750066" url="https://pl.wikipedia.org/wiki?curid=750066" title="Oddział gospodarczy">
Oddział gospodarczy

Oddział gospodarczy (OG) – jednostka wojskowa lub instytucja wojskowa prowadząca samodzielną gospodarkę materiałową i finansową, np. wojskowy oddział gospodarczy, uczelnia wojskowa, szpital wojskowy. Oddział gospodarczy jest dysponentem budżetu państwa III stopnia.
1 kwietnia 1938 roku wszedł w życie przepis „Gospodarka w oddziałach sił zbrojnych” sygn. OG 1938 wprowadzony rozkazem nr 1002/06 Ministra Spraw Wojskowych z 12 marca 1938 roku. Jednocześnie dotychczasową nazwę „jednostka administracyjna” zastąpiono nowym pojęciem „oddział gospodarczy”, który nadal obowiązuje w Siłach Zbrojnych RP.

</doc>
<doc id="750072" url="https://pl.wikipedia.org/wiki?curid=750072" title="Oddział czat">
Oddział czat

Oddział czat – część sił (od wzmocnionej kompanii do wzmocnionego batalionu) wydzielonych ze składu wojsk w czasie odpoczynku w celu ich ubezpieczenia. Otrzymuje pas ubezpieczenia o ustalonej szerokości, w którym wystawia czaty.
W razie napadu nieprzyjaciela nawiązuje z nim walkę i powiadamia o tym ubezpieczane wojska.
Oddział czat organizowany jest na kierunkach szczególnie zagrożonych. Może występować w sile batalionu lub wzmocnionej kompanii. Wyznacza się mu rubież obrony oraz pas ubezpieczenia i obrony. Oddział działa zazwyczaj w odległość od 5 do 15 km od rejonu ześrodkowania i ubezpiecza pas o szerokości 5−10 km. Sam ubezpiecza się elementami ubezpieczeń bezpośrednich.
Ugrupowanie bojowe oddziału czat zawiera także elementy rozpoznawcze. Zazwyczaj są to posterunki obserwacyjne. Własne ubezpieczenia bezpośrednie to placówki, patrole i czujki. Wyznaczany jest odwód w gotowości do wsparcia działań. Oddział wzmacniany jest pododdziałami rodzajów wojsk.

</doc>
<doc id="750073" url="https://pl.wikipedia.org/wiki?curid=750073" title="Tiago Mendes">
Tiago Mendes

Tiago, właśc. Tiago Cardoso Mendes (wym. []; ur. 2 maja 1981 roku w Viana do Castelo) – portugalski trener, oraz piłkarz, podczas swojej kariery grający na pozycji pomocnika, reprezentant Portugalii, występował w takich klubach jak SC Braga, SL Benfica, Chelsea, Olympique Lyon, Juventus Turyn i Atlético Madryt. W Reprezentacji Portugalii zadebiutował w 2002 roku w meczu przeciwko Szkocji. Wystąpił na Mistrzostwach Świata 2006 w Niemczech. Jest żonaty z Barbarą i ma dwoje dzieci, Beatriz i Francesco.
Kariera klubowa.
SC Braga.
Tiago rozpoczynał karierę w rezerwach Bragi w sezonie 1999/2000. Przeszedł do pierwszego zespołu w następnym sezonie, pomagając klubowi w zajęciu czwartego miejsca w lidze i kwalifikacji do Pucharu UEFA.
S.L. Benfica.
Tiago przeszedł do Benfiki w grudniu 2001 roku; wyróżnił się tam w sezonie 2002/2003, strzelając 13 goli w lidze i odgrywając znaczącą rolę w drugiej połowie sezonu. Pomógł Benfice pokonać FC Porto w finale Pucharu Portugalii w sezonie 2003/2004 i tym samym uniemożliwił zdobycie przez Porto historycznej potrójnej korony.
Chelsea F.C..
Tiago dołączył do Chelsea 20 lipca 2004 za 15 mln €, stając się szóstym nabytkiem José Mourinho w tamtym sezonie. Tiago przegapił pierwszy mecz Chelsea w sezonie 2004/2005, lecz niedługo po tym stał się ważnym elementem składu Mourinho, strzelając gola w swoim debiucie przeciwko Crystal Palace 24 sierpnia 2004 roku. Tiago zdobył także bramkę z dystansu w wygranym przez Chelsea 3-1 meczu z Manchesterem United 11 maja 2005 roku.
Był podstawowym zawodnikiem Chelsea w tym sezonie, opuszczając tylko cztery kolejki Premier League. Skończył sezon z 51 meczami i 4 golami we wszystkich rozgrywkach, wygrywając Premier League oraz Carling Cup.
Olympique Lyon.
Przyjście do klubu Michaela Essiena w sierpniu 2005 oznaczało dla Tiago, że jego występy w pierwszej jedenastce "The Blues" będą ograniczone. Portugalczyk nie czekał długo i za 10,1 mln euro odszedł do czołowego klubu Ligue 1 – Olympique Lyon, podpisując czteroletni kontrakt.
We Francji Tiago zazwyczaj grał w środku pola obok takich piłkarzy jak Juninho, Diarra i Malouda. Tiago zapisał się w historii Olympique’u, zdobywając 7 goli w 37 występach w pierwszym sezonie w ekipie sześciokrotnego mistrza Ligue 1. Najważniejsze dlań wydarzenia w tym sezonie to dwa gole strzelone PSV Eindhoven w Lidze Mistrzów dające Lyonowi awans do ćwierćfinału tych rozgrywek oraz strzelenie zwycięskiej bramki w meczu przeciwko Troyes AC dającej jego ekipie 5. z rzędu tytuł Mistrza Francji.
Po odejściu Diarry do Realu Madryt Tiago zaczął grać bardziej znaczącą role rolę w środku pola. Tym razem strzelił 6 bramek w 40 występach.
Juventus F.C..
17 czerwca 2007 roku prezes Jean-Michel Aulas potwierdził, że odejście Tiago jest bardzo bliskie. 21 czerwca 2007 roku Portugalczyk oficjalnie dołączył do Juve za 13 mln euro. W pierwszym sezonie dla tego zespołu rozegrał 15 spotkań.
Atlético Madryt.
8 stycznia 2010 roku Tiago został wypożyczony do Atlético Madryt. 16 sierpnia Tiago ponownie trafił do Atlético, tym razem na zasadzie rocznego wypożyczenia.
W sezonie 2013/14 razem z drużyną wygrał mistrzostwo La Liga. Dotarł także do finału Ligi Mistrzów, gdzie Atletico uległo Realowi Madryt 4-1. Sam piłkarz przyczynił się do tak dużego osiągnięcia przez "Los Colchoneros".
Kariera reprezentacyjna.
Tiago, mający za sobą udaną karierę międzynarodową w zespołach młodzieżowych Portugalii, w listopadzie 2002 zadebiutował w seniorskiej reprezentacji w meczu towarzyskim przeciwko Szkocji, po którym zdobył miejsce w pierwszej jedenastce reprezentacji i został włączony do 23-osobowej kadry na Euro 2004.
Odgrywał znaczącą rolę w drużynie reprezentacji Portugalii, która zakwalifikowała się do Mistrzostw świata w 2006 roku. Zagrał w Niemczech pięć meczów i był ważnym zawodnikiem w ekipie Scolariego, która dotarła do półfinałów, gdzie ulegli Francuzom. Ostatecznie Portugalia zajęła na tych Mistrzostwach czwarte miejsce.
W marcu 2007 Tiago zdobył pierwszego gola w reprezentacji, kiedy to Portugalia podejmowała Serbów. Został wtedy wybrany piłkarzem meczu. W 2011 roku ogłosił zakończenie reprezentacyjnej kariery.
Kariera trenerska.
14 lipca 2017 roku Tiago został ogłoszony jako nowy członek sztabu szkoleniowego Atlético Madryt.
Sukcesy.
SL Benfica
Chelsea F.C.
Olympique Lyon
Atletico Madryt
Statystyki kariery.
"ostatnia aktualizacja: 28 maja 2017"

</doc>
<doc id="750077" url="https://pl.wikipedia.org/wiki?curid=750077" title="Cortland (Ohio)">
Cortland (Ohio)

Cortland – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 6 830.

</doc>
<doc id="750078" url="https://pl.wikipedia.org/wiki?curid=750078" title="Strukturalizacja">
Strukturalizacja

Strukturalizacja – proces badawczy polegający na właściwym ukształtowaniu i stworzeniu hierarchii struktur. Wybrany przez siebie materiał należy uporządkować tak, by doprowadzić jednocześnie do wyodrębnienia w miarę logicznych układów, które powinny pomiędzy sobą zawierać pewne zgodne elementy i związki. Dzięki zastosowaniu strukturalizacji powstaje m.in. program nauczania oraz podręcznik edukacyjny.

</doc>
<doc id="750080" url="https://pl.wikipedia.org/wiki?curid=750080" title="Bogdan Chmielnicki">
Bogdan Chmielnicki



</doc>
<doc id="750082" url="https://pl.wikipedia.org/wiki?curid=750082" title="Lista najwybitniejszych szczytów górskich Polski">
Lista najwybitniejszych szczytów górskich Polski

Lista najwybitniejszych szczytów górskich Polski – lista szczytów górskich Polski o wybitności powyżej 300 metrów uporządkowanych względem malejącej wybitności.
Najwyższy i najwybitniejszy szczyt Tatr (Gerlach, wybitność 2355 m) i kolejne 4 wybitne szczyty (Bystra, Łomnica, Hawrań, Krywań) leżą na terytorium Słowacji. W efekcie najwybitniejszymi szczytami Polski są kulminacje Sudetów (Śnieżka, 1203 m ponad wyżynami) i Beskidów (Babia Góra, 1075 m ponad Kotliną Orawsko-Nowotarską). Najwybitniejszy szczyt polskich Tatr zajmuje 24. pozycję (Kominiarski Wierch, 370 m nad Iwaniacką Przełęczą).
Na liście nie jest wymienione Pilsko, bo główny wierzchołek (1557 m) o wybitności 752 m leży na terytorium Słowacji.
Najwyższy szczyt polskich Tatr Zachodnich Starorobociański Wierch (2176 m) ma wybitność 219 m. Góruje nad nim Raczkowa Czuba (2194 m).
Słowacki wierzchołek Rysów (2503 m) ma wybitność 163 m. Góruje nad nim Wysoka (2547 m).
Korona najwybitniejszych szczytów górskich Polski.
Klub Zdobywców Koron Górskich RP (KZKG RP) udostępnia turystyczną odznakę górską o nazwie Korona Najwybitniejszych Szczytów Gór Polskich. Lista zawiera nieścisłość – na liście 50 szczytów koniecznych do zdobycia odznaki na ostatniej pozycji znajdują się Rysy (2499 m n.p.m.), których wybitność (163 m) nie uzasadnia takiego miejsca. Jest to jednak najwyższy szczyt Polski.

</doc>
<doc id="750084" url="https://pl.wikipedia.org/wiki?curid=750084" title="Flo">
Flo



</doc>
<doc id="750085" url="https://pl.wikipedia.org/wiki?curid=750085" title="Anno 1701">
Anno 1701

Anno 1701 – gra strategiczno-ekonomiczna wyprodukowana przez Related Designs. Tytuł został wydany 26 października 2006 przez Sunflowers oraz Related Designs. W Polsce została wydana przez Cenega Poland. Tak jak w poprzednich częściach celem gracza jest rozwój i rozbudowa osad. Po raz pierwszy w serii zaimplementowano silnik 3D. 
25 października 2007 został wydany dodatek do gry, noszący tytuł "".
Fabuła.
Gracz kieruje losami młodzieńca, któremu w roku 1701 Królowa powierza okręt w celu kolonizacji wysp Nowego Świata w jej imieniu.
Profil.
Graczowi dano możliwość prowadzenia profilu. Można w nim wybrać portret oraz ustawić opis gracza. Tu również widać medale, które gracz zdobył lub może zdobyć. Są one nadawane za różne osiągnięcia, np. za określony czas gry profilem albo zarobione złoto w wolnej grze.
Tryby rozgrywki.
W grze gracz ma dostępne 4 tryby rozgrywki. Są to:
Wyspy i surowce.
W "Anno 1701" występują dwie strefy klimatyczne – północna i południowa. Każda z nich oferuje inne dobra, których nie ma w drugiej strefie. Jednak pewne surowce naturalne występują w obu strefach.
Rośliny hodowlane czyli, zboże, chmiel, kwiaty, trzcina cukrowa, tytoń, kakao oraz miód zawsze będą dostarczane do magazynu, gdyż odnawiają się automatycznie po zebraniu ich na plantację. Złoża surowców czyli, glina, ruda żelaza, marmur, kamienie szlachetne i złoto mogą być skończone lub nieskończone. Niewyczerpalne złoża oznaczone są jak te zwykłe, lecz informujący o rodzaju żyły obrazek jest przedstawiony w wózku kopalnianym. Aby móc korzystać z niekończących się surowców, trzeba opracować odpowiednie technologie i rozbudować kopalnię do głębinowej kopalni.
Mapa.
Prócz klasycznej minimapy można także włączyć mapę strategiczną. Dzieli się ona na dwie części – listę szlaków handlowych oraz mapę świata wysp. Szlaki handlowe są tworzone, aby samemu nie musieć martwić się zaopatrzeniem ludności towarami z innych wysp. Bez szlaków handlowych nie można efektywnie rozwijać swojej osady. Każdy szlak może mieć własną nazwę i można do niego przydzielić więcej niż jeden statek.
Mapa świata wysp pokazuje położenie wszystkich wysp (pod warunkiem, że dana wyspa została wcześniej odkryta). Prócz tego są do niej przypisane cztery przyciski:
Rozgrywka (Wolna gra).
W wolnej grze odblokowane są wszystkie opcje gry, a najczęstszym celem jest osiągnięcie niezależności. Grę w tym trybie można rozpocząć na dwa sposoby – z okrętem lub magazynem.
Sama gra została wzbogacona o kilka nowych opcji. Są to:
Budowanie.
Do dyspozycji grającego oddano wiele budynków, które można podzielić na kilka kategorii:
Materiały budowlane.
Materiały budowlane wymagane są do wznoszenia budowli. W grze występują następujące materiały:
Poziomy cywilizacyjne.
Wraz z rozwojem osady, ludność przenosi się na wyższe poziomy cywilizacyjne. Dzięki temu odblokowywane są nowe budynki oraz towary. Wyższy poziom rozwoju cywilizacji oznacza, że towary będą szybciej zużywane, co oznacza, iż konieczne będzie zwiększenie produkcji.
Badania.
Grę urozmaicono o możliwość przeprowadzania badań. By móc to zrobić, potrzebny jest budynek edukacyjny. Każde badanie kosztuje określoną sumę złotych monet i trwa pewien czas. Im więcej mieszkańców jest w zasięgu budynku, tym krótsze jest badanie. Niektóre badania wymagają określonych budynków, a zbadanie jednych, wyklucza zbadanie innych.
Badania szkolne.
Szkoła dostępna od poziomu Osadnicy oferuje możliwość przeprowadzenia badań, które są przydatne w początkowych fazach gry. Ich koszty są niskie, a czas badania krótki.
Badania uniwersyteckie.
Od poziomu Kupcy, możliwe jest wybudowanie Uniwersytetu, w którym opracowywane są zaawansowane technologie. Koszty badań są wysokie, a czas długi.
Dyplomacja.
W odróżnieniu od poprzedniej części gry, wiadomo kim są gracze komputerowi. Z każdym z nich można przeprowadzać pewne akcje w oknie dyplomacji.
Możliwe czynności to:
Reputacja.
Reputacja określa, jak nastawiona jest do gracza komputerowa postać. Niska reputacja może doprowadzić do wojny. Wysoka zaś owocuje chęcią nawiązania porozumienia handlowego, a następnie sojuszu.
Tajna dyplomacja.
Do dyspozycji grającego oddano wachlarz specjalnych akcji. Większość służy do utrudniania gry innym, ale kilka z nich jest do użycia na samym sobie.
Wojsko.
Ważną stroną gry jest posiadanie wojska. Posiadanie kilku jednostek wojskowych pozawala ochronić się przed wrogą inwazją. Każda jednostka ma swoje mocne i słabe strony, dlatego wykorzystanie odpowiednich oddziałów przeciwko armii przeciwnika to podstawa wygrania bitwy.
Jednostki piechoty.
Podstawą każdej potyczki naziemnej są jednostki piechoty. Tylko piechota może niszczyć budynki położone w głębi wyspy, a także przejmować obiekty handlowe.
Okręty.
By przetrwać w surowych warunkach świata wysp, potrzeba przynajmniej jednego okrętu. Statki nie tylko posyłają na dno wrogie łajby, transportują również towary i wojska. Dostateczna liczba statków pozwala skutecznie sabotować szlaki handlowe innych graczy.
Gracze komputerowi.
Każdy z graczy komputerowych ma własny, wyjątkowy charakter i ulubiony towar. Niektórzy są sprytniejsi od innych, a inni lepiej zawierają lepsze stosunki dyplomatyczne.

</doc>
<doc id="750089" url="https://pl.wikipedia.org/wiki?curid=750089" title="Auckland City FC">
Auckland City FC

Auckland City FC – nowozelandzki klub piłkarski z siedzibą w Auckland. Założony w 2004 roku, występuje w rozgrywkach New Zealand Football Championship.

</doc>
<doc id="750092" url="https://pl.wikipedia.org/wiki?curid=750092" title="Sławomir Matuk">
Sławomir Matuk

Sławomir Matuk (ur. 18 sierpnia 1972 w Pruszczu Gdańskim) – polski piłkarz grający na pozycji obrońcy, trener piłkarski.
Kariera piłkarska.
Matuk występował na pozycji obrońcy. Pierwsze kroki w seniorskim futbolu stawiał pod koniec lat 80. ubiegłego stulecia w MOSiR Pruszcz Gdański. Dobra postawa piłkarza zaowocowała w 1989 roku transferem do Lechii Gdańsk, w której bez większych sukcesów spędził kolejne 6 lat. W 1995 roku po fuzji zespołu z poznańską Olimpią piłkarz znalazł miejsce w nowym zespole występującym od tego momentu pod nazwą Lechia/Olimpia Gdańsk. W drużynie tej w rundzie jesiennej sezonu 1995/1996 rozegrał 11 spotkań na szczeblu I-ligowym.
Wiosną 1996 roku Matuk przeniósł się do Polonii Warszawa, z którą następnie awansował do ekstraklasy. Mimo to w sezonie 1996/1997 nie rozegrał żadnego meczu w stołecznym klubie. Wiosną 1997 piłkarz trafił do Jezioraka Iława, gdzie spędził niecały rok. Po przygodzie w iławskim klubie powrócił do Lechii Gdańsk, która wówczas była już po fuzji z Olimpią Poznań i nie występowała w ekstraklasie. W gdańskim zespole Matuk pozostał do końca sezonu 1997/1998, po czym przeniósł się do Granicy Kętrzyn.
W kętrzyńskim klubie piłkarza wypatrzyli szkoleniowcy I-ligowego wówczas Stomilu Olsztyn. Jesienią 1999 roku Matuk był już piłkarzem olsztyńskiego klubu, gdzie w czasie kolejnych dwóch sezonów rozegrał 30 spotkań. Pod koniec 2001 roku zawodnik zamienił koszulkę Stomilu na trykot Wierzycy Pelplin, w której spędził większą część sezonu 2001/2002. W trakcie kolejnych rozgrywek Matuk reprezentował natomiast barwy dwóch innych drużyn: Flotylli Gdańsk i Gryfu Wejherowo.
Rok 2003 to ponowny powrót piłkarza do Lechii Gdańsk, gdzie zabawił przez kolejne półtora roku. Wiosną 2005 roku Matuk powrócił do klubu, w którym rozpoczął swą karierę. Drużyna ta przemianowała jednak swą nazwę i wówczas gdy ponownie trafił do niej Matuk, występowała pod szyldem Czarni Pruszcz Gdański. Piłkarz reprezentował ów klub do końca sezonu 2005/2006, po czym zakończył karierę sportową.
Kariera trenerska.
Po tym, jak Matuk zakończył karierę piłkarską, dostał ofertę pracy szkoleniowej ze swą pierwszą i zarazem ostatnią drużyną w karierze. Tak więc od sezonu 2006/2007 został trenerem Czarnych Pruszcz Gdański, następnie od stycznia 2008 szkolił zawodników Unii Tczew, a od 2 kwietnia 2008 roku jest trenerem Olimpii Sztum.
Aktualnie od lipca 2009 roku trenuje zespół juniorów młodszych 1996 rocznik Lechii Gdańsk, Potok Pszczółki rocznik 1999/2000.

</doc>
<doc id="750093" url="https://pl.wikipedia.org/wiki?curid=750093" title="Krosienko">
Krosienko

Krosienko – osada w Polsce położona w województwie warmińsko-mazurskim, w powiecie elbląskim, w gminie Pasłęk.
W latach 1975–1998 miejscowość administracyjnie należała do województwa elbląskiego.
Miejscowość wchodzi w skład sołectwa Krosno.

</doc>
<doc id="750097" url="https://pl.wikipedia.org/wiki?curid=750097" title="Trepanacja czaszki">
Trepanacja czaszki



</doc>
<doc id="750100" url="https://pl.wikipedia.org/wiki?curid=750100" title="Zwierzyniec (Wierzbno)">
Zwierzyniec (Wierzbno)

Zwierzyniec – przysiółek wsi Wierzbno w Polsce, położony w województwie opolskim, w powiecie nyskim, w gminie Otmuchów.
W latach 1975–1998 przysiółek należał administracyjnie do województwa opolskiego.
Przed 1 stycznia 2005 roku miejscowość nosiła nazwę urzędową Zwierzętnik, nieakceptowaną przez miejscową ludność.
Pałacyk.
W miejscowości od początku XVIII wieku istnieje pałac myśliwski w stylu barokowym zbudowany przez biskupa wrocławskiego Franciszka Ludwika Neuburga w latach 1713-1714. Pracami budowlanymi kierował architekt Michael Klein. Obiekt jest obecnie własnością prywatną.
Zabytki.
Do wojewódzkiego rejestru zabytków wpisany jest:

</doc>
<doc id="750101" url="https://pl.wikipedia.org/wiki?curid=750101" title="Nowe Kusy">
Nowe Kusy

Nowe Kusy (daw. z niem. "Kussfeld", później "Nowy Kussfeld") – osada w Polsce położona w województwie warmińsko-mazurskim, w powiecie elbląskim, w gminie Pasłęk. W latach 1975–1998 miejscowość administracyjnie należała do województwa elbląskiego. Miejscowość wchodziła w skład sołectwa Krosno, a od roku 2007 wraz z miejscowością Sokółka jest osobnym sołectwem.
Historia.
W 1242 "„48 włók ziemi w Kusfeld”" zostało przypisanych założonemu w Elblągu szpitalowi Świętego Ducha. 
Wydany w 1883 tom IV Słownika geograficznego Królestwa Polskiego i innych krajów słowiańskich podaje:
Wieś okręgu szpitalnego Elbląga w XVII i XVIII wieku.

</doc>
<doc id="750104" url="https://pl.wikipedia.org/wiki?curid=750104" title="Kasyno (film)">
Kasyno (film)

Kasyno (ang. "Casino") – amerykański film fabularny z 1995 roku w reżyserii Martina Scorsese.
Fabuła.
Historia Sama Rothsteina, Żyda z Chicago, któremu mafia powierzyła w latach 70. kontrolę nad kasynem Tangiers w Las Vegas. Film został nakręcony na podstawie powieści Nicholasa Pileggiego "Casino", która opisywała faktyczne zdarzenia.
Produkcja.
Zdjęcia do filmu kręcono w Las Vegas (Nevada), Hanford, Fresno i Baker (Kalifornia).
Odbiór.
Film "Kasyno" spotkał się z pozytywną reakcją krytyków. W serwisie Rotten Tomatoes, 80% z sześćdziesięciu jeden recenzji filmu jest pozytywne (średnia ocen wyniosła 7,2 na 10). Na portalu Metacritic średnia ocen z 17 recenzji wyniosła 73 punkty na 100.

</doc>
<doc id="750105" url="https://pl.wikipedia.org/wiki?curid=750105" title="Jacek Wieczorek">
Jacek Wieczorek



</doc>
<doc id="750106" url="https://pl.wikipedia.org/wiki?curid=750106" title="Nowa Wieś (powiat elbląski)">
Nowa Wieś (powiat elbląski)

Nowa Wieś (niem. "Neuendorf") – wieś w Polsce położona w województwie warmińsko-mazurskim, w powiecie elbląskim, w gminie Pasłęk na trasie linii kolejowej Elbląg-Olsztyn. Wieś jest siedzibą sołectwa Nowa Wieś, w którego skład wchodzą również Cierpkie i zabudowania stacji kolejowej Nowa Wieś Cierpkie.
W latach 1975–1998 miejscowość administracyjnie należała do województwa elbląskiego.

</doc>
<doc id="750107" url="https://pl.wikipedia.org/wiki?curid=750107" title="Portland LumberJax">
Portland LumberJax

Portland LumberJax – zawodowa drużyna lacrosse grająca w National Lacrosse League w dywizji zachodniej. Siedziba drużyny mieści się w Portland w Stanach Zjednoczonych.

</doc>
<doc id="750110" url="https://pl.wikipedia.org/wiki?curid=750110" title="Grodziszcze (Maciejowice)">
Grodziszcze (Maciejowice)

Grodziszcze – przysiółek wsi Maciejowice w Polsce, położony w województwie opolskim, w powiecie nyskim, w gminie Otmuchów.
W latach 1975–1998 przysiółek administracyjnie należał do ówczesnego województwa opolskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Grosziste" w szeregu wsi lokowanych na prawie polskim "iure polonico".

</doc>
<doc id="750111" url="https://pl.wikipedia.org/wiki?curid=750111" title="Pólko (powiat elbląski)">
Pólko (powiat elbląski)

Pólko – osada w Polsce położona w województwie warmińsko-mazurskim, w powiecie elbląskim, w gminie Pasłęk. Miejscowość wchodzi w skład sołectwa Sakówko.
W latach 1975–1998 miejscowość administracyjnie należała do województwa elbląskiego.

</doc>
<doc id="750112" url="https://pl.wikipedia.org/wiki?curid=750112" title="FC Auckland City">
FC Auckland City



</doc>
<doc id="750114" url="https://pl.wikipedia.org/wiki?curid=750114" title="The Slim Shady LP">
The Slim Shady LP

The Slim Shady LP – drugi studyjny album amerykańskiego rapera Eminema. Został wydany 23 lutego, 1999 roku nakładem wytwórni Aftermath i Web.
Zadebiutował na 2. miejscu notowania Billboard 200 ze sprzedażą 283.000 egzemplarzy w pierwszym tygodniu. Album został zatwierdzony jako podwójna platyna przez RIAA. Do dzisiaj rozszedł się w ponad 4 milionach kopiach w samych Stanach Zjednoczonych. „Just Don't Give a Fuck” był pierwszym i jedynym underground'owym singlem z albumu. Pierwszym oficjalnym singlem promującym kompozycję jest utwór „My Name Is”. "The Slim Shady LP" zdobył Grammy w kategorii Best Rap Album.
W 2003 album został sklasyfikowany na 273. miejscu listy 500 albumów wszech czasów magazynu Rolling Stone.
Tło.
W 1996 roku Eminem wydał album „Infinite”. Ten został chłodno przyjęty przez krytyków i sprzedał zaledwie 1.000 kopii. Eminem musiał zarobić na jedzenie dla żony i córki. Brał udział w różnych bitwach na rap, czyli we freestylach. Dzięki nim został doceniony przez podziemnych słuchaczy i czarnoskórych raperów. Został zauważony przez CEO Interscope- Jimmi'ego Iovine'a. Iovine puścił Dr. Dre demo Eminema „The Slim Shady EP”. W 1998 roku Dr. Dre zakontraktował Eminema. Biały raper już wtedy występował pod alter ego Slim Shady, które stworzył po porażce „Infinite”.
Nagrywanie.
Album został nagrany w Studio 8 w Michigan. Eminem pracę nad albumem wspominał tak: „Wchodziliśmy do studia, rozdzielaliśmy się i zostawaliśmy w studiu przez pieprzone dwa dni. Później umierałeś przez następne trzy dni. Później budziłeś się, puszczałeś materiał, mówiąc: 'Niech zobaczę co już zrobiłem'.” Pierwszym utworem nagranym na album był „My Name Is”. Tego samego dnia został nagrany utwór „Role Model”. „97 Bonnie &amp; Clyde” i „Just Don't Give A Fuck” pojawiły się na EP rapera z 1997 roku pt. „The Slim Shady EP”. W utworze „97 Bonnie &amp; Clyde” rapuje o zabiciu swojej żony Kim. W utworze pojawia się głos jego córki Haillie. Raper później mówi tak: „Gdy dowiedziała się, że wziąłem naszą córkę do studia, by nagrać kawałek o tym, jak ją zabijam, cholernie się wściekła. Właśnie powróciliśmy do siebie kilka tygodni temu... potem puściłem jej ten kawałek i się wściekła”. „Ken Kaniff” to skit w którym pojawił się raper Aristotle.
Muzyka i teksty.
Głównymi producentami na albumie byli Dr. Dre, Bass Brothers oraz sam Eminem. Kyle Anderson z MTV pisał, że „beaty są pełne głęboko basowych halucynacji i tworzą ogromne i straszne piaskownice, które pozwalają się Eminemowi nimi bawić”. „ Cum On Everybody” zawiera dance'owy motyw, a w „My Name Is” możemy usłyszeć zsamplowane pianino.
Większość tekstów na albumie została napisana z perspektywy swojego alter-ego Slim Shady. Są to odważne, zabawne i sarkastyczne teksty. Shady potem powiedział: „Dlaczego ludzie nie mogą pojąć, że muzyka może być jak filmy? Jedyną różnicą między częścią z moich tekstów a filmami jest to, że nie widzicie ich na ekranie”. Eminem przez teksty na albumie został oskarżony o mizoginię. Potem wyjaśnił: „Mam raczej nieciekawe związki z kobietami... ale zwykle, gdy mówię o jakimś gównie o kobietach, gdy mówię o 'dziwkach' robię to w sposób tak absurdalny, że wykraczam z wizerunkiem stereotypowego rapera do maksimum. Nie jest tak, że ogólnie nie lubię kobiet. One po prostu czasem powodują, że jestem wściekły”. W „Brain Damage” Eminem rapuje o tym jak prześladowca spowodował u niego uraz mózgu. Został później za ten utwór pozwany do sądu przez D’Angelo Bailey, sprawcę urazu. Bailey oskarżył go o naruszenie prywatności. Utwór „Rock Bottom” napisał po wyrzuceniu go z restauracji, gdzie pracował tuż przed urodzinami jego córki.
Odbiór komercyjny.
Album zadebiutował na 2 miejscu notowania Billboard sprzedając w pierwszym tygodniu 283.000 sztuk. Album zadebiutował także na 1 miejscu notowania „R&amp;B/Hip-Hop Albums”. Pozostał na liście Billboard 200 przez 100 tygodni, a na „R&amp;B/Hip-Hop Albums przez 92 tygodnie. 10 dni po premierze album pokrył się platyną przez RIAA. 15 listopada 2000 roku pokrył się poczwórną platyną. Zajął także 9 miejsce na cotygodniowej liście „Canadian Albums Chart” i pozostał na niej przez 12 tygodni. W Kanadzie sprzedał ponad 200.000 kopii. W Wielkiej Brytanii również pokrył się podwójną platyną.
Odbiór krytyczny.
Album zyskał na ogół pozytywne recenzje od krytyków. Krytycy chwalili styl pisania Slima. Stephen Thomas Erlewine z Allmusic dał albumowi 5/5 gwiazdek i napisał: „ (...) Lata później, kiedy ten szok po albumie już zanikł, to właśnie te umiejętności liryczne i ta subtelna wirtuozeria jego muzyki, które wciąż w jego muzyce istnieją, stworzyły 'The Slim Shady LP' jednym z najlepszych debiutów zarówno w hip-hopie jak i w muzyce pop”. David Browne z Entertainment Weekly dał albumowi ocenę C+. Soren Baker z Los Angeles Times, który dał krążkowi ocenę 3/4 napisał tak: „On nie boi powiedzieć się niczego; jego teksty są tak bystre, że potrafi stworzyć dźwięk morderstwa tak jakby to był zabawny akt, który spełnia dla zwykłego zabicia czasu”. Wielu krytyków doceniło dowcip Eminema oraz warstwę liryczną.
Wyróżnienia.
W 2003 roku album został wybrany na 233 miejsce listy magazynu Rolling Stone 500 najlepszych albumów wszech-czasów. Eminem zdobył z tym albumem Nagrodę Grammy w kategorii Best Rap Album. Singel „My Name Is” wygrał Nagrodę Grammy w kategorii Best Rap Solo Performance. „Ken Kaniff” znalazł się na 15 miejscu listy magazynu „Complex” „ 50 najlepszych Skitów Hip-Hopowych”, a „Public Service Announcement” znalazł się na 50 miejscu listy.
Następstwa.
Eminem dzięki temu albumowi stał się jednym z najbardziej rozpoznawalnych i kontrowersyjnych raperów na świecie. Wspominał to tak: „Podczas ostatnich świąt, było w cholerę prezentów pod choinką... Moja córka nie urodziła się w bogatej rodzinie. Ale teraz mogła dostać, na co zasłużyła. Nie mogę się odciągnąć od rozpieszczania jej”. Raper budził coraz większe kontrowersje głównie w USA. Bronił się mówiąc: „Mój album nie jest przeznaczony dla młodych dzieciaków. Ma znaczek o ostrzeżeniu ze względu na teksty, więc musisz mieć osiemnaście lat, żeby go zdobyć. Nie znaczy to, że młodsi nie zdobędą tego albumu, ale nie jestem odpowiedzialny za każdego dzieciaka. Nie jestem wzorem do naśladowania i nie przedstawiam siebie jako takiego”.

</doc>
<doc id="750115" url="https://pl.wikipedia.org/wiki?curid=750115" title="Rzeczna">
Rzeczna

Rzeczna – wieś w Polsce położona w województwie warmińsko-mazurskim, w powiecie elbląskim, w gminie Pasłęk.
W latach 1975–1998 miejscowość administracyjnie należała do województwa elbląskiego.
Do 12 stycznia 1993 miejscowość nosiła nazwę Kalsk i wchodziła w skład sołectwa Zielony Grąd. Od 4 listopada 2005 wieś sołecka.
W miejscowości działało Państwowe Gospodarstwo Rolne – "Stadnina Koni Rzeczna". W 1994 po przekształceniu jako "Stadnina Koni Rzeczna Sp. z o.o.", a od 2011 działa w strukturach "Stada Ogierów Starogard Gdański Sp. z o.o.".
W Rzecznej znajduje się zniszczony klasycystyczny pałac z pocz. XIX w.

</doc>
<doc id="750116" url="https://pl.wikipedia.org/wiki?curid=750116" title="Efekt pewności wstecznej">
Efekt pewności wstecznej

Efekt wiedzy po fakcie (ang. "hindsight bias"), inaczej zwany „wiedziałem że tak będzie” czy pełzającym determinizmem (ang. "creeping determinism"), efekt ten przedstawia tendencję do oceniania przeszłych wydarzeń jako bardziej przewidywalne, niż jakie rzeczywiście powinny być. Prawdopodobnie wynika z tego, że wiedza na ich temat jest lepiej znana czy dostępna niż wiedza na temat możliwości, które miałyby się wydarzyć. Ludzie mają tendencję również do pamiętania swoich własnych przewidywań jako dokładniejsze i celniejsze, a nie na takie jakie faktycznie miałyby być.
Efekt ten został wykryty w wielu sytuacjach związanych z polityką, grami, medycyną itp. 
Ilustracją tego efektu jest powiedzenie: „Mądry Polak po szkodzie”.

</doc>
<doc id="750117" url="https://pl.wikipedia.org/wiki?curid=750117" title="Kalsk">
Kalsk



</doc>
<doc id="750120" url="https://pl.wikipedia.org/wiki?curid=750120" title="Stowarzyszenie Artystów Rewolucyjnej Rosji">
Stowarzyszenie Artystów Rewolucyjnej Rosji

Stowarzyszenie Artystów Rewolucyjnej Rosji, AChRR ("Ассоциация художников революционной России", АХРР) – stowarzyszenie rosyjskich artystów działające we wczesnych latach Związku Radzieckiego. Zostało ono założone w roku 1922 a następnie w roku 1928 zmieniono mu nazwę na Stowarzyszenie Artystów Rewolucji AChR ("Ассоциация художников революции", АХР).
Stowarzyszenie powstało z inicjatywy niektórych uczestników 47 wystawy pieredwiżników. Konkurując z rosyjskim formalizmem, nawiązywało do malarstwa rosyjskiego XIX w.
Stowarzyszenie organizowało wiele wystaw, których zadaniem było ukazanie i odzwierciedlenie w sztuce heroizmu życia i walki społeczeństwa rosyjskiego w pierwszych latach istnienia ZSRR.
Niektórzy z członków stowarzyszenia:

</doc>
<doc id="750121" url="https://pl.wikipedia.org/wiki?curid=750121" title="Alcyone (1985)">
Alcyone (1985)

Alcyone – drugi statek badawczy francuskiego oceanografa J. Cousteau. Zaplanowany w roku 1980. W 1985 wyruszył w dziewiczą podróż i od tej pory ciągle żegluje na zlecenie Towarzystwa Cousteau.
Budowa.
Jako wsparcie silnika Diesla Alcyone jest wyposażony w napęd złożony z dwóch rotorów Flettnera, czyli obrotowych cylindrów wykorzystujących efekt Magnusa. Jacques-Yves Cousteau, Lucien Malavard i Bertrand Charrier opatentowali ten rodzaj napędu zwany turbożaglem. Oba cylindry dostarczają do 35% siły napędowej wspierającej główny napęd śrubą.

</doc>
<doc id="750122" url="https://pl.wikipedia.org/wiki?curid=750122" title="Laskowice (Grądy)">
Laskowice (Grądy)

Laskowice – przysiółek wsi Grądy w Polsce, położony w województwie opolskim, w powiecie nyskim, w gminie Otmuchów.
W latach 1975–1998 przysiółek należała administracyjnie do województwa opolskiego.

</doc>
<doc id="750123" url="https://pl.wikipedia.org/wiki?curid=750123" title="AKhRR">
AKhRR



</doc>
<doc id="750124" url="https://pl.wikipedia.org/wiki?curid=750124" title="Stowarzyszenie Artystów Rewolucji">
Stowarzyszenie Artystów Rewolucji



</doc>
<doc id="750125" url="https://pl.wikipedia.org/wiki?curid=750125" title="AKhR">
AKhR



</doc>
<doc id="750127" url="https://pl.wikipedia.org/wiki?curid=750127" title="Edmonton Rush">
Edmonton Rush

Edmonton Rush – zawodowa drużyna lacrosse grająca w National Lacrosse League w dywizji zachodniej. Siedziba drużyny mieści się w Edmonton w Kanadzie.

</doc>
<doc id="750132" url="https://pl.wikipedia.org/wiki?curid=750132" title="Paul Day">
Paul Day



</doc>
<doc id="750137" url="https://pl.wikipedia.org/wiki?curid=750137" title="Txiki Begiristain">
Txiki Begiristain



</doc>
<doc id="750138" url="https://pl.wikipedia.org/wiki?curid=750138" title="Antoni Corazzi">
Antoni Corazzi



</doc>
<doc id="750142" url="https://pl.wikipedia.org/wiki?curid=750142" title="Łączna (województwo warmińsko-mazurskie)">
Łączna (województwo warmińsko-mazurskie)

Łączna – osada w Polsce położona w województwie warmińsko-mazurskim, w powiecie elbląskim, w gminie Pasłęk.
W latach 1975–1998 miejscowość administracyjnie należała do województwa elbląskiego.
Miejscowość wchodzi w skład sołectwa Rzeczna.

</doc>
<doc id="750151" url="https://pl.wikipedia.org/wiki?curid=750151" title="Uni-Kat Flensburg">
Uni-Kat Flensburg

Uni-Kat Flensburg – katamaran napędzany rotorem Flettnera zbudowany w Instytucie Fizyki, Chemii i ich dydaktyki przez studentów pod kierownictwem profesora Lutza Fiessera w ramach projektu PROA. Projekt miał na celu realizację projektu dużego modelu statku demonstrującego działanie napędu Flettnera.
Zasada działania.
Obracający się rotor Flettnera dzięki wykorzystaniu efektu Magnusa osiąga ciąg większy o 10–14 razy niż żagiel o podobnej powierzchni.

</doc>
<doc id="750156" url="https://pl.wikipedia.org/wiki?curid=750156" title="Państwowe Muzeum Rosyjskie">
Państwowe Muzeum Rosyjskie

Państwowe Muzeum Rosyjskie () – muzeum zawierające największy w Petersburgu zbiór sztuki rosyjskiej i jedno z dwóch największych w Rosji (obok moskiewskiej Galerii Tretiakowskiej).
Budynki.
Główny budynek muzeum znajduje się przy ul. Inżeniernoj 4 – jest to "Pałac Michajłowski" z 1825, dzieło Carla Rossiego, neoklasycystyczna siedziba wielkiego księcia Michała – brata carów Aleksandra I i Mikołaja I. Niektóre z sal muzealnych "Pałacu" zachowały wystrój w stylu włoskim.
Pozostałe obiekty muzeum to:
Historia.
Muzeum zostało założone 13 kwietnia 1895, za panowania Mikołaja II dla uczczenia jego ojca Aleksandra III. Otwarto je w 1898. W latach 1914–1918 z budynkiem muzeum połączono budynek Leontija Benois.
Oryginalna, pierwsza część kolekcji sztuki rosyjskiej, która znajduje się w Muzeum Rosyjskim pochodzi m.in. z Ermitażu i z Pałacu Aleksandra. Po rewolucji październikowej (1917) wiele prywatnych kolekcji dzieł sztuki zostało znacjonalizowanych i przeniesionych do Muzeum Rosyjskiego (w tym pierwsza wersja obrazu "Czarny kwadrat" autorstwa Kazimierza Malewicza).
Data założenia międzynarodowego stowarzyszenia „Przyjaciół Muzeum Rosyjskiego” to 19 marca 1997 r. Obecnie Towarzystwo liczy 400 osób, 85 firm i organizacji. Towarzystwo „Przyjaciół Muzeum Rosyjskiego” zrzesza tych, którzy udzielają muzeum pomocy finansowej, technicznej i organizacyjnej. Na czele Rady Nadzorczej stoi V.P. Jewtuszenkow.

</doc>
<doc id="750158" url="https://pl.wikipedia.org/wiki?curid=750158" title="Now Arena">
Now Arena

Now Arena, oryginalnie znane jako Sears Centre to hala sportowa znajdująca się w Hoffman Estates w Stanach Zjednoczonych.
Swoje mecze rozgrywają tutaj:

</doc>
<doc id="750159" url="https://pl.wikipedia.org/wiki?curid=750159" title="Orobanchaceae">
Orobanchaceae



</doc>
<doc id="750160" url="https://pl.wikipedia.org/wiki?curid=750160" title="Droga wojewódzka nr 180">
Droga wojewódzka nr 180

Droga wojewódzka nr 180 (DW180) – droga wojewódzka w zachodniej części Polski w województwie wielkopolskim z Piły przez Trzciankę i Siedlisko do drogi DW177 w kierunku Wielenia o długości 44 km. Przebiega przez powiaty: pilski i czarnkowsko-trzcianecki.

</doc>
<doc id="750161" url="https://pl.wikipedia.org/wiki?curid=750161" title="Polemoniaceae">
Polemoniaceae



</doc>
<doc id="750162" url="https://pl.wikipedia.org/wiki?curid=750162" title="Muzeum Rosyjskie">
Muzeum Rosyjskie



</doc>
<doc id="750163" url="https://pl.wikipedia.org/wiki?curid=750163" title="Muzeum Rosyjskie w St. Petersburgu">
Muzeum Rosyjskie w St. Petersburgu



</doc>
<doc id="750165" url="https://pl.wikipedia.org/wiki?curid=750165" title="Muzeum Rosyjskie w St.Petersburgu">
Muzeum Rosyjskie w St.Petersburgu



</doc>
<doc id="750167" url="https://pl.wikipedia.org/wiki?curid=750167" title="Muzeum Rosyjskie w Petersburgu">
Muzeum Rosyjskie w Petersburgu



</doc>
<doc id="750169" url="https://pl.wikipedia.org/wiki?curid=750169" title="Bohdan Urbankowski">
Bohdan Urbankowski

Bohdan Jerzy Urbankowski (ur. 19 maja 1943 w Warszawie) – polski poeta, eseista, dramaturg i filozof.
Życiorys.
W 1945 trafił do Bytomia. W Bytomiu rozpoczęła się jego twórczość literacka – już jako uczeń I Liceum Ogólnokształcącego im. Jana Smolenia zorganizował działający w tej szkole Klub Artystów Anarchistów. Po maturze powrócił do Warszawy. Studia polonistyczne i filozoficzne ukończył na Uniwersytecie Warszawskim jako doktor nauk humanistycznych. Jego rozprawa doktorska „Dostojewski – dramat humanizmów” została wydana dwukrotnie w 1978 i 1994.
Był twórcą i teoretykiem ruchu Nowego Romantyzmu. Po rozbiciu przez władze w 1978 roku Konfederacji Nowego Romantyzmu związał się z nurtem niepodległościowym opozycji, był współredaktorem wielu pism i wydawnictw podziemnych. Stypendysta Instytutu im. Piłsudskiego w Nowym Jorku i Editions Dembinski w Paryżu.
Po wprowadzeniu stanu wojennego jako działacz „Solidarności” został usunięty z pracy w warszawskim Polskim Radio. Po paromiesięcznym bezrobociu znalazł pracę jako kierownik literacki Teatru im. Szaniawskiego w Płocku, w 1984 dostał pracę w Warszawie, jako zastępca red. nacz. miesięcznika „Poezja”, wrócił także do działalności w Związku Literatów Polskich. W 1986 na żądanie POP PZPR przy ZLP (choć nie był członkiem partii) został wyrzucony z „Poezji” za druk fragmentów „Czerwonej mszy”. W latach 1986–1988 współpracował z miesięcznikiem „Wiara i odpowiedzialność”, w którym drukował jako „Obserwator”, jako „Czejmnic” (np. cykl poświęcony Piłsudskiemu) i jako Wrzesiński (m.in. cykl Żydzi a Powstanie Styczniowe), a jako Urbankowski – wiersze. Miesięcznik formalnie związany był z Caritasem, nieformalnie pracami kierował Maciej Łukasiewicz, działali m.in. Stanisław Więckowski, Paweł Smoleński i inni dziennikarze II obiegu. Po półtora roku został rozwiązany. Urbankowski publikował w berlińskim „Poglądzie”, łódzkim „Przedświcie”, „Tu Teraz” (podziemne pismo nauczycieli), piśmie „Słowo podziemne”, a przede wszystkim w wydawnictwach KPN. Redagował pisemka „Przyszłość Polski” i „Konfederata”.
Był doradcą ds. kultury i wychowania w Ministerstwie Obrony Narodowej w rządzie premiera Jana Olszewskiego. W 1993 kandydował do Senatu z listy KPN. Od 16 stycznia 2010 jest przewodniczącym Rady Programowej Związku Piłsudczyków, a także prezesem odnowionego Oddziału Związku Literatów Polskich w Warszawie.
Jest autorem ponad 50 książek – dramatów, esejów i zbiorów poezji. wśród nich znajdują się prace filozoficzne („Myśl romantyczna”, „Absurd – ironia – czyn”,” Kierunki poszukiwań”), zbiory sztuk teatralnych i radiowych („Dramaty płockie”, „Sny o ojczyźnie”), wiersze („W cieniu”, „Głosy”, „Dojrzewanie”,” Chłopiec, który odchodzi”, „Erotyk dla następcy”) i monografie: Adama Mickiewicza, Fiodora Dostojewskiego, Józefa Piłsudskiego, Karola Wojtyły i Zbigniewa Herberta. Jego szkice „The Romantic Teatre; its bounds and the overstepping of bounds” oraz „The unknown Witkacy” zostały nagrodzone na międzynarodowych konkursach. O wartości polskiej filozofii przypominały także takie eseje Urbankowskiego: „In response to the challenge of the age. (Brzozowski)”, „On the philosophy of Juliusz Słowacki”, „Dialectics of psychology and sociology in the social thought of Edward Abramowski”, „The world as a work of art: on the philosophy of Karol Libelt, 1807–1875”. Autor "Czerwonej mszy albo uśmiechu Stalina" (wyd. drugie i trzecie jako "Czerwona msza, czyli uśmiech Stalina"), w której przedstawia życiorysy twórców kultury w okresie powojennym.
Od 2017 r. Urbankowski jest stałym publicystą krakowskiego miesięcznika "Wpis".
Nagrody i odznaczenia.
W 1972 otrzymał nagrodę im. J. Czechowicza (za zbiór poezji pt. „Głosy”), a w 1993 także Nagrodę im. J. Słowackiego (za wydane powtórnie nakładem własnym „Głosy”) oraz Laur Posła Prawdy i tytuł Księcia Poetów (za trzecie wydanie „Erotyku do następcy” i czwarte wydanie „Głosów”) w 1993. 
W 2001 otrzymał dwukrotnie Medal Solidarności „Zasłużony w Walce o Niepodległość Polski i Praw Człowieka” oraz odznakę „Zasłużony Działacz Kultury” za pracę w podziemnym ruchu wydawniczym (1982-1989), a w rok później za patriotyczny charakter twórczości Medal Polonia Mater Nostra Est. 
W tym samym 2002 został odznaczony Złotym Krzyżem Zasługi za zasługi w twórczości literackiej i osiągnięcia w działalności społecznej. 30 stycznia 2014 Stowarzyszenie Dziennikarzy Polskich przyznało mu nagrodę specjalną „Laur SDP” za rok 2013. Za swoją publikację "Józef Piłsudski: Do Polaków! Myśli, mowy i rozkazy" (wyd. Biały Kruk) Urbankowski w 2017 r. został wyróżniony nagrodą Książki Miesiąca przez Magazyn Literacki "Książki".
W 2014 prezydent Bronisław Komorowski odznaczył go Krzyżem Wolności i Solidarności. W 2016 prezydent Andrzej Duda odznaczył go Krzyżem Oficerskim Orderu Odrodzenia Polski. W 2017 otrzymał od ministra kultury i dziedzictwa narodowego Piotra Glińskiego srebrny Medal „Zasłużony Kulturze Gloria Artis”, a w 2018 także Doroczną Nagrodę MKiDN im. Tomasza Merty "Między literaturą a historią".

</doc>
<doc id="750171" url="https://pl.wikipedia.org/wiki?curid=750171" title="John Hinckley Jr.">
John Hinckley Jr.

John Warnock Hinckley Jr. (ur. 29 maja 1955 w Ardmore w Oklahoma) – amerykański zamachowiec, który 30 marca 1981 roku oddał sześć strzałów przed Hotelem Hilton w Waszyngtonie do ówczesnego prezydenta Stanów Zjednoczonych Ronalda Reagana. Oprócz prezydenta obrażenia odnieśli również James Brady (w wyniku tego strzału w głowę Brady stał się inwalidą), policjant oraz agent Secret Service.
Życiorys.
Jego ojcem był zamożny biznesmen z branży naftowej. John Hinckley wychował się w dostatku w Dallas. W chwili zamachu nie posiadał stałego zajęcia, a w trakcie dochodzenia okazało się, że żył w specyficznym, nierealnym świecie. Często czytał powieść "Buszujący w zbożu" J.D. Salingera i w pewnym momencie chciał zmienić sobie imię i nazwisko na Holden Caulfield, jakie nosił główny bohater książki. Odbywał częste podróże po kraju. Pierwotnie Hinckley usiłował zamordować prezydenta Jimmy’ego Cartera. Podążył za nim, gdy 9 października 1980 prezydent odwiedził Nashville w stanie Tennessee, lecz na lotnisku wykryto w jego bagażu trzy sztuki broni ręcznej i magazynki z amunicją. Mimo to nie został aresztowany, ani nawet objęty obserwacją. Jedynymi konsekwencjami, które poniósł, były konfiskata broni i zapłacenie niewielkiej grzywny za złamanie prawa stanowego.
Zamachowiec tłumaczył, że próba zabójstwa Reagana miała na celu zwrócenie uwagi aktorki Jodie Foster, którą wielbił. Chciał dać w ten sposób publiczny wyraz swej miłości do niej. Po raz pierwszy zobaczył ją w filmie "Taksówkarz", w którym grała kilkunastoletnią prostytutkę o imieniu Iris. Hinckley identyfikował się z Travisem Bickle (bohaterem filmu) i Markiem Chapmanem (zabójcą Johna Lennona). Dwie godziny przed dokonaniem zamachu napisał list do Jodie Foster, który nie został wysłany, a znaleźli go później śledczy; było w nim napisane m.in. to, że dokonuje zamachu na Reagana, aby wywrzeć na niej wrażenie.
FBI oskarżyło Hinckleya o próbę zabójstwa głowy państwa i skierowało sprawę do sądu. Na procesie w 1982 ława przysięgłych, zgodnie z opinią biegłych, uznała go jednak za osobę niepoczytalną i skierowała do zamkniętego zakładu dla obłąkanych. Zdiagnozowano u niego depresję i zaburzenia osobowości. Wyrok wywołał zdumienie u amerykańskiej opinii publicznej. Hinckley przebywał w Szpitalu Psychiatrycznym św. Elżbiety. W wolnych chwilach pisał listy do amerykańskich przestępców – Teda Bundy’ego i Charlesa Millesa Mansona. Dostawał także listy od Lynette Fromme – niedoszłej zabójczyni Geralda Forda. 10 września 2016 został zwolniony z opieki psychiatrycznej i zamieszkał u 90-letniej matki w Williamsburgu.

</doc>
<doc id="750173" url="https://pl.wikipedia.org/wiki?curid=750173" title="Hoffman Estates">
Hoffman Estates

Hoffman Estates – wieś w aglomeracji chicagowskiej w Stanach Zjednoczonych, leżące częściowo w granicach hrabstwa Cook jak i hrabstwa Kane. 

</doc>
<doc id="750174" url="https://pl.wikipedia.org/wiki?curid=750174" title="Paris (album Paris Hilton)">
Paris (album Paris Hilton)

Paris – debiutancki album Paris Hilton, wydany 22 sierpnia 2006 roku.

</doc>
<doc id="750175" url="https://pl.wikipedia.org/wiki?curid=750175" title="Barbara (1926)">
Barbara (1926)

Barbara – drugi statek, który został wyposażony w napęd rotorami Flettnera. Został zwodowany 28 lipca 1926 w stoczni AG Weser Werft w Bremie dla armatora Rob. M. Sloman jr. Reederei w Hamburgu. Na zlecenie Reichsmarine został wyposażony w pomocniczy napęd w postaci trzech rotorów Flettnera. Prędkość podróżna wynosiła przy sile wiatru 4 w skali Beauforta 4 węzły na wiatr, a z wiatrem nawet 9 węzłów.
Zasada działania.
Obracający się rotor Flettnera dzięki wykorzystaniu efektu Magnusa osiąga ciąg większy 10 do 14 razy niż żagiel o podobnej powierzchni.

</doc>
<doc id="750178" url="https://pl.wikipedia.org/wiki?curid=750178" title="E-Ship">
E-Ship

E-ship – rotorowiec zbudowany przez firmę Enercon w stoczni Lindenau w Kilonii. Pierwotnie zaplanowany czas dostawy to 2008. Zwodowany w listopadzie 2006. Po bankructwie stoczni Lindenau statek został przeholowany w styczniu 2009 do stoczni Cassens. Planowane oddanie do użytku przesunęło się na koniec 2009. Statkiem tym mają być dostarczane na cały świat instalacje elektrowni wiatrowych produkowane przez Enercon.
Wyposażenie.
Frachtowiec jest wyposażony oprócz klasycznego napędu dieslowsko-elektrycznego w 4 stalowe rotory Flettnera o wysokości 27 m i średnicy 4 m, które osiągają ciąg większy 10 do 14 razy niż żagiel o podobnej powierzchni. Dzięki temu zakłada się oszczędności zużycia paliwa od 30 do 40 procent przy prędkości 16 węzłów. Jest to obecnie standardowa prędkość statków handlowych.

</doc>
<doc id="750179" url="https://pl.wikipedia.org/wiki?curid=750179" title="Dominik Grabowski">
Dominik Grabowski



</doc>
<doc id="750180" url="https://pl.wikipedia.org/wiki?curid=750180" title="Stars Are Blind">
Stars Are Blind

Stars Are Blind – pierwszy singel, promujący debiutancki album Paris Hilton, zatytułowany po prostu "Paris".
Powstał do niego również wideoklip, w którym Paris odgrywa romantyczne sceny na plaży, tańczy między palmami i wije się po piasku w skąpym bikini. Na końcu można zobaczyć Paris za kierownicą ekskluzywnego kabrioletu.

</doc>
<doc id="750181" url="https://pl.wikipedia.org/wiki?curid=750181" title="Powerstrip">
Powerstrip



</doc>
<doc id="750184" url="https://pl.wikipedia.org/wiki?curid=750184" title="Wiltshire">
Wiltshire

Wiltshire – hrabstwo ceremonialne i historyczne w południowej Anglii, w regionie South West England, obejmujące dwie jednostki administracyjne typu "unitary authority" – Wiltshire oraz Swindon. Do 2009 roku Wiltshire pełniło funkcję hrabstwa administracyjnego (niemetropolitalnego). Historyczną stolicą hrabstwa było miasto Wilton, a od 1930 roku Trowbridge.
Powierzchnia hrabstwa wynosi 3485 km². Liczba ludności w 2011 roku wyniosła 680 200.
Geografia.
Wiltshire jest hrabstwem nizinnym, charakteryzującym się równinnym krajobrazem z łagodnymi kredowymi pagórkami. Znaczną część hrabstwa zajmuje równina Salisbury Plain, na której znajduje się m.in. megalityczna budowla Stonehenge.
Hrabstwo ma w przeważającej części charakter wiejski. Największym miastem jest Swindon, położone na północno-wschodnim krańcu hrabstwa. Drugim pod względem wielkości miastem, a zarazem jednym o statusie "city", jest Salisbury, w południowo-wschodniej części hrabstwa. Inne większe miasta to Chippenham oraz Trowbridge.
Na zachodzie Wiltshire graniczy z hrabstwem Somerset, na północy z Gloucestershire, na północnym wschodzie z Oxfordshire, na wschodzie z Berkshire, na południowym wschodzie z Hampshire, a na południowym zachodzie z hrabstwem Dorset.
Głównymi zabytkami na terenie hrabstwa, obok Stonehenge, są kamienny krąg w Avebury, katedra w Salisbury oraz rezydencje Longleat House i Stourhead.

</doc>
<doc id="750186" url="https://pl.wikipedia.org/wiki?curid=750186" title="Danuta Smykla">
Danuta Smykla



</doc>
<doc id="750187" url="https://pl.wikipedia.org/wiki?curid=750187" title="Naciągacze">
Naciągacze



</doc>
<doc id="750188" url="https://pl.wikipedia.org/wiki?curid=750188" title="Danuta Czyżewska">
Danuta Czyżewska



</doc>
<doc id="750189" url="https://pl.wikipedia.org/wiki?curid=750189" title="Assamstadt">
Assamstadt

Assamstadt – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Main-Tauber, wchodzi w skład wspólnoty administracyjnej Bad Mergentheim. Leży nad rzeką Erlenbach, ok. 23 km na południe od Tauberbischofsheim.

</doc>
<doc id="750191" url="https://pl.wikipedia.org/wiki?curid=750191" title="Jednostka wojskowa">
Jednostka wojskowa

Jednostka wojskowa (JW)
Jednostką wojskową w polskich Siłach Zbrojnych spełniającą warunki określone w pkt 1 jest np.:
W zależności od etatu na czele jednostki może stać:

</doc>
<doc id="750192" url="https://pl.wikipedia.org/wiki?curid=750192" title="Igersheim">
Igersheim

Igersheim – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Main-Tauber, wchodzi w skład wspólnoty administracyjnej Bad Mergentheim. Leży nad rzeką Tauber, ok. 18 km na południowy wschód od Tauberbischofsheim, przy drodze krajowej B19 i linii kolejowej Aschaffenburg–Crailsheim.

</doc>
<doc id="750193" url="https://pl.wikipedia.org/wiki?curid=750193" title="Powiat Humenne">
Powiat Humenne



</doc>
<doc id="750194" url="https://pl.wikipedia.org/wiki?curid=750194" title="Okres Humenne">
Okres Humenne



</doc>
<doc id="750196" url="https://pl.wikipedia.org/wiki?curid=750196" title="Okres Topoľčany">
Okres Topoľčany



</doc>
<doc id="750197" url="https://pl.wikipedia.org/wiki?curid=750197" title="Powiat Topoľčany">
Powiat Topoľčany



</doc>
<doc id="750199" url="https://pl.wikipedia.org/wiki?curid=750199" title="Worcestershire">
Worcestershire

Worcestershire (, ) – hrabstwo administracyjne (niemetropolitalne), ceremonialne i historyczne w zachodniej Anglii, w regionie West Midlands.
Powierzchnia hrabstwa wynosi 1741 km², a liczba ludności – 566 200. Stolicą i największym miastem, jedynym posiadającym status "city", jest Worcester, położony w środkowej części hrabstwa. Innymi większymi miastami na terenie Worcestershire są Redditch, Kidderminster oraz Great Malvern.
Początki hrabstwa sięgają średniowiecza. W 1974 roku Worcestershire zostało połączone z sąsiednim Herefordshire w hrabstwo Hereford and Worcester, które funkcjonowało do 1998 roku, gdy hrabstwa ponownie rozdzielono.
Zachodnią część hrabstwa zajmują wzgórza Malvern Hills, południowo-wschodnią Cotswolds, podczas gdy środkowa część jest równinna. Głównymi rzekami przepływającymi przez Worcestershire są Severn, Avon, Teme oraz Stour.
Na zachodzie Worcestershire graniczy z hrabstwem Herefordshire, na północnym zachodzie ze Shropshire, na północy ze Staffordshire, na północnym wschodzie z West Midlands, na wschodzie z Warwickshire, a na południu z Gloucestershire.
Podział administracyjny.
W skład hrabstwa wchodzi sześć dystryktów.

</doc>
<doc id="750203" url="https://pl.wikipedia.org/wiki?curid=750203" title="Lali Puna">
Lali Puna

Lali Puna - niemiecki zespół indie-elektroniczny z Monachium. Został założony w 1999 roku przez wokalistkę koreańskiego pochodzenia Valerie Trebeljahr po tym, jak w 1998 roku rozpadła się jej grupa L.B. Page.
Lali Puna miał być na początku solowym przedsięwzięciem wokalistki, jednak wkrótce dołączył do niej Markus Acher z The Notwist, a kilka miesięcy potem perkusista z Tied &amp; Tickled Trio - Christoph Brandner oraz klawiszowiec Florian Zimmer (ISO 68, Fred is Dead).
Lali Puna od początku kariery współpracuje z niezależną berlińską wytwórnią Morr Music.
Dyskografia.
Albumy
EP

</doc>
<doc id="750204" url="https://pl.wikipedia.org/wiki?curid=750204" title="Bronisław Konieczny">
Bronisław Konieczny

Bronisław Stanisław Konieczny (ur. 23 września 1896 w Skrzydlnej, zm. 18 stycznia 1973 w Szczyrzycu) – kapitan Wojska Polskiego, autor pamiętników.
Życiorys.
Bronisław Konieczny urodził się w Skrzydlnej koło Limanowej. Terminował na ślusarza w Kalwarii Zebrzydowskiej. Po wybuchu I wojny światowej zapisał się do drużyny strzeleckiej; w październiku 1914 roku drużyna miała zostać włączona do Legionu Wschodniego, ale w ramach redukcji stanu liczbowego Legionu młodszych kandydatów, w tym Koniecznego, odesłano. 11 lutego 1915 został wcielony do cesarskiej i królewskiej armii i przydzielony do c. i k. 20 pułku piechoty. W szeregach tego pułku, a następnie 1 batalionu saperów z Ołomuńca wziął udział w walkach na froncie włoskim, gdzie został trzykrotnie ranny. W 1917 został wysłany na kurs minerski w Mauthern w Austrii, następnie został tam instruktorem. Zastał go tam koniec wojny.
Po demobilizacji armii austriackiej wstąpił do żandarmerii. Służył w Skrzydlnej; awansowany do stopnia starszego żandarma przeniesiony do Ujanowic. 20 września 1919 został zmobilizowany do Żandarmerii Polowej (przyfrontowej) i wysłany na front do Mińska Litewskiego, z przydziałem do plutonu kolejowego przy 9 Dywizji Piechoty. W sierpniu 1920 wraz z 232 Ochotniczym pułkiem piechoty walczył w Puszczy Białej. Po zawieszeniu broni przydzielony do 12 szwadronu żandarmerii polowej. Następne w 9 dywizjonie żandarmerii na stanowisku dowódcy plutonu żandarmerii w Kobryniu.
W 1925 przyjęty do Oficerskiej Szkoły Administracji Funkcyjnej dla Podoficerów w Krakowie. 15 lipca 1927 został mianowany podporucznikiem ze starszeństwem z dniem 15 lipca 1927 i 2. lokatą w korpusie oficerów administracyjnych, dział gospodarczy oraz wcielony do kadry oficerów piechoty z jednoczesnym przydziałem do Powiatowej Komendy Uzupełnień Wierzbnik na stanowisko referenta.
14 kwietnia 1928 zawarł związek małżeński z Marią Gębikówną; mieli czworo dzieci: Jadwigę, Leszka, Zygmunta i Annę.
W lipcu 1929 awansował na porucznika. Od lipca 1930 przydzielony do 8 pułku artylerii lekkiej w Płocku jako oficer płatnik. Z dniem 15 sierpnia 1933 został wcielony do korpusu oficerów intendentów z zachowaniem stopnia i starszeństwa. W czerwcu 1934 został przeniesiony do 2 dywizjonu pociągów pancernych w Niepołomicach na stanowisko płatnika. W niepołomickim dywizjonie pełnił służbę do czasu mobilizacji. W marcu 1939 został awansowany na kapitana w korpusie oficerów intendentów. Był wówczas oficerem gospodarczym dywizjonu.
W kampanii wrześniowej dowodził kolejowym transportem ewakuacyjnym 2 dywizjonu. Transport ten został rozbity razem ze Szkolnym Pociągiem Pancernym 10 września. 17 września przebywał blisko granicy wschodniej, w okolicach Tarnopola. Wycofując się z tego rejonu, uniknął zatrzymania przez oddziały sowieckie i bojówki komunistyczne.
Po powrocie do Szczyrzyca został aresztowany przez władze okupacyjne i trafił do niewoli niemieckiej. Wojnę spędził w obozach jenieckich: punkt zborny Kraków-Dąbie (1939), Oflag IV C Colditz (1940), Oflag II A Prenzlau (1940), Oflag II E Neubrandenburg (1941), Oflag II D Gross-Born (1944).
1 lutego 1945 opuścił obóz, wracając do Szczyrzyca. W maju został przyjęty do Wojska Polskiego i wyznaczony na szefa administracji w Dowództwie Okręgu Wojskowego Warszawa, a wkrótce potem zastępcy dowódcy 56 pułku piechoty w Krakowie. We wrześniu 1945, na własną prośbę, został zwolniony z czynnej służby wojskowej.
Jego pamiętniki, których pisanie rozpoczął w obozie jenieckim, zostały pośmiertnie opublikowane w "Mój wrzesień 1939: Pamiętnik z kampanii wrześniowej spisany w obozie jenieckim" (1999) i "Moje życie w mundurze: czasy narodzin i upadku II Rzeczypospolitej" (2005).

</doc>
<doc id="750205" url="https://pl.wikipedia.org/wiki?curid=750205" title="Alexander Du Toit">
Alexander Du Toit

Alexander Du Toit (ur. 14 marca 1878 w Newlands w Republice Południowej Afryki, zm. 25 lutego 1948 w Kapsztadzie) – geolog południowoafrykański. 
Na początku lat 20. XX wieku, wraz z Alfredem Wegenerem, sformułował koncepcję dryfu kontynentów, uściślając argumenty Wegenera. Intensywnie badał także nieckę Karoo. 
Życiorys.
W 1933 został laureatem brytyjskiego Medalu Murchisona. 

</doc>
<doc id="750206" url="https://pl.wikipedia.org/wiki?curid=750206" title="Cywil">
Cywil

Cywil, osoba cywilna (łac. "civilis", obywatelski) – określenie osoby niebędącej w czynnej służbie wojskowej, przeciwieństwo żołnierza.
W mowie potocznej termin ten jest również używany w szerszym znaczeniu i odnosi się do osób niebędących członkami innych formacji mundurowych zorganizowanych na wzór wojskowy, powołanych do ochrony porządku i bezpieczeństwa publicznego.
Osoba powołana do pełnienia czynnej służby wojskowej przestaje być cywilem w momencie zgłoszenia się do niej (np. żołnierz rezerwy powołany do odbycia ćwiczeń wojskowych żołnierzy rezerwy przestaje być cywilem z chwilą stawienia się na ćwiczenia).
W prawie konfliktów zbrojnych konwencje genewskie z 1949 roku zdefiniowały pojęcie osoby cywilnej. Stosownie do nich osobą cywilną jest osoba nienależąca do sił zbrojnych lub innych zorganizowanych sił, grup lub ochotniczych oddziałów, a także każda osoba, która nie stawia oporu zbliżającym się wojskom inwazyjnym na okupowanym terenie. Osoby cywilne w czasie działań wojennych podlegają ochronie. Zabronione są ataki na ludność cywilną jako taką lub na osoby cywilne, zabronione są też akty i groźby przemocy, których głównym celem jest zastraszenie ludności cywilnej oraz ataki bez rozróżnienia (nie skierowane przeciwko określonemu celowi wojskowemu). Szczegółowo opisuje to Pierwszy Protokół Genewski (1978) w art. 51.
W projekcie Konwencji "o ochronie ludności cywilnej przed nowymi narzędziami wojny" (Amsterdam, 1938) pojęcie „ludność cywilna” obejmowało "wszystkich, którzy nie zostali wcieleni do żadnego oddziału służb walczących, ani nie byli zatrudnieni lub zajęci w żadnej walczącej jednostce" (w tekście ang.) bądź "wszystkie osoby, które nie uczestniczą bezpośrednio lub pośrednio w obronie terytorium, oraz wszystkie osoby, które nie znajdują się w żadnej ze służb bojowych państwa" (w tekście fr.).

</doc>
<doc id="750208" url="https://pl.wikipedia.org/wiki?curid=750208" title="Chet Baker">
Chet Baker

Chet Baker, właśc. Chesney Henry Baker Jr. (ur. 23 grudnia 1929 w Yale w stanie Oklahoma, zm. 13 maja 1988 w Amsterdamie) – amerykański trębacz i wokalista jazzowy.
W swojej karierze współpracował m.in. ze Stanem Getzem, Charliem Parkerem i Dexterem Gordonem. Sławę zdobył poprzez grę w kwartecie z Gerrym Mulliganem (1952-1953). Od 1954 rozpoczął występy z własnymi zespołami, a od 1957 także jako solista. Od 1954 również śpiewał. Zginął śmiercią samobójczą, wypadając z okna hotelowego. Był reprezentantem cool jazzu, a także jednym z najbardziej cenionych trębaczy jazzowych lat 50.
Pierwsze kontakty z muzyką.
Chet Baker od najmłodszych lat miał kontakt z muzyką, śpiewając w kościelnym chórze. Jego ojciec grał na gitarze i zachęcał młodego Bakera do gry na instrumentach dętych. Na początku był to puzon, jednak gdy ten okazał się za trudny, zdecydował się na trąbkę. Pierwsze wykształcenie muzyczne odebrał w Glendale Junior High School, jednak szybko ją porzucił, aby wstąpić w wieku 16 lat do armii. Został wysłany do Berlina, gdzie dołączył do orkiestry wojskowej 298 armii. Opuścił ją w 1948, aby podjąć studia w El Camino College w Los Angeles. Jednakże porzucił je i wrócił do wojska, tym razem do orkiestry 6 armii w San Francisco. W mieście wolny czas spędzał głównie w klubach jazzowych m.in. w "Bop City" i "Black Hawk". Ostatecznie porzucił karierę wojskowego, aby zostać zawodowym muzykiem.
Początek wielkiej kariery.
Pierwsze koncerty Baker grywał z zespołem Vida Musso oraz ze Stanem Getzem. Jednakże prawdziwy sukces odniósł jako trębacz w 1951, gdy został wybrany przez Charliego Parkera do serii koncertów na zachodnim wybrzeżu USA. W tym samym roku dołączył do grupy Gerry'ego Mulligana, która natychmiast okazała się fenomenem. Sławę przyniosło mu nagranie zespołu My Funny Valentine, gdzie wykonał solówkę na trąbce. Grupa rozpadła się po roku, z powodu aresztowania Mulligana za posiadanie narkotyków. W 1954 Baker wygrał doroczny plebiscyt magazynu "Down Beat" w kategorii "Najlepszy trębacz", pokonując m.in. Milesa Davisa. Przez kolejnych kilka lat występował samotnie. Stał się ikoną cool jazzu na zachodnim wybrzeżu, w czym pomógł mu dobry wygląd i piękny głos. Jego nagrania z Artem Pepperem z 1956, zebrane i wydane w całości po raz pierwszy w 1969 na albumie zatytułowanym "The Route", rozwinęły i wzbogaciły brzmienie West Coast i stały się istotnym składnikiem cool jazzu. W latach 60. rozpoczął grę także na fluegelhornie.
Uzależnienie od narkotyków.
Ostatecznie nałóg narkotykowy pokonał Cheta Bakera i w rezultacie doprowadził do upadku jego obiecującej kariery. Heroina stworzyła wiele problemów – Baker odsiedział ponad rok we włoskim więzieniu, został wydalony z Republiki Federalnej Niemiec oraz Anglii w ramach programu walki z narkotykami. W końcu, za ponowne złamanie prawa na terenie RFN, został deportowany do USA. Zamieszkał w Milpitas w północnej Kalifornii. Pomiędzy krótkimi odsiadkami w więzieniu, które spędzał na pisanie własnych kompozycji, grywał w San Jose i San Francisco.
W 1966 Baker został rzekomo poważnie pobity (rozcięte wargi, wybite przednie zęby), kiedy próbował kupić narkotyki po jednym z występów w San Francisco. Sytuacja zmieniła się po lekkomyślnych oświadczeniach poszkodowanego. Można było z nich wywnioskować, że cała sprawa została sfabrykowana, a okaleczenie ust i zębów było wynikiem zażywania narkotyków. Od tego czasu musiał nauczyć się grać z protezą zębową, co jest bardzo trudne dla trębacza. Pomiędzy 1966 a 1974 Baker grał głównie na flugelhornie i nagrywał banalne piosenki w stylu light music. Następnie przeniósł się do Nowego Jorku, gdzie na poważnie zaczął nagrywać ze znanymi muzykami jazzowymi takimi jak Jim Hall. W latach 70. przeprowadził się z powrotem do Europy, gdzie uzyskał pomoc od swojej przyjaciółki, Diane Vavra, zarówno w sprawach zawodowych jak i prywatnych.
Baker w swojej karierze był twórczo bardzo płodny. Związane było to przede wszystkim z potrzebą zdobywania pieniędzy na narkotyki. Efektem czego było też bardzo nieregularne wydawanie płyt. Jego niektóre nagrania (szczególnie te z końca kariery nagrywane w Europie) ukazują jego talent oraz pewną głębię i dojrzałość w przeciwieństwie do niektórych wcześniejszych utworów.
Śmierć muzyka i związane z nią pogłoski.
Pod koniec swego życia Chet Baker grywał przede wszystkim w Europie, powracając do USA tylko na kilka koncertów rocznie. 13 maja 1988 r., na parę dni przed planowanym przyjazdem do Polski i występem na wrocławskim festiwalu Jazz nad Odrą, Baker wypadł z okna hotelu w Amsterdamie. Ponieważ drzwi do hotelowego pokoju zamknięte były od wewnątrz policja wykluczyła udział trzecich osób i zakwalifikowała zdarzenie jako wypadek. W pokoju znaleziono narkotyki, a badanie potwierdziło ich obecność w krwi muzyka. Obecnie przed hotelem Prins Hendrik znajduje się tabliczka upamiętniająca legendę jazzu. Chet Baker został pochowany w Inglewood w Kalifornii.

</doc>
<doc id="750210" url="https://pl.wikipedia.org/wiki?curid=750210" title="Emilio Aguinaldo">
Emilio Aguinaldo

Emilio Aguinaldo y Famy (ur. 23 marca 1869 w Cavite, zm. 6 lutego 1964 w Manili) – filipiński rewolucjonista i polityk. Przywódca powstania o niepodległość Filipin przeciwko Hiszpanii, a później przeciwko Stanom Zjednoczonym.
Życiorys.
Aguinaldo pochodził z mieszanego małżeństwa, jego ojciec był Chińczykiem, a matka Filipinką. Ukończył studia na Uniwersytecie Santo Tomás w Manili. W sierpniu 1896 został przywódcą tajnego stowarzyszenia "Katipunan" (był jednocześnie burmistrzem miasta Cavite Viejo), które prowadziło bezskuteczną walkę z Hiszpanami. W grudniu 1897 r. został sygnatariuszem porozumienia z hiszpańskim gubernatorem generalnym, nazwanego „Paktem Biac-na-Bató”. Zgodził się wtedy na opuszczenie Filipin i udanie się na wieczne wygnanie, w zamian za wsparcie finansowe i obietnice liberalnych reform w kraju. Podczas pobytu w Hongkongu i w Singapurze spotkał się z amerykańskimi konsulami w tych miastach oraz z komandorem George’em Deweyem, wtedy też uzgodnił z nimi swój powrót na Filipiny i pomoc dla Amerykanów w ich wojnie z Hiszpanią.
Aguinaldo wrócił na Filipiny 19 maja 1898 r. i ogłosił wznowienie walki z Hiszpanami. Filipińczycy zadeklarowali swoją niepodległość 12 czerwca 1898 r. i ustanowili tymczasową republikę, której prezydentem został Aguinaldo. Formalne ogłoszenie suwerenności nastąpiło we wrześniu, a dokonało tego zgromadzenie rewolucyjne. Na drodze do suwerenności Filipin stanął jednak traktat pokojowy hiszpańsko-amerykański, podpisany w Paryżu 10 grudnia 1898 r., w którym Hiszpania zrzekła się wyspy Guam, Portoryko oraz Filipin na rzecz Stanów Zjednoczonych
W tym czasie stosunki filipińsko-amerykańskie coraz bardziej się zaogniały. 23 stycznia 1899 r. uchwalona została tzw. Konstytucja Malolos, na mocy której Filipiny stały się republiką. Aguinaldo, który był prezydentem tymczasowego rządu, został już oficjalnie wybrany na głowę nowego państwa.
W nocy 4 lutego wydarzenia nabrały szybszego tempa, wtedy to bowiem rozpoczęły się walki pomiędzy Filipińczykami, którzy otoczyli Manilę, a stacjonującymi w tym mieście Amerykanami. Jednak z biegiem czasu armia amerykańska zaczęła opanowywać sytuację, mimo zaciekłego oporu Filipińczyków. W międzyczasie Aguinaldo wypowiedział wojnę Stanom Zjednoczonym, które w odpowiedzi na to wysłały w rejon konfliktu dodatkowe posiłki. Powstańczy rząd musiał uciekać na północ kraju. W listopadzie 1899 r. Filipińczycy przeszli do walki partyzanckiej, wraz z którą wzrosło okrucieństwo obydwu walczących stron. W czasie trwającej dwa lata wojny zabitych zostało 4 000 Amerykanów i około 8 000 Filipińczyków.
Po trzech latach walk powstanie ostatecznie zostało spacyfikowane, a gen. Frederick Funston pojmał Aguinaldo w jego tajnej kwaterze w Palanan na wyspie Luzon 23 marca 1901 r. Aguinaldo został zmuszony do złożenia przysięgi na wierność Stanom Zjednoczonym, które w zamian za to przyznały mu pensję i umożliwiły wycofanie się z polityki.
W 1935 r., kiedy został założony autonomiczny rząd jako forma przygotowania kraju do przyznania niepodległości, Aguinaldo wystąpił ze swoją kandydaturą na urząd prezydenta, ale został zdecydowanie pokonany. Znowu wycofał się z życia publicznego aż do momentu inwazji japońskiej na wyspy w 1941 r. Japończycy starali się wykorzystać jego osobę dla celów propagandowych i zmuszali go do wygłaszania rozmaitych mów, podpisywania artykułów czy wystosowywania apelów radiowych do gen. Douglasa MacArthura, wzywających go do zaprzestania oporu wobec Japończyków i „oszczędzenia kwiatu filipińskiej młodzieży”.
Po powrocie Amerykanów Aguinaldo został aresztowany i razem z innymi oskarżonymi o kolaborację z Japończykami. Był wtedy przetrzymywany w więzieniu w Bilibid. Wypuszczono go dopiero po ogłoszeniu amnestii prezydenckiej. W 1950 r. został członkiem Rady Państwa na mocy dekretu prezydenta Elpidia Quirina. W późniejszych latach poświęcił się problemom weteranów wojennych, promowaniu patriotyzmu i demokracji oraz polepszaniu stosunków ze Stanami Zjednoczonymi. Kres życia spędził w zaciszu domowym, jako przywódca rebelii uznany został za "Garibaldiego" Filipin.

</doc>
<doc id="750211" url="https://pl.wikipedia.org/wiki?curid=750211" title="Stipendium">
Stipendium

Stypendium (łac. "stipendium") – w starożytnym Rzymie żołd wypłacany żołnierzom.
Armia rzymska w okresie Republiki była pospolitym ruszeniem powoływanym w razie zagrożenia. Po wygranej wojnie wojsko rozpuszczano do domu. Służba była obowiązkowa i bez nagrody. Potem nastał czas ciągłych walk i podbojów. Według historyków sytuacja zmieniła się w latach 406–396 p.n.e., kiedy Rzymianie przez 10 lat oblegali Weje, cały czas utrzymując armię pod bronią.
Za cesarza Augusta żołnierz otrzymywał trzy stypendia rocznie. Za Domicjana wypłacano już cztery stypendia.

</doc>
<doc id="750215" url="https://pl.wikipedia.org/wiki?curid=750215" title="Billy Hamill">
Billy Hamill

Billy Hamill, właśc. William Gordon Hamill (ur. 23 maja 1970 w Arcadii) – amerykański żużlowiec.
Kariera sportowa.
Trzykrotnie stawał na podium indywidualnych mistrzostw świata: w 1996 został mistrzem świata, w 1997 i 2000 został wicemistrzem. Przed Grand Prix 2003 zrezygnował z IMŚ, motywując to zbyt niskimi premiami przy bardzo wysokich kosztach uczestnictwa w turniejach (stałym uczestnikiem – z numerem 25 – został pierwszy rezerwowy Hans Andersen).
Wielokrotnie zdobywał medale Indywidualnych Mistrzostw USA. Zdobywał także medale z klubami w lidze angielskiej, lidze szwedzkiej i lidze polskiej.
We wrześniu 2008 zakończył sportową karierę z powodu kontuzji, wystąpił jednak 7 lipca 2012 w ekipie USA w DPŚ w Bydgoszczy.
Po zakończeniu kariery zaangażował się w rozwój żużla na terenie Stanów Zjednoczonych, m.in. zajmując się akademią żużlową.
Starty w lidze.
Liga brytyjska
Liga szwedzka
Liga polska
Liga duńska
Liga niemiecka
Liga włoska
Osiągnięcia.
Indywidualne Mistrzostwa Świata
Po Grand Prix 2002 zrezygnował z IMŚ.
Drużynowe Mistrzostwa Świata
Drużynowy Puchar Świata
Indywidualne Mistrzostwa USA
Drużynowe Mistrzostwa Polski.
Źródło.
Legenda: 
Podsumowanie:
Inne ważniejsze turnieje.
Memoriał Edwarda Jancarza w Gorzowie Wielkopolskim

</doc>
<doc id="750217" url="https://pl.wikipedia.org/wiki?curid=750217" title="Wittighausen">
Wittighausen

Wittighausen – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Main-Tauber, wchodzi w skład wspólnoty administracyjnej Grünsfeld. Leży ok. 12 km na wschód od Tauberbischofsheim, przy linii kolejowej Stuttgart–Würzburg.

</doc>
<doc id="750219" url="https://pl.wikipedia.org/wiki?curid=750219" title="Grupa Armii Don">
Grupa Armii Don

Grupa Armii Don (, "HGr Don") – niemiecka grupa armii, stacjonująca głównie w okolicach Stalingradu i w północnych Włoszech.
Utworzenie i działania.
Utworzona w listopadzie 1942 po zamknięciu 6 Armii w Stalingradzie. Jej zadaniem było odblokowanie miasta (Operacja Wintersturm). W międzyczasie przejęła południową część frontu Grupy Armii B. Na wiosnę 1943 roku, kiedy bitwa o Stalingrad dobiegła końca, Grupa Armii B została przerzucona do północnych Włoch, a Grupa Armii Don została przemianowana na Grupę Armii Południe.

</doc>
<doc id="750221" url="https://pl.wikipedia.org/wiki?curid=750221" title="Pustary">
Pustary

Pustary – wieś w Polsce położona w województwie zachodniopomorskim, w powiecie kołobrzeskim, w gminie Dygowo.
Według danych z 1 stycznia 2011 r. wieś miała 312 mieszkańców.
W latach 1975–1998 miejscowość administracyjnie należała do województwa koszalińskiego.
Miejscowość położona około 10 km od Kołobrzegu. Na Parsęcie często organizowane są zawody wędkarskie – Ogólnopolskie Kołobrzeg TROĆ. 

</doc>
<doc id="750222" url="https://pl.wikipedia.org/wiki?curid=750222" title="Großrinderfeld">
Großrinderfeld

Großrinderfeld – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Main-Tauber, wchodzi w skład wspólnoty administracyjnej Tauberbischofsheim. Leży ok. 7 km na północny wschód od Tauberbischofsheim, przy autostradzie A81.

</doc>
<doc id="750224" url="https://pl.wikipedia.org/wiki?curid=750224" title="Königheim">
Königheim

Königheim – gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Main-Tauber-Kreis, wchodzi w skład wspólnoty administracyjnej Tauberbischofsheim. Leży ok. 7 km na zachód od Tauberbischofsheim, przy drodze krajowej B27.
Współpraca.
Miejscowość partnerska:

</doc>
<doc id="750226" url="https://pl.wikipedia.org/wiki?curid=750226" title="Emanuel Vigeland">
Emanuel Vigeland

Emanuel Vigeland (ur. 2 grudnia 1875, zm. 22 grudnia 1948 w Oslo) – norweski malarz, witrażysta, rzeźbiarz i architekt, młodszy brat rzeźbiarza Gustava Vigelanda. Studiował grafikę i malarstwo w Oslo (Kristianii) i w Paryżu, odbywał podróże artystyczne do Włoch, Hiszpanii i Anglii. Pierwsze obrazy wystawił publicznie na wystawie w 1897 r.
W 1926 r. wzniósł budynek na przedmieściach Oslo (w dzielnicy Slemdal), który pierwotnie przeznaczył na swoje muzeum, później jednak zdecydował, że stanie się jego mauzoleum. Budynek ma formę niewielkiego kościoła pozbawionego okien, a dzieło oświetlone tylko kilkoma reflektorami, co wymaga szczególnego skupienia i za każdym spojrzeniem można dostrzec kolejne postacie. Jego wewnętrzne ściany pokryte są ogromnym freskiem (o powierzchni 800 m. kw.), zatytułowanym "Vita (Życie)", który przedstawia życie człowieka od poczęcia aż do śmierci. Tematem fresku jest erotyzm i instynkt seksualny człowieka. Ponieważ fresk przedstawia liczne nagie postacie, często w wyraźnie erotycznych kontekstach (aktach miłosnych), wzbudził on w purytańskiej Norwegii ogromne sprzeciwy, zwłaszcza ze względu na wywołującą religijne skojarzenia formę samej budowli.
Dopiero w 1958 r. zdecydowano się udostępnić mauzoleum do zwiedzania i to w bardzo ograniczonej formie, jest ono otwarte jedynie raz w tygodniu (w niedzielę) przez 4 godziny, nie wolno wykonywać fotografii, nie sprzedaje się też reprodukcji fresku. Emanuel Vigeland pozostaje wskutek tego niemal całkowicie nieznany, nawet w Norwegii.

</doc>
<doc id="750227" url="https://pl.wikipedia.org/wiki?curid=750227" title="Werbach">
Werbach

Werbach – miejscowość i gmina w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Main-Tauber, wchodzi w skład wspólnoty administracyjnej Tauberbischofsheim. Leży nad rzeką Tauber, ok. 6 km na północ od Tauberbischofsheim, przy linii kolejowej Aschaffenburg–Crailsheim.

</doc>
<doc id="750228" url="https://pl.wikipedia.org/wiki?curid=750228" title="Konigheim">
Konigheim



</doc>
<doc id="750229" url="https://pl.wikipedia.org/wiki?curid=750229" title="Koenigheim">
Koenigheim



</doc>
<doc id="750231" url="https://pl.wikipedia.org/wiki?curid=750231" title="Grossrinderfeld">
Grossrinderfeld



</doc>
<doc id="750233" url="https://pl.wikipedia.org/wiki?curid=750233" title="Oktiabr´skij (obwód archangielski)">
Oktiabr´skij (obwód archangielski)

Oktiabr´skij (ros. Октябрьский) – osiedle typu miejskiego w północnej Rosji, w obwodzie archangielskiem.
Miejscowość liczy 9893 mieszkańców (1 stycznia 2005 r.).

</doc>
<doc id="750234" url="https://pl.wikipedia.org/wiki?curid=750234" title="Cyklon A">
Cyklon A

Cyklon A (niem. "Zyklon A") – nazwa handlowa ciekłej mieszaniny cyjanomrówczanu metylu (90%) i chloromrówczanu metylu (10%).
Środek ten był produkowany w latach trzydziestych XX w. w Niemczech jako insektycyd z przeznaczeniem do opryskiwania drzew owocowych. Nad drzewkiem stawiano namiot w celu uzyskania większych stężeń trującego cyjanowodoru uwalnianego pod wpływem pary wodnej w wyniku reakcji: 
NC-COOCH3 + H2O → HCN↑ + CO2↑ + CH3OH
Prawdopodobnie był także sporadycznie wykorzystywany przez Niemców do mordowania ludzi w obozach koncentracyjnych (KL Sachsenhausen), w sposób podobny jak z użyciem cyklonu B.
W literaturze historycznej spotyka się niekiedy błędne twierdzenie – wywodzące się z publikacji amerykańskiego historyka holokaustu Raula Hilberga ("„The Destruction of European Jewry”", I wyd. 1961) – o oznaczeniach kodowych "Zyklon A, B, C, D, E, F", mających oznaczać malejące nasilenie toksyczności poszczególnych rodzajów tych preparatów. W rzeczywistości Niemcy produkowali dwa preparaty cyklonu, różniące się składem chemicznym. Z cyklonu A cyjanowodór powstawał w reakcji chemicznej, zaś cyklon B stanowił grudki ziemi okrzemkowej nasączonej cyjanowodorem, parującym pod wpływem ciepła.

</doc>
<doc id="750237" url="https://pl.wikipedia.org/wiki?curid=750237" title="Cabó">
Cabó

Cabó – gmina w Hiszpanii, w Katalonii, w prowincji Lleida, w comarce Alt Urgell.
Powierzchnia gminy wynosi 80,33 km². Zgodnie z danymi INE, w 2005 roku liczba ludności wynosiła 108, a gęstość zaludnienia 1,34 osoby/km². Wysokość bezwzględna gminy równa jest 768 metry. Współrzędne geograficzne gminy to 42°14'25"N, 1°14'55"E.
Miejscowości.
W skład gminy Cabó wchodzą trzy miejscowości, w tym miejscowość gminna o tej samej nazwie:

</doc>
<doc id="750239" url="https://pl.wikipedia.org/wiki?curid=750239" title="Aleksander Du Toit">
Aleksander Du Toit



</doc>
<doc id="750240" url="https://pl.wikipedia.org/wiki?curid=750240" title="El Pujal de Cabó">
El Pujal de Cabó

El Pujal de Cabó, również: El Pujal d’Organyà – miejscowość w Hiszpanii, w Katalonii, w prowincji Lleida, w comarce Alt Urgell, w gminie Cabó.
Według danych INE w 2020 roku liczyła 16 mieszkańców – 7 mężczyzn i 9 kobiet. 

</doc>
<doc id="750241" url="https://pl.wikipedia.org/wiki?curid=750241" title="El Vilar de Cabó">
El Vilar de Cabó

El Vilar de Cabó, również: El Vilar d’Organyà, El Vilar de Segre – miejscowość w Hiszpanii, w Katalonii, w prowincji Lleida, w comarce Alt Urgell, w gminie Cabó.
Według danych INE w 2020 roku liczyła 21 mieszkańców – 13 mężczyzn i 8 kobiet. 

</doc>
<doc id="750247" url="https://pl.wikipedia.org/wiki?curid=750247" title="Janaul">
Janaul



</doc>
<doc id="750250" url="https://pl.wikipedia.org/wiki?curid=750250" title="Sekwenser">
Sekwenser



</doc>
<doc id="750251" url="https://pl.wikipedia.org/wiki?curid=750251" title="Fernando Gago">
Fernando Gago

Fernando Rubén Gago (ur. 10 kwietnia 1986 w Ciudadeli) – argentyński piłkarz posiadający także obywatelstwo włoskie, grający na pozycji defensywnego pomocnika w Boca Juniors.
Fernando jest wychowankiem argentyńskiego Boca Juniors, z którego przeniósł się do stolicy Hiszpanii za 20 mln euro. W Realu zadebiutował 7 stycznia 2007 roku w meczu z Deportivo La Coruña, kiedy to na boisku spędził 58 minut. W 2008 roku został powołany do prowadzonej przez Sergio Batistę reprezentacji U-23 na Igrzyska Olimpijskie w Pekinie, gdzie Argentyna zdobyła złoty medal. Jego żoną jest Gisela Dulko (argentyńska tenisistka, odnosząca sukcesy w grze deblowej).

</doc>
<doc id="750254" url="https://pl.wikipedia.org/wiki?curid=750254" title="Kumertau">
Kumertau



</doc>
<doc id="750256" url="https://pl.wikipedia.org/wiki?curid=750256" title="Massachusetts (ujednoznacznienie)">
Massachusetts (ujednoznacznienie)



</doc>
<doc id="750258" url="https://pl.wikipedia.org/wiki?curid=750258" title="Agidiel">
Agidiel



</doc>
<doc id="750259" url="https://pl.wikipedia.org/wiki?curid=750259" title="Oktiabrskij">
Oktiabrskij

Oktiabrskij (, "Oktiabr´skij") – miasto w Rosji, w Baszkortostanie, u podnóża Gór Ilmeńskich, nad rzeką Ik.
Liczba mieszkańców w 2020 roku wynosiła 114 100 osób.

</doc>
<doc id="750262" url="https://pl.wikipedia.org/wiki?curid=750262" title="Fort 38 „Skała”">
Fort 38 „Skała”

Fort 38 Skała ("Śmierdząca Skała") – jeden z fortów Twierdzy Kraków. Powstał w 1878 roku jako fort półstały. W latach 1884–1886 został przebudowany na fort pancerny. Jest to pierwszy fort pancerny w Twierdzy Kraków. Stanowił zachodnie czoło Twierdzy Kraków. Należał do III sektora obronnego i był jego głównym obiektem.
Historia.
Projektantem fortu był Szwajcar, gen. Daniel Salis-Soglio. Celem budowy było zapewnienie obrony rubieży między dolinami Rudawy i Wisły. Fort wspomagał od północy Fort 39 Olszanica, a od południa Fort Bielany.
Fort 38 Skała nie brał udziału w walkach I wojny światowej. Podczas dwudziestolecia międzywojennego pozostał własnością wojska. W latach 1921–1926 fort był remontowany. Również podczas II wojny światowej nie został zniszczony.
W 1953 roku został przekazany Uniwersytetowi Jagiellońskiemu, który przeznaczył zabudowania fortu na obserwatorium astronomiczne. Obserwatorium oddano do użytku w maju 1964 roku z okazji jubileuszu 600-lecia uniwersytetu.
Położenie fortu.
Fort znajduje się na łagodnie opadającym w kierunku zachodnim zboczu wzgórza Sowiniec, przy ulicy Do Obserwatorium, w Krakowie. Za fortem ten grzbiet kończy się kilkunastometrowym obrywem skalnym.

</doc>
<doc id="750264" url="https://pl.wikipedia.org/wiki?curid=750264" title="Jean-Pierre Fiala Fiala">
Jean-Pierre Fiala Fiala

Jean-Pierre Fiala Fiala (ur. 22 kwietnia 1969 w Jaunde) – kameruński piłkarz, występował na pozycji pomocnika.
Był w kadrze powołanej przez trenera Henriego Michela, na Mistrzostwa Świata 1994, jednak nie zagrał na nich ani minuty. W czasie tego turnieju był zawodnikiem Canonu Jaunde, a sezon 1995/1996 spędził na greckich boiskach, reprezentując barwy Larisy. Następnie grał w Indonezji w klubach Persma Manado i Persija Dżakarta. Karierę kończył we Francji, gdzie grał w klubach Stade Brestois i US Avranches.

</doc>
<doc id="750265" url="https://pl.wikipedia.org/wiki?curid=750265" title="Jarosław Markiewicz">
Jarosław Markiewicz

Jarosław Markiewicz (ur. 12 czerwca 1942 w Wysokim Litewskim, zm. 25 czerwca 2010 w Warszawie) – polski malarz i poeta.
Życiorys.
Studiował na Uniwersytecie Warszawskim filozofię i historię sztuki. W 1969 założył Teatr Robotniczy, a w stanie wojennym w 1982 konspiracyjne Wydawnictwo Przedświt. Założył również Kościół Naturalnej Obecności.

</doc>
<doc id="750268" url="https://pl.wikipedia.org/wiki?curid=750268" title="Mistrzostwa Świata Mężczyzn w Curlingu 1971">
Mistrzostwa Świata Mężczyzn w Curlingu 1971

Mistrzostwa Świata Mężczyzn w Curlingu 1971 zostały rozgrywane w "Palais de Sports", w Megève, we Francji, w dniach 16 - 21 marca. Rywalizowało ze sobą 8 reprezentacji.

</doc>
<doc id="750270" url="https://pl.wikipedia.org/wiki?curid=750270" title="Rudziska Pasymskie">
Rudziska Pasymskie

Rudziska Pasymskie (niem. "Waldheim") – osada w Polsce położona w województwie warmińsko-mazurskim, w powiecie szczycieńskim, w gminie Pasym. W latach 1975–1998 miejscowość należała administracyjnie do województwa olsztyńskiego.
Przed 1945 r. nad jeziorem Kalwa wzniesiono kompleks turystyczny miasta Pasym, które było znane jako ośrodek sportów wodnych i zimowych oraz jako miejscowość turystyczna. Obecnie jest to obszar Rudzisk Pasymskich, kompleks turystyczny obejmował pensjonat wybudowany w 1927 r., małą skocznię narciarską z wyciągiem krzesełkowym, przystań wodną i liczne kawiarnie.
W Rudziskach Pasymskich w latach 1946 - 1950 i 1957 - 1960 funkcjonował w obiektach poniemieckiego kompleksu turystycznego założony przez Karola Małłka Mazurski Uniwersytet Ludowy. Po rozwiązaniu uniwersytetu w budynku mieścił się Centralny Ośrodek Szkoleniowo-Wczasowy Związku Młodzieży Wiejskiej, a później należał on do Związku Nauczycielstwa Polskiego. Spalił się w 1987 r. i pozostaje w ruinie. 

</doc>
<doc id="750271" url="https://pl.wikipedia.org/wiki?curid=750271" title="Wolność wyznania">
Wolność wyznania



</doc>
<doc id="750272" url="https://pl.wikipedia.org/wiki?curid=750272" title="Tomaszewski">
Tomaszewski

Osoby noszące nazwisko Tomaszewski:

</doc>
<doc id="750275" url="https://pl.wikipedia.org/wiki?curid=750275" title="Słonecznik (Pasym)">
Słonecznik (Pasym)

Słonecznik (dawniej "Sonnenberg") – część Pasymia, dawniej wieś.
W latach 1975-1998 miejscowość należała administracyjnie do województwa olsztyńskiego.
Wieś powstała około roku 1866. Zachowały się zabudowania folwarczne oraz przebudowany dawny dwór. Przy drodze znajduje się kapliczka z końca XIX w., charakterystyczna dla krajobrazu Warmii, na ewangelickich Mazurach widok niecodzienny.
Zobacz też: Słonecznik

</doc>
<doc id="750276" url="https://pl.wikipedia.org/wiki?curid=750276" title="Rudy Tomjanovich">
Rudy Tomjanovich

Rudy Tomjanovich (ur. 24 listopada 1948 w Hamtramck) – amerykański koszykarz występujący na pozycji skrzydłowego, po zakończeniu kariery zawodniczej trener koszykarski, dwukrotny mistrz NBA, jako trener Houston Rockets.
Kariera zawodnicza.
Został wybrany w 1970 w pierwszej rundzie draftu przez San Diego Rockets. W swoim pierwszym sezonie w NBA spędzał na parkiecie średnio ponad 10 minut, notując ok. 5 punktów i 5 zbiórek na mecz. W następnych dwóch sezonach po przenosinach zespołu do Houston, zdecydowanie poprawił swoje statystyki. W trzecim sezonie był najlepszym strzelcem drużyny (18,7 punktu na mecz) oraz najlepszym w walce na tablicach notując średnio 11,6 zbiórek w meczu. W sezonie 1974-1975, awansował z Rakietami do pierwszych playoffów w historii drużyny. W sezonie 1976-77 zespół awansował do finału konferencji. Kolejny sezon okazał się dla Tomjanovicha bardzo pechowy. W czasie meczu z Los Angeles Lakers doszło do bijatyki, w której Rudy został uderzony w twarz, przez co pauzował przez pół sezonu. Jeszcze dziś Tomjanovich ma problemy ze słuchem, spowodowane tamtą bójką. Na parkietach spędził jeszcze trzy sezony, które nie obfitowały w sukcesy. Karierę zakończył 2 października 1981 roku, a jego numer - 45 zawisnął pod dachem hali w Houston 28 stycznia 1982. 
W latach 1973-1979 co rok uczestniczył w meczu gwiazd.
Kariera trenerska.
Przygodę z trenerką rozpoczął w sezonie 1985-86. Był asystentem trenera Rockets. Posadę pierwszego trenera objął w trakcie sezonu 1991-92, kiedy to rozegrane były już 52 spotkania. Nie udało mu się doprowadzić zespołu do playoff. W kolejnym sezonie ta sztuka mu się udała i awansował nawet do półfinału konferencji. W kolejnym sezonie Houston Rockets wygrało aż 58 spotkań sezonu zasadniczego i zdobyło pierwsze w historii klubu Mistrzostwo ligi. Rok później udało się obronić tytuł. Nie udało się to po raz trzeci. W sezonie 1996-1997 podopieczni Tomjanovicha dotarli do finału konferencji zachodniej, w którym ulegli po wyrównanej rywalizacji Utah Jazz. Następne dwa sezony to awans do pierwszej rundy playoff. W latach 1999-2003 Rakiety nie awansowały do playoff, a Tomjanovich z powodu choroby musiał ustąpić ze stanowiska trenera. 
Podsumowując, podczas dwunastu sezonów pracy w Houston doprowadził drużynę siedem razy do fazy playoff i dwa razy do tytułu Mistrzów NBA. Ekipa wygrała 56% spotkań. 
W 2004 roku został szkoleniowcem Los Angeles Lakers. Obecnie jest na trenerskiej emeryturze.

</doc>
<doc id="750284" url="https://pl.wikipedia.org/wiki?curid=750284" title="Węglik wolframu">
Węglik wolframu

Węglik wolframu, WC – nieorganiczny związek chemiczny zawierający wolfram i węgiel, podobny do węgliku tytanu. Ma najwyższą (6000 °C) temperaturę wrzenia spośród znanych związków. Z powodu jego dużej twardości używa się go w narzędziach tnących, pociskach, wygładzarkach i łożyskach, jako tańszą i bardziej odporną na działanie temperatury alternatywę diamentu. Węglik wolframu jest również używany, ze względu na odporność na zarysowania, w jubilerstwie (bransoletki do zegarków, obrączki ślubne).

</doc>
<doc id="750287" url="https://pl.wikipedia.org/wiki?curid=750287" title="Allilek magnezu">
Allilek magnezu

Allilek magnezu, seskwiwęglik magnezu, – nieorganiczny związek chemiczny magnezu z grupy allilków.
Otrzymywanie.
Pierwsze metody otrzymywania allilku magnezu z przełomu XIX i XX w. polegały na ogrzewaniu magnezu z węglem, gazem koksowniczym lub różnymi związkami organicznymi
Współcześnie otrzymuje się go w reakcji pyłu magnezowego z metanem lub pentanem w temp. ok. 700 °C:
Możliwa jest też synteza z MgO i metanu, jednak ze względu na wymaganą wysoką temperaturę procesu, 1400 °C, jest to metoda mało praktyczna:
Budowa.
Ma strukturę krystaliczną zawierającą trójwęglowe liniowe łańcuchy skoordynowane z jonami . Jon poliwęglowy ma strukturę izoelektronową z , i , jednak wiązania w allilku magnezu mają charakter głównie kowalencyjny. Ich długości wynoszą 133,2 pm, co jest o 5 pm więcej niż w allenie. Takie skrócenie wiązań jest cechą odwrotną niż w węglikach i jest tłumaczone występowaniem wiązań mostkowych z magnezem.
Właściwości chemiczne.
Allilek magnezu w temperaturze &gt;700 °C ulega rozkładowi do pierwiastków. W kontakcie z wodą ulega gwałtownej hydrolizie z wydzieleniem propadienu (allenu, ) i propynu (metyloacetylenu, ):
Podobne trójwęglowe węglowodory powstają podczas ogrzewania mieszaniny z halogenkami amonu:
Reakcje te proponowane są jako metody preparatywne otrzymywania . Powstające halogenki magnezu można bezpośrednio wykorzystać do uzyskania metalicznego magnezu w typowym procesie elektrolitycznym (w przeciwieństwie do tlenku lub wodorotlenku magnezu powstających podczas hydrolizy allilku); z magnezu z kolei można odtworzyć .

</doc>
<doc id="750289" url="https://pl.wikipedia.org/wiki?curid=750289" title="Słonecznik (ujednoznacznienie)">
Słonecznik (ujednoznacznienie)



</doc>
<doc id="750293" url="https://pl.wikipedia.org/wiki?curid=750293" title="Hans Agbo">
Hans Agbo

Hans Agbo (ur. 26 września 1967 w Duali) – kameruński piłkarz, występował na pozycji obrońcy.
Życiorys.
Całą swoją karierę spędził w ojczyźnie, grając w trzech klubach: Prévoyance Jaunde, Tonnerre Jaunde i Olympic Mvolyé. Uczestniczył w Mistrzostwach Świata 1994. Rozegrał na nich wszystkie trzy mecze, trzy raz po 90 minut, ze Szwecją, Brazylią, oraz Rosją, a Kamerun odpadł już w fazie grupowej, z jednym punktem na koncie.

</doc>
<doc id="750295" url="https://pl.wikipedia.org/wiki?curid=750295" title="Hubert Dobaczewski">
Hubert Dobaczewski

Hubert Dobaczewski ps. Spięty (ur. 1974) – polski muzyk, kompozytor, wokalista i autor tekstów. Z wykształcenia magister ekonomii. Członek zespołu Lao Che. Prowadzi także solową działalność artystyczną.
Działalność artystyczna.
Karierę muzyczną rozpoczynał, grając w zespołach Aberration oraz Hope I. W latach 1998–2003 występował z hip-hopową grupą Koli, nagrywając z nią album "Szemrany". Jest też autorem wszystkich tekstów na tym albumie. Od roku 1999 jest wokalistą i gitarzystą zespołu Lao Che. Współtworzył albumy: "Gusła", "Powstanie Warszawskie", "Gospel," "Prąd stały / Prąd zmienny, Soundtrack," "Dzieciom i Wiedza o społeczeństwie". Odpowiadał również za teksty utworów zamieszczonych na tych płytach.
W grudniu 2006 zaśpiewał na koncercie Armii utwór „Opowieść zimowa”. Rok później był jednym z gości na pożegnalnej trasie Pidżamy Porno. Zaśpiewał wraz z zespołem dwa jego utwory: „Wieczność” oraz „Chłopcy idą na wojnę”. W latach 2008–2009 występował gościnnie na koncertach Strachów na Lachy, wykonując utwory: „Fabryka” (z repertuaru Dezertera) i „Wariat” (z repertuaru Rejestracji). Pojawiał się także na scenie podczas pojedynczych koncertów Frutti di Mare. W 2009 wystąpił na albumie Sulphur Phuture (solowy projekt Rafała „Praczasa” Kołacińskiego), a w 2011 uczestniczył w projekcie R.U.T.A., który zaowocował płytą "Gore".
16 listopada 2009 miał premierę jego solowy album muzyczny pt. "Antyszanty", wydany nakładem Antena Krzyku, Opensources. Pierwszym singlem został utwór „Ma czar karma”.
Nagrody i odznaczenia.
30 lipca 2012 podczas uroczystości w Parku Wolności w Muzeum Powstania Warszawskiego z rąk prezydenta RP Bronisława Komorowskiego odebrał Srebrny Krzyż Zasługi za „działalność na rzecz popularyzacji i upamiętniania Powstania Warszawskiego”.

</doc>
<doc id="750297" url="https://pl.wikipedia.org/wiki?curid=750297" title="Koli">
Koli

Koli – polski zespół powstały we wrześniu roku 1998 w Płocku na bazie poprzedniego projektu Kanabiplanto. Zespół zawiesił swoją działalność kilka lat po utworzeniu zespołu Lao Che. Muzycy wydali jedną płytę pt. "Szemrany". Nagrania uzyskały nominację do nagrody polskiego przemysłu fonograficznego Fryderyka w kategorii "Album Roku – Rap/Hip-Hop". Pojedyncze osoby z grupy zapowiedziały, że powstała część utworów na kolejną płytę, która miała traktować o kosmosie i wizji przyszłości Polski: Płyta miała nosić tytuł "Kabaret". W jednym z wywiadów z 2006 roku członkowie zapowiedzieli, iż płyta raczej nie powstanie, tak samo jak Koli nigdy nie zagra, gdyż to już przeszłość i klimat dzieciństwa, który minął.

</doc>
<doc id="750300" url="https://pl.wikipedia.org/wiki?curid=750300" title="Ośrodek metodyczny">
Ośrodek metodyczny

Ośrodek metodyczny – instytucja, której głównym zadaniem jest kształcenie i doskonalenie umiejętności nauczycieli. 

</doc>
<doc id="750301" url="https://pl.wikipedia.org/wiki?curid=750301" title="Karamba">
Karamba

Karamba – aplikacja KDE, która umożliwia wyświetlanie różnych informacji po prawej stronie pulpitu. "Karamba" inspirowana była windowsowym programem Samurize.

</doc>
<doc id="750302" url="https://pl.wikipedia.org/wiki?curid=750302" title="Pasieki (Grądy)">
Pasieki (Grądy)

Pasieki – przysiółek wsi Grądy w Polsce, położony w województwie opolskim, w powiecie nyskim, w gminie Otmuchów.
W latach 1975–1998 przysiółek należała administracyjnie do województwa opolskiego.

</doc>
<doc id="750303" url="https://pl.wikipedia.org/wiki?curid=750303" title="Mont-Cenis (przełęcz)">
Mont-Cenis (przełęcz)

Przełęcz Mont-Cenis (fr. "Col du Mont-Cenis"; 2083 m n.p.m., według niektórych źródeł 2084 m n.p.m.) – przełęcz w głównym grzbiecie wododziałowym Alp Zachodnich, w Masywie Mont-Cenis. Uznawana jest za granicę pomiędzy Alpami Kotyjskimi (na południu) i Alpami Graickimi (na północy).
Ukształtowanie terenu sprawia, że główny grzbiet Alp biegnie w tym miejscu w przybliżeniu z zachodu na wschód. Stąd północny skłon przełęczy opada na stronę francuską ku dolinie rzeki Arc (region Haute Maurienne), zaś południowy – na stronę włoską ku dolinie rzeki Dora Riparia.
Mont-Cenis to jedno z najstarszych i najliczniej używanych przejść przez Alpy z Francji do Italii. Przełęcz była znana i używana już przez starożytnych Rzymian. Na plateau Masywu Mont-Cenis znaleziono ślady drogi z tego okresu. W okresie średniowiecza chętniej była używana położona obok przełęcz Petit Mont-Cenis (2183 m n.p.m.), nieco wyższa lecz wygodniejsza.
W 1797 Napoleon Bonaparte przeprawił się po raz pierwszy przez Mont-Cenis podczas powrotu ze swej pierwszej włoskiej kampanii. W 1802, w celu ściślejszego związania Italii z Francją, Napoleon rozkazał wybudować przez trzy przełęcze: Mont-Cenis, Montgenèvre i Tende trakty takie, „"aby można było osiągnąć Piemont, nie będąc zmuszonym do postawienia nogi na ziemi"”. W 1805 cesarz przekraczał przełęcz jeszcze dwukrotnie, dając wówczas pierwszeństwo wiodącemu przez nią szlakowi nad dwoma pozostałymi. Droga Nr 7 z Paryża do Mediolanu przez przełęcz Mont-Cenis została ukończona w 1811. W tym samym roku przez przełęcz przeprawiło się już ok. 45 000 jucznych mułów i 17 000 pojazdów.
Po zbudowaniu zapory i powstaniu jeziora Mont Cenis nową trasę drogi w rejonie przełęczy poprowadzono przez tzw. "Plan des Fontainettes", w pobliżu piramidy służącej za kaplicę i obecnego ogrodu roślin alpejskich. W ten sposób najwyższy punkt drogi sięga obecnie 2094 m n.p.m.

</doc>
<doc id="750305" url="https://pl.wikipedia.org/wiki?curid=750305" title="Korla Awgust Kocor">
Korla Awgust Kocor

Korla Awgust Kocor (wym. ; niem. "Karl August Katzer"; ur. 3 grudnia 1822 we wsi Zahor – zm. 19 maja 1904 w Ketlicach k. Lubija) – łużycki kompozytor i działacz narodowy, z zawodu nauczyciel. W dzieciństwie uczył się gry na skrzypcach, fortepianie oraz teorii muzyki. Podczas studiów w seminarium nauczycielskim w Budziszynie został w 1839 uczniem Carla Eduarda Heringa, miejscowego organisty i kompozytora, który był przyjacielem Roberta Schumanna.
W 1842 objął posadę nauczyciela we wsi Stróža, gdzie rozpoczął komponowanie pieśni. W 1844 poznał Handrija Zejlera, łużyckiego poetę i muzyka-amatora zafascynowanego rodzimym folklorem. Współpraca Kocora z Zejlerem przyniosła efekty w postaci oratoriów, stylizowanych na łużyckie obrzędy ludowe. Największym sukcesem Kocora było oratorium "Serbski kwas" ("Łużyckie wesele"). Jest też autorem narodowej opery łużyckiej "Jakub a Kata" (Jakub i Kasia), pieśni patriotycznych oraz muzyki instrumentalnej.
W roku 1852 otrzymał nominację na stanowisko kantora w Ketlicach koło Libawy. W 1860 założył serbołużyckie towarzystwo śpiewacze "Lumir". W 1862 dyrygował fragmentami swoich oratoriów w Dreźnie. W roku 1888 przeszedł na emeryturę i oddał się kompozycji. W latach 1895-97 był prezesem wydziału muzycznego "Macierzy Łużyckiej" (głuż. "Maćica Serbska"). W 1901 wskutek choroby oczu zmuszony był zaprzestać komponowania. Ostatni swój utwór ("Laetare" podyktował swojemu przyjacielowi, muzykowi i nauczycielowi, Korla Awgustowi Fiedlerowi).
Styl.
W twórczości muzycznej Kocora łączy się stylistyka romantyczna z całym bogactwem zaczerpniętym z folkloru serbołużyckiego z klasycystycznymi rozwiązaniami typowymi dla muzyki Josepha Haydna. Mimo że dysponował bardzo zawężonym aparatem wykonawczym, odegrał ogromną rolę w życiu muzycznym swojego narodu. Rozwinął środki muzyczne związane ze śpiewem i deklamacją tekstu w języku górnołużyckim. Stał się autorem pieśni, które zyskały ogólnonarodową popularność; jest wreszcie autorem muzyki serbołużyckiego hymnu narodowego Rjana Łužica.
Autorem monografii życia i twórczości K.A. Kocora (przetłumaczonej przez A. Brankačka na górnołużycki i wydanej w Budziszynie) jest polski muzykolog, Zbigniew Kościów.
Dzieła.
Oratoria
Sceniczne
Opera:
Śpiewogra:
Utwory instrumentalne

</doc>
<doc id="750306" url="https://pl.wikipedia.org/wiki?curid=750306" title="Sulejman II">
Sulejman II

Sulejman II (osmańskotur. سليمان ثانى "Süleymān-i sānī") (ur. 15 kwietnia 1642, zm. 22 czerwca 1691) – sułtan Imperium Osmańskiego od 1687 do 1691.
Był młodszym bratem Mehmeda IV (1648–1687).
Od czasów Ahmeda I zaprzestano tradycyjnego bratobójstwa, dlatego też większość życia spędził w luksusowej niewoli (w swego rodzaju „złotej klatce” zwanej "kafes", będącej częścią pomieszczeń haremu) w Topkapı, wśród kobiet, eunuchów i opiekunów.
Po objęciu władzy usiłował odbudować potęgę Imperium Osmańskiego w wojnie z Ligą Świętą. W sierpniu 1691 w bitwie pod Slankamenem jego dowódca Mustafa Köprülü poniósł kolejną klęskę.
Wcześniej, bo już w czerwcu 1691, Sulejman II zmarł w wyniku choroby serca.

</doc>
<doc id="750308" url="https://pl.wikipedia.org/wiki?curid=750308" title="Samolot z rotorami Flettnera">
Samolot z rotorami Flettnera

Samolot z rotorami Flettnera – samolot, który zamiast klasycznych skrzydeł wyposażony jest w obrotowe rotory Flettnera. Wytwarzają one siłę nośną korzystając z efektu Magnusa.
Budowa samolotu została zainspirowana przez napędzany rotorami statek Buckau, zwany w tym czasie Baden-Baden, przebudowany przez Flettnera, który po przepłynięciu Atlantyku zawinął do portu w Nowym Jorku 9 maja 1926 wzbudzając duże zainteresowanie. 
Rozwój tego typu samolotów opierał się na badaniach Ludwiga Prandtla w ośrodku badawczym w Getyndze. Prandtl dokonał pomiarów wirujących rotorów w tunelu aerodynamicznym i uzyskał zaskakująco wysokie wartości siły nośnej – nawet 10 razy większej niż analogicznej powierzchni skrzydeł.

</doc>
<doc id="750310" url="https://pl.wikipedia.org/wiki?curid=750310" title="Hymn Cypru Północnego">
Hymn Cypru Północnego



</doc>
<doc id="750312" url="https://pl.wikipedia.org/wiki?curid=750312" title="MadEdit">
MadEdit

MadEdit – wielosystemowy edytor tekstowy ze wsparciem kodowania znaków, wyrażeniami regularnymi używanymi w wyszukiwaniu, podświetlaniem składni, edytowaniem wielu plików oraz innymi funkcjami.
Lista funkcji edytora:

</doc>
<doc id="750313" url="https://pl.wikipedia.org/wiki?curid=750313" title="Georges Mouyeme">
Georges Mouyeme

Georges Mouyeme-Elong (ur. 15 kwietnia 1971 w Douali) – piłkarz, grał na pozycji napastnika.
Życiorys.
W sezonie 1993/1994 był zawodnikiem Troyes AC, później trafił do Angers SCO i występował w Ligue 2 przez trzy sezony. Następnie odszedł do niemieckiej niższej ligi, by reprezentować FC Homburg (lata 1997-1999). W latach 1999-2001 był piłkarzem Eintrachtu Trewir. W sezonie 2002/2003 grał w AO Chania. W sezonie 2003/2004 przeniósł się do Paris FC i strzelając dwie bramki w jedenastu meczach sezonu pożegnalnego, zakończył karierę.
Ma za sobą udział w Mistrzostwach Świata 1994. Rozegrał jeden mecz, który zakończył się remisem 2:2 ze Szwecją, a Mouyeme wszedł na ostatnie 9 minut meczu za strzelca bramki – Davida Embé. Grał w Pucharze Narodów Afryki w 1996 roku.

</doc>
<doc id="750315" url="https://pl.wikipedia.org/wiki?curid=750315" title="Tarkowski">
Tarkowski



</doc>
<doc id="750320" url="https://pl.wikipedia.org/wiki?curid=750320" title="Fantasporto">
Fantasporto

Fantasporto lub Fantas – międzynarodowy festiwal filmowy w Porto, odbywający się co roku od 1979. 
Na początku był festiwalem filmów science fiction i fantasy, jednak jego ogromna popularność zmusiła organizatorów do poszerzenia repertuaru o thrillery i horrory, a następnie do ogłoszenia konkursu na najlepszego początkującego reżysera. Pomimo tego fantasy jest nadal znakiem rozpoznawczym festiwalu, uważanego za największy w Portugalii i jeden z największych w Europie.

</doc>
<doc id="750321" url="https://pl.wikipedia.org/wiki?curid=750321" title="Faust (dramat Johanna Wolfganga von Goethego)">
Faust (dramat Johanna Wolfganga von Goethego)

Faust – dramat Johanna Wolfganga von Goethego w dwóch częściach, napisany w latach 1773–1832, wydany w całości dopiero po śmierci autora w 1833. Zawiera blisko 12 tysięcy wersów, dlatego uważany jest za dzieło niesceniczne. Uznaje się go za najwybitniejsze dzieło Goethego i syntezę jego poglądów. Tematem utworu jest zakład Boga z Mefistofelesem o duszę tytułowego doktora Fausta. Faust ma ją oddać diabłu, gdy zasmakuje pełni szczęścia i wypowie słowa: "trwaj chwilo, jesteś piękna".
Pierwowzór bohatera.
Pierwowzorem postaci Fausta był Johann Georg Faust (ok. 1480–1540) – niemiecki alchemik, astrolog i wędrowny naukowiec, autor traktatu alchemicznego "Zmuszenie piekła". Jego czarna legenda narodziła się w 1587 po wydaniu książki "Geschichte von Dr. Johann Fausten, dem weitteschreyten Zauberer und Schwarzkünstler" ("Historia doktora Johanna Fausta, słynnego czarnoksiężnika i mistrza czarnej magii"). Fausta przedstawiono w niej jako bezbożnika, który – by posiąść wiedzę – podpisał pakt z Mefistofelesem, ale diabeł skręcił mu kark i zabrał jego duszę do piekła. Od tego czasu Faust stał się symbolem człowieka, który zawiera pakt z szatanem, aby poznać tajemnicę istnienia.
Na kształt literackiego Fausta wpłynęła także postać renesansowego maga Henryka Korneliusza Agryppy. W utworze Faust nazywany jest przez Małgorzatę Henrykiem.
Prace nad "Faustem".
Prace nad "Faustem" Goethe rozpoczął w latach 1773-1774, do czego zainspirowała go m.in. wizyta w słynnej Piwnicy Auerbacha w Lipsku (pojawia się ona w pierwszej części dramatu). Ta pierwotna wersja dramatu znana jest jako tzw. "Prafaust" ("Urfaust").
Około 1794 roku, pod wpływem Friedricha Schillera, Goethe powrócił do tematu i zajął się dokończeniem części pierwszej. Z tego okresu pochodzi m.in. wiersz "Przypisanie", "Prolog w teatrze" i "Prolog w niebie". Cała część pierwsza ukazała się drukiem w 1808.
Około 1829 pisarz zaczął pracować nad drugą częścią dramatu, którą tworzył do końca swego życia. Goethe zapieczętował rękopis drugiej części, który miał – zgodnie z wolą poety – ukazać się dopiero po jego śmierci. Ostatecznie cały dramat został wydany drukiem w 1833.
Muzyczne opracowania "Fausta".
Faust i Mefistofeles występują w operze "Ognisty anioł" Siergieja Prokofjewa.
Inspiracje literackie "Fausta".
Do "Fausta" nawiązuje wiele utworów literackich, m.in. powieści Thomasa Manna "Doktor Faustus" i "Czarodziejska góra" oraz powieść Harry’ego Mulischa "Odkrycie nieba".
Cytat z "Fausta" posłużył jako motto powieści Michaiła Bułhakowa, "Mistrz i Małgorzata".

</doc>
<doc id="750322" url="https://pl.wikipedia.org/wiki?curid=750322" title="Olsztyńskie Noce Bluesowe">
Olsztyńskie Noce Bluesowe

Międzynarodowy Festiwal Olsztyńskie Noce Bluesowe – olsztyński festiwal bluesowy organizowany od 1984 roku. Jego organizatorem jest Miejski Ośrodek Kultury w Olsztynie. Impreza tradycyjnie odbywa się w drugi weekend lipca w ramach Olsztyńskiego Lata Artystycznego. Jest to jedno z ważniejszych bluesowych wydarzeń w Polsce. W 2003 roku w plebiscycie organizowanym przez pismo "Twój Blues" został uznany za najlepsze wydarzenie bluesowe roku. Festiwal jest również znany na arenie międzynarodowej i gości muzyków spoza Polski.
Historia.
Pierwsza edycja festiwalu odbyła się w sierpniu 1984 roku. Na scenie wystąpili tacy artyści i zespoły jak: Tadeusz Nalepa, Ireneusz Dudek z zespołem "Big Band", Kasa Chorych, Free Blues Band, Jan Skrzek, Jorgos Skolias, Stanisław Sojka, Dżem, OTT, czy Champion Jack Dupree. Druga edycja imprezy odbyła się w 1985 i trwała 4 dni. W czasie festiwalu po raz pierwszy w Polsce swój koncert miał amerykański muzyk Louisiana Red. W następnych latach festiwal nie odbywał się – został wznowiony dopiero w 1994 roku. W 2006 roku odbyła się piętnasta edycja imprezy.

</doc>
<doc id="750325" url="https://pl.wikipedia.org/wiki?curid=750325" title="UFS2">
UFS2

UFS2 (ang. "UNIX file system") – 64-bitowy system plików, powstały na bazie systemu UFS. Obecnie jest domyślnym systemem plików w systemie FreeBSD.
System plików UFS2 nie jest szczególnie rewolucyjny w stosunku do UFS. W UFS2 zwiększono rozmiar wskaźnika bloku do 64 bitów (patrz: I-węzeł), dodano obsługę rozszerzonych flag i atrybutów plików. System plików UFS2 pierwszy raz pojawił się wraz z premierą systemu FreeBSD 5. UFS2 został przeniesiony także do systemu NetBSD.

</doc>
<doc id="750326" url="https://pl.wikipedia.org/wiki?curid=750326" title="Kristen">
Kristen

Kristen – zespół muzyczny założony w Szczecinie w 1997 przez Michała Bielę oraz braci Mateusza i Łukasza Rychlickich grający muzykę określaną jako math rock, noise, rock niezależny, post-rock. 
Określany jako „jeden z najważniejszych polskich zespołów alternatywnych” oraz „najlepszy zespół w kraju z kręgów szeroko pojętej "muzyki niezależnej"”. Wydana w 2016 płyta Las znalazła się na 5. miejscu w podsumowaniu roku Gazety Wyborczej. 

</doc>
<doc id="750330" url="https://pl.wikipedia.org/wiki?curid=750330" title="Nowy cmentarz żydowski w Płocku">
Nowy cmentarz żydowski w Płocku

Nowy cmentarz żydowski w Płocku – kirkut znajdujący się przy ul. Mickiewicza założony został w 1845, jak głosi tablica informacyjna, i jest jedynym dziś miejscem pochówku Żydów w tym mieście. Powierzchnia kirkutu wynosi 3,68 ha, a cały teren jest ogrodzony. Na cmentarzu od strony ul. Traugutta znajduje się pomnik wzniesiony w 1949 roku ku czci Żydów pomordowanych w hitlerowskich obozach zagłady: Treblince, Sobiborze, Bełżcu, Majdanku i Oświęcimiu. Środkową część zdobi gwiazda żydowska na tle płomieni. W dolnej części znajduje się płyta z czarnego marmuru z napisem w języku polskim i hebrajskim o treści:
Twórcą pomnika był płocczanin, inż. arch. Beniamin Perelmuter. Na niewielu zachowanych nagrobkach widnieją napisy w języku polskim i hebrajskim. Zachowały się między innymi:
Inskrypcję pochwalną wyryto na nagrobkach:
Fragmenty płyt nagrobnych zostały umieszczone w „murze płaczu”, który oddziela cmentarz zamknięty od cmentarza otwartego. Pochodzą one prawdopodobnie ze starego cmentarza żydowskiego.

</doc>
<doc id="750334" url="https://pl.wikipedia.org/wiki?curid=750334" title="Helen Mirren">
Helen Mirren

Helen Mirren, właśc. Helen Lydia Mironoff (ur. 26 lipca 1945 w Londynie) – brytyjska aktorka teatralna, filmowa i telewizyjna. Czterokrotnie nominowana do Oscara: za "Szaleństwo króla Jerzego", "Gosford Park", "Ostatnią stację" oraz "Królową" (za rolę w tym filmie zdobyła statuetkę). Ponadto jest laureatką BAFTA, trzech Nagród Emmy, trzech Złotych Globów, dwa razy otrzymała nagrodę aktorską na MFF w Cannes i raz na MFF w Wenecji.
Życiorys.
Wczesne lata.
Jest córką Angielki i rosyjskiego arystokraty, którego rodzina w trakcie rewolucji październikowej przebywała w Anglii i zdecydowała się tam pozostać.
Kariera.
Po studiach aktorskich w Londynie i Paryżu grała na scenie National Youth Theatre, a później w teatrze Petera Brooka i w Royal Shakespeare Company, gdzie stworzyła szereg postaci w dramatach Williama Szekspira. W 1968 zagrała Hermię w ekranizacji "Snu nocy letniej". Przez wiele lat łączyła pracę w teatrze z występami na ekranie.
W latach 70. była aktorką kina młodych gniewnych: zagrała w "Dzikim Mesjaszu" (1972) Kena Russella i w "Szczęśliwym człowieku" (1973) Lindsaya Andersona, w którym wcieliła się w postać Patricii, rozpieszczonej dziewczyny z bogatego domu, która wiąże się ze środowiskiem muzyków rockowych. Do jej największych atutów krytycy zaliczali bogactwo środków wyrazu, ekspresję i niejednoznaczność.
Nie unikała produkcji komercyjnych (thriller "Długi Wielki Piątek" z 1980 czy komedia "Szatański plan doktora Fu Manchu" także z 1980) oraz uznanych za skandalizujące, jak "Kaligula" (1979) Tinto Brassa czy "Kucharz, złodziej, jego żona i jej kochanek" (1989) Petera Greenawaya. Najważniejsze role stworzyła jednak w dramatach obyczajowych, głównie w "Calu" (1984) w roli doświadczonej włoskiej emigrantki, w której zakochuje się młody terrorysta, "Wybrzeżu moskitów" (1986) Petera Weira i "Szaleństwie króla Jerzego" (1994), w którym zagrała żonę obłąkanego króla Jerzego III – pierwszą z trzech ról królowych brytyjskich. W latach 1991–2006 wcielała się w rolę porucznik Jane Tennison w popularnym serialu telewizyjnym "Główny podejrzany"; za tę rolę została kilkakrotnie uhonorowana statuetkami Emmy i BAFTA.
Talent komediowy ujawniła w "Dziewczynach z kalendarza" (2003). Chętnie występuje również w ambitnych filmach telewizyjnych, jak "Pasja Ayn Rand" (1996), "Losing Chase" (1996), "Rzymska wiosna pani Stone" (2003) czy "Elżbieta I" (2006).
Jej ostatnie role filmowe charakteryzują się ascetyczną, zminimalizowaną formą; buduje postaci na drobnych gestach, spojrzeniu i tembrze głosu. W ten sposób stworzyła dwie najbardziej cenione kreacje: oschłej służącej w "Gosford Park" (2001) Roberta Altmana i nierozumianej przez swoich poddanych Elżbiety II w "Królowej" (2006) Stephena Frearsa.
W 2003 odznaczona Orderem Imperium Brytyjskiego klasy Dama Komandor (DBE), co upoważnia do używania tytułu szlacheckiego dame. Zasiadała w jury konkursu głównego na 61. MFF w Wenecji (2004).
Życie prywatne.
W 1997 wzięła ślub z Taylorem Hackfordem. Przyznała, że nie zdecydowała się na posiadanie dzieci z powodu strachu przed ciążą.

</doc>
<doc id="750336" url="https://pl.wikipedia.org/wiki?curid=750336" title="Yoshiho Umeda">
Yoshiho Umeda

 – japoński przedsiębiorca żyjący w Polsce, działacz opozycji demokratycznej w okresie PRL.
Życiorys.
Był synem Ryōchū Umedy. Jego ojciec w 1921 postanowił przyjechać na studia filozoficzne do Berlina. W drodze z Dalekiego Wschodu poznał polskich oficerów wracających z Syberii, wśród nich Stanisława Michowskiego, z którym się zaprzyjaźnił. Podjął wówczas decyzję o osiedleniu się w Warszawie. II wojnę światową Ryōchū Umeda spędził w Bułgarii, po jej zakończeniu nie mógł przez pewien czas przyjechać do komunistycznej Polski. Przed samą śmiercią w 1962 przyjął chrzest i przybrał imię Stanisław. Wyraził także wolę, aby jeden z jego synów na stałe osiadł w Polsce. Uzgodnił z profesorem Konradem Jażdżewskim, aby to on zaopiekował się jego synem w Polsce.
Yoshiho Umeda, gdy miał trzynaście lat, przyjechał do Polski i zamieszkał w Łodzi z rodziną Jażdżewskich. W latach 1968–1975 studiował filologię polską i historię sztuki na Uniwersytecie Warszawskim, pracował w polskich przedstawicielstwach japońskich przedsiębiorstw. Był autorem publikacji z dziedziny energetyki.
Od 1976 był zaangażowany w działalność opozycyjną jako współpracownik Komitetu Obrony Robotników i Komitetu Samoobrony Społecznej „KOR”. Zajął się sprowadzaniem do Polski materiałów poligraficznych na potrzeby drugiego obiegu (sprowadził ponad 5 tys. matryc powielaczowych). Od 1980 związany z „Solidarnością”, uczestniczył w I Krajowym Zjeździe Delegatów w Gdańsku, współtworzył Radio „S” działające w Regionie Mazowsze związku. Zorganizował w Tokio Centralne Archiwum Polskie, wydające przez kilka lat periodyk „Biuletyn Polski”.
Po wprowadzeniu stanu wojennego został w 1982 wydalony z Polski, zajął się organizowaniem pomocy zagranicznej (m.in. jako działacz Komitetu Koordynacyjnego „Solidarności” we Francji i pracownik Biura Koordynacyjnego w Brukseli oraz przedstawiciel NSZZ „S” na Azję). Pod koniec lat 80. powrócił do Polski, gdzie prowadził spółkę prawa handlowego. Działał na rzecz wdrożenia protokołu z Kioto. Dwukrotnie (w różnych procesach) zeznawał przed sądem w sprawie pacyfikacji KWK „Wujek”, potwierdzając zeznania autorów raportu taterników i opisując swoje kontakty z Jackiem Jaworskim.
Był mężem japonistki Agnieszki Żuławskiej (córki Juliusza Żuławskiego). Miał troje dzieci: Tomoho, Julię i Hanę, nauczycielkę klasycznego tańca jiutamai. Należał do Stowarzyszenia Wolnego Słowa. Na podstawie biografii Yoshiho Umedy i jego ojca powstał w 1995 film dokumentalny "Góral z Tokio" (scenariusz: Jan Strękowski, reżyseria: Bożena Garus-Hockuba).
Pochowany na cmentarzu Powązki Wojskowe w Warszawie (kwatera A29/5/30).
W pierwszą rocznicę śmierci Yoshiho Umedy ukazała się jego biografia, napisana przez Annę Nasiłowską i zatytułowana "Wolny agent Umeda i druga Japonia".
Odznaczenia.
W 2006 został odznaczony przez prezydenta Lecha Kaczyńskiego Krzyżem Oficerskim Orderu Odrodzenia Polski. W 2015 został przez prezydenta Bronisława Komorowskiego pośmiertnie wyróżniony Krzyżem Komandorskim z Gwiazdą Orderu Zasługi Rzeczypospolitej Polskiej.

</doc>
<doc id="750342" url="https://pl.wikipedia.org/wiki?curid=750342" title="Spiskie Podgrodzie">
Spiskie Podgrodzie

Spiskie Podgrodzie, dawniej Podegrodzie Spiskie (słow. "Spišské Podhradie", niem. "Kirchdorf", węg. "Szepesváralja") – słowackie miasto w powiecie Lewocza. Po raz pierwszy wzmiankowane w 1249, prawa miejskie otrzymało w roku 1271. W latach 1412–1769 wchodziło w skład starostwa spiskiego.
Jak wskazuje nazwa, było osadą na podgrodziu Zamku Spiskiego, w następnych wiekach rozwijało się niezależnie od niego. Pohradie jest najstarszą osadą niemiecką na Spiszu, założoną przez Sasów w XII wieku za panowania Gejzy II. Do ok. 1133 kasztelania spiska miała być posagiem Judyty, córki Bolesława Krzywoustego. W średniowieczu słynęło z cechów rzemieślników, zwłaszcza sukienników i rzeźników, a w późniejszym okresie także szewców. Od 1456 miało prawo do urządzania targów, które odbywały się w czwartki aż do XX wieku. W 1667 odnotowano w mieście 16 cechów, a wyroby ze Spiskiego Podgrodzia był znane na całym Spiszu i w okolicznych krajach.
Od 1894 miasto zyskało połączenie z miejscowością Spiskie Włochy, a przez to z Koleją Koszycko-Bogumińską. Ponieważ jednak linia do Spiskiego Podgrodzia była linią boczną, teren ten ominęła industrializacja.
Kiedyś w Spiskim Podgrodziu mieszkali liczni Niemcy (jeszcze w 1921 ok. 15%) oraz Żydzi. Obie narodowości posiadały własne świątynie i szkoły. Obecnie najliczniejsza mniejszość to Romowie.
Od 1948 w skład miejscowości wchodzi również Spiska Kapituła ("Spišská Kapitula") – dawniej osobna miejscowość, nazywana „słowackim Watykanem” – siedziba biskupa Spiszu.
Wraz z Zamkiem Spiskim, Spiską Kapitułą, miejscowością Levoča i kościołem Ducha Świętego w pobliskiej miejscowości Żehra od 1993 znajduje się na liście dziedzictwa UNESCO (wpisane jako Levoča, Spišský Hrad i okoliczne zabytki).

</doc>
<doc id="750343" url="https://pl.wikipedia.org/wiki?curid=750343" title="Spišské Podhradie">
Spišské Podhradie



</doc>
<doc id="750344" url="https://pl.wikipedia.org/wiki?curid=750344" title="Elita zabójców (film 1975)">
Elita zabójców (film 1975)

Elita zabójców () – amerykański film sensacyjny z 1975 roku w reżyserii Sama Peckinpaha. Ekranizacja powieści Roberta Rostanda "Monkey in the Middle".
Fabuła.
Mike Locken, agent CIA, zostaje postrzelony przez swojego partnera George’a Hansena. Kończy służbę w wywiadzie, jednak później zostaje wynajęty do ochrony azjatyckiego polityka. Tymczasem tego ostatniego usiłuje zabić właśnie Hansen.

</doc>
<doc id="750346" url="https://pl.wikipedia.org/wiki?curid=750346" title="Anton Flettner">
Anton Flettner

Anton Flettner (ur. 1 listopada 1885 w Eddersheim koło Frankfurtu nad Menem, zm. 25 grudnia 1961 w USA) – niemiecki konstruktor lotniczy i wynalazca.
Pierwsze prace.
W wieku 29 lat przedstawił ówczesnemu Urzędowi Marynarki Wojennej (Reichsmarineamt) swój pierwszy wynalazek – kierowaną torpedę. Podobnie jak jego następny wynalazek z 1915, zdalnie sterowany pojazd bojowy, projekt został odrzucony jako uznany za niemożliwy do zrealizowania.
Po I wojnie światowej otrzymał posadę w ośrodku badawczym w Getyndze. Tu wynalazł rotor Flettnera wykorzystujący efekt Magnusa.
Rotor Flettnera został zastosowany w latach 1922-1926 na dwóch statkach Baden-Baden (poprzednio Buckau) i Barbara, ten rodzaj napędu nie znalazł jednak szerszego uznania.
Konstrukcje lotnicze.
W 1927 Flettner zwrócił się w kierunku konstrukcji lotniczych. Skonstruował ster z pomocniczą klapą odciążającą.
Stworzona przez niego konstrukcja z wirującymi płatami, po wielu niepowodzeniach, okazała się skuteczna dopiero po 8 latach w roku 1935 pod postacią modeli Fl 184 i Fl 185. W 1938 Flettner wraz z Kurtem Hohenemserem skonstruował Fl 265. W tym nowatorskim helikopterze rozwiązał problem wyrównania momentów obrotowych poprzez zastosowanie dwóch zachodzących na siebie wirników (układ Flettnera). Tak narodził się dwuwirnikowy śmigłowiec Flettnera. W 1940 skonstruował podobny do poprzednika helikopter Flettner Fl 282 Kolibri. Dwa egzemplarze trafiły w ręce wojsk amerykańskich jako zdobycz wojenna.
Po II wojnie światowej Flettner skorzystał w 1947 z zaproszenia do USA i został głównym konstruktorem w firmie Kaman, dla której tworzył m.in. nowe śmigłowce dwuwirnikowe. Kierował rozwojem śmigłowców dla armii amerykańskiej i został prezesem Flettner Aircraft Corporation z siedzibą w Kew Gardens, Queens, Nowy Jork.
Obecnie w rodzinnym domu "Antona Flettnera" znajduje się miejskie przedszkole.

</doc>
<doc id="750349" url="https://pl.wikipedia.org/wiki?curid=750349" title="7,5 cm Infanteriegeschütz 37">
7,5 cm Infanteriegeschütz 37

7,5 cm Infanteriegeschütz 37 (7,5 cm IG 37), niemieckie działo piechoty używane przez armię niemiecką w okresie II wojny światowej; jej pierwotne oznaczenie to Panzerjägerkanone 37, nazwę Infanteriegeschütz nosiła od czerwca 1944.
Używane w czasie II wojny światowej niemieckie działa piechoty cierpiały z powodu bardzo niewielkiego zasięgu, co powodowało, że były łatwo niszczone kontrbateryjnym ogniem przeciwnika. Z tego względu zdecydowano się zrezygnować z ciężkich dział piechoty, na rzecz skuteczniejszych i lżejszych moździerzy, jak 8 cm Granatwerfer 34. Ze względu jednak na niedobory w produkcji, poszukiwano rozwiązań tymczasowych. Jednym z nich była wprowadzona w 1944 armata "7,5 cm IG 37". Stworzono ją przez umieszczenie lufy kal. 75 mm na podwoziu wycofywanych z użycia dział 3,7 cm PaK 36. Od maja do grudnia 1944 dostarczono 2278 armat. 
Działo strzelało granatami burzącymi wz. 18 (3,5 kg) i kumulacyjnymi wz. 38 (5,45 kg); ten ostatni pozwalał na przebicie pancerza do 90 mm grubości. Skuteczny zasięg ognia przeciwpancernego wynosił ok. 500 m.
Działo miało zamek klinowy, z klinem pionowym; wyposażone było w hydrosprężynowy oporopowrotnik i osadzone na dwuogonowym łożu. Płyta pancerna była trzyczęściowa, dolną część podnoszono w czasie transportu, najwyższą można było opuścić dla obniżenia sylwetki działa.

</doc>
<doc id="750350" url="https://pl.wikipedia.org/wiki?curid=750350" title="7.5 cm IG 37">
7.5 cm IG 37



</doc>
<doc id="750354" url="https://pl.wikipedia.org/wiki?curid=750354" title="Powiat Svidnik">
Powiat Svidnik



</doc>
<doc id="750355" url="https://pl.wikipedia.org/wiki?curid=750355" title="Ryōchū Umeda">
Ryōchū Umeda

 – japoński historyk, pierwszy lektor języka japońskiego na Uniwersytecie Warszawskim, lektor języka japońskiego w Instytucie Wschodnim w Warszawie, tłumacz i popularyzator kultury polskiej i japońskiej. Jego imieniem został nazwany "Ośrodek Języka i Kultury Japońskiej", który organizuje liczne wystawy popularyzujące kulturę Japonii.
Życiorys.
W 1921 Umeda postanowił przyjechać na studia filozoficzne do Berlina. W drodze z Dalekiego Wschodu poznał polskich oficerów wracających z Syberii, wśród nich Stanisława Michowskiego, z którym się zaprzyjaźnił. Podjął wówczas decyzję o osiedleniu się w Warszawie. Koło roku 1924 jako student wprowadził się samowolnie do baszty opuszczonej karczmy Belle-Vue na Służewiu. Odwiedzał go przyjaciel, Konstanty Gałczyński, który nadał budynkowi jego obecną nazwę (Żółta Karczma). Umeda został lektorem japońskiego na UW, a następnie w latach 1926–1939 w Instytucie Wschodnim w Warszawie.
II wojnę światową Ryōchū Umeda spędził w Bułgarii, po jej zakończeniu nie mógł przez pewien czas przyjechać do komunistycznej Polski. Przed śmiercią wyraził wolę, aby jeden z jego synów na stałe osiadł w Polsce. Uzgodnił z profesorem Konradem Jażdżewskim, aby to on zaopiekował się jego synem w Polsce.
Przed śmiercią w 1961 roku przyjął chrzest i imię Stanisław. Pochowany na cmentarzu Powązki Wojskowe w Warszawie (kwatera A29-5-30). 
Zgodnie z testamentem Ryōchū Umedy jego syn Yoshiho po śmierci ojca przyjechał do Polski, gdzie osiadł na stałe. Na podstawie biografii Ryōchū Umedy i jego syna Yoshiho powstał w 1995 roku film dokumentalny "Góral z Tokio" (scenariusz: Jan Strękowski, reżyseria: Bożena Garus-Hockuba).

</doc>
<doc id="750358" url="https://pl.wikipedia.org/wiki?curid=750358" title="I liga argentyńska w piłce nożnej (1969)">
I liga argentyńska w piłce nożnej (1969)

W sezonie 1969 rozegrano dwa turnieje mistrzowskie – stołeczny Campeonato Metropolitano i ogólnokrajowy Campeonato Nacional.
Mistrzem Argentyny Metropolitano w sezonie 1969 został Chacarita Juniors, a wicemistrzem Argentyny Metropolitano został klub River Plate.
Mistrzem Argentyny Nacional w sezonie 1969 został klub Boca Juniors, a wicemistrzem Argentyny Nacional – klub River Plate.
Do Copa Libertadores 1970 zakwalifikowały się dwa kluby:
Campeonato Metropolitano 1969.
Mistrzem Argentyny Metropolitano w sezonie 1969 został klub Chacarita Juniors, natomiast wicemistrzem Argentyny Metropolitano – River Plate. Do drugiej ligi po barażach spadł jeden klub – Morón Buenos Aires. Ponieważ nikt nie awansował, pierwsza liga została zmniejszona z 22 do 21 klubów.
Kolejka 1.
Grupa A
Grupa B
Mecz międzygrupowy
Kolejka 2.
Grupa A
Grupa B
Mecz międzygrupowy
Kolejka 3.
Grupa A
Grupa B
Mecz międzygrupowy
Kolejka 4.
Grupa A
Grupa B
Mecz międzygrupowy
Kolejka 5.
Grupa A
Grupa B
Mecz międzygrupowy
Kolejka 6.
Grupa A
Grupa B
Mecz międzygrupowy
Kolejka 7.
Grupa A
Grupa B
Mecz międzygrupowy
Kolejka 8.
Grupa A
Grupa B
Mecz międzygrupowy
Kolejka 9.
Grupa A
Grupa B
Mecz międzygrupowy
Kolejka 10.
Grupa A
Grupa B
Mecz międzygrupowy
Kolejka 11.
Grupa A
Grupa B
Mecz międzygrupowy
Kolejka 12.
Grupa A
Grupa B
Mecz międzygrupowy
Kolejka 13.
Grupa A
Grupa B
Mecz międzygrupowy
Kolejka 14.
Grupa A
Grupa B
Mecz międzygrupowy
Kolejka 15.
Grupa A
Grupa B
Mecz międzygrupowy
Kolejka 16.
Grupa A
Grupa B
Mecz międzygrupowy
Kolejka 17.
Grupa A
Grupa B
Mecz międzygrupowy
Kolejka 18.
Grupa A
Grupa B
Mecz międzygrupowy
Kolejka 19.
Grupa A
Grupa B
Mecz międzygrupowy
Kolejka 20.
Grupa A
Grupa B
Mecz międzygrupowy
Kolejka 21.
Grupa A
Grupa B
Mecz międzygrupowy
Kolejka 22.
Grupa A
Grupa B
Mecz międzygrupowy
Tabele.
Grupa A
Grupa B
Finał.
Mistrzem Argentyny Metropolitano w roku 1969 został klub Chacarita Juniors.
Petit Torneo.
Półfinał
Finał
Zwycięzca turnieju Petit klub Unión Santa Fe zakwalifikował się do mistrzostw Argentyny Nacional. Pozostałe trzy kluby musiały wziąć udział w turnieju Reclasificatorio, mającym wyłonić drużyny, które spadną do drugiej ligi.
Turniej barażowy.
Klub CA Banfield utrzymał się w pierwszej lidze, natomiast Morón Buenos Aires spadł do drugiej ligi. Ferro Carril Oeste i San Telmo Buenos Aires pozostały w drugiej lidze.
Campeonato Nacional 1969.
W Campeonato Nacional wzięło udział 18 klubów – 13 klubów biorących udział w mistrzostwach Metropolitano oraz 5 klubów z prowincji. Prowincjonalna piątka została wyłoniona podczas rozgrywek klasyfikacyjnych klubów które wygrały swoje ligi prowincjonalne w roku 1968. W sezonie 1969 w mistrzostwach Nacional z regionu stołecznego Metropolitano wzięło udział dwanaście najlepszych klubów w tabeli końcowej Campeonato Metropolitano oraz zwycięzca turnieju Petit: Boca Juniors, River Plate, San Lorenzo de Almagro, Independiente, CA Argentino de Quilmes, CA Vélez Sarsfield, Chacarita Juniors, Racing Club de Avellaneda, CA Huracán, Estudiantes La Plata, Club Atlético Lanús, CA Platense, Unión Santa Fe
Do pierwszej ligi mistrzostw Nacional w sezonie 1969 zakwalifikowały się następujące kluby z prowincji: Desamparados San Juan, San Lorenzo Mar del Plata, San Martín Mendoza, San Martín Tucumán, Talleres Córdoba
W mistrzostwach Nacional 18 uczestników rozegrało mecze systemem każdy z każdym, ale bez rewanżów. Klub, który zajął pierwsze miejsce w tabeli zdobył tytuł mistrza Argentyny Nacional. Drugi w tabeli został wicemistrzem Argentyny Nacional. O kolejności w tabeli decydowała liczba punktów – jednakowa liczba punktów wymagała meczu barażowego.
Końcowa tabela Nacional 1969.
Mistrzem Argentyny Nacional w roku 1969 został klub Boca Juniors. Wobec równej liczby punktów drugi i trzeci klub w tabeli rozegrały mecz barażowy o tytuł wicemistrza Argentyny.
Wicemistrzem Argentyny Nacional został klub River Plate. Zarówno mistrz jak i wicemistrz Argentyny Nacional zakwalifikowały się do Copa Libertadores 1970.

</doc>
<doc id="750359" url="https://pl.wikipedia.org/wiki?curid=750359" title="Święci z Bostonu">
Święci z Bostonu

Święci z Bostonu () – film sensacyjny z 1999 roku produkcji kanadyjsko-amerykańskiej w reżyserii Troya Duffy'ego. Głównymi bohaterami są bracia Connor i Murphy McManus (Sean Patrick Flanery i Norman Reedus), którzy po zabiciu w samoobronie dwóch członków rosyjskiej mafii postanawiają oczyścić ze zła swoje miasto, Boston, stale uciekając przed agentem FBI Paulem Smeckerem (Willem Dafoe). Troy Duffy napisał scenariusz i muzykę do filmu pracując jako barman w Los Angeles. Film Święci z Bostonu jest jego debiutem reżyserskim.
Niektóre ze scen filmu zostały zrealizowanie w dublińskim więzieniu Kilmainham Gaol.
Opis fabuły.
Pewnego dnia dwaj młodzi bracia MacManus, głęboko religijni Irlandczycy którzy pracują w rzeźni, zaczynają wierzyć, że odkryli swoje powołanie. Dochodzi do tego, że uważają, że sam Bóg wybrał ich, by zostali narzędziem Jego zemsty, czyli oczyścili Boston z "brudów". Podejmują się walkę z mafią rosyjską i włoską zyskując nieoczekiwanych sprzymierzeńców. Bandyci zostają pokonani, ale jak się okazuje na krótko, bowiem następnego dnia powracają z zamiarem zabicia braci MacManus. Ci jednak stawiają napastnikom czynny opór i w konsekwencji zabijają swoich prześladowców. Równocześnie prowadzą grę z genialnym agentem FBI Paulem Smeckerem, który podejrzewa ich o udział w wojnie mafii. Niebawem prasa okrzyknie ich Świętymi z Bostonu, a MacManusowie urosną do rangi bohaterów, bojowników walczących ze światem przestępczym. Pod wpływem medialnego zamieszania wokół siebie bracia uwierzyli, iż faktycznie zostali wybrani przez Stwórcę do walki ze złem tego świata. Zakupują zatem sporą ilość broni i wyruszają na ulice Bostonu z zamiarem oczyszczenia ich z przestępców. Przeciwstawić się ich działalności próbuje agent Smecker, ale on sam wkrótce zdaje sobie sprawę, że w dzisiejszych czasach krucjata Irlandczyków jest jedynym sposobem na powstrzymanie rosnącego wciąż bezprawia.
Sequel.
W marcu 2002 roku, Duffy obwieścił fanom, że znalazło się finansowanie potrzebne do zrealizowania sequela. Następna część miała mieć dwa razy większy budżet oraz lepiej zorganizowaną premierę kinową. Według oficjalnej strony filmu, sequel, "The Boondock Saints: All Saints Day", miał zostać wydany we wrześniu 2005 roku. Film nie został wydany, a Duffy w wywiadzie dla IGN tłumaczył to procesem z właścicielem praw do pierwszej części, jednocześnie wciąż zapewniając o chęci realizacji drugiej części:
W czerwcu 2006 ogłoszono, że w związku z komercyjnym sukcesem wydania na DVD, wytwórnia filmowa 20th Century Fox jest gotowa sfinansować produkcję sequela. We wrześniu na stronie filmu zamieszczono nagranie wideo, w którym Duffy wyjaśnia problemy prawne związane z sequelem, potwierdza zamiar jego realizacji oraz wspomina o nowym projekcie "The Good King". Ogłasza także, że sequel będzie miał kinową premierę w Stanach Zjednoczonych.
17 marca 2008 w swoim kanale YouTube Troy Duffy umieścił wideo w którym obwieścił akceptację dla filmu ze strony Sony
oraz powrót całej obsady z wyjątkiem Willema Dafoe. Zdjęcia do filmu miały rozpocząć się wiosną 2008 roku. Klip zniknął z YouTube wkrótce po umieszczeniu w serwisie (zachowały się jedynie kopie u innych użytkowników). Bob Marley w wywiadzie radiowym stwierdził, że zdjęcia mają rozpocząć się w sierpniu 2008.
20 października 2008 W Toronto (Kanada) rozpoczęły się zdjęcia do drugiej części obrazu. Reżyser za pośrednictwem serwisu YouTube rozpoczął systematyczne relacje video z których można było czerpać informacje o postępach prac na planie filmowym.
25 lipca 2009 Na festiwalu Comic Con w San Diego miał miejsce panel tematyczny z reżyserem i obsadą drugiej części Świętych z Bostonu, gdzie na zamkniętym pokazie został zaprezentowany trailer "The Boondock Saints II: All Saints Day". Wyszły na jaw szczegóły sequela i tak fani m.in. dowiedzieli się, że w drugiej części filmu widzowie z retrospekcji dowiedzą się jak Il Duce został zabójcą. Reżyser poinformował, że film obecnie jest na etapie udźwiękowienia. Troy Duffy potwierdził również, że premiera obrazu planowana jest na 1 listopada 2009 roku.
2 września 2009 Światło dzienne ujrzał oficjalny trailer sequela. Kilkuminutowy zwiastun przede wszystkim potwierdził wcześniejsze doniesienia odnośnie do obsady i fabuły. Dla wielu fanów stanowiło to dowód, że spotkanie ze Świętymi z Bostonu jest już nieuniknione. Tradycyjnie termin premiery filmu został przesunięty, lecz w tym przypadku o dwa dni wcześniej tj. na 30 października 2009 r.
30 października 2009 Po dziesięciu latach oczekiwań odbyła się kinowa premiera drugiej części filmu. Pokazy premierowe miały miejsce tylko w kilkudziesięciu kinach znajdujących się w USA, co wywołało powszechne oburzenie wśród fanów filmu, którzy od wielu lat cierpliwie czekali by obejrzeć kontynuację.
Zdjęcia.
Zdjęcia do filmu realizowane były na terenie Kanady i amerykańskiego stanu Massachusetts.

</doc>
<doc id="750361" url="https://pl.wikipedia.org/wiki?curid=750361" title="Benedict Akwuegbu">
Benedict Akwuegbu

Benedict Akwuegbu (ur. 3 listopada 1974 w Lagos) – piłkarz nigeryjski grający na pozycji napastnika, a czasami ofensywnego pomocnika. Nosi przydomek „Schoolboy” lub „Benny”.
Kariera klubowa.
Akwuegbu pochodzi z Lagos. Piłkarską karierę zaczynał w klubie Jos Highlanders, do którego trafił w 1989 roku mając 15 lat. Pobyt w Highlanders trwał do 1991 roku i wtedy jeszcze jako junior Akwuegbu zdecydował się opuścić ojczyznę. Obwołany wielkim talentem trafił do RC Lens, jednak 17-letni wówczas Benedict nie miał szans na grę w pierwszej drużynie tego klubu. Latem 1992 trafił do belgijskiego Eendracht Aalst. W drugoligowym Aalst grał przez jeden sezon, a w następnym przeszedł do innego drugoligowca, KRC Harelbeke. W sezonie 1993/1994 zajął z tym klubem 8. miejsce i nie zdołał z nim awansować do pierwszej ligi. Sztuka ta udała się temu zespołowi rok później. Akwuegbu przyczynił się do wygrania przez Harelbeke play-off i awansu tego zespołu do ekstraklasy. W pierwszej lidze w sezonie 1995/1996 Akwuegbu rozegrał 25 meczów i zdobył 1 gola (w debiucie w pierwszej lidze), a z klubowymi kolegami zajął przyzwoite jak na beniaminka 11. miejsce. Latem 1996 Benedict opuścił jednak klub i wrócił do drugiej ligi zostając zawodnikiem SV Waregem. W drugiej lidze zdobył 9 goli, ale Waregem nie zdołało awansować do pierwszej ligi – zajęło 4. miejsce i przegrało awans w fazie play-off. Sezon 1997/1998 Akwuegbu spędził w KVK Tienen, w barwach którego strzelił 4 gole w 27 meczach i zajął przedostatnie miejsce w drugiej lidze, równoznaczne z degradacją do trzeciej.
Po sezonie Benedict zmienił pracodawcę na Grazer AK. Austriacki klub zapłacił za niego 2 miliony dolarów. W GAK zadebiutował w 1. kolejce ligowej, 29 lipca 1998 w wygranym 1:0 wyjazdowym meczu z Vorwärts Steyr i już w debiucie w 63 minucie spotkania zdobył swojego pierwszego w Austrii gola i zarazem jedynego w meczu. Z 6 golami był najlepszym strzelcem drużyny razem z Zeljko Radoviciem, a drużyna z Grazu zajęła 3. miejsce premiowane startem w Pucharze UEFA. W Pucharze UEFA Akwuegbu także zdobywał bramki – jedną z Liteksem Łowecz, a także dwie z AS Monaco (3:3), jednak nie wystarczyły one do awansu, gdyż w rewanżu GAK przegrał aż 0:4. W sezonie 1999/2000 Akwuegbu wygrał w rzutach karnych ze swoim klubem finał Pucharu Austrii. W lidze zdobył 12 goli w 27 meczach, ale Grazer zajął dopiero 7. miejsce w lidze. Akwuegbu zdobył także Superpuchar Austrii po wygraniu meczu z Tirolem Innsbruck. W 1999 roku został wybrany najlepszym zagranicznym graczem w lidze austriackiej. Sezon 2000/2001 znów przyniósł klubowi Benedicta 3. miejsce w lidze, a on sam uzyskał 5 goli dla swojego klubu. W Pucharze UEFA doszedł z Grazerem do 2. rundy, w której uległ w dwumeczu Espanyolowi Barcelona. Sezon 2001/2002 rozpoczął udanie – w pierwszych 5 meczach zdobył 5 goli, jednak w trakcie rozgrywek zapowiedział odejście z klubu zimą do lepszego klubu.
Ostatecznie zimą wyjechał aż do Chin i został partnerem rodaka Alphonse’a Tchami w ataku klubu Shenyang Ginde. Pobyt w Chinach nie był udany – Akwuegbu strzelił tylko 2 gole, oba w sierpniu i ze swoim klubem zajął niską 15. pozycję.
Zimą 2003 Benedict powrócił do Grazer AK, z którym wywalczył wicemistrzostwo Austrii. Latem wystąpił w eliminacjach do Ligi Mistrzów, ale GAK odpadł w 3. rundzie przegrywając z Ajaksem Amsterdam. W lidze w rundzie jesiennej zdobył dla klubu z Grazu 3 gole, ale w zimowym oknie transferowym opuścił klub i przeniósł się do zajmującego ostatnią pozycję FC Kärnten. Strzelił 6 goli w 14 meczach, ale pomimo tego klub z Klagenfurt am Wörthersee opuścił T-Mobile Bundesligę.
Latem 2004 Akwuegbu został piłkarzem szwajcarskiego FC St. Gallen. W Swiss Super League wystąpił w 12 meczach rundy jesiennej i strzelił 3 gole (z FC Aarau, FC Schaffhausen i Servette FC). W styczniu 2005 powrócił jednak do Austrii i w rundzie wiosennej grał w FC Wacker Tirol, w barwach którego zagrał w 10 meczach i nie zdołał zdobyć ani jednego gola. Na początku sezonu 2005/2006 zagrał w klubie z Innsbrucku tylko 1 mecz i został wystawiony na listę transferową. Po pewnym czasie trafił do klubu z 2. Bundesligi, Sportfreunde Siegen, z którym zajął ostatnią pozycję w lidze i został zdegradowany do Regionalligi. Latem 2006 ponownie wyjechał do Chin i do końca roku grał w drużynie Tianjin Teda. Tam jego trenerem był znany włoski trener piłkarski, ojciec Marco, Giuseppe Materazzi.
Kariera reprezentacyjna.
Karierę reprezentacyjną Akwuegbu rozpoczął już w 1989 roku, gdy grał z reprezentacją Nigerii U-16 jako 15-latek na turnieju o Mistrzostwo Świata. W 1993 roku był członkiem kadry U-20 na Młodzieżowych Mistrzostwach Afryki na Mauritiusie, ale pomimo tego, że w składzie Nigerii grały takie tuzy jak Nwankwo Kanu, Tijjani Babangida, Augustine Okocha czy Taribo West, drużyna ta nie odniosła sukcesu.
Do pierwszej reprezentacji Benedict Akwuegbu został po raz pierwszy powołany w 1999 roku na mecz kwalifikacyjny do Pucharu Narodów Afryki 2000 z Senegalem, jednak nie zagrał w nim ani minuty. W kadrze zadebiutował w następnym roku podczas Pucharu Narodów Afryki. Miało to miejsce 23 stycznia 2000 w wygranym 4:2 meczu z Tunezją. Zagrał jeszcze jako rezerwowy w meczach z Marokiem (2:0) i Senegalem (2:1), ale nie błysnął w nich i do końca turnieju już więcej nie zagrał. Zdobył za to ze swoim zespołem srebrny medal. W 2000 roku zdobył swoją pierwszą bramkę w kadrze – 17 czerwca w wygranym 2:0 meczu ze Sierra Leone.
W 2002 roku zdobył gola w meczu z Wybrzeżem Kości Słoniowej, jednak pomimo tego nie znalazł się w kadrze na Puchar Narodów Afryki 2002. Miał być rezerwowym dla kontuzjowanego Kanu, ale ten ostatecznie wyzdrowiał i Akwuegbu został odesłany do domu. W tym samym roku został powołany przez selekcjonera Festusa Onigbinde do 23-osobowej kadry na MŚ 2002, pomimo faktu, że w lidze chińskiej nie zdobył ani jednego gola. Na boiskach Japonii zagrał tylko w ostatnim meczu z Anglią (0:0) jako partner w ataku dla Juliusa Aghahowy.
Do kadry wrócił w 2004 roku na towarzyski mecz z RPA, ale po zaliczeniu epizodu w tym meczu nie został więcej powołany do reprezentacji.

</doc>
<doc id="750363" url="https://pl.wikipedia.org/wiki?curid=750363" title="Elisabeth Pähtz">
Elisabeth Pähtz

Elisabeth Pähtz (ur. 8 stycznia 1985 w Erfurcie) – niemiecka szachistka, posiadaczka tytułu arcymistrzyni (WGM) oraz męskiego mistrza międzynarodowego (IM). Jest córką arcymistrza Thomasa Pähtza, który był także jej trenerem.
Kariera szachowa.
W wieku 12 lat zwyciężyła w mistrzostwach Niemiec juniorek do lat 20. W roku 1999 została najmłodszą w historii mistrzynią kraju kobiet. W 2002 zdobyła tytuł mistrzyni świata juniorek do lat 18, w 2004 w Koczin - srebrny medal na mistrzostwach świata do lat 20, zaś w 2005 w Stambule - tytuł mistrzyni świata w tej kategorii wiekowej. W 2007 zajęła II m-ce (za Zhao Xue) w silnie obsadzonym turnieju w Bad Homburgu.
Pięciokrotnie (2001, 2004, 2006, 2008, 2010) uczestniczyła w pucharowych turniejach o mistrzostwo świata kobiet, najlepsze wyniki osiągając w dwóch pierwszych startach, kiedy to awansowała do III rundy.
W latach 1998–2010 siedmiokrotnie (w tym 3 razy na I szachownicy) reprezentowała narodowe barwy na szachowych olimpiadach, natomiast pomiędzy 1999 a 2011 r. – siedmiokrotnie (w tym 5 razy na I szachownicy) na drużynowych mistrzostwach Europy, w 2001 r. zdobywając brązowy medal za indywidualny wynik na II szachownicy.
Najwyższy ranking w dotychczasowej karierze osiągnęła 1 lipca 2012 r., z wynikiem 2493 punktów zajmowała wówczas 18. miejsce na światowej liście FIDE, jednocześnie zajmując 1. miejsce wśród niemieckich szachistek.

</doc>
<doc id="750364" url="https://pl.wikipedia.org/wiki?curid=750364" title="Kielecka Spółdzielnia Mieszkaniowa">
Kielecka Spółdzielnia Mieszkaniowa

Kielecka Spółdzielnia Mieszkaniowa - najstarsza oraz największa na terenie województwa świętokrzyskiego spółdzielnia mieszkaniowa mająca swą siedzibę w Kielcach.
Spółdzielnia została zarejestrowana 28 lutego 1958 w Sądzie Rejonowym w Kielcach. Zarządza czterema osiedlami: Sady, Sandomierskie, Zagórska Południe, Zagórska Północ oraz budynkami mieszkalnymi w Bodzentynie i Bielinach. Łącznie spółdzielnia dysponuje 141 blokami, 117 domami jednorodzinnymi, 698 garażami oraz 15 pawilonami handlowymi. Ciepło do wszystkich budynków dostarcza 5 kotłowni. Cała zabudowa mieści się na 75 hektarach.
Majątek trwały, którym zarządza spółdzielnia warty jest 117 mln zł. Zatrudnienie wynosi 250 osób.
W trakcie swej historii Kielecka Spółdzielnia Mieszkaniowa zarządzała większą ilością budynków. W 1980 z KSM została wyodrębniona Świętokrzyska Spółdzielnia Mieszkaniowa, która zarządzała osiedlami Na Stoku, Słoneczne Wzgórze, Świętokrzyskie i Uroczysko. 10 lat później, w 1990 roku z KSM zostało wyodrębnione osiedle Bocianek.
Linki zewnętrzne.
Strona Kieleckiej Spółdzielni Mieszkaniowej

</doc>
<doc id="750365" url="https://pl.wikipedia.org/wiki?curid=750365" title="Elisabeth Paehtz">
Elisabeth Paehtz



</doc>
<doc id="750367" url="https://pl.wikipedia.org/wiki?curid=750367" title="Przełęcz Mont Cenis">
Przełęcz Mont Cenis



</doc>
<doc id="750373" url="https://pl.wikipedia.org/wiki?curid=750373" title="Weichentechnikk">
Weichentechnikk

Weichentechnikk, właśc. Stefan Wietek - niemiecki DJ oraz producent muzyczny, specjalizujący się w stylach hard-techno i schranz-techno (on sam określa swoją muzykę jako "ekstremalnie ciężkie techno"). Występuje często w duecie z Waldhausem.

</doc>
<doc id="750375" url="https://pl.wikipedia.org/wiki?curid=750375" title="Trikonodonty">
Trikonodonty



</doc>
<doc id="750379" url="https://pl.wikipedia.org/wiki?curid=750379" title="Endless Journey">
Endless Journey

Endless Journey jest trzecim studyjnym albumem fińskiej grupy muzycznej Embraze. Album został wydany w roku 2001. Nagrywany w fińskim mieście Oulu. "Endless Journey" jest europejska wersją albumu "Intense".

</doc>
<doc id="750380" url="https://pl.wikipedia.org/wiki?curid=750380" title="Obraz siatkówkowy">
Obraz siatkówkowy



</doc>
<doc id="750381" url="https://pl.wikipedia.org/wiki?curid=750381" title="Przewaga materialna">
Przewaga materialna

Przewaga materialna – w grze w szachy przewaga polegająca na posiadaniu silniejszych bierek lub większej ich liczby. Przewagę materialną można realizować na dwa podstawowe sposoby - wymuszając przejście do korzystnej końcówki lub atakując króla przeciwnika.
Jednym z rodzajów przewagi materialnej jest przewaga jakości: jeden z zawodników ma wieżę, a drugi lekką figurę - gońca lub skoczka.
Przeważnie uznaje się, że skoczek ma wartość około trzech pionów, goniec w przybliżeniu tyle samo, wieża około pięciu pionów, hetman około dziewięciu pionów (to już oczywiście tylko przelicznik, jedna strona nie może mieć powyżej ośmiu pionów). Wartości króla nie przelicza się w ten sposób, ponieważ król nigdy nie może zostać pobity. Gońce poruszające się po polach przeciwnych kolorów bardzo dobrze współpracują ze sobą, więc goniec należący do takiej pary ma nieco wyższą wartość. W praktyce oznacza to, że równowartościowe są (w przybliżeniu) następujące zestawienia figur:
Nic się, oczywiście, nie zmienia w wypadku zamienienia kolorów. Przeważnie można uznać, że jeżeli układ bierek pasuje do którejś z tych równości, ale jedna ze stron ma coś ponadto, a druga nie, to ta pierwsza strona ma przewagę materialną. Niektóre pozycje z tabeli mają zastosowanie jedynie w pojedynczych przypadkach, sporadycznie zdarza się zwłaszcza możliwość wymienienia hetmana i wieży na cztery lekkie figury i piona. Koniecznie trzeba jednak pamiętać, że istnieją liczne pozycje, w których wartość faktyczna figur nie odpowiada ich wartości nominalnej, przykładowo w pozycji Saavedry wieża jest bezradna w walce z pionem.

</doc>
<doc id="750383" url="https://pl.wikipedia.org/wiki?curid=750383" title="Internalista">
Internalista

Internalista – w koncepcji poczucia umiejscowienia kontroli stworzonej przez Juliana Rottera, człowiek o wewnętrznym umiejscowieniu kontroli (zobacz też: eksternalista). 
Odkryte korelacje.
Człowiek taki jest przekonany, że wpływa na ważne wydarzenia w swoim życiu, że na dłuższą metę to od jego aktywności zależy, czy w życiu spotykają go dobre czy też złe wydarzenia. W związku z tym więcej wysiłku wkłada w osiąganie celów, na których mu zależy, lepiej dba o swoje zdrowie i jest zdrowszy. Internalista także żyje dłużej, uczy się wytrwalej, jest w stanie skutecznie rzucić palenie, stosuje środki antykoncepcyjne. Internaliści mają wyższą samoocenę, wierzą w swoje możliwości, są bardziej pewni siebie, mają względnie stabilne poczucie bezpieczeństwa, wyższy poziom aspiracji i samoakceptacji oraz ambicje. Są to także osoby silnie motywowane do przywracania utraconego poczucia kontroli i agresji. 
Wewnętrzne poczucie umiejscowienia kontroli idzie także w parze z repertuarem umiejętności rozwiązywania problemów. Internalista zwykle próbuje różnych metod rozwiązania zadania, zanim się podda. Takie ulokowanie poczucia kontroli modyfikuje także pewne prawa zachowania, które behawioryści uważali za uniwersalne (zobacz np. zależność magiczna).
Wewnętrzne poczucie umiejscowienia kontroli idzie w parze także ze stosowaniem takich mechanizmów obronnych jak wyparcie i tłumienie.
Interpretacja.
Nie są tu jednak do końca wyjaśnione mechanizmy oraz kierunki wykrytych zależności. Może być bowiem tak, że wewnętrzne poczucie umiejscowienia kontroli wpływa na zwiększenie samooceny w ten sposób, że zwiększa wytrwałość w rozwiązywaniu zadań (bo jestem przekonany, że jego rozwiązanie zależy od mojego wysiłku) w związku z czym częściej te zadania rozwiązuję, co prowadzi do podwyższenia samooceny. Może być jednak i tak, że to wysoka samoocena powoduje, że wierzę iż mogę rozwiązać zadanie, toteż dłużej je rozwiązuję co sprawia, że częściej udaje mi się je rozwiązać, a to prowadzi do wytworzenia przekonania o wewnętrznej kontroli wzmocnień.
Wnioski.
Wykazano, że poczucie wewnętrznego umiejscowienia kontroli (uzasadnione czy nie) jest zdecydowanie bardziej korzystną orientacją. Koreluje z lepszym samopoczuciem, zdrowiem, osiągnięciami lepszym radzeniem sobie ze stresem. 
Posiada jednak ona swoje wady. 

</doc>
<doc id="750384" url="https://pl.wikipedia.org/wiki?curid=750384" title="Kompensator synchroniczny">
Kompensator synchroniczny

Kompensator synchroniczny – silnik synchroniczny lub generator synchroniczny pracujący bez obciążenia (na biegu jałowym), którego zadaniem jest kompensacja mocy biernej w systemie elektroenergetycznym. Regulacja współczynnika mocy odbywa się poprzez zmianę prądu wzbudzenia:

</doc>
<doc id="750387" url="https://pl.wikipedia.org/wiki?curid=750387" title="Julis">
Julis

Julis (hebr. ג'ולס, arab. جولس; ang. Julis) – samorząd lokalny położony w Dystrykcie Północnym, w Izraelu.
Położenie.
Miejscowość Julis jest położona na wysokości 122 metrów n.p.m. na wzgórzach w Zachodniej Galilei. Po stronie wschodniej wznoszą się wzgórza masywu górskiego Matlul Curim (wysokość dochodzi do 769 m n.p.m.) w Górnej Galilei. Po stronie północnej przepływa strumień Jasaf, na południowym wschodzie strumień HaMadra, a na południowym zachodzie strumień Itschar. Okoliczny teren opada w kierunku zachodnim w stronę równiny przybrzeżnej Izraela. W jego otoczeniu znajdują się miejscowości Dżudajda-Makr, Kafr Jasif, Jirka i Madżd al-Krum, kibuce Szamerat, Kiszor, Pelech i Tuwal, oraz wsie komunalne Gilon i Tal-El. Na wschód od miejscowości znajduje się baza wojskowa Sił Obronnych Izraela (prawdopodobnie są to magazyny amunicji).
Podział administracyjny.
Julis jest położona w Poddystrykcie Akki, w Dystrykcie Północnym.
Demografia.
Zgodnie z danymi Izraelskiego Centrum Danych Statystycznych w 2011 roku w Julis żyło prawie 5,9 tys. mieszkańców, z czego 99,9% Druzowie i 0,1% inne narodowości. Wskaźnik wzrostu populacji w 2011 roku wynosił 1,7%. Zgodnie z danymi "Izraelskiego Centrum Danych Statystycznych" średnie wynagrodzenie pracowników w Julis w 2009 roku wynosiło 4831 ILS (średnia krajowa 7070 ILS).
Historia.
Pierwotnie w I wieku znajdowała się tutaj żydowska miejscowość Jinas, która była wspominana w Talmudzie. Współczesna wieś druzyjska została założona w XVI wieku. W 1596 roku posiadała 79 gospodarstw domowych, których mieszkańcy utrzymywali się z upraw pszenicy, jęczmienia, cytrusów, oliwek, winorośli i hodowli kóz. W okresie tym w Julis mieszkała także niewielka populacja żydowska. Na początku XVIII wieku Julis była jednym z głównych ośrodków produkujących jedwab w okolicy. Francuski podróżnik Victor Guérin opisał Julis pod koniec XIX wieku jako wieś zamieszkałą przez 40 rodzin. W wyniku I wojny światowej w 1918 roku cała Palestyna przeszła pod panowanie Brytyjczyków. Przyjęta 29 listopada 1947 roku Rezolucja Zgromadzenia Ogólnego ONZ nr 181 w sprawie podziału Palestyny przyznawała ten rejon państwu arabskiemu. Podczas wojny domowej w Mandacie Palestyny na początku 1948 roku do wsi wkroczyły siły Arabskiej Armii Wyzwoleńczej, które paraliżowały żydowską komunikację w całym obszarze Galilei. Podczas I wojny izraelsko-arabskiej Izraelczycy przeprowadzili w tym rejonie operację Dekel, i 10 lipca 1948 roku zajęli wieś. W izraelskiej armii służyła już wówczas druzyjska jednostka wojskowa, dlatego Izraelczycy nie wysiedlili mieszkańców wsi. Dzięki temu zachowała ona swój pierwotny charakter. W 1967 roku Julis otrzymała status samorządu lokalnego.
Nazwa.
Pochodzenie nazwy miejscowości nie jest znane. Istnieją trzy wersje tłumaczenia: (1) od starożytnej żydowskiej miejscowości Jinas; (2) nawiązuje do imienia rzymskiego cesarza Gajusza Juliusza Cezara (jest to także dowód potwierdzający istnienie miejscowości w I wieku); oraz (3) od arabskiego słowa „"jalasa"” lub „"majlis"” (جلس) oznaczającego „"siedzi"”, co odnosi się do położenia miejscowości pomiędzy majestatycznymi górami Górnej Galilei.
Symbole.
Herb miasta Julis został oficjalnie opublikowany w styczniu 1969 roku. Ma on kształt tarczy, która jest w swojej górnej części ostro zakończona (nawiązuje to do położonych na wschodzie gór). W jej centralnej części znajduje się wizerunek religijnej budowli Druzów z drzewem. Poniżej umieszczono nazwę miejscowości pisaną w języku hebrajskim i arabskim.
Polityka.
Siedziba władz samorządowych znajduje się przy głównej ulicy w samym centrum miejscowości. Przewodniczącym rady jest Nadeem Amar.
Architektura.
Miasteczko posiada typową arabską architekturę, charakteryzującą się ciasną zabudową i wąskimi, krętymi uliczkami. Zabudowa powstawała bardzo chaotycznie, bez zachowania jakiegokolwiek wspólnego stylu architektonicznego.
Zabytki.
Z zabytków znajduje się tutaj dom i grób szejka Amina Tarif, który przez wiele lat był liderem społeczności Druzów w Palestynie.
Kultura.
W miejscowości jest ośrodek kultury i biblioteka publiczna.
Edukacja i nauka.
W miejscowości znajdują się trzy szkoły - dwie podstawowe i jedno gimnazjum. W 2010 roku uczyło się w nich ogółem 1,3 tys. uczniów, w tym 702 w szkołach podstawowych. Średnia liczba uczniów w klasie wynosiła 27.
Turystyka.
Dużą tutejszą atrakcją jest ogród "Mona", który został założony przez jednego z mieszkańców miejscowości na cześć swojej matki. W ogrodzie rozwinęła się bujna roślinność, wśród której poprowadzono alejki spacerowe, kanały z wodą i wodospady. Miejsce to jest często odwiedzane przez turystów.
Sport i rekreacja.
W zachodniej części miasteczka znajduje się boisko do piłki nożnej. Mniejsze boiska oraz sale sportowe są zlokalizowane przy szkołach.
Gospodarka.
Lokalna gospodarka opiera się na małej działalności produkcyjnej oraz handlu. Część mieszkańców pracuje w okolicznych strefach przemysłowych. Wielu mieszkańców znajduje także zatrudnienie w izraelskiej armii i policji. W miejscowości znajduje się strefa przemysłowa.
Transport.
Z miejscowości wyjeżdża się dwoma drogami na zachód na drogę nr 8533, którą jadąc na północ dojeżdża się do miejscowości Kafr Jasif i Jirka, lub jadąc na zachód dojeżdża się do skrzyżowania z drogą nr 70. Jadąc nią na północ dojeżdża się do miejscowości Kafr Jasif, lub na południe do miejscowości Dżudajda-Makr.

</doc>
<doc id="750388" url="https://pl.wikipedia.org/wiki?curid=750388" title="Pomaton">
Pomaton

Kompania Muzyczna Pomaton – polska wytwórnia płytowa powstała w 1990 roku. W 1995 roku oficynę nabył koncern EMI. Spadkobiercą katalogu Pomatonu była wytwórnia Pomaton EMI.
Nazwa oficyny pochodzi od skrótu nazwy szczepu harcerskiego 23 WDH „Pomarańczarnia” im. Krzysztofa Kamila Baczyńskiego przy II Liceum Ogólnokształcącym im Stefana Batorego w Warszawie, do którego należeli założyciele Pomatonu - Piotr Kabaj, Tomasz Kopeć, Monika Zapendowska, Piotr Kostro.
Nakładem Pomatonu ukazały się nagrania takich wykonawców jak: Adam Drąg, Antonina Krzysztoń, Aya RL, Bez Jacka, Elżbieta Adamiak, Jacek Kaczmarski, Jacek Wójcicki, Jan Kaczmarek, Janusz Iwański, Kult, Maanam, Magda Umer, Marek Jackowski, Przemysław Gintrowski, Raz, Dwa, Trzy, Republika, Robert Janowski, Stare Dobre Małżeństwo, Tadeusz Woźniak, T.Love, Wolna Grupa Bukowina, Zbigniew Łapiński, Zbigniew Preisner oraz Zespół Reprezentacyjny.

</doc>
<doc id="750389" url="https://pl.wikipedia.org/wiki?curid=750389" title="Kefar Weradim">
Kefar Weradim

Kefar Weradim (hebr. כפר ורדים) – samorząd lokalny położony w Dystrykcie Północnym, w Izraelu.
Położenie.
Miejscowość Kefar Weradim jest położona na wysokości 574 m n.p.m. w zachodniej części Górnej Galilei, na północy Izraela. Leży na południowych zboczach wzgórz Har Me’ona (615 m n.p.m.) i Har Mejchal (612 m n.p.m.). W kierunku zachodnim spływają dwa strumienie Hohit i Masz’an, które głębokimi wadi wrzynają się pomiędzy zalesione wzgórza. Po stronie południowej wznosi się wzgórze Har Eszkar (695 m n.p.m.). Po stronie wschodniej jest wadi strumienia Peki’in. Na północnym wschodzie jest Agam Monfort. W otoczeniu Kefar Weradim znajdują się miasto Ma’alot-Tarszicha, miejscowości Kisra-Sumaj, Januch-Dżat, moszawy Chosen, Lappidot i En Ja’akow, oraz kibuce Jechi’am i Gaton. Na południowym wschodzie jest strefa przemysłowa "Tefen".
Podział administracyjny.
Kefar Weradim jest położone w Poddystrykcie Akki, w Dystrykcie Północnym.
Demografia.
Zgodnie z danymi Izraelskiego Centrum Danych Statystycznych w 2011 roku w Kefar Weradim żyło 5,6 tys. mieszkańców, z czego 97,1% Żydzi i 2,9% inne narodowości. Wskaźnik wzrostu populacji w 2011 roku wynosił 0,0%. Zgodnie z danymi "Izraelskiego Centrum Danych Statystycznych" średnie wynagrodzenie pracowników w Kefar Weradim w 2009 roku wynosiło 11268 ILS (średnia krajowa 7070 ILS).
Historia.
W 1979 roku izraelski inwestor Steff Wertheimer nabył w tym rejonie duże obszary ziemi. Na jej południowo-wschodniej części utworzył strefę przemysłową "Tefen", do której potrzebował specjalistycznej kadry pracowniczej. Dlatego w 1982 roku przedstawił propozycję utworzenia nowego żydowskiego miasta, które zapewniłoby mu odpowiednią liczbę pracowników. W tym samym roku zawiązała się spółka "Kefar Weradim Development Company", której celem była budowa osiedli mieszkaniowych z pełnym zapleczem infrastruktury. Wysoki poziom życia z dostępem do instytucji kulturalnych, sportowych i edukacyjnych miał przyciągnąć mieszkańców. W 1984 roku osiedliło się tutaj pierwszych 100 żydowskich rodzin. W 1993 roku Kefar Weradim otrzymało status samorządu lokalnego. Podczas II wojny libańskiej w 2006 roku na miejscowość spadło 25 rakiet wystrzelonych przez organizację terrorystyczną Hezbollah z terytorium południowego Libanu.
Nazwa.
Nazwa miejscowości oznacza w języku hebrajskim "wioska róż".
Symbole.
Herb miasteczka pokazuje dziecko jadące na rowerze po tęczy, która rozciąga się od domów mieszkalnych do budynków użyteczności publicznej. Wokół budynków znajdują się drzewa. W podstawie herbu umieszczono nazwę miejscowości pisaną w języku hebrajskim. Oficjalna flaga jest w kolorze białym, z kolorowym herbem pośrodku.
Polityka.
Siedziba władz samorządowych znajduje się przy ulicy Ha-Kinneret we wschodniej części miejscowości. Przewodniczącym rady jest Siwan Jechi’eli.
Architektura.
Miasteczko posiada nowoczesną architekturę. Jednorodzinne domy są rozlokowane w osiedlach: Ha-Perahim, Nechalim, Lewona, Szechuna i Szechuna Cefonit. Domy są wkomponowane w układ przestrzenny otoczenia, z umiejętnym połączeniem architektury z walorami przyrodniczymi Galilei.
Kultura.
W miejscowości jest ośrodek kultury i biblioteka publiczna.
Edukacja i nauka.
W miejscowości znajdują się 4 szkoły, w tym 3 podstawowe. W 2010 roku uczyło się w nich 1,3 tys. uczniów, w tym 760 w szkołach podstawowych. Średnia uczniów w klasie wynosiła 25.
Sport i rekreacja.
We wschodniej części miasteczka znajduje się boisko do piłki nożnej oraz centrum sportowe z basenem pływackim. Mniejsze boiska oraz sale sportowe są zlokalizowane przy szkołach.
Gospodarka.
Lokalna gospodarka opiera się na małej działalności produkcyjnej oraz handlu. Większość mieszkańców pracuje w okolicznych strefach przemysłowych.
Transport.
Z miejscowości wyjeżdża się na wschód na drogę nr 854, którą jadąc na północ dojeżdża się do miasta Ma’alot-Tarszicha i skrzyżowania z drogą ekspresową nr 89, lub na południe do strefy przemysłowej "Tefen" i dalej do miejscowości Kisra-Sumaj. Lokalna droga prowadzi na południowy zachód do miejscowości Januch-Dżat.

</doc>
<doc id="750390" url="https://pl.wikipedia.org/wiki?curid=750390" title="Kefar Kama">
Kefar Kama

Kefar Kama (hebr. כפר כמא; arab. كفر كما) – samorząd lokalny położony w Dystrykcie Północnym, w Izraelu.
Miasteczko leży w Dolnej Galilei.
Demografia.
Zgodnie z danymi Izraelskiego Centrum Danych Statystycznych w 2006 roku w osadzie żyło 2,9 tys. mieszkańców.
Populacja osady pod względem wieku (dane z 2006):

</doc>
<doc id="750395" url="https://pl.wikipedia.org/wiki?curid=750395" title="Kefar Kanna">
Kefar Kanna

Kefar Kanna (hebr. כפר כנא; arab. كفر كنا; ang. Kafr Kanna) – samorząd lokalny położony w Dystrykcie Północnym, w Izraelu.
Położenie.
Miejscowość jest położona na wysokości od 180 do 320 metrów n.p.m. na północno-wschodnim skraju masywu górskiego Hare Nacerat (ok. 400 m n.p.m.) w Dolnej Galilei, w północnej części Izraela. Na południe od miejscowości teren wznosi się na górę Har Jona (573 m n.p.m.), natomiast na północy opada do Doliny Bikat Turan. Przepływa nią strumień Jiftahel. W jej otoczeniu jest miasto Nacerat Illit, miejscowości Turan, Maszhad i Ein Mahil, moszawy Ilanijja i Sede Ilan, kibuce Bet Rimmon i Bet Keszet, wieś komunalna Hosza’aja, oraz arabska wioska Rummat al-Hajb. Na zachód od miejscowości jest strefa przemysłowa Cippori, a na północnym wschodzie szkoleniowa baza wojskowa Chawat Ha-Szomer. Miejscowość należy do obszaru metropolitalnego Nazaretu.
Kefar Kanna jest położona w Poddystrykcie Jezreel, w Dystrykcie Północnym Izraela.
Historia.
Pierwotne grodzisko istniało w tym miejscu już w XIV wieku p.n.e. Żydowski historyk Józef Flawiusz wspomina, że mieszkał w wiosce Kana. Wykopaliska archeologiczne dowodzą, że co najmniej do I wieku n.e. istniała tutaj żydowska osada. W czasie wojny żydowsko-rzymskiej miasto zostało ufortyfikowane. Zostali tu pochowani słynni rabini Abba ben Joseph bar Ḥama i Rav Huna, a w pobliżu jest grób rabina Szymona ben Gamliela II. W okresie bizantyjskim w Kanie istniała coraz większa społeczność chrześcijańska. Zgodnie z chrześcijańską tradycją osada jest identyfikowana z biblijną miejscowością Kana Galilejska. Miejscowi chrześcijanie wierzą, że jest to miejsce gdzie Jezus Chrystus dokonał cudu przemiany wody w wino. Istnieje jednak w tej sprawie wiele sprzecznych opinii. Według innych, zdarzenie to miało miejsce w libańskiej wiosce Kana. Tak czy inaczej, od VI wieku istniał tutaj już kościół, pod którego podłogą odkryto mozaikę podłogową synagogi z IV wieku. W kolejnych wiekach miasteczko mocno podupadło i przekształciło się w wioskę zamieszkałą przez Arabów. Znajdował się tutaj punkt postoju karawan podróżujących z Damaszku do Egiptu. Według przeprowadzonego w 1555 roku spisu ludności, w Kanie mieszkało 375 rodzin chrześcijańskich i 65 rodzin żydowskich (niektórzy z nich byli Żydami wypędzonymi z Hiszpanii). Prawdopodobnie w XVII wieku nastąpił koniec istnienia tutejszej społeczności żydowskiej. W 1879 roku na ruinach kościoła z VI wieku wybudowano nowy kościół.
Po I wojnie światowej w 1918 roku Kefar Kanna wraz z całą Palestyną przeszła pod panowanie Brytyjczyków. Utworzyli oni w 1921 roku Brytyjski Mandat Palestyny. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wioska Kefar Kanna miała znaleźć się w granicach nowo utworzonego państwa arabskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. W trakcie jej trwania rejon wioski zajęły siły Arabskiej Armii Wyzwoleńczej, które paraliżowały żydowską komunikację w rejonie. Kefar Kanna była jedną z głównych baz arabskich milicji, paraliżujących żydowską komunikację w Galilei. Podczas I wojny izraelsko-arabskiej w trakcie operacji „"Dekel"” w dniu 14 lipca 1948 roku wioskę zajęły wojska izraelskie. W odróżnieniu od wielu wiosek w Galilei, Izraelczycy nie wysiedlili jednak mieszkańców Jafy. Dzięki temu zachowała ona swoją arabską tożsamość. W 1968 roku otrzymała status samorządu lokalnego.
W 1976 roku doszło tutaj do gwałtownych arabskich protestów przeciwko konfiskatom ziem prowadzonych przez izraelskie władze. Podczas zamieszek w Kefar Kannie zginął jeden mieszkaniec.
Demografia.
Zgodnie z danymi Izraelskiego Centrum Danych Statystycznych w 2013 roku w Kefar Kannie żyło 20,5 tys. mieszkańców, w tym 89,1% Arabowie muzułmanie i 10,9% Arabowie chrześcijanie. Jest to niewielkie miasteczko, którego populacja charakteryzuje się niewielkim, lecz stałym wzrostem liczebności. Według danych z 2011 roku przyrost naturalny w porównaniu do poprzedniego roku wyniósł 2,4%. W roku tym urodziło się 458 dzieci, a zmarły 405 osoby (odnotowano 2 zgony niemowląt). Według danych za 2010 rok liczba zatrudnionych pracowników wynosiła 7308, a liczba osób pracujących na własny rachunek wynosiła 550. Średnie miesięczne wynagrodzenie w 2010 roku wynosiło 3946 ILS (średnia krajowa 7522 ILS). Zasiłki dla bezrobotnych pobierało 100 osób, w tym 68 mężczyzn (średni wiek: 42 lata). Świadczenia emerytalne oraz rentowe pobierało 719 osób, a zapomogi społeczne 3335 osób.
Gospodarka.
Lokalna gospodarka opiera się głównie na handlu i rzemiośle. W północno-zachodniej części miejscowości znajduje się niewielka strefa przemysłowa, jednak wielu mieszkańców znajduje pracę w sąsiedniej strefie przemysłowej Cippori.
Transport.
Przez centrum miejscowości przechodzi droga nr 754, którą jadąc na północny wschód wyjeżdża się na drogę ekspresową nr 77, lub jadąc na południowy zachód na drogę nr 79. W 2011 roku w miejscowości było zarejestrowanych 5512 pojazdów silnikowych, w tym 4142 samochodów osobowych (średnia wieku samochodów prywatnych wynosiła 10 lat). W roku tym w mieście doszło do 25 wypadków drogowych.
Architektura.
Pierwotnie była to wioska rolnicza, jednak wraz ze wzrostem liczebności mieszkańców zaprzestano gospodarki rolnej. Kolejne domy budowano w sposób chaotyczny, bez zintegrowanej infrastruktury, która umożliwiałaby korzystanie z budynków publicznych i usług komunalnych. Trudny teren górski utrudnia budownictwo i spowalnia tworzenie infrastruktury.
Edukacja.
W miejscowości znajduje się pięć szkół podstawowych, jedna prywatna chrześcijańska i jedna szkoła średnia. W 2010 roku uczyło się w nich 5,4 tys. uczniów.
Religia.
Miejscowość jest ważnym punktem pielgrzymek chrześcijańskich do Ziemi Świętej. Wydarzenie cudu w Kanie Galilejskiej upamiętniają dwa kościoły - franciszkański Kościół Wesela w Kannie i prawosławna cerkiew. Dodatkowo franciszkanie opiekują się także Kaplicą św. Bartłomieja. W miejscowości jest jeszcze kościół chrześcijańskiej społeczności melchickiej oraz trzy meczety (Utmana, Abu Bakr i al-Umar). Na obrzeżach miasta znajduje się grób żydowskiego rabina Szymona ben Gamliela, który był przewodniczącym Sanhedrynu w 50 roku. Jego grób jest ważnym miejscem dla żydowskich pielgrzymów.
Sport.
W północno-zachodniej części miasta jest boisko do piłki nożnej. Gra tutaj drużyna Maccabi Kefar Kanna F.C., prowadząca rozgrywki w trzeciej lidze ("Liga Artzit").

</doc>
<doc id="750396" url="https://pl.wikipedia.org/wiki?curid=750396" title="Massimo Fecchi">
Massimo Fecchi

Massimo Fecchi (ur. 7 września 1946 w Città di Castello, Perugia) - włoski rysownik, obecnie jeden z najpopularniejszych w Europie twórców komiksów z postaciami znanymi z uniwersum Kaczora Donalda.
Po zdobyciu wykształcenia plastycznego w Akademii Sztuk Pięknych w Rzymie rozpoczął w 1964 roku współpracę z gazetą "Le Pioniere dell'Unita", na łamach której wydawał komiksy "Picchio &amp; Pacchio"". Rok później, ukończywszy kurs animacji, dołączył do wytwórni filmów animowanych Jet, współpracował również z gazetami "Miao", "Telezecchino" i "Il Giornalino". W latach 70. XX wieku współpracował z wytwórnią Warner Bros. tworząc komiksy z postaciami takimi jak Tom i Jerry, Królik Bugs czy Kot Sylwester.
W latach 1975-1993 współpracował z niemieckim rysownikiem Rolfem Kauka. Wspólnie z nim stworzył setki plansz komiksowych z cyklów "Fix und Foxi" oraz "Lupo". Na łamach magazynu "Knax" ukazywały się prace Fecchiego z cyklu "Die Miesel", od 1984 tworzył również komiksową adaptację niemieckiego serialu animowanego "Pumuckl". W 1995 stworzył komiks "Odysseus" - parodię przygód Odyseusza, bohatera znanego z eposu Homera.
W 1998 nawiązał trwającą do dziś współpracę z wydawnictwem Egmont. Do tej pory (stan na koniec 2010 r.) Fecchi stworzył dla Egmontu 100 komiksów. Często dotykają one zjawisk paranormalnych (m.in. podróże w czasie - "Dawno temu w Kur", duchy - "Mroczny dwór", podróż do wnętrza Ziemi - "Spec od hec") lub dotyczą świata filmów i gier ("Gwiezdne boje, Pogromcy potworów", "Władca sygnetów"). Ich bohaterem jest zazwyczaj Kaczor Donald (czasami jako Superkwęk), rzadziej Sknerus McKwacz czy siostrzeńcy. Twórczość Fecchiego jest bardzo dobrze znana w Polsce. Dotychczas (stan na koniec 2010 r.) opublikowano 92 komiksy jego autorstwa, głównie na łamach miesięczników "Gigant" i "Gigant Poleca". Niektóre prace zostały wydane w tygodniku Kaczor Donald.
Od 2006 równolegle z pracą dla Disneya, tworzy nowe plansze z cyklu "Fix und Foxi".

</doc>
<doc id="750397" url="https://pl.wikipedia.org/wiki?curid=750397" title="Kefar Tawor">
Kefar Tawor

Kefar Tawor (hebr.: כפר תבור) – samorząd lokalny położony w Dystrykcie Północnym, w Izraelu.
Miasteczko leży na północny wschód od góry Tabor w Dolnej Galilei.
Historia.
Osada została założona w 1901 przez żydowskich osadników, którzy przybyli z rolniczych osad Metulla i Rosz Pina. W 1949 wioska otrzymała przywileje samorządu lokalnego.
Demografia.
Zgodnie z danymi Izraelskiego Centrum Danych Statystycznych w 2006 roku w osadzie żyło 2,6 tys. mieszkańców, wszyscy Żydzi.
Populacja osady pod względem wieku (dane z 2006):

</doc>
<doc id="750398" url="https://pl.wikipedia.org/wiki?curid=750398" title="Agnieszka Żuławska-Umeda">
Agnieszka Żuławska-Umeda

Agnieszka Żuławska-Umeda (ur. 10 grudnia 1950) – japonistka, tłumaczka języka japońskiego, doktor nauk humanistycznych. Adiunkt japonistyki Uniwersytetu Warszawskiego, filolog.
Życiorys.
Córka Juliusza Żuławskiego, bratanica Wawrzyńca Żuławskiego, żona Yoshiho Umedy.
Swoją rozprawę doktorską napisała pod kierunkiem profesora Wiesława Kotańskiego. Jest członkinią Polskiego PEN Clubu, Polskiej Fundacji Japonistycznej oraz członkinią honorową Polskiego Stowarzyszenia Haiku. Przewodnicząca kapituły Nagrody Poetyckiej im. Ewy Tomaszewskiej. Współpracowała z czasopismem "Japonica". Prowadzi warsztaty w Szkole Haiku KUZU w Warszawie.

</doc>
<doc id="750400" url="https://pl.wikipedia.org/wiki?curid=750400" title="Lucien Sève">
Lucien Sève

Lucien Sève (ur. 9 grudnia 1926 w Chambéry, zm. 23 marca 2020) − francuski filozof marksistowski.
Życiorys.
W roku 1945 wstąpił do paryskiej École normale supérieure, którą ukończył w 1949 z dyplomem z filozofii. W latach 1949−1970 pracował jako nauczyciel filozofii w liceach. Wstąpił do Francuskiej Partii Komunistycznej w roku 1950 i w latach 1961−1994 był członkiem jej Komitetu Centralnego.
W latach 1970−1982 był dyrektorem francuskiego wydawnictwa Editions sociales. W latach 1983−2000 był członkiem Comité consultatif national d’éthique – francuskiego Narodowego Komitetu Konsultacyjnego w sprawach Etyki – instytucji utworzonej w 1982 r. przez rząd François Mitterranda, odpowiedzialnej za rozpatrywanie etycznego charakteru prowadzonych badań naukowych (przede wszystkim z zakresu badań biologicznych).
Zmarł 23 marca 2020 na COVID-19 w czasie pandemii COVID-19.

</doc>
<doc id="750401" url="https://pl.wikipedia.org/wiki?curid=750401" title="Zbigniew Nowosadzki">
Zbigniew Nowosadzki

Zbigniew Nowosadzki (ur. 22 lipca 1957 w Zamościu) – polski malarz.
Życiorys.
Ukończył zamojskie Liceum Plastyczne. Studiował w Instytucie Wychowania Artystycznego przy Uniwersytecie Marii Curie-Skłodowskiej w Lublinie w pracowniach prof. Maksymiliana Snocha, Ryszarda Winiarskiego i Ryszarda Lisa. Dyplom uzyskał w 1983 roku. W latach 1987–1992 prowadził autorską galerię sztuki współczesnej "Żar" przy szkole podstawowej nr 146 w Warszawie. W latach 1997–2004 sprawował kierownictwo artystyczne nad galerią "Otwarte Koło" w Wilanowie. Jest członkiem grupy "Via Varsovia" oraz nowojorskiej grupy "Emocjonaliści".

</doc>
<doc id="750402" url="https://pl.wikipedia.org/wiki?curid=750402" title="Wacław Brejter">
Wacław Brejter

Wacław Brejter (ur. 15 maja 1903 we Lwowie, zm. 27 grudnia 1981 w Kłodzku) – polski artysta, malarz i grafik, organizator i pierwszy dyrektor Muzeum Ziemi Kłodzkiej.
Życiorys.
Studiował malarstwo i grafikę na Uniwersytecie Jagiellońskim i na Uniwersytecie Jana Kazimierza we Lwowie pod kierunkiem Józefa Pankiewicza i Józefa Mehoffera. W czasie II wojny światowej został deportowany do Kazachstanu. W 1946 roku wrócił w ramach repatriacji do Polski i osiedlił się w Kłodzku, gdzie początkowo pracował jako nauczyciel w Państwowym Liceum Pedagogicznym w latach 1947–1950. Następnie był pierwszym kierownikiem Muzeum Sprzętu Gospodarstwa Domowego w Ziębicach (1950–1963). Należał do członków Klubu Inteligencji Twórczej (prezes w latach 1957–1962). Był głównym inicjatorem i twórcą Muzeum Ziemi Kłodzkiej oraz jego pierwszym dyrektorem w latach 1963–1967.
Działał w Towarzystwie Miłośników Ziemi Kłodzkiej oraz redakcji „Rocznika Ziemi Kłodzkiej”. Z jego inicjatywy zorganizowano w kłodzkim muzeum wystawę pt. "X wieków Kłodzka" (1963).
Zmarł w 1981 roku w Kłodzku, z którym związał swoje powojenne losy i został pochowany na miejscowym cmentarzu komunalnym.

</doc>
<doc id="750403" url="https://pl.wikipedia.org/wiki?curid=750403" title="Lucien Seve">
Lucien Seve



</doc>
<doc id="750405" url="https://pl.wikipedia.org/wiki?curid=750405" title="Christopher Nolan">
Christopher Nolan

Christopher Edward Nolan, /ˈnoʊlən/ (ur. 30 lipca 1970 w Londynie) – brytyjski reżyser, scenarzysta i producent filmowy. Jest jednym z najbardziej dochodowych reżyserów w historii, a także jednym z najbardziej cenionych filmowców XXI wieku.
Po swoim debiutanckim reżyserskim filmie "Śledząc" (1998) Nolan zyskał dużą uwagę na swoim drugim filmie, "Memento" (2000), za który otrzymał nominację do Oscara za najlepszy scenariusz oryginalny. Aklamacja zdobyta przez niezależne filmy sprawiła, że Nolan miał okazję do zrobienia dużego thrillera "Bezsenność" (2002) i tajemniczego dramatu "Prestiż" (2006). Zyskał popularność i dobre opinie krytyków dzięki trylogii o Batmanie (2005−2012); "Incepcji" (2010), za którą otrzymał nominacje do Oscara za najlepszy film i najlepszy scenariusz oryginalny; "Interstellar" (2014) i "Dunkierce" (2017). Jego dziesięć filmów zarobiło ponad 4,5 miliarda dolarów na całym świecie i zdobyło 26 nominacji do Oscara, przy czym wygrało siedem statuetek. Dwa filmy reżysera zostały wpisane do Narodowego Rejestru Filmowego i wprowadzone do Biblioteki Kongresu jako dzieła „znaczące kulturowo, historycznie bądź estetycznie”. Nolan jest współtwórcą kilku jego filmów z młodszym bratem, Jonathanem i prowadzi firmę produkcyjną Syncopy Inc. wraz ze swoją żoną Emmą Thomas.
Filmy Nolana zakorzenione są w filozoficznych, socjologicznych i etycznych koncepcjach, badaniu ludzkiej moralności, związku przyczynowo-skutkowego, budowie czasu i trwałości pamięci oraz tożsamości osobistej. Jego prace przeniknięte są materialistycznymi perspektywami, labiryntowymi spiskami, nieliniową opowieścią, praktycznymi efektami specjalnymi i analogicznymi związkami między wizualnym językiem a elementami narracyjnymi. Cechuje je też ciemny obraz.
Życiorys.
Nolan pochodzi z mieszanej rodziny – jego ojciec jest Brytyjczykiem, matka Amerykanką, a on sam posiada także amerykańskie obywatelstwo. Dorastał w Chicago, jednak studiował na uczelniach brytyjskich. Już jako dziecko kręcił 8 milimetrową kamerą.
Wczesne życie i początki kariery 1970–1997.
Nolan urodził się w Londynie. Jego ojciec, Brytyjczyk, Brendan James Nolan, był kierownikiem ds. reklamy, a jego matka, Amerykanka, Christina (z domu Jensen), pracowała jako stewardesa i nauczycielka języka angielskiego. Jego dzieciństwo było podzielone między Londyn i Evanston w Illinois. Nolan posiada zarówno brytyjskie, jak i amerykańskie obywatelstwo. Ma starszego brata, Matthew Francisa Nolana, skazanego przestępcę, i młodszego brata, Jonathana. Zaczął robić filmy w wieku 7 lat, pożyczając aparat Super 8 swojego ojca i kręcąc filmy krótkometrażowe z elementami akcji. Wychowując się, Nolan był pod szczególnym wpływem "Gwiezdnych wojen" (1977), a w wieku około ośmiu lat stworzył animację poklatkową zatytułowany "Space Wars" (w hołdzie temu filmowi). Wujek, który pracował w NASA (budował systemy prowadzenia rakiet Apollo), przysłał mu materiał filmowy: „Sfilmowałem je z ekranu i zedytowałem, myśląc, że nikt tego nie zauważy” – zauważył później Nolan. Od 11 roku życia aspirował do zawodu filmowca.
Kiedy rodzina Nolana w latach formatywnych przeniosła się do Chicago, zaczął robić filmy z Adrienem i Roko Belicem. Współpracę z braćmi kontynuował, zdobywając uznanie za pomoc redakcyjną w ich nominowanym do Oscara filmie dokumentalnym "Genghis Blues" (1999). Nolan współpracował również z Roko (i przyszłym laureatem Nagrody Pulitzera Jeffreyem Gettlemanem) nad dokumentowaniem safari w czterech krajach afrykańskich, zorganizowanym przez nieżyjącego fotoreportera Dan Eldona na początku lat dziewięćdziesiątych. Nolan kształcił się w Haileybury and Imperial Service College, niezależnej szkole w Hertford Heath w Hertfordshire, a następnie badał literaturę angielską na University College London (UCL). Wybrał UCL specjalnie dla swoich narzędzi filmowych: pakietu montażowego Steenbeck i kamer 16 mm. Nolan był prezesem Związku Towarzystwa Filmowego i wraz z Emmą Thomas (jego dziewczyną i przyszłą żoną) prezentował filmy fabularne (35 mm) w trakcie roku szkolnego i wykorzystywał zarobione pieniądze na produkcję filmów taśmą 16 mm latem. Podczas lat studenckich Nolan zrealizował dwa filmy krótkometrażowe. Pierwszym z nich była surrealistyczna "Tarantella" (1989) (8 mm), która została pokazana na "Image Union" (pokaz niezależnych filmów i wizytówka w PBS). Drugi film to "Larceny" (1995), nakręcony przez weekend czarno-biały film, z ograniczoną obsadą, ekipą i sprzętem. Ufundowany przez Nolana i nakręcony przy użyciu sprzętu społeczności, pojawił się na "Cambridge Film Festival" w 1996 roku i jest uznawany za jeden z najlepszych filmów krótkometrażowych UCL.
Po ukończeniu studiów pracował jako analizator scenariuszy, operator kamery, reżyser filmów firmowych i korporacyjnych. Nakręcił również trzeci, krótki film: "Doodlebug" (1997) o mężczyźnie goniącym owada wokół mieszkania z butem, aby odkryć podczas jego zabijania, że jest to miniaturowa postać samego siebie. W tym okresie swojej kariery Nolan nie odniósł żadnego sukcesu lub w niewielkim stopniu, przypominając później o „stosie listów odrzucających”, które konfrontowały jego wczesne próby nakręcenia filmów, dodając: „w Wielkiej Brytanii jest bardzo ograniczona pula środków finansowych. Szczerze mówiąc, to bardzo snobistyczne miejsce. Nigdy nie miałem żadnego wsparcia brytyjskiej branży filmowej”.
Przełom: 1998–2004.
W 1998 roku Nolan wyreżyserował swój pierwszy film fabularny, który osobiście finansował i nakręcił z przyjaciółmi. "Śledząc" przedstawia bezrobotnego młodego pisarza (Jeremy Theobald), który śledzi obcych w Londynie, w nadziei, że dostarczą materiału do jego pierwszej powieści. Zamiast tego wciągnięty zostaje do zbrodniczego podziemia, gdy nie udaje mu się utrzymać dystansu. Inspiracją dla filmu były doświadczenia Nolana z życia w Londynie i włamania do jego mieszkania: „Interesujący związek między obcym przechodzącym przez twoje posiadłości a koncepcją przypadkowego podążania za ludźmi przez tłum – obaj zabierają cię poza granice zwykłych relacji społecznych”. "Śledząc" miał skromny budżet w wysokości 3000 funtów, kręcony był w weekendy przez ponad rok. Aby zachować taśmę, każda scena w filmie została dogłębnie przećwiczona, aby pierwsze lub drugie ujęcie mogło zostać wykorzystane w finalnym produkcie. Film był wyprodukowany w koprodukcji z Emmą Thomas i Jeremym Theobaldem. Nolan sam napisał, sfotografował i zmontował film. Po kilku latach wygrał kilka nagród na festiwalach i został dobrze przyjęty przez krytyków; "The New Yorker" napisał, że „ma echo Hitchcockowskiej klasyki”, ale był „chudszy i bardziej zdrowy”. Janet Maslin z "The New York Times" była pod wrażeniem „oszczędnego wyglądu” i efektu, jaki dało filmowanie „z ręki”: „As a result, the actors convincingly carry off the before, during and after modes that the film eventually, and artfully, weaves together”. W dniu 11 grudnia 2012 r. film ukazał się na płytach DVD i Blu-ray w ramach Zbioru Kryterium.
W wyniku sukcesu "Śledząc", Nolan otrzymał możliwość dokonania swojego przełomowego hitu "Memento" (2000). Podczas podróży z Chicago do Los Angeles, jego brat Jonathan wpadł na pomysł na „Memento Mori”, o człowieku z postępującą amnezją, który używa notatek i tatuaży do polowania na mordercę żony. Nolan opracował scenariusz, który opowiadał historię na odwrót; Aaron Ryder, dyrektor wykonawczy Newmarket Films, powiedział, że jest to „być może najbardziej innowacyjny scenariusz, jaki kiedykolwiek widziałem”. Film został wybrany i otrzymał budżet w wysokości 4,5 mln USD. "Memento", z udziałem Guya Pearce'a i Carrie-Anne Moss, miał swoją premierę we wrześniu 2000 roku na Międzynarodowym Festiwalu Filmowym w Wenecji, ciesząc się uznaniem krytyków. Joe Morgenstern z "The Wall Street Journal" napisał w swojej recenzji: „Nie pamiętam, kiedy film wydawał się tak mądry, dziwnie oddziałujący i śmieszny jednocześnie”. W książce „Filozofia neo-noir” Bazylia Smith porównuje film z esejem dotyczącym ludzkiego zrozumienia Johna Locke’a, który przekonuje, że świadome wspomnienia stanowią naszą tożsamość; temat, który Nolan zgłębia w filmie. Film okazał się sukcesem kasowym i zdobył szereg wyróżnień, m.in. Oscara i Złoty Glob, nominacje do Oscara, Independent Spirit Awards dla najlepszego reżysera i scenariusza oraz nominację do nagrody Amerykańskiej Gildii Reżyserów (DGA). "Memento" zostało uznane przez wielu krytyków za jeden z najlepszych filmów z lat 2000.
Steven Soderbergh, pod wrażeniem swojej pracy nad "Memento", zatrudnił Nolana jako reżysera thrillera psychologicznego "Bezsenność" (2002); jako aktorów laureata Oscara Ala Pacino, Robina Williamsa i Hilary Swank. Warner Bros chciał początkowo bardziej doświadczonego reżysera, ale Soderbergh i jego "Sekcja Ośmiu Produkcji" walczyli o Nolana, a także o wybór operatora (Wally Pfister) i montażysty (Dody Dorn). Z budżetem 46 milionów dolarów, został on opisany jako „znacznie bardziej konwencjonalny film hollywoodzki niż cokolwiek, co reżyser robił wcześniej”. "Bezsenność" jest remakiem norweskiego filmu o tej samej nazwie z 1997 r., czyli o dwóch detektywach Los Angeles wysłanych do północnoalaskańskiego miasta w celu zbadania metodycznego zabójstwa miejscowego nastolatka. Film pozytywnie oceniła krytyka i dobrze zarobił – 113 milionów dolarów na całym świecie. Krytyk filmowy Roger Ebert pochwalił film za wprowadzenie nowych perspektyw i pomysłów na kwestie moralności i winy. „W przeciwieństwie do większości remaków, Nolanowska "Bezsenność" nie jest bladą zaprawą, lecz ponowną analizą materiału, jak dobrze zagrana nowa produkcja”. Erik Skjoldbjærg, reżyser oryginalnego filmu, był zadowolony z wersji Nolana, nazywając ją „dobrze przygotowanym, inteligentnym filmem, z naprawdę dobrym reżyserem, który poradził sobie z nim”. Richard Schickel z "Time" uznał "Bezsenność" za „godnego następcę” "Memento" i „triumf atmosfery nad wcale-bardzo-tajemniczą tajemnicą”.
Po "Bezsenności" Nolan zaplanował biograficzny film o Howardzie Hughsie z udziałem Jima Carreya. Napisał scenariusz, który według niego był „najlepszym scenariuszem, jaki kiedykolwiek napisałem”, ale kiedy dowiedział się, że Martin Scorsese robi biografię Hughesa (2004 "The Aviator"), niechętnie złożył scenariusz i przerzucił się do innych projektów. Nolan, po odrzuceniu propozycji wyreżyserowania historycznej epopei "Troja" (2004), pracował nad adaptacją kryminalnej powieści Rutha Rendella "The Keys to the Street" do scenariusza, który planował wyreżyserować dla "Fox Searchlight Pictures", ale w końcu zostawił projekt powołując się na podobieństwa do poprzednich filmów.
Trylogia "Mroczny Rycerz" i sukces w mainstreamie: 2005–2013.
Na początku 2003 roku Nolan przyszedł do Warner Bros z pomysłem nakręcenia nowego filmu o Batmanie. Zafascynowany bohaterem i historią chciał nakręcić film osadzony w „relatywnym” świecie, przypominającym klasyczny dramat, a nie komiksowe fantasy. "", największy projekt, który Nolan podjął do tego momentu, miał premierę w czerwcu 2005 r., zarówno dla krytyki, jak i sukcesu komercyjnego. Film wraz z Michaelem Caine’em, Garym Oldmanem, Morganem Freemanem i Liamem Neesonem ożywił franczyzę, zapowiadając trend w kierunku "ciemniejszych" filmów, które zrebootowały (lub przyśpieszyły) swoje "backstories". Film opowiada historię bohatera Bruce’a Wayne’a, który początkowo pełny obaw przed nietoperzami, w efekcie straty rodziców staje się Batmanem i walczy ze spiskiem Ra’s al Ghula, chcącego zniszczyć Gotham City. Film chwalony za swoją głębokość psychologiczną i aktualność. Kyle Smith z "The New York Post" nazwał go „budzącym wezwaniem do ludzi, którzy wciąż dają nam słodkie historie o mężczyznach w rajtuzach. Ściera uśmiech z twarzy filmowego superbohatera”. "Batman: Początek" był ósmym co do zarobku filmem w 2005 roku w Stanach Zjednoczonych i dziewiątym filmem zagranicznym na świecie. Został nominowany do Oscara za zdjęcia do filmu i trzech nagród BAFTA. W 10-lecie istnienia filmu "Forbes" opublikował artykuł opisujący jego wpływ: „Reboot stał się częścią naszego nowoczesnego słownictwa, a opowieści o pochodzeniu superbohaterów stały się coraz bardziej modne dla tego gatunku. Sformułowanie „mroczny i żwawy” dołączyło do leksykonu filmowego, wpływając na nasze postrzeganie różnych podejść do opowiadania historii nie tylko w gatunku komiksów, ale także we wszystkich innych gatunkach”.
Przed powrotem do franczyzy Batmana Nolan wyreżyserował, współtworzył i wyprodukował "Prestiż" (2006), adaptację powieści Christophera Priesta o dwóch rywalizujących XIX-wiecznych sztukmistrzach. W 2001 roku, kiedy Nolan był w trakcie postprodukcji dla "Bezsenności", poprosił brata Jonathana o pomoc w napisaniu scenariusza do filmu. Scenariusz powstawał w trakcie przerywanej, pięcioletniej współpracy między braćmi. Nolan początkowo zamierzał nakręcić film już w 2003 r., odraczając realizację projektu po wyrażeniu zgody na realizację filmu "". "Prestiż" zdobył uznanie krytyków (m.in. nominację do Oscara za najlepsze zdjęcia i scenografię) oraz zarobił ponad 109 milionów dolarów na całym świecie. Roger Ebert określił go jako „dość nastrojowy, obsesyjny, niemal sataniczny”. Kenneth Turan z "Los Angeles Times" nazwał go „ambitną, niesłychaną melodramą”. Philip French napisał w recenzji dla "The Guardiana": „Oprócz intelektualnego lub filozoficznego podniecenia, które wzbudza, "Prestiż" jest chwytliwy, napięty, tajemniczy, poruszający i często ciemno zabawny”.
W lipcu 2006 r. Nolan ogłosił, że kontynuacja "" zostanie nazwana Mrocznym Rycerzem. Podchodząc do sequela, Nolan chciał poszerzyć noirishową charakterystykę pierwszego filmu rozszerzając obraz i przybliżając „dynamikę historii miasta, wielkiej zbrodni. gdzie patrzysz na policję, wymiar sprawiedliwości, strażników, biedotę, ubogich, bogatych, przestępców”. "Mroczny Rycerz" wydany w 2008 roku z wielkim uznaniem krytyków, wymieniany jest jako jeden z najlepszych filmów z lat 2000. i jeden z najlepszych filmów supebohaterskich, jakie kiedykolwiek powstały. Manohla Dargis z "New York Timesa" uznała, że film ma większe zasługi artystyczne niż wiele hollywoodzkich blockbusterów: „Pogrążony w przepaści między sztuką a przemysłem, poezją i rozrywką, jest ciemniejszy i głębszy niż jakikolwiek hollywoodzki film komiksowy”. Podobny punkt widzenia wyraził Ebert, opisując go jako „nawiedzony film, który przeskakuje poza swoje początki i staje się wciągającą tragedią”. Filmowiec Kevin Smith nazwał go „ojcem chrzestnym część II komiksów”. "Mroczny Rycerz" ustanowił kilka rekordów zarabiając $534 858 444 w Ameryce Północnej i $469 700 000 za granicą, na całym świecie łącznie$1 004 558 444. Był to pierwszy komercyjny film pełnometrażowy nakręcony częściowo w formacie IMAX 15/70 mm. Podczas 81. edycji Oscarów film był nominowany do ośmiu Oscarów, zdobywając dwie nagrody: Oscara za najlepszą edycję dźwięku oraz pośmiertnego Oscara dla najlepszego aktora drugoplanowego dla Heath Ledgera. Nolan został uznany przez swoich rówieśników nominacjami z DGA, Writers Guild of America (WGA) i Producers Guild of America (PGA).
Po sukcesie "Mrocznego Rycerza" Warner Bros. podpisał umowę z Nolanem, w celu reżyserii "Incepcji". Nolan także napisał i koprodukował ten film, który określany jest jako „współczesne akcyjne sci-fi osadzone w architekturze umysłu”. Przed wypuszczeniem filmu do kin, krytycy tacy jak Peter Travers i Lou Lumenick zastanawiali się, czy wiara Nolana w inteligencję widzów nie będzie go kosztowała w tzw. box office. Film, w którym wystąpił duży zespół, w tym Leonardo DiCaprio, został wydany 16 lipca 2010 roku i okazał się krytycznym i komercyjnym sukcesem. Richard Roeper z "Chicago Sun-Times" przyznał filmowi doskonały wynik „A+” i nazwał go „jednym z najlepszych filmów XXI wieku”. Mark Kermode nazwał go najlepszym filmem z 2010 roku, stwierdzając: „"Incepcja" jest dowodem na to, że ludzie nie są głupi, że kino nie jest śmieciem i że możliwe jest, aby blockbustery i sztuka były tą samą rzeczą”. Film zakończył się zarobieniem ponad 820 milionów dolarów na całym świecie. Film został nominowany do Oscarów w ośmiu kategoriach, w tym za najlepszy obraz; zdobył nagrody zaː najlepszą kinematografię, najlepsze mieszanie dźwięku, najlepszą edycję dźwięku i najlepsze efekty wizualne. Nolan otrzymał także nominacje do BAFTA, Złotego Globu, DGA i PGA oraz nagrodę WGA za zdjęcia do filmu. Nolan, podczas postprodukcji w początkowym okresie istnienia filmu, udzielił wywiadu dla filmu "These Amazing Shadows" (2011) – dokumentalnego docenienia i utrwalenia przez Narodowy Rejestr Filmowy. Występował również w filmie dokumentalnym "Side by Side" (2012), opowiadającym o historii, procesie i przebiegu twórczości zarówno cyfrowej, jak i fotochemicznej.
W 2012 roku Nolan wyreżyserował swój trzeci i ostatni film o Batmanieː "Mroczny rycerz powstaje". Chociaż początkowo wahał się, czy wróci do serialu, zgodził się wrócić po tym, jak opracował opowieść z bratem i Davidem S. Goyerem, która jego zdaniem zakończy serię na wysokim poziomie. Mroczny Rycerz Powstaje został wydany 20 lipca 2012 roku uzyskując pozytywne recenzje; Andrew O’Hehir z portalu opiniotwórczego "Salon.com" nazwał go „prawdopodobnie największym, najciemniejszym, najbardziej emocjonującym i niepokojącym spektaklem, jaki kiedykolwiek został stworzony na ekran”, dalej opisując dzieło jako „spektakl auteurystyczny na skalę, jaka nigdy dotąd nie była możliwa i której nigdy wcześniej nie próbowano”. Christy Lemire z "The Associated Press" napisała w swojej recenzji, że Nolan zakończył swoją trylogię w „typowo spektakularny, ambitny sposób”, ale nie lubiła „przeciążonej” historii i nadmiernej grymaśności; „To jest problem, kiedy jesteś wyjątkowym, wizjonerskim filmowcem. Kiedy daje się ludziom coś niezwykłego, oczekują tego za każdym razem. Jakikolwiek brak odczuwany jest jako zawód”. Podobnie jak poprzednik, dobrze wypadł w box office, stając się trzynastym filmem na świecie, osiągając ponad miliard dolarów brutto. O północy podczas pokazu filmu w Century 16 w Aurorze (Kolorado), strzelec otworzył ogień wewnątrz teatru, zabijając 12 osób i raniąc 58 innych. Nolan wydał w prasie oświadczenie, w którym złożył kondolencje ofiarom tragedii, którą określił mianem bezsensownej tragedii.
Podczas dyskusji na temat historii "Mroczny Rycerz Powstaje" w 2010 roku, Goyer opowiedział Nolanowi o swoim pomyśle zaprezentowania Supermana w nowoczesnym kontekście. Pod wrażeniem konceptu pierwszego kontaktu Goyera, Nolan wpadł na pomysł "Człowieka ze stali" (2013) dla Warnera Brosa, który zatrudnił Nolana do produkcji, a Goyera do napisania scenariusza. Nolan zaproponował Zackowi Snyderowi reżyserowanie filmu, opierając się na jego stylizowanych adaptacjach "300" (2007) i "Watchmena" (2009) oraz jego „wrodzonej zdolności do traktowania superbohaterów jak prawdziwych bohaterów”. Gwiazdy Henry’ego Cavilla, Amy Adams, Kevina Costnera, Russella Crowego i Michaela Shannona, "Człowiek ze stali", zgromadził na całym świecie ponad 660 milionów dolarów brutto w box office, ale spotkał się z podzieloną reakcją krytyczną. Nolan był jednak pod ogromnym wrażeniem twórczości Snydera, który powiedział, że reżyser „zrobił to naprawdę dobrze” i wierzył, że film będzie miał taki sam potencjał, by wzbudzić ekscytację w podobny sposób, jak wtedy, gdy sam zobaczył wersję Christophera Reeve’a w 1978 roku.
Aktualna praca: od 2014.
W 2014 roku Nolan i Thomas byli producentami wykonawczymi w "Transcendencji", debiutu reżyserskiego wieloletniego nolanowego operatora Wally’ego Pfistera. W składzie Johnny’ego Deppa, Rebecca Hall i Paula Bettany’ego, "Transcendencja" została wydana w teatrach 18 kwietnia 2014 roku, a jej recenzje były w większości niekorzystne. A.A. Dowd z "The A. V. Club" przyznał filmowi punktację C-, podkreślając, że „Pfister nie ma talentu do tkania wielkiego popowego spektaklu z lęku kulturowego”.
Nolan wyreżyserował, napisał i wyprodukował także film science-fiction "Interstellar" (2014). Pierwsze szkice scenariusza napisał Jonathan Nolan i pierwotnie miał wyreżyserować go Steven Spielberg. Film, oparty na naukowych teoriach wybitnego fizyka teoretycznego Kipa Thorne’a, ukazywał „heroiczną podróż międzygwiezdną do najdalszych granic naszego naukowego zrozumienia”. W "Interstellar" zagraliː Matthew McConaughey, Anne Hathaway, Jessica Chastain, Bill Irwin, Michael Caine i Ellen Burstyn; film był także był pierwszą współpracą Nolana z autorem zdjęć filmowych Hoyte van Hoytema. Paramount Pictures i Warner Bros. współfinansowały i współdystrybuowały obraz, który został wydany 5 listopada 2014 r. i uzyskał bardzo pozytywne recenzje i dobre wyniki finansowe, osiągając ponad 670 mln USD na całym świecie. A. O. Scott w recenzji dla New York Timesa napisał: „Interstellar, pełen olśnień wizualnych, ambicji tematycznej, to przeszywająca, futurystyczna przygoda napędzana smutkiem, strachem i żalem”. James Berardinelli z "Reelviews" wyraził opinię, że film zasłużył na etykietę „doświadczenia” i że jest to „wyjątkowy i hipnotyzujący” film eventowy. Filmowiec dokumentalny Toni Myers powiedział o filmie: „Uwielbiałem go, ponieważ zajmował się najtrudniejszą częścią ludzkiej eksploracji, którą jest wielopokoleniowa podróż. Było to prawdziwe dzieło sztuki”. Szczególnie chwalono "Interstellar" za jego ścisłość naukową, która doprowadziła do opublikowania dwóch opracowań naukowych, a "American Journal of Physics" wezwał do pokazania filmu na lekcjach szkolnych. Jako jeden z najlepszych filmów roku został uznany przez "The American Film Institute" (AFI). Podczas 87. edycji Oscarów film zdobył cztery kolejne nominacje: Najlepszą Oryginalną Muzykę, Najlepsze Mieszanie Dźwięku, Najlepszy montaż dźwięku i Najlepszy Projekt Produkcyjny. Nolan był kuratorem krótkometrażowego filmu "Emic: A Time Capsule from the People of Earth" (2015). Inspiracją do jego powstania były motywy międzygwiezdne oraz „próby uchwycenia i uczczenia ludzkiego doświadczenia na Ziemi”.
W 2015 roku firma produkcyjna Syncopy utworzyła spółkę "joint venture" z Zeitgeist Films, której celem było wydanie edycji prestiżowych tytułów Zeitgeist w formacie Blu-ray. Ich pierwszym projektem była "Elena" (2011) reżysera Andrieja Zwiagincewa. W ramach wydania Blu-ray filmu animowanego braci Quay, Nolan wyreżyserował krótkometrażowy film dokumentalny "Quay" (2015). Zainicjował także trasę teatralną, podczas której zaprezentował "In Absentia", "The Comb" i "Street of Crocodiles". Program i krótki film Nolana spotkały się z krytycznym uznaniem, a "Indiewire" pisząc w recenzji, że bracia „bez wątpienia będą mieli setki, jeśli nie tysiące kolejnych fanów z powodu Nolana, a za to "Bracia Quay w 35 mm" pozostanie jednym z najważniejszych wkładów w historię kina”. W 2015 roku Nolan dołączył do zarządu Fundacji Filmowej, organizacji non-profit zajmującej się konserwacją filmów. Ponieważ Nolan przyczynił się do utrzymania produkcji filmowej w XXI wieku, zaprosił ponad 30 przedstawicieli wiodących amerykańskich archiwów filmowych, laboratoriów i instytucji do udziału w nieformalnym szczycie "Reframating the Future of Film" w Getty Museum, który odbył się w marcu 2015 roku. W dniu 7 maja ogłoszono, że Nolan i Martin Scorsese zostali powołani przez Bibliotekę Kongresu do zasiadania w Krajowej Radzie Ochrony Filmów (NFPB) jako przedstawiciele DGA. W 2016 roku Nolan i Thomas zdecydowali, by służyć jedynie jako producenci wykonawczy w (2016) Zacka Snydera, sequelu "Człowiek ze stali". W tym samym roku Nolan został zaprezentowany w filmie dokumentalnym "Cinema Futures" (2016) austriackiego reżysera Michaela Palma.
W 2017 roku Nolan wyreżyserował i wyprodukował "Dunkierkę" na podstawie własnego oryginalnego scenariusza. Historia rozgrywa się w czasie II wojny światowej i ukazuje ewakuację żołnierzy aliantów z plaż Dunkierki we Francji w 1940 roku. Podczas całorocznej produkcji swojego pierwszego filmu "Śledząc" (1998) Nolan i Thomas wynajęli małą łódź, aby przepłynąć przez Kanał La Manche i prześledzić podróż małych statków Dunkierki. „Uczyniliśmy to o tej samej porze roku, aby poczuć, jak to było, i okazało się, że jest to niezwykle niebezpieczne doświadczenie. I było takie bez spadających na nas bomb”. O "Dunkierce" Nolan powiedział, że inspirował się twórczością Roberta Bressona, filmami niemymi, takimi jak "Nietolerancja" (1916) i "Wschód słońca" (1927) oraz "Cena strachu" (1953). Opisując film jako opowieść o przetrwaniu o strukturze tryptyku, Nolan chciał nakręcić „zmysłowy, niemal eksperymentalny film” z minimalnym dialogiem. Czekał też na Dunkierkę, aż poczuł, że zdobył zaufanie dużego studia, które pozwoliło mu na zrobienie filmu brytyjskiego, ale z amerykańskim budżetem. Zaangażował takie gwiazdy jak Fionn Whitehead, Jack Lowden, Aneurin Barnard, Harry Styles, Tom Hardy, Mark Rylance, Cillian Murphy i Kenneth Branagh. "Dunkierka" ukazała się w kinach 21 lipca 2017 r. i cieszyła się powszechnym uznaniem krytyków i mocnymi wynikami w "box office" o wartości ponad $520 milionów na całym świecie. Mick LaSalle z „San Francisco Chronicle” napisał w swojej recenzji: „To jeden z najlepszych filmów wojennych, jaki kiedykolwiek powstał, wyróżniający się swoim wyglądem, podejściem i wpływem na widzów. Są filmy – rzadkie – które przenoszą cię z obecnej rzeczywistości i zanurzają cię tak bardzo w inne realia, że oglądasz je w stanie zachwytu. Dunkierka jest takim filmem”. Manohla Dargis z „New York Times” pochwaliła film, nazywając go „"tour de force" kinowego rzemiosła i techniki filmowej, która jest jednak w pełni podporządkowana trzeźwej, szczerej, głęboko moralnej opowieści, która zmniejsza dystans między wojnami wczoraj i dziś”. Nolan i Thomas zostali wymienieni jako producenci wykonawczy w filmie "Liga Sprawiedliwości" (2017).
Kariera.
Pierwszy krótkometrażowy film ("Tarantella") zrealizował w 1989. W długim metrażu debiutował kryminałem "Śledząc", w 1998. Dwa lata później nakręcił "Memento", eksperymentalny thriller psychologiczny, dzięki któremu stał się znany w filmowym świecie. Scenariusz "Memento", napisany przez Nolana i jego brata Jonathana, został nominowany do Oscara. Kolejny jego film, thriller "Bezsenność" (remake norweskiej "Insomnii" z 1997) – rozgrywający się na Alasce, w czasie lata polarnego i zrealizowany w gwiazdorskiej obsadzie (Al Pacino, Robin Williams, Hilary Swank) – także zebrał sporo pochwał.
Wyreżyserował trzy filmy z cyklu o Batmanie z Christianem Bale’em w roli tytułowej – "" (2005), "Mroczny Rycerz" (2008) i "Mroczny Rycerz powstaje" (2012).
Tworzenie filmu.
Styl.
Nolan jest uważany za twórcę kina autorskiego. Z wizualnego punktu widzenia, często wykorzystuje sceny miejskie, mężczyzn w garniturach, przytłumione kolory, sceny dialogowe w szerokim zbliżeniu z płytką głębią ostrości i nowoczesne lokalizacje i architekturę. Estetyka reżysera sprzyja głębokim, sugestywnym cieniom, oświetleniu w stylu dokumentalnym, naturalnym ustawieniom i rzeczywistym lokacjom filmowym w pracy studyjnej. Nolan zauważył, że wiele jego filmów jest pod silnym wpływem filmu noir. Nieustannie eksperymentował z elementami metafikcyjnymi, przesunięciami czasowymi, eliptycznymi cięciami, solipsyczną perspektywą, nielinearną narracją, labiryntami i łączeniem stylu i formy. Mówiąc o "Drzewie życia" (2011), Nolan mówił o pracy Terrence’a Malicka i o tym, jak wpłynęło to na jego własne podejście do stylu: „Kiedy myślisz o wizualnym stylu, kiedy myślisz o wizualnym języku filmu, tam jest naturalny podział stylu wizualnego i elementów narracyjnych. Ale u wielkich gwiazd, czy to Stanley Kubrick, czy Terrence Malick czy Hitchcock, to, co widzisz, jest nierozłącznym, żywotnym związkiem między obrazem a opowieścią, którą przedstawia”.
Zwracając uwagę na samoistną manipulację naturą medium, Nolan używa technik narracyjnych i stylistycznych (zwłaszcza autotematyzmu i rekursji), aby stymulować widza do zadawania sobie pytania, dlaczego jego filmy są połączone w taki sposób i dlaczego filmy wywołują konkretne reakcje. Czasami wykorzystuje edytowanie jako sposób reprezentowania stanów psychicznych postaci, łączących ich podmiotowość z widownią. Na przykład w "Memento" fragmentaryczna sekwencyjna kolejność scen ma na celu przybliżenie widzów do podobnego doświadczenia z wadliwą zdolnością Leonarda do tworzenia nowych długotrwałych wspomnień. W "Prestiżu" seria magicznych sztuczek i tematyka dwoistości i oszustwa odzwierciedlają strukturalną narrację filmu. Jego styl pisania zawiera wiele technik opowiadania, takich jak retrospekcje, przesunięcia punktów widzenia i niewiarygodnych narratorów. Sceny często są przerywane przez niekonwencjonalny styl edycji, który szybko odcina się od "money shot" (lub niemalże wycinając dialogi z postaciami) i wprowadzając montaż równoległy w celu osiągnięcia kulminacji. W 2017 roku wspomniany teoretyk filmowy i historyk David Bordwell napisał o fascynacji Nolana subiektywnym opowiadaniem i montażem równoległym: „Rzadko zdarza się, żeby główny reżyser tak skupiał się na odkrywaniu konkretnej serii technik opowiadania. Nolan wkracza z filmu na film, na kilku technikach narracyjnych, znajdując nowe możliwości w tym, z czym większość reżyserów radzi sobie rutynowo. Wydaje mi się, że jest to bardzo przemyślany, prawie teoretyczny reżyser w jego fascynacji z obracaniem pewnych konwencji w ten sposób, a tym, aby ujawnić ich nieoczekiwane możliwości”.
Nolan podkreślił również znaczenie ustanawiania w swoich filmach wyraźnego punktu widzenia i często korzysta z „ujęcia, które podąża za bohaterem, ponieważ [...] prowadzi [widza] w taki sposób, w jaki postać się porusza”. Wykorzystał również techniki cinéma-vérité (takie jak ręczna kamera), aby wprowadzić realizm. W wywiadzie udzielonym w Film Society of Lincoln Center, wyjaśnił swój nacisk na realizm w trylogii „"Mroczny rycerz"”: „Starasz się, aby publiczność zainwestowała w rzeczywistość kinową. Kiedy mówię o rzeczywistości w tych filmach, często jest to błędne rozumienie jako bezpośrednia rzeczywistość; jest to kinowa rzeczywistość”.
W filmie Nolana we współpracy z kompozytorem Davidem Julyanem występowały powolne i atmosferyczne partytury z minimalistycznymi wyrazami i teksturami ambientowymi. W połowie 2000 roku, zaczynając od "", Nolan zaczął współpracę z Hansem Zimmerem, znanym z integracji muzyki elektronicznej z tradycyjną orkiestrą. Z Zimmerem, dźwięki w filmach Nolana przekształciły się w coraz bardziej bujne, kinetyczne i eksperymentalne. Przykładem tego jest główny motyw z "Incepcji", który pochodzi od spowolnionej wersji utworu Édith Piaf "Non, je ne regrette rien". Do 2014 roku w "Interstellar", Zimmer i Nolan chcieli iść w nowym kierunku: „Tekstury, muzyka i dźwięki, i coś, co tworzymy, jest jakby trochę przesączone w filmach innych ludzi, więc nadszedł czas, aby ponownie się zorientować”. Wynik "Dunkierki" (2017) został napisany, aby pomieścić słuchową iluzję tonem Sheparda, jak również jest oparty na nagraniu Nolana własnego zegarka kieszonkowego, który wysłał do Zimmer w celu zsyntetyzowania. Odpowiadając na krytykę na jego „eksperymentalny” mix dźwięku dla "Interstellar", Nolan powiedział: „Zawsze uwielbiałem filmy, które podchodzą do dźwięku w impresjonistyczny sposób i to jest niezwykłe podejście dla mainstreamowego blockbustera [...] Nie zgadzam się z pomysłem, że przejrzystość można osiągnąć tylko poprzez dialog. Klarowność opowieści, jasność emocji – staram się osiągnąć w bardzo warstwowy sposób przy użyciu wszystkich różnych rzeczy do mojej dyspozycji – obrazu i dźwięku”.
Metody.
Nolan opisał swój proces tworzenia filmu jako połączenie intuicji i geometrii. „Rysuję wiele diagramów, gdy pracuję, na przykład dużo myślę o rycinach Eschera, co uwalnia mnie od znalezienia modelu matematycznego czy modelu naukowego. Będę rysował obrazy i diagramy ilustrujące ruch lub rytm, jakie mi towarzyszyły”. Fizyk i noblista z Caltech, Kip Thorne, porównał „głęboką” intuicję Nolana do tej naukowców, takich jak Albert Einstein, zauważając, że reżyser intuicyjnie pojmuje to, czego nie rozumieją naukowcy. Na własną decyzję, czy rozpocząć prace nad projektem, twórca opowiedział się za szczerością swej pasji do czegoś w ramach danego projektu jako podstawy jego selektywnej myśli.
Preferuje filmowanie na filmie cyfrowym ("Digital video") sprzeciwiając się używaniu "Digital intermediate" i "Digital cinematography", które uważa za mniej wiarygodne i oferujące niższą jakość obrazu. W szczególności reżyser opowiada się za użyciem wysokiej jakości filmów o większym formacie, takich jak anamorficzne 35 mm, VistaVision, 65 mm i IMAX. Nolan używa multi kamerowego ustawienia do akrobacji i pojedynczej kamery do wszystkich dramatycznych akcji. „Kręcenie pojedynczą kamerą oznacza, że widziałem już każdą klatkę, gdy przechodzi ona przez "gate", ponieważ moja uwaga nie jest podzielona na tzw. "multi-camera setup"”.
Pracując z aktorami, Nolan woli dać im czas, aby wykonali tyle zabiegów w danej scenie, ile tylko chcą. „Zdałem sobie sprawę, że oświetlenie i ustawienia aparatu, techniczne rzeczy, zajmują cały czas, ale na prowadzenie innej sceny zazwyczaj daje się tylko kilka minut. Jeśli aktor mówi mi, że mogą zrobić coś więcej ze sceną, daję im szansę, bo to nie będzie kosztowało tyle czasu. Kwestie techniczne to nie wszystko”. Gary Oldman pochwalił reżysera za odprężającą atmosferę na planie, dodając „nigdy nie widziałem jak podnosi głos na kogokolwiek”. Zauważył również, że Nolan daje przestrzeń aktorom „na znalezienie rzeczy na scenie”, a nie tylko dawanie reżyserskich wskazówek.
Nolan decyduje się na minimalizację ilości wygenerowanych komputerowo efektów specjalnych. Preferuje praktyczne efekty wszędzie tam, gdzie tylko jest to możliwe, używając CGI, tylko do poprawy elementów, które już nakręcił kamerą. Na przykład jego filmy "", "Incepcja" i "Interstellar" wyróżniały odpowiednio 620, 500 i 850 efektów wizualnych, które są uważane za nieznaczne w porównaniu z filmami epoki wizualnych efektów, które mogą wynosić od 1500 do 2000 zdjęć VFX: „Wierzę w absolutną różnicę między animacją a fotografią. Jakkolwiek wyrafinowane są twoje wygenerowane obrazy, jeśli zostały stworzone bez fizycznych elementów i nic nie nakręciłeś, będzie wyglądało jak animacja. W filmie efektów wizualnych występują zazwyczaj dwa różne cele. Jednym z nich jest oszukać widza widzącego coś bez szwów, i tak próbuję tego używać. Drugim jest zaimponowanie publiczności kwotą pieniędzy wydaną na widowisko efektów wizualnych, a to mnie nie interesuje”.
Nolan kręci swój film z jedną ekipą, nie używa drugiej ekipy w celu przyspieszenia zdjęć. W ten sposób Nolan zachowuje swoją osobowość i swój punkt widzenia w każdym aspekcie filmu. „Jeśli nie muszę kierować zdjęciami, które pojawiają się w filmie, to dlaczego w ogóle mam być? Każde ujęcie jest tak samo ważne. Wiele filmów akcji powstaje z użyciem drugiej ekipy, która bierze na siebie całą akcję. Dla mnie to dziwne, bo dlaczego miałbyś wobec tego robić film akcji?”. Nolan, tajemniczy twórca filmowy, jest znany ze swojego ścisłego zabezpieczenia scenariuszy. Poszedł tak daleko, że ustnie mówił aktorom o zakończeniu filmu "Mroczny rycerz powstaje", aby uniknąć wycieków, a także trzymał fabułę filmu "Interstellar" w tajemnicy przed swoim kompozytorem, Hansem Zimmerem.
Reżyser celowo pracuje w ścisłym harmonogramie na wczesnych etapach procesu edytowania, zmuszając samego siebie i swojego redaktora do pracy bardziej spontanicznej. „Zawsze myślę, że edycja jest instynktowna czy impresjonistyczna; nie myśląc zbyt wiele czuję to bardziej”. Nolan unika też korzystania z muzyki tymczasowej podczas montażu swoich filmów.
Tematyka.
Prace Nolana badają tematy egzystencjalne, etyczne i epistemologiczne, takie jak doświadczenie subiektywne, zniekształcanie pamięci, ludzka moralność, natura czasu, przyczynowość i budowanie tożsamości osobistej. „Jestem zafascynowany naszym subiektywnym postrzeganiem rzeczywistości, że wszyscy tkwimy w bardzo specyficznym punkcie widzenia, osobliwym spojrzeniu na to, co wszyscy uznajemy za obiektywną rzeczywistość, a filmy są jednym ze sposobów, w jaki staramy się widzieć rzeczy z tego samego punktu widzenia”. Krytyk filmowy Tom Shone opisywał twórczość Nolana jako „epistemologiczne thrillery, których bohaterowie, uchwyceni pragnieniem ostatecznych odpowiedzi, muszą negocjować okropne stanowiska w których prawda jest zawsze poza ich zasięgiem”. W eseju zatytułowanym "Racjonalne cuda Christophera Nolana" krytyk filmowy Mike D’Angelo twierdzi, że filmowiec jest materialistą zajmującym się zgłębianiem cudów świata przyrody. „U podstaw niemal każdego filmu, jaki kiedykolwiek powstał, bez względu na to, jak fantazyjny, leży jego przekonanie, że wszechświat można w całości wytłumaczyć procesami fizycznymi”.
Jego bohaterowie są często zakłóceni emocjonalnie, obsesyjni i moralnie niejednoznaczni, stawiający czoła lękom i lękom samotności, winy, zazdrości i zachłanności, a także szerszym tematom korupcji i konspiracji. Poprzez ugruntowanie „codziennej nerwicy – naszego codziennego rodzaju lęku i nadziei dla siebie samych” we wzbogaconej rzeczywistości Nolan czyni ich bardziej dostępnymi dla powszechnej publiczności. Bohaterowie filmów Nolana często kierują się przekonaniami filozoficznymi, a ich los jest niejednoznaczny. W niektórych swoich filmach bohater i antagonista są swoimi wzajemnymi lustrzanymi obrazami, punktami, które antagonista przedstawia protagoniście. Nolan poprzez te zderzenia ideologii podkreśla ambiwalentną naturę prawdy. Reżyser wykorzystuje także swoje życiowe doświadczenia jako inspirację w swojej twórczości: „Z twórczego punktu widzenia proces dorastania, dojrzewania, zawierania małżeństw, wychowywania dzieci, próbowałem to wykorzystać w swojej pracy. Starałem się zawsze kierować tym, co jest dla mnie ważne”. Oliver Lyttelton wyróżnił rodzicielstwo jako charakterystyczny dla Nolana motyw w jego twórczości, dodając: „Reżyser unika mówienia o swoim życiu prywatnym, ale ojcostwo znalazło się w emocjonalnym sercu niemal wszystkiego, co zrobił, przynajmniej z początków twórczości Batmana (poprzednie filmy, należy powiedzieć, poprzedzone narodzinami jego dzieci)”.
Najważniejszym powracającym tematem Nolana jest pojęcie czasu. Reżyser zauważył, że wszystkie jego filmy „mają dziwny związek z czasem, zwykle w sensie strukturalnym, ponieważ zawsze interesowała mnie podmiotowość czasu”. Pisząc dla "Filozofii Filmowej", Emma Bell zwróciła uwagę na to, że postacie w "Incepcji" nie podążają dosłownie w czasie, „uciekają raczej od czasu, będąc w nim dotkniętym – budując złudzenie, że czas nie minął i nie mija teraz. Czują się oni w czasie boleśnie: chętnie i świadomie niszcząc swoje doświadczenia poprzez tworzenie wielorakich, jednoczesnych egzystencji”. W "Interstellar" Nolan badał prawa fizyki jako reprezentowane w teorii generalnej względności Einsteina, identyfikując czas jako antagonistę filmu. Rzeczywistość jest często abstrakcyjną i kruchą koncepcją w twórczości Nolana. Alec Price i M. Dawson z "Left Field Cinema" zauważyli, że kryzys egzystencjalny skonfliktowanych postaci męskich „walczących ze śliską naturą tożsamości” jest tematem dominującym w twórczości Nolana. Rzeczywisty (lub obiektywny) świat ma mniejsze znaczenie niż sposób, w jaki przyjmujemy i pamiętamy, i to właśnie ta stworzona (lub subiektywna) rzeczywistość ma naprawdę znaczenie. „Tylko w umyśle i sercu znajduje się poczucie trwałości i równowagi”. Według teoretyka filmowego Todda McGowana, te „stworzone realia” ujawniają również etyczne i polityczne znaczenie tworzenia fikcji i kłamstw. Filmy Nolana z reguły oszukują widzów o wydarzeniach i motywacjach bohaterów, ale nie porzucają całkowicie idei prawdy. Zamiast tego, „pokazują nam one, jak prawda musi się wydostawać z kłamstwa, jeśli nie ma prowadzić nas całkowicie na manowce”. McGowan dalej twierdzi, że Nolan jest pierwszym filmowcem, który całkowicie poświęcił się iluzji medium, nazywając go hegijskim filmowcem. Zwrócił również uwagę, że retrocesja jest obecna w wielu filmach Nolana.
Trylogia "Mrocznego Rycerza" poruszyła tematy chaosu, terroryzmu, eskalacji przemocy, manipulacji finansowych, utylitaryzmu, masowej inwigilacji i konfliktów klasowych. Łuk wznoszenia się Batmana (filozoficznie) z człowieka do „czegoś więcej niż tylko człowieka”, jest podobny do idei nadczłowieka Nietzschego. Filmom towarzyszą także idee podobne do filozoficznej gloryfikacji Rousseau’owskiego prostszego, bardziej emocjonalnego sposobu życia i koncepcji woli powszechnej. Teoretyk Douglas Kellner uznał ten cykl za krytyczną alegorię epoki Busha-Cheneya, podkreślającą temat korupcji rządowej i nierozwiązania problemów społecznych, a także filmowy spektakl i ikonografię związaną z 11 września. W "Incepcji" Nolan inspirował się świadomym śnieniem i inkubacją snów. Bohaterowie filmu starają się osadzić ideę w umyśle człowieka bez jego wiedzy, podobnie jak teorie Freuda, że nieświadomość wpływa na zachowanie człowieka bez jego wiedzy. Większość filmu rozgrywa się we wzajemnie powiązanych światach marzeń, tworząc tym samym ramy, w których działania w realnych (lub sennych) światach przetaczają się między innymi. Marzenie to zawsze jest w stanie wyłaniania się, przesuwając się pomiędzy poziomami, w miarę jak bohaterowie poruszają się po nim. "Incepcja", podobnie jak "Memento" i "Prestiż", wykorzystuje metaleptyczne narzędzia opowiadania historii i podąża za autorskim pokrewieństwem przekształcania, co więcej, zbieżności wartości narracyjnych i poznawczych w fabularną historię i wewnątrz niej.
Wpływ.
Autor często wymienia holenderskiego grafika M.C. Eschera, jako mającego duży wpływ na jego twórczość. „Jestem bardzo zainspirowany grafikami M.C. Eschera; połączenia między pomiędzy sztuką i nauką, sztuką i matematyką, zacierające się granice między nimi, są bardzo ciekawe. „Inną inspiracją jest argentyński pisarz Jorge Luis Borges. Reżyser nazwał "Memento" „dziwnym kuzynem” opowiadania Borgesa "Funes el memorioso" i powiedział: „Myślę, że jego pisarstwo naturalnie nadaje się do interpretacji filmowej, ponieważ chodzi o wydajność i precyzję, o szkielet idei”.
Nolan przytoczył: Stanleya Kubricka, Michaela Manna, Terrence’a Malicka, Orsona Wellesa, Fritza Langa, Nicolasa Roega, Sidneya Lumeta, Davida Leana, Ridleya Scotta, Terry’ego Gilliama i Johna Frankenhaimera. Ulubione filmy Nolana to: "Łowca androidów" (1982), "Gwiezdne wojny" (1977), "Człowiek, który chciał być królem" (1975), "Lawrence z Arabii" (1962), "Chinatown" (1974) i "" (1968). W 2013 roku, "Criterion Collection" opublikował listę dziesięciu ulubionych filmów Nolana z ich katalogu, wśród których znalazły się: "The Hit" (1984), "Dwunastu gniewnych ludzi" (1957), "Cienka czerwona linia" (1998), "Testament doktora Mabuse" (1933), "Bad Timing" (1980), "Wesołych świąt, pułkowniku Lawrence" (1983), "For All Mankind" (1989), "Koyaanisqatsi" (1982), "Pan Arkadin" (1955) i "Chciwość (1924)." Jest również wielkim fanem filmów Jamesa Bonda.
Nawykiem Nolana jest stosowanie nieliniowych opowieści fabularnych. Powstał on szczególnie pod wpływem powieści Grahama Swifta "Waterland", która w jego odczuciu „zrobiła niesamowite rzeczy z równoległymi ramami czasowymi i opowiedziała historię w różnych wymiarach, która była niezwykle spójna”. Wpływ na niego miał również język wizualny filmu Pink Floyd "The Wall" (1982) i struktura "Pulp Fiction" (1994). Stwierdził, że „był zafascynowany tym, co zrobił Tarantino”. "Piekło" Dantego, Labirynt i Minotaur również miały wpływ na "Incepcję". Jeśli chodzi o "Interstellar", Nolan wspomniał o szeregu wpływów literackich, w tym "Flatlandia" Edwina Abbotta Abotta, "The Wasp Factory" Iaina Banksa i "Pułapki czasu" pisarki Madeleine L’Engle. Do innych wpływów zaliczyć należy figuratywnego malarza Francisa Bacona, architekta Ludwiga Mies van der Rohe, a także autorów Raymonda Chandlera, Jamesa EllRoya, Jima Thompsona i Charlesa Dickensa ("Opowieść o dwóch miastach" miała główny wpływ na film "Mroczny rycerz powstaje").
Poglądy na przemysł filmowy.
Christopher Nolan jest głośnym orędownikiem dalszego wykorzystywania taśmy filmowej zamiast cyfrowych formatów nagrań i projekcji. Wyraża swoje przekonania mówiąc: „Nie jestem zaangażowany w filmowanie z nostalgii. Jestem za wszelkiego rodzaju innowacjami technicznymi, ale muszą one wykraczać poza to, co się działo wcześniej i do tej pory nic nie przekroczyło tego, co miało miejsce wcześniej”. Nolan jest zaniepokojony tym, że przyjęcie formatów cyfrowych przez przemysł filmowy wynikało wyłącznie z czynników ekonomicznych, a nie z faktu, że cyfrowy jest lepszym medium do nagrywania. Powiedział: „Sądzę, że zgodnie z prawdą, sprowadza się to raczej do ekonomicznego interesu producentów i przemysłu, który poprzez zmiany zarabia więcej pieniędzy niż poprzez utrzymanie status quo”.
Krótko przed Bożym Narodzeniem 2011 roku Nolan zaprosił kilku wybitnych reżyserów, w tym Edgara Wrighta, Michaela Baya, Bryana Singera, Jona Favreaua, Eliego Rotha, Duncana Jonesa i Stephena Daldry’ego, do teatru IMAX firmy Universal CityWalk na prywatny pokaz pierwszych sześciu minut filmu "Mroczny Rycerz Powstaje", nakręconego na filmie IMAX i zmontowanego z oryginalnego negatywu kamery. Nolan wykorzystał tę projekcję do pokazania wyższości formatu IMAX nad cyfrowym i ostrzegł filmowców, że jeśli nie będą nadal twierdzić, że w swoich produkcjach wybierają sposób wykorzystania filmu, hollywoodzkie studia filmowe zaczną stopniowo wycofywać się z użycia filmu na rzecz technologii cyfrowej. Nolan wyjaśnił: „Chciałem dać im szansę zobaczenia potencjału, bo myślę, że IMAX jest najlepszym formatem filmu, jaki kiedykolwiek został wynaleziony. To złoty standard i to to, co każda inna technologia musi dopasować do siebie, ale moim zdaniem żadna z nich nie ma. Chciałem powiedzieć, że nikt nie zabiera żadnych aparatów cyfrowych. Ale jeśli chcemy, aby film był nadal brany pod uwagę jako opcja, a ktoś pracuje nad filmem studyjnym z zasobami i mocą peswadowania na powstanie filmu, powinien to powiedzieć. Czułem, że nic nie mówię, a potem zaczęliśmy tracić tę opcję, to wstyd. Kiedy patrzę na cyfrowo uzyskany i rzutowany obraz, wygląda on na gorszy od oryginalnego negatywu lub wydruku anamorficznego IMAX. Nolan pożyczył soczewki IMAX z osobistej kolekcji innym reżyserom do wykorzystania w filmach takich jak "" (2015).
Nolan jest także orędownikiem istoty filmów pokazywanych w dużych kinach kinowych w odróżnieniu od domowych formatów wideo, ponieważ uważa, że „Ekran kinowy jest dla branży filmowej tym, czym są koncerty na żywo dla przemysłu muzycznego: nikt nie idzie na koncert, aby posłuchać MP3 granego na pustej scenie”. W 2014 roku Christopher Nolan napisał artykuł dla „The Wall Street Journal”, w którym wyraził obawę, że w miarę jak przemysł filmowy rezygnuje z taśmy filmowej na rzecz cyfrowych formatów, różnica między oglądaniem filmów w kinach a filmów w innych formatach będzie zanikać, nie dając widzom motywacji do szukania teatralnego doświadczenia. Nolan wyraził również obawę, że dzięki cyfryzacji treści teatry w przyszłości będą mogły śledzić najlepiej sprzedające się filmy i odpowiednio dostosowywać swoje programy; taki proceder będzie faworyzował duże, bardzo reklamowane filmy wielkich studiów, ale będzie marginalizował obrazy mniejsze, nowatorskie i niekonwencjonalne. Aby temu przeciwdziałać, Nolan uważa, że przemysł filmowy powinien skoncentrować się na doskonaleniu doświadczenia teatralnego poprzez większe i piękniejsze formaty prezentacji, do których nie ma dostępu ani możliwości reprodukcji w domu, a także na wspieraniu nowego pokolenia aspirujących młodych, innowacyjnych twórców filmowych.
Stali współpracownicy.
Emma Thomas współtworzyła wszystkie jego filmy (w tym "Memento", w którym została uznana za producenta powiązanego). Nolan regularnie pracuje z bratem, Jonathanem Nolanem (twórcą "Impersonalnych" i "Westworld"), który opisuje ich pracownicze relacje w dokumentach produkcyjnych nad "Prestiżem": „Zawsze podejrzewałem, że ma to coś wspólnego z faktem, że on jest leworęczny i ja jestem praworęczny, bo w jakiś sposób potrafi spojrzeć na moje pomysły i odwrócić je w taki sposób, że są trochę bardziej skręcone i interesujące. Świetnie jest, że mogę z nim pracować”. Pracując przy odrębnych projektach, bracia zawsze konsultują się ze sobą.
Reżyser współpracował ze scenarzystą Davidem S. Goyerem podczas wszystkich jego adaptacji do komiksu. Wally Pfister był operatorem wszystkich filmów Nolana od "Memento" do "Mroczny Rycerz powstaje". Rozpoczynając swoją karierę jako reżyser, Pfister powiedział: „Największą lekcją, której się nauczyłem od Chrisa Nolana było zachowanie mojej pokory. Jest on absolutnym dżentelmenem na planie i jest cudowny dla wszystkich – od aktorów do całej załogi, traktuje wszystkich z szacunkiem”. Lee Smith był montażystą filmów Nolana od czasów "", a Dody Dorn montował "Memento" i "Bezsenność". David Julyan skomponował muzykę do wczesnych prac Nolana, a Hans Zimmer i James Newton Howard dostarczali mu muzykę dla "Batman: Początek" i "Mrocznego rycerza". Zimmer zagrał w "Mroczny rycerz powstaje" i współpracował z Nolanem w kolejnych filmach. Zimmer powiedział, że jego twórczy związek z Nolanem jest wysoce współdziałający i uważa, że Nolan jest „współtwórcą wyniku”. Reżyser współpracował z projektantem dźwięku Richardem Kingem i mikserem dźwięku Edem Novickem od czasów "Prestiżu". Nolan często współpracował z Chrisem Corbouldem, koordynatorem efektów specjalnych, koordynatorem kaskaderów Tomem Struthersem, pierwszym asystentem reżysera Nilo Otero i opiekunem efektów wizualnych Paulem Franklinem. Scenograf Nathan Crowley współpracował z nim od czasów "Bezsenności" (z wyjątkiem "Incepcji"). Nolan nazwał Crowleya jednym z jego najbliższych i najbardziej inspirujących twórczych współpracowników. Reżyser castingowy John Papsidera pracował nad wszystkimi filmami Nolana, z wyjątkiem "Śledząc" i "Bezsenności".
Christian Bale, Michael Caine, Cillian Murphy i Tom Hardy byli częstymi współpracownikami od połowy 2000 roku. Caine jest najbardziej płodnym współpracownikiem Nolana, pojawił się w siedmiu jego filmach i uważany przez Nolana za „czar szczęścia”. W zamian Caine opisuje Nolana jako „jednego z największych reżyserów kina”, porównując go korzystnie z takimi jak David Lean, John Huston czy Joseph L. Mankiewicz. Nolan jest także znany z obsady gwiazd z lat 80. w swoich filmach, tj. Rutger Hauer (""), Eric Roberts ("Mroczny rycerz"), Tom Berenger ("Incepcja") i Matthew Modine ("Mroczny rycerz powstaje"). Modine powiedział o pracy z Nolanem: „Na planie zdjęciowym Nolana nie ma krzeseł. Kiedy wysiada z auta nie siada do czasu lunchu. Do czasu kiedy powie „kończymy” cały czas stoi. Jest w pełni zaangażowany – w każdym aspekcie”.
Uznanie.
Po nakręceniu jednych z najbardziej wpływowych i popularnych filmów swoich czasów twórczość Nolana jest bardzo „intensywnie przyjęta, analizowana i omawiana przez zwykłych fanów kina, krytyków i filmowców”. Według "The Wall Street Journal", jego „umiejętność łączenia sukcesu box-office z artystyczną ambicją dała mu niezwykłą siłę przebicia w branży”. Geoff Andrew z Brytyjskiego Instytutu Sztuki Filmowej (BFI) i regularny współpracownik magazynu "Sight &amp; Sound", nazwał Nolana „perswazyjnie pomysłowym gawędziarzem”, wyróżniając go jako jednego z niewielu współczesnych twórców produkujących bardzo osobiste filmy w ramach hollywoodzkiego głównego nurtu. Zwrócił także uwagę, że filmy Nolana są tak samo godne uwagi ze względu na „znaczną wirtuozerię techniczną i wizualny nastrój”, jak i „genialną pomysłowość narracji i niezwykle dorosłe zainteresowanie złożonymi zagadnieniami filozoficznymi”. David Bordwell porównał Nolana do Stanleya Kubricka, powołując się na jego zdolność do przekształcania filmów gatunkowych w filmy artystyczne i eventowe. Scott Fundas z "Variety" ogłosił go „głównym opowieściarzem wielkiego formatu swego pokolenia”.
Wielu współczesnych mu twórców pochwaliło Nolana, a niektórzy wspominali, że jego twórczość ma wpływ na ich własną. Rupert Wyatt, reżyser "Genezy Planety Małp" (2011) powiedział w wywiadzie, że myśli o Nolanie jako „pionierze. Nolan jest ogromnie podziwiany jako mistrz filmowy, ale także ktoś, kto dał innym za sobą kij, by bili tych, którzy nigdy nie uważali, że współczesna publiczność masowa byłaby skłonna ogarnąć opowieść i postaci równie widowiskowe”. Michael Mann pochwalił Nolana za „osobliwą wizję” i nazwał go „kompletnym autorem”. Nicolas Roeg powiedział o Nolanie: „Jego filmy mają magię. Nolan pracuje na arenie komercyjnej, a mimo to jest coś bardzo poetyckiego w jego twórczości”. Martin Scorsese zidentyfikował Nolana jako filmowca, który potrafi połączyć „niesamowity umysł” z „pięknie zrealizowanymi filmami na wielką skalę”, z kolei Luca Guadagnino nazwał go jednym z największych autorów.
Olivier Assayas powiedział, że podziwiał Nolana za „robienie filmów, które nie są niczym innym. Jak ja to widzę, ma on autentyczny głos”. Omawiając różnicę między filmami artystycznymi a filmami wielkich wytwórni, Steven Spielberg jako przykład obydwu podał przykład Nolanowskiego "Mrocznego Rycerza"; opisał "Memento" i Incepcję jako „dzieła sztuki”. Damien Chazelle określił go "filmowcem któremu raz po raz udało się sprawić, że najbardziej pozornie bezosobowe projekty, jak epickie filmy superbohaterskie czy film o podróży w głąb umysłu stają się mocno osobiste". Denis Villeneuve natomiast powiedział: "On jest bardzo imponującym filmowcem, ponieważ jest w stanie zachować swoją tożsamość i stworzyć swój własny wszechświat w tak szerokim zakresie… Wprowadzać intelektualne koncepcje w takim zakresie na ekran i w tej chwili – to bardzo rzadkie. Z każdym kolejnym filmem mam więcej podziwu dla jego pracy." Nolana chwalili również James Cameron, Guillermo del Toro, Matt Reeves, Danny Boyle, Wong Kar-Wai, Steven Soderbergh, Sam Mendes, Werner Herzog, Matthew Vaughn, Paul Thomas Anderson, Paul Greengrass, Rian Johnson i inni. Słynny krytyk filmowy Mark Kermode pochwalił reżysera za to, że wniósł do hollywoodzkich blockbusterów „dyscyplinę i etykę niezależnej produkcji filmowej”, nazywając go „Żywym dowodem na to, że nie trzeba odwoływać się do najmniejszego wspólnego mianownika, aby przynosić zyski”.
W 2007 roku "TotalFilm" przyznał Nolanowi miano 32. największego reżysera wszech czasów, a w 2012 roku na łamach The Guardiana zajął 14. miejsce na liście „The 23 Best Film Directors in the World”. W 2013 roku ankieta przeprowadzona wśród 17 badaczy filmowych pokazała, że Nolan jest jednym z najbardziej udanych reżyserów w Wielkiej Brytanii. Prace Nolana zostały również uznane mające wpływ na gry wideo. Renomowany twórca gier wideo Hideo Kojima porównał "Dunkierkę" do własnej pracy: „Jego podejście do technologii w produkcji filmowej i odmowa pokazania pokonywania wrogów jako obrazu wojennego, przypomina mi pod wieloma względami moją pracę nad Metal Gear i gdzie mam nadzieję zobaczyć moją kolejną”. W 2015 roku, "Time" wyróżnił Nolana jako jednego z 100 najbardziej wpływowych ludzi na świecie.
Nagrody i wyróżnienia.
Jako pisarz i reżyser wielu filmów fabularnych i akcji, Nolan został uhonorowany nagrodami i nominacjami przyznanymi przez "World Science Fiction Society" (Nagrody Hugo), Science Fiction and Fantasy Writers of America (Nagrody Nebula) oraz Academy of Science Fiction, Fantasy &amp; Horror Films (Nagrody Saturn).
Nolan pokazał się na festiwalu Slamdance w 1999 roku i zdobył nagrodę Black &amp; White Award. W 2014 roku otrzymał z Festiwalu pierwszą w historii Nagrodę Założyciela. „Christopher Nolan przez cały okres swoich niesamowitych sukcesów stał mocno za społecznością filmową Slamdance. Mamy zaszczyt wręczyć mu inauguracyjną Nagrodę Założyciela Slamdance’ a”, powiedział prezes i współzałożyciel Peter Baxter. Na festiwalu Sundance w 2001 roku Nolan wraz z bratem Jonathanem zdobył nagrodę Waldo Salt Screenwriting Award za film Memento, a w 2003 roku otrzymał nagrodę Sonny’ego Bono Visionary Award na Międzynarodowym Festiwalu Filmoweym Palm Springs. Dyrektor wykonawczy festiwalu, Mitch Levine, powiedział: „Nolan w krótkim czasie jako reżyser fabularny zredefiniował i udoskonalił język kina”. W 2006 roku otrzymał tytuł naukowca honorowego UCL, a w 2017 roku uzyskał doktorat honoris causa w dziedzinie literatury.
W 2009 roku reżyser otrzymał Nagrodę Gubernatorów Amerykańskiego Towarzystwa Autorów Zdjęć Filmowych (American Society of Cinematographers Award). Przewodniczący ASC Daryn Okada powiedział: „Chris Nolan jest pełen talentu, który mistrzowsko wykorzystuje do tworzenia zapadających w pamięć obrazów filmowych. Jego poszukiwanie superlatywnych obrazów do opowiadania historii zasłużyło na uznanie naszych członków”. W 2011 r. otrzymał Brytyjską Nagrodę Brytyjskiej Nagrody za Doskonałość Artystyczną w Reżyserii Brytyjskiej Akademii Sztuk Filmowych i Telewizyjnych oraz Złotą Nagrodę Eddie ACE dla Filmowca Roku Amerykańskich Redaktorów Kina. W tym samym roku otrzymał również nagrodę Modern Master Award, najwyższe wyróżnienie Międzynarodowego Festiwalu Filmowego Santa Barbara. Dyrektor wykonawczy festiwalu Roger Durling stwierdził: „Każdy z filmów Nolana wyznaczył nowy standard dla środowiska filmowego, czego najnowszym przykładem jest "Incepcja"”. Ponadto Nolan został laureatem inauguracyjnej Nagrody Wizjonerskiej VES Visionary VES przyznawanej przez Stowarzyszenie Efektów Wizualnych. W lipcu 2012 roku został najmłodszym reżyserem uhonorowanym ceremonią hand-and-footprint w Teatrze Chińskim Graumana w Los Angeles.
Gildia Reżyserów Sztuki (ADG) wyróżniła Nolana nagrodą Cinematic Imagery Award w 2015 roku, wyróżnieniem przyznawanym tym, których twórczość „w znacznym stopniu wzmocniła wizualne aspekty filmowego doświadczenia”. Wybrany jako prelegent klasy 2015 na Uniwersytecie Princeton, „Nolan, bardziej niż producent filmowy, jest myślicielem i wizjonerem naszych czasów”, powiedziała współprzewodnicząca Class Day Hanna Kim. Nolan otrzymał Empire Inspiration Award podczas 20. Empire Awards. Reżyser został również uhonorowany retrospektywą w Centrum Sztuki Walker w Minneapolis. W dniu 3 maja 2017 r. Nolan otrzymał nagrodę FIAF 2017 przed specjalną 70-milimetrową projekcją filmu "Interstellar" w Teatrze Samuela Goldwyna w Beverly Hills.
Współpracownicy.
Nolan znany jest z tego, że w filmach, które reżyseruje, często pojawiają się aktorzy mający już w dorobku rolę u niego. Wykazuje to poniższa tabela, uwzględniająca występy danych osób w jego filmach.
Odbiór.
"Stan z 1 sierpnia 2017 r."
W 2008 roku cztery z jego (wówczas sześciu) filmów pojawiło się w liście magazynu "Empire" 500 najlepszych filmów wszech czasów. W 2016 roku "Memento", "Mroczny Rycerz" i "Incepcja" pojawiły się na liście 100 najlepszych filmów XXI wieku według plebiscytu krytyków BBC. Ponadto "Memento" i "Mroczny Rycerz" zostały dodane do Narodowego Rejestru Filmowego Stanów Zjednoczonych, co oznacza szczególną ochronę filmów i wprowadzenie ich do Biblioteki Kongresu jako dzieła „znaczące kulturowo, historycznie bądź estetycznie”.
Życie prywatne.
Od 1997 jest żonaty z Emmą Thomas, producentką większości jego filmów. Poznali się w University College w Londynie, gdy Nolan miał 19 lat. Razem założyli firmę produkcyjną Syncopy Inc. Para ma czworo dzieci i mieszka w Los Angeles.
Chroniąc swoją prywatność, rzadko omawia swoje życie osobiste w wywiadach. Jednak publicznie podzielił się swoimi socjologicznymi problemami na przyszłość, takimi jak obecne warunki broni nuklearnej i kwestie środowiskowe, które według niego, muszą zostać rozwiązane. Wyraził również podziw dla naukowej obiektywności, chcąc by zostały stosowane „w każdym aspekcie naszej cywilizacji”.
Nolan woli nie używać telefonu komórkowego ani adresu e-mail. Mówi: „Nie chodzi o to, że jestem luddystą i nie lubię technologii; nigdy nie byłem tym zainteresowany [...] Kiedy przeniosłem się do Los Angeles w 1997 r., nikt nie miał telefonów komórkowych i po prostu nigdy nie poszedłem tą drogą”. Zakazuje także używania telefonów na planie.

</doc>
<doc id="750406" url="https://pl.wikipedia.org/wiki?curid=750406" title="Tygodnik Polski (Melbourne)">
Tygodnik Polski (Melbourne)

Tygodnik Polski – pismo w języku polskim wydawane w Melbourne.
Oryginalnie nosiło tytuł „Tygodnik Katolicki” i zostało założone przez ks. Konrada Trzeciaka (polski misjonarz który przybył do Australii z Chin) w Bathurst w Nowej Południowej Walii w 1949 roku. Pismo przyjęło tytuł „Tygodnik Polski” w 1965.
Kolejni redaktorzy pisma:

</doc>
<doc id="750408" url="https://pl.wikipedia.org/wiki?curid=750408" title="Flak 18">
Flak 18



</doc>
<doc id="750409" url="https://pl.wikipedia.org/wiki?curid=750409" title="Flak 36">
Flak 36



</doc>
<doc id="750410" url="https://pl.wikipedia.org/wiki?curid=750410" title="Flak 37">
Flak 37



</doc>
<doc id="750411" url="https://pl.wikipedia.org/wiki?curid=750411" title="Flak 41">
Flak 41



</doc>
<doc id="750413" url="https://pl.wikipedia.org/wiki?curid=750413" title="2 cm KwK 30">
2 cm KwK 30

2 cm KwK 30 L/55 "(2 cm Kampfwagenkanone 30 L/55)" – niemieckie działko kalibru 20 mm stanowiące główne uzbrojenie czołgu lekkiego PzKpfw II, używane w czasie hiszpańskiej wojny domowej i II wojny światowej.
Ulepszona wersja tej armaty 2 cm KwK 38 L/55 używana była w późniejszych modelach PzKpfw II (od wersji Ausf. F).

</doc>
<doc id="750414" url="https://pl.wikipedia.org/wiki?curid=750414" title="KwK 30">
KwK 30



</doc>
<doc id="750415" url="https://pl.wikipedia.org/wiki?curid=750415" title="KwK 38">
KwK 38



</doc>
<doc id="750416" url="https://pl.wikipedia.org/wiki?curid=750416" title="3,7 cm KwK 36">
3,7 cm KwK 36

3,7 cm KwK 36 L/45 (3,7 cm Kampfwagenkanone 36 L/45) – niemiecka armata przeciwpancerna z okresu II wojny światowej kalibru 37 mm stanowiące główne uzbrojenie czołgu średniego PzKpfw III do wersji Ausf. G. Wersja czołgowa armaty przeciwpancernej 3,7 cm PaK 36.

</doc>
<doc id="750418" url="https://pl.wikipedia.org/wiki?curid=750418" title="37 mm armata przeciwpancerna A7 Škoda">
37 mm armata przeciwpancerna A7 Škoda

Škoda A7 – armata przeciwpancerna kalibru 37 mm zaprojektowana w Czechosłowacji przez wybuchem II wojny światowej, stanowiła uzbrojenie czeskiego czołgu lekkiego TNH-PS, który służył także w armii niemieckiej jako PzKpfw 38(t) oraz LTS.
W służbie niemieckiej armata ta otrzymała oznaczenia 3.7 cm Kampfwagenkanone 38(t).

</doc>
<doc id="750422" url="https://pl.wikipedia.org/wiki?curid=750422" title="Mazra’a">
Mazra’a

Mazra’a (hebr. מזרעה; arab. المزرعة; pol. "Farma") – samorząd lokalny położony w Dystrykcie Północnym, w Izraelu.
Położenie.
Miejscowość Mazra’a jest położona na wysokości 16 metrów n.p.m. w północnej części równiny przybrzeżnej Izraela. W odległości 4 km na wschodzie wznoszą się wzgórza Zachodniej Galilei. Ze wzgórz spływa strumień Bet ha-Emek, który przepływa przez północną część miejscowości. W odległości 1,5 km na zachodzie jest Morze Śródziemne. W otoczeniu Mazra’a znajdują się miasto Naharijja, kibuce Ewron i Bet ha-Emek, moszawy Ben Ammi, Netiw ha-Szajjara, Regba i Szawe Cijjon, oraz wioska chrześcijańska Nes Ammim.
Podział administracyjny.
Mazra’a jest położona w Poddystrykcie Akki, w Dystrykcie Północnym.
Demografia.
Zgodnie z danymi Izraelskiego Centrum Danych Statystycznych w 2011 roku w Mazra’a żyło prawie 3,5 tys. mieszkańców, z czego 97,1% Arabowie muzułmanie i 2,9% inne narodowości. Wskaźnik wzrostu populacji w 2011 roku wynosił 2,9%. Zgodnie z danymi "Izraelskiego Centrum Danych Statystycznych" średnie wynagrodzenie pracowników w Mazra’a w 2009 roku wynosiło 4413 ILS (średnia krajowa 7070 ILS).
Historia.
Pierwsze wzmianki o wiosce Mazra’a pochodzą z 1283 roku - wspomina o niej traktat zawarty między sułtanem Kalawun i krzyżowcami. Tekst traktatu mówi, że wioska znajdowała się wówczas pod kontrolą krzyżowców. Odkryty 50-metrowy mur na zachód od centrum wioski, uznaje się za pozostałości struktur obronnych z okresu krzyżowców. Od 1517 roku Mazra’a znajdowała się pod panowaniem Imperium osmańskiego. W 1596 roku tureckie dokumenty podatkowe odnotowały w wiosce 27 gospodarstw domowych, które utrzymywały się z upraw pszenicy, jęczmienia, bawełny, oraz hodowli kóz, bawołów wodnych i uli. W połowie XVIII wieku beduiński szejk pochodzący z Tyberiady, Dhaher al-Omar zbuntował się przeciwko Osmanom. Opanował i ufortyfikował Akkę, która stała się jego głównym miastem. Mazra’a była jedną z pięciu wiosek, które bezpośrednio należały do Dhaher al-Omara. Po jego śmierci w 1775 roku, wioski te zostały porzucone i przez jakiś czas były miejscem bezprawia. Porządek przywrócił turecki oficer Jezzar Pasza. W 1799 roku Napoleon Bonaparte opisał Mazra’a jako niewielką wioskę ("El Masár") zamieszkałą przez chrześcijan. W latach 1877-1879 z jednego z tutejszych domów korzystał Bahá'u'lláh, założyciel bahaizmu. Później przeniósł się do letniej rezydencji Al-Bahja. Francuski podróżnik Victor Guérin opisał ją pod koniec XIX wieku jako małą wioskę z niewielką liczbą mieszkańców. W wyniku I wojny światowej w 1918 roku cała Palestyna przeszła pod panowanie Brytyjczyków. Przyjęta 29 listopada 1947 roku Rezolucja Zgromadzenia Ogólnego ONZ nr 181 w sprawie podziału Palestyny przyznawała ten rejon państwu arabskiemu. Podczas wojny domowej w Mandacie Palestyny na początku 1948 roku w okolicy tej stacjonowały siły Arabskiej Armii Wyzwoleńczej, które paraliżowały żydowską komunikację w całym obszarze Zachodniej Galilei. Z tego powodu siły żydowskiej Hagany zajęły wioskę w lipcu 1948 roku. W dniu 13 maja 1948 roku w wiosce urządzono punkt zbiórki mieszkańców wypędzonych z arabskich wiosek Az-Zib i Al-Bassa. Dzięki temu wioska nie została zniszczona podczas I wojny izraelsko-arabskiej i zachowała swój pierwotny charakter. W 1953 roku władze izraelskie przeprowadziły wywłaszczenie 155 hektarów ziemi, a w 1962 roku kolejnych 30 hektarów. W 1996 roku Mazra’a otrzymała status samorządu lokalnego.
Symbole.
Herb miejscowości przedstawia akwedukt doprowadzający w przeszłości wodę do sąsiedniego miasta Akka. Za akweduktem widoczna jest palma. Powyżej i poniżej umieszczono nazwę miejscowości pisaną w języku hebrajskim i arabskim. Oficjalna flaga jest w kolorze białym z niebieskim herbem pośrodku.
Polityka.
Siedziba władz samorządowych znajduje się przy głównej ulicy w centrum miejscowości. Przewodniczącym rady jest Kasim Awwad.
Architektura.
Miasteczko posiada typową arabską architekturę, charakteryzującą się ciasną zabudową i wąskimi, krętymi uliczkami. Zabudowa powstawała bardzo chaotycznie, bez zachowania jakiegokolwiek wspólnego stylu architektonicznego. W północnej części miasteczka znajduje się dom w którym przez pewien czas mieszkał duchowy przywódca bahaizmu, Bahá'u'lláh.
Kultura.
W miejscowości znajduje się dom kultury z biblioteką publiczną.
Edukacja.
W miejscowości znajduje się arabska szkoła podstawowa. W 2010 roku uczyło się w niej ponad 500 uczniów. Średnia uczniów w klasie wynosiła 28.
Gospodarka.
We wschodniej części miejscowości utworzono niewielką strefę przemysłową, jednak większość mieszkańców utrzymuje się z rolnictwa i sadownictwa.
Transport.
Z miasteczka wychodzą w kierunku zachodnim dwie lokalne drogi, którymi wjeżdża się na drogę ekspresową nr 4. Jadąc nią na północ dojeżdża się do miasta Naharijja i kibucu Ewron, lub jadąc na południe dojeżdża się do moszawu Regba i skrzyżowania z lokalną drogą prowadzącą do nadmorskiego moszawu Szawei Syjon. Wzdłuż południowej granicy miasteczka przebiega droga nr 8611, którą jadąc na wschód można dojechać do wioski Nes Ammim.

</doc>
<doc id="750423" url="https://pl.wikipedia.org/wiki?curid=750423" title="Migdal">
Migdal

Migdal (hebr. מגדל) – samorząd lokalny położony w Dystrykcie Północnym, w Izraelu. Miasteczko jest położone na zachodnim brzegu Jeziora Tyberiadzkiego, w odległości około 5 km na północ od Tyberiady, w Galilei.
Nazwa.
Nazwa pochodzi od hebrajskiego słowa "migdal" – "twierdza", "zamek" lub "wieża". W Talmudzie można odnaleźć nazwę "Migdal Nunaja" (hebr. "wieża rybna") odnoszącą się do tej miejscowości. W starożytności używano także nazwy greckiej "Tarichea" (gr. "solone ryby").
Historia.
W starożytności istniało tutaj miasto Magdala, które według tradycji chrześcijańskiej było ojczyzną nowotestamentalnej Marii Magdaleny (por. Łk 7,36-50). Miasto było wówczas ważnym ośrodkiem rybołówstwa na Jeziorze Tyberiadzkim. Józef Flawiusz pisze o nim jako o mieście całkowicie zhellenizowanym, liczącym w I wieku 4000 mieszkańców. W czasie powstań żydowskich przeciwko Rzymianom było oblegane i zdobywane przez wojska Wespazjana i Tytusa. Żydowscy bojownicy znaleźli wówczas schronienie w niezliczonych jaskiniach położonych w wadi el-Hammam (dolina), na zachód od obecnego Migdal.
W XII wieku krzyżowcy wybudowali tutaj kościół, który wznieść miano na miejscu domu Marii Magdaleny. Później miasteczko popadło w ruinę i brak o nim jakichkolwiek informacji.
Nowożytna historia tej osady rozpoczęła się od grupy katolickich Niemców, którzy w 1908 wskazali to miejsce jako prawdopodobne miejsce narodzin Marii Magdaleny. Po około roku wyprowadzili się i odsprzedali ziemię syjonistom z Rosji. Współczesna osada została założona w 1910 przez żydowskich imigrantów z Rosji, którzy założyli tutaj gospodarstwo rolnicze nazwane "Achuzzat Moskwa" (pol. "Majątek Moskwa"). Po kilku latach gospodarstwo upadło, a ziemię sprzedano prywatnym żydowskim inwestorom.
W latach 1923-1924 nastąpiło ponowne założenie osady, która przetrwała do czasów współczesnych. Status samorządu lokalnego otrzymała w 1949.
Archeologia.
W 1971 prace wykopaliskowe przeprowadzili archeolodzy włoscy Virgilio Corbo i Stanislao Loffreda z Franciszkańskiego Studium Biblijnego w Jerozolimie. Prace prowadzono w okolicach dzisiejszej posiadłości franciszkanów, gdzie jeszcze przed 1948 rokiem widoczne były pozostałości muzułmańskiej osady "Maisdal". Odnaleziono antyczne zabudowania, groby i kamienne sarkofagi. Franciszkańscy archeolodzy odnaleźli pozostałości bizantyńskiego klasztoru, rzymskiego akweduktu z wieżą oraz przypuszczalnie synagogę.
Latem 1986 roku, na dnie Jeziora Tyberiadzkiego w pobliżu osady natrafiono na łódź z czasów Jezusa.
Demografia.
Zgodnie z danymi Izraelskiego Centrum Danych Statystycznych w 2006 roku w osadzie żyło 1,4 tys. mieszkańców.
Populacja osady pod względem wieku (dane z 2006):
Edukacja i nauka.
Ważnym ośrodkiem badań naukowych jest "Laboratorium Limnologiczne Kinneret" (ang. "The Kinneret Limnological Laboratory"), które należy do Izraelskiego Instytutu Oceanograficznego. Prowadzi ono badania nad fauną i florą Jeziora Tyberiadzkiego.
W Migdal znajduje się także chasydzka uczelnia (Chabad-Lubawicz) "Beit Hakneset".
Gospodarka.
Gospodarka osady opiera się na sadownictwie i obsłudze ruchu turystycznego. Migdala jest punktem wyjściowym do wycieczek po malowniczym otoczeniu Jeziora Tyberiadzkiego, miejscowe hotele oferują dobre warunki z basenami kąpielowymi. Do położonego tutaj "Galilee Service Center" przyjeżdżają chrześcijanie z całego świata.
Swoją siedzibę mają tutaj także: przedsiębiorstwo budowlane "Roshrosh M.P. Building &amp; Development Ltd" oraz firma hi-tech "Priortech Ltd".
Komunikacja.
Przy miejscowości przebiega droga nr 90 (Metulla-Ejlat).

</doc>
<doc id="750424" url="https://pl.wikipedia.org/wiki?curid=750424" title="Nachf">
Nachf

Nachf (hebr. נחף; arab. نحف, "Naḥf"; ang. Nahf) – samorząd lokalny położony w Dystrykcie Północnym, w Izraelu.
Położenie.
Miejscowość jest położona na wysokości 304 metrów n.p.m. w centralnej części Doliny Bet ha-Kerem, oddzielającej Dolną Galileę od Górnej Galilei. Na północy wznosi się stromo masyw górski Matlul Curim (769 m n.p.m.), z głównymi wzniesieniami Har Chaluc (729 m n.p.m.) i Har Szezor (806 m n.p.m.). Spomiędzy nich do Doliny Bet ha-Kerem spływa strumień Talil. Pozostały teren wokół miejscowości stanowi w większości stosunkowo płaskie dno doliny. Na południu przepływa strumień Szazor. W otoczeniu Nachf znajdują się miasto Karmiel, miejscowości Sadżur, Rama, Bina i Dejr al-Asad, moszaw Szezor, wioski komunalne Kamon, Michmanim, Lawon, Har Chaluc i Haraszim, oraz wioski arabskie Kamane i Chusnija. Na południe od miejscowości jest strefa przemysłowa "Karmiel".
Podział administracyjny.
Nachf jest położone w Poddystrykcie Akki, w Dystrykcie Północnym.
Demografia.
Zgodnie z danymi Izraelskiego Centrum Danych Statystycznych w 2011 roku w Nachf żyło ponad 11,2 tys. mieszkańców, z czego 99,9% Arabowie muzułmanie i 0,1% inne narodowości. Wskaźnik wzrostu populacji w 2011 roku wynosił 2,8%. Zgodnie z danymi "Izraelskiego Centrum Danych Statystycznych" średnie wynagrodzenie pracowników w Nachf w 2009 roku wynosiło 3992 ILS (średnia krajowa 7070 ILS).
Historia.
Nachf jest położone w miejscu, które wielokrotnie było zamieszkiwane w czasach historycznych. Współczesna osada arabska powstała w XV wieku. Pod koniec XIX wieku francuski podróżnik Victor Guérin opisał Nachf jako małą wioskę z muzułmańskimi i chrześcijańskimi mieszkańcami. W 1890 roku władze tureckie otworzyły w niej szkołę podstawową dla chłopców. W wyniku I wojny światowej w 1918 roku cała Palestyna przeszła pod panowanie Brytyjczyków. Przyjęta 29 listopada 1947 roku Rezolucja Zgromadzenia Ogólnego ONZ nr 181 w sprawie podziału Palestyny przyznawała ten rejon państwu arabskiemu. Podczas wojny domowej w Mandacie Palestyny na początku 1948 roku do miejscowości wkroczyły siły Arabskiej Armii Wyzwoleńczej, które paraliżowały żydowską komunikację w całym obszarze Galilei. Podczas I wojny izraelsko-arabskiej Izraelczycy przeprowadzili w tym rejonie operację Dekel, i 15 lipca 1948 roku zajęli Nachf. W odróżnieniu od wielu arabskich wiosek w Galilei, Izraelczycy nie wysiedlili mieszkańców Nachf. Dzięki temu wioska zachowała swój pierwotny charakter. W 1963 roku nastąpiło podłączenie wioski do izraelskiej sieci wodociągowej. W 1968 roku Nachf otrzymało status samorządu lokalnego.
Nazwa.
Istnieją dwa tłumaczenia nazwy miejscowości. Jedno wskazuje na starogreckie pochodzenie nazwy i oddaje je jako "sobota". Natomiast drugie tłumaczenie wskazuje na francuskie słowo oznaczające zamknięty przedsionek w kościołach.
Symbole.
Herb miejscowości Nachf został opublikowany w 1972 roku. Jest on w kształcie tarczy, w której centralnej części umieszczono wizerunek pobliskich kamieniołomów. Młotek, kilof i kamienie symbolizują główne źródło utrzymania tutejszych mieszkańców przez wiele lat. Powyżej i poniżej umieszczono nazwę miejscowości w języku arabskim i hebrajskim.
Polityka.
Siedziba władz samorządowych znajduje się w południowo-wschodniej części miejscowości. Przewodniczącym rady jest Omar Matar.
Architektura.
Miasteczko posiada typową arabską architekturę, charakteryzującą się ciasną zabudową i wąskimi, krętymi uliczkami. Zabudowa powstawała bardzo chaotycznie, bez zachowania jakiegokolwiek wspólnego stylu architektonicznego.
Kultura.
W miejscowości jest ośrodek kultury i biblioteka publiczna.
Edukacja i nauka.
W miejscowości znajduje się 6 szkół, w tym 3 szkoły podstawowe. W 2010 roku uczyło się w nich ogółem ponad 3 tys. uczniów, w tym 1,8 tys. w szkołach podstawowych. Średnia liczba uczniów w klasie wynosiła 28.
Sport i rekreacja.
W południowej części miasteczka znajduje się boisko do piłki nożnej. Mniejsze boiska oraz sale sportowe są zlokalizowane przy szkołach.
Gospodarka.
Lokalna gospodarka opiera się na małej działalności produkcyjnej oraz handlu. Część mieszkańców pracuje w okolicznych strefach przemysłowych.
Transport.
Z miejscowości wyjeżdża się na południe na drogę ekspresową nr 85, którą jadąc na wschód dojeżdża się do moszawu Szezor, lub na zachód do miasta Karmiel. Na południe od drogi nr 85 znajduje się strefa przemysłowa "Karmiel", z której wychodzą lokalna drogi do okolicznych wiosek. Wzdłuż zachodniej granicy miejscowości przebiega droga nr 854, którą jadąc na zachód dojeżdża się do wioski Lawon. Lokalna droga prowadzi na północny wschód do miejscowości Sadżur.

</doc>
<doc id="750425" url="https://pl.wikipedia.org/wiki?curid=750425" title="Peki’in">
Peki’in

Peki’in (hebr. פקיעין; arab. البقيعة; ang. Peqi'in, występuje także Buqe'ia) – samorząd lokalny położony w Dystrykcie Północnym, w Izraelu.
Położenie.
Miejscowość Peki’in jest położona na wysokości 555 metrów n.p.m. na zachodnim skraju masywu górskiego Meron (1208 m n.p.m.) w południowej części Górnej Galilei. Leży w głębokim wadi strumienia Peki’in, który spływa z położonego na wschodzie płaskowyżu Wyżyny Peki’in (886 m n.p.m.). Po stronie południowej wznoszą się wzgórza Tel Charaszim (690 m n.p.m.) i Har Szezor (886 m n.p.m.), a na południowym zachodzie Har Pelech (796 m n.p.m.), za którymi teren gwałtownie opada do Doliny Bet ha-Kerem. Okoliczne wzgórza są w większości zalesione. Do miejscowości należy także położona na północnym zachodzie chrześcijańska wieś Bakija al-Dżarbija. W otoczeniu Peki’in znajdują się miejscowości Bet Dżan, Rama, Sadżur, Kisra-Sumaj, Kefar Weradim i Churfeisz, moszawy Peki’in Chadasza, Curi’el i Chosen, oraz wsie komunalne Haraszim i Har Chaluc.
Podział administracyjny.
Peki’in jest położone w Poddystrykcie Akki, w Dystrykcie Północnym.
Demografia.
Zgodnie z danymi Izraelskiego Centrum Danych Statystycznych w 2011 roku w Peki’in żyło prawie 5,5 tys. mieszkańców, z czego 76,9% Druzowie, 21,6% Arabowie chrześcijanie i 1,5% Arabowie muzułmanie. Wskaźnik wzrostu populacji w 2011 roku wynosił 1,9%. Zgodnie z danymi "Izraelskiego Centrum Danych Statystycznych" średnie wynagrodzenie pracowników w Peki’in w 2009 roku wynosiło 5396 ILS (średnia krajowa 7070 ILS).
Historia.
Pierwotnie w miejscu tym znajdowała się starożytna osada żydowska Peki’in, o której wspomina Talmud i Miszna. Zgodnie z żydowską tradycją, w II wieku w tutejszych jaskiniach ukrywał się przed rzymskimi prześladowcami słynny rabin Szymon bar Jochaj. Przez następne lata we wsi utrzymywała się mała społeczność żydowska, do której w XI wieku dołączyli muzułmanie. Od końca XVIII wieku zamieszkują w niej Druzowie, którzy utrzymywali bardzo dobre stosunki z Żydami. W wyniku I wojny światowej w 1918 roku cała Palestyna przeszła pod panowanie Brytyjczyków. Przyjęta 29 listopada 1947 roku Rezolucja Zgromadzenia Ogólnego ONZ nr 181 w sprawie podziału Palestyny przyznawała ten rejon państwu arabskiemu. Podczas wojny domowej w Mandacie Palestyny na początku 1948 roku do miejscowości wkroczyły siły Arabskiej Armii Wyzwoleńczej, które paraliżowały żydowską komunikację w całym obszarze Galilei. Podczas I wojny izraelsko-arabskiej Izraelczycy przeprowadzili w tym rejonie operację Hiram, i 30 października 1948 roku zajęli Peki’in. Podczas wojny w izraelskiej armii służyła druzyjska jednostka wojskowa, dlatego Izraelczycy nie wysiedlili mieszkańców Peki’in. Dzięki temu wieś zachowała swój pierwotny charakter. W 1955 roku w jej sąsiedztwie powstał moszaw Peki’in Chadasza, do którego przeprowadziła się większość żydowskich mieszkańców Peki’in. W 1958 roku Peki’in otrzymało status samorządu lokalnego. Podczas II wojny libańskiej w 2006 roku na miejscowość spadły rakiety wystrzelone przez organizację terrorystyczną Hezbollah z terytorium Libanu. W 2007 roku lokalna ludność druzyjska ostro sprzeciwiła się budowie anten przekaźników telefonii komórkowej. W dniu 24 października 2007 roku druzyjska młodzież zniszczyła antenę w moszawie Peki’in Chadasza. W następnych dniach zamieszki trwały, a o ich intensywności świadczy fakt, że rannych zostało kilku policjantów. Podczas rozruchów spalono żydowskie domy w Peki’in. W rezultacie, w dniu 3 grudnia 2007 roku ostatnia rodzina żydowska opuściła tę miejscowość. Wpłynęło to na pogorszenie się sytuacji gospodarczej w Peki’in. Chrześcijanie wyprowadzili się na północny zachód, zakładając własną wieś Bakija al-Dżarbija (jest ona częścią Peki’in). Jest ona uważana za jedyną arabską wieś utworzoną w Izraelu.
Nazwa.
Według lokalnej tradycji nazwa miejscowości wywodzi się z czasów rzymskich i w języku arabskim oznacza „"Mała Dolina"”.
Polityka.
Siedziba władz samorządowych znajduje się przy głównej drodze w północnej części miejscowości. Przewodniczącym rady jest Nаsrаllach Chir.
Architektura.
Miasteczko posiada typową arabską architekturę, charakteryzującą się ciasną zabudową i wąskimi, krętymi uliczkami. Zabudowa powstawała bardzo chaotycznie, bez zachowania jakiegokolwiek wspólnego stylu architektonicznego. W odległości 1,5 km na północny zachód znajduje się chrześcijańska wieś Bakija al-Dżarbija. Jest ona częścią miejscowości Peki’in, jednakże oddziela ją od niej moszaw Peki’in Chadasza. Stanowi to dodatkową trudność w budowie jednolitej infrastruktury. Ważnym tutejszym zabytkiem jest synagoga w Peki’in.
Kultura.
W miejscowości jest ośrodek kultury i biblioteka publiczna.
Edukacja i nauka.
W miejscowości znajdują się 3 szkoły, w tym 2 szkoły podstawowe. W 2010 roku uczyło się w nich ogółem 1,1 tys. uczniów, w tym ponad 600 w szkołach podstawowych. Średnia liczba uczniów w klasie wynosiła 25.
Sport i rekreacja.
W północnej dzielnicy Bakija al-Dżarbija znajduje się boisko do piłki nożnej. Mniejsze boiska oraz sale sportowe są zlokalizowane przy szkołach.
Religia.
W miejscowości znajduje się prawosławny kościół, synagoga oraz sanktuarium Druzów.
Gospodarka.
Podstawą lokalnej gospodarki pozostaje rolnictwo i sadownictwo, przede wszystkim uprawy drzew oliwnych. Wielu mieszkańców pracuje w izraelskiej policji i armii, lub zatrudnia się w okolicznych strefach przemysłowych.
Komunikacja.
Przez miasteczko przebiega droga nr 865, którą jadąc na północny zachód dojeżdżamy do skrzyżowania z drogą nr 8655 prowadzącą do moszawu Peki’in Chadasza i dalej do moszawu Hosen, lub jadąc na południowy wschód dojeżdżamy do skrzyżowania z drogami prowadzącymi do miejscowości Bet Dżan i wioski Haraszim.

</doc>
<doc id="750426" url="https://pl.wikipedia.org/wiki?curid=750426" title="Ar-Rajna">
Ar-Rajna

Ar-Rajna (hebr. ריינה; arab. الرينة; ang. Reineh) – samorząd lokalny położony w Dystrykcie Północnym, w Izraelu.
Położenie.
Miejscowość Ar-Rajna jest położona na wysokości od 400 do 300 metrów n.p.m. w północnym skraju masywu górskiego Hare Nacerat (ok. 400 m n.p.m.) w Dolnej Galilei na północy Izraela. Na wschód od miasteczka wznosi się góra Har Jona (573 m n.p.m.). Okoliczny teren jest mocno pofałdowany, lecz opada w kierunku północno-zachodnim, gdzie spływa strumień Cippori. W jej otoczeniu znajdują się miasta Nazaret i Nof ha-Galil, miasteczko Maszhad, moszaw Cippori, oraz wioska komunalna Hosza’aja. Miejscowość jest częścią obszaru metropolitalnego Nazaretu.
Ar-Rajna jest położona w Poddystrykcie Jezreel, w Dystrykcie Północnym Izraela.
Historia.
Najstarsze wzmianki o wiosce Ar-Rajna pochodzą z XVII wieku. Zgodnie z lokalną tradycją, została nazwana na cześć francuskiego generała, który nazywał się René. Po I wojnie światowej w 1918 roku Ar-Rajna przeszła pod panowanie Brytyjczyków. Utworzyli oni w 1921 roku Brytyjski Mandat Palestyny. W 1927 roku wioska została poważnie zniszczona przez trzęsienie ziemi. W poszukiwaniu skutecznego rozwiązania narastającego konfliktu izraelsko-arabskiego w dniu 29 listopada 1947 roku została przyjęta Rezolucja Zgromadzenia Ogólnego ONZ nr 181. Zakładała ona między innymi, że wioska Ar-Rajna miała znaleźć się w granicach nowo utworzonego państwa arabskiego. Arabowie odrzucili tę Rezolucję i dzień później doprowadzili do wybuchu wojny domowej w Mandacie Palestyny. W trakcie jej trwania rejon wioski zajęły siły Arabskiej Armii Wyzwoleńczej, które sparaliżowały żydowską komunikację w całej okolicy. Podczas I wojny izraelsko-arabskiej wojska izraelskie przeprowadziły operację „Dekel” w trakcie której, w dniu 16 lipca zajęto Ar-Rajna. W odróżnieniu od wielu wiosek w Galilei, Izraelczycy nie wysiedlili jednak mieszkańców Ar-Rajna, dzięki czemu zachowała ona swoją arabską tożsamość. W 1968 roku Ar-Rajna otrzymała status samorządu lokalnego.
Demografia.
Zgodnie z danymi Izraelskiego Centrum Danych Statystycznych w 2013 roku w Ar-Rajna żyło ponad 17,7 tys. mieszkańców, w tym 83,4% Arabowie muzułmanie i 16,6% Arabowie chrześcijanie. Jest to niewielkie miasteczko, którego populacja charakteryzuje się niewielkim, lecz stałym wzrostem liczebności. Według danych z 2011 roku przyrost naturalny w porównaniu do poprzedniego roku wyniósł 3,7%. W roku tym urodziło się 314 dzieci, a zmarły 270 osoby (odnotowano 1 zgon niemowląt). Według danych za 2011 rok liczba zatrudnionych pracowników wynosiła 4539, a liczba osób pracujących na własny rachunek wynosiła 376. Średnie miesięczne wynagrodzenie w 2011 roku wynosiło 4782 ILS (średnia krajowa 7964 ILS). Zasiłki dla bezrobotnych pobierało 74 osoby, w tym 54 mężczyzn (średni wiek: 43 lata). Świadczenia emerytalne oraz rentowe pobierały 603 osoby, a zapomogi społeczne 1321 osób.
Polityka.
Budynek siedziby władz samorządowych znajduje się przy głównej ulicy w samym centrum. Burmistrzem jest Chaled Tator.
Gospodarka.
Lokalna gospodarka opiera się głównie na handlu i rzemiośle. Część mieszkańców dojeżdża do pracy w pobliskich strefach przemysłowych.
Transport.
Przez miasteczko przechodzi droga nr 754, którą jadąc na południowy zachód dojeżdża się do miasta Nazaret, lub jadąc na północny wschód dojeżdża się do skrzyżowania z drogą nr 79. W 2011 roku w Ar-Rajna były zarejestrowane 4204 pojazdy silnikowe, w tym 3118 samochodów osobowych (średnia wieku samochodów prywatnych wynosiła 9 lat). W roku tym w mieście doszło do 9 wypadków.
Edukacja.
W miejscowości znajduje się siedem przedszkoli, dwie szkoły podstawowe, gimnazjum i prywatna szkoła franciszkańska. W 2011 roku w 133 klasach szkolnych uczyło się 4133 uczniów, w tym 1086 w szkołach podstawowych. Średnia uczniów w klasie wynosiła 30.
Religia.
W Ar-Rajna znajdują się dwa kościoły rzymskokatolickie, jeden greckokatolicki i jeden protestancki, oraz meczety (Asz-Szajch Hasan i Alitisam).
Sport.
We wschodniej części miejscowości znajduje się boisko do piłki nożnej.

</doc>
<doc id="750428" url="https://pl.wikipedia.org/wiki?curid=750428" title="Sadżur">
Sadżur

Sadżur (hebr. סאג'ור; arab. ساجور; ang. Sajur) – samorząd lokalny położony w Dystrykcie Północnym, w Izraelu.
Położenie.
Miejscowość Sadżur jest położona na wysokości 364 metrów n.p.m. na wschodnim skraju Doliny Bet ha-Kerem, która stanowi granicę między Dolną Galileą i Górną Galileą. Na północy wznosi się masyw gór Matlul Curim (769 m n.p.m.), oraz góry Har Szezor (886 m n.p.m.) i Har Hod (804 m n.p.m.). W kierunku wschodnim Dolina Bet ha-Kerem przechodzi w Dolinę Chananja, a na południu wznosi się masyw góry Kamon (598 m n.p.m.). Po stronie wschodniej przepływa strumień Rama, po zachodniej strumień Talil, a na południu strumień Szezor. Okoliczny teren opada w kierunku południowo-zachodnim. W otoczeniu Sadżur znajdują się miasto Karmiel, miejscowości Nachf, Peki’in, Bet Dżan i Rama, moszaw Szezor, wsie komunalne Har Chaluc, Haraszim i Michmanim, oraz arabska wieś Kamane. Na południowym zachodzie znajduje się strefa przemysłowa "Karmiel".
Podział administracyjny.
Sadżur jest położona w Poddystrykcie Akki, w Dystrykcie Północnym.
Demografia.
Zgodnie z danymi Izraelskiego Centrum Danych Statystycznych w 2011 roku w Sadżur żyło ponad 3,8 tys. mieszkańców, z czego 99,9% Druzowie i 0,1% Arabowie muzułmanie. Wskaźnik wzrostu populacji w 2011 roku wynosił 0,0%. Zgodnie z danymi "Izraelskiego Centrum Danych Statystycznych" średnie wynagrodzenie pracowników w Sadżur w 2009 roku wynosiło 4041 szekli (średnia krajowa 7070 szekli).
Historia.
Miejscowość Sadżur jest utożsamiana ze starożytną osadą "Sagur", która znajduje się na liście miast zdobytych przez faraona Ramzesa II. W I wieku o żydowskiej miejscowości Sadżur wspominał Talmud i Miszna. Współczesna osada druzyjska została założona w XVIII wieku. Pod koniec XIX wieku francuski podróżnik Victor Guérin opisał Sadżur jako małą wieś druzyjską położoną na wzgórzu otoczonym gajami oliwnymi, oraz uprawami granatów i fig. W wyniku I wojny światowej w 1918 roku cała Palestyna przeszła pod panowanie Brytyjczyków. Przyjęta 29 listopada 1947 roku Rezolucja Zgromadzenia Ogólnego ONZ nr 181 w sprawie podziału Palestyny przyznawała rejon wioski Sadżur państwu arabskiemu. Podczas wojny domowej w Mandacie Palestyny na początku 1948 roku do wsi wkroczyły siły Arabskiej Armii Wyzwoleńczej, które paraliżowały żydowską komunikację w całym obszarze Galilei. Podczas I wojny izraelsko-arabskiej w październiku 1948 roku Izraelczycy przeprowadzili w tym rejonie operację „Hiram”, i 30 października zajęli Sadżur. W izraelskiej armii służyła już wówczas druzyjska jednostka wojskowa, dlatego oszczędzono Sadżur, nie wysiedlając jej mieszkańców. Dzięki temu wieś zachowała swój pierwotny charakter. W 1992 roku Sadżur otrzymała status samorządu lokalnego.
Symbole.
Herb Sadżur został oficjalnie opublikowany w 1995 roku. Ma on kształt spłaszczonego okręgu, w którego wnętrzu umieszczono wizerunek drzewa oliwkowego. Ilustruje on na tradycyjne źródło utrzymania lokalnej ludności. W tle znajduje się okoliczne góry, spoza których świeci słońce, symbolizujące nadzieję na rozwój miejscowości. Powyżej i poniżej umieszczono nazwę miejscowości w języku hebrajskim i arabskim. Oficjalna flaga jest w kolorze białym z wielokolorowym herbem pośrodku.
Polityka.
Siedziba władz samorządowych znajduje się w południowej części miejscowości.
Architektura.
Miasteczko posiada typową arabską architekturę, charakteryzującą się ciasną zabudową i wąskimi, krętymi uliczkami. Zabudowa powstawała bardzo chaotycznie, bez zachowania jakiegokolwiek wspólnego stylu architektonicznego.
Kultura.
W miejscowości jest ośrodek kultury i biblioteka publiczna.
Edukacja i nauka.
W miejscowości znajduje się szkoła podstawowa. W 2010 roku uczyło się w niej 470 uczniów. Średnia liczba uczniów w klasie wynosiła 25.
Sport i rekreacja.
Przy szkole znajduje się boisko oraz sala sportowa.
Religia.
W miejscowości znajdują się groby słynnych rabinów Iszmaela ben Elisza ha-Kohena i Szymona Szezuri.
Gospodarka.
Podstawą lokalnej gospodarki pozostaje rolnictwo (przede wszystkim uprawy drzew oliwnych), chociaż coraz większą rolę odgrywają usługi i handel. Wielu mieszkańców pracuje w izraelskiej policji i armii. Podejmowane są wysiłki na rzecz pobudzenia turystyki. Wielu mieszkańców pracuje w okolicznych strefach przemysłowych.
Transport.
Z miasteczka wyjeżdża się na południowy wschód drogą nr 8566, którą dojeżdża się do miejscowości Rama i skrzyżowania z droga nr 85. Lokalną drogą prowadzącą na zachód dojeżdża się do miejscowości Nachf.

</doc>
<doc id="750429" url="https://pl.wikipedia.org/wiki?curid=750429" title="Sza’ab">
Sza’ab

Sza’ab (hebr. שעב; arab. شعب; ang. Sha'ab) – samorząd lokalny położony w Dystrykcie Północnym, w Izraelu.
Położenie.
Miejscowość Sza’ab jest położona na wysokości 74 metrów n.p.m. na wzgórzach Zachodniej Galilei. Leży w wadi strumienia Chilazon, na północnych zboczach wzgórza Giwat Sachnit (321 m n.p.m.), za którym jest Dolina Sachnin. Na północy wznosi się wzgórze Har Gillon (367 m n.p.m.). Okoliczne wzgórza są w większości zalesione. Teren łagodnie opada w kierunku zachodnim w stronę równiny przybrzeżnej Izraela. W odległości 13 km znajduje się Zatoka Hajfy. W otoczeniu Sza’ab znajdują się miejscowość Kabul, kibuc Jasur, moszawy Ja’ad i Achihud, oraz wioski komunalne Gilon, Curit, Szoraszim, Juwalim, Manof i Tal-El. Na północnym zachodzie znajduje się strefa przemysłowa "Bar Lew".
Podział administracyjny.
Sza’ab jest położona w Poddystrykcie Akki, w Dystrykcie Północnym.
Demografia.
Zgodnie z danymi Izraelskiego Centrum Danych Statystycznych w 2011 roku w Sza’ab żyło ponad 6,1 tys. mieszkańców, z czego 100% Arabowie muzułmanie. Wskaźnik wzrostu populacji w 2011 roku wynosił 1,7%. Zgodnie z danymi "Izraelskiego Centrum Danych Statystycznych" średnie wynagrodzenie pracowników w Sza’ab w 2009 roku wynosiło 4085 ILS (średnia krajowa 7070 ILS).
Historia.
W I wieku znajdowało się tutaj żydowskie miasto Sav (hebr. שאב), które podczas wojny żydowsko-rzymskiej 66–73 zostało opuszczone i zniszczone. Wspomina o nim żydowski historyk Józef Flawiusz. Na jego miejscu powstała w średniowieczu współczesna wioska arabska. Powstała ona przy strategicznej drodze z Hajfy do Damaszku. Niewielka żydowska społeczność istniała tutaj aż do XI wieku, kiedy to podczas wypraw krzyżowych prawdopodobnie wszyscy Żydzi zostali wygnani. W wiosce zamieszkiwali wówczas w większości chrześcijanie, którzy uciekli w XIII wieku przed Mamelukami. Od tego momentu wioska jest zamieszkana wyłącznie przez muzułmanów. W wyniku I wojny światowej w 1918 roku cała Palestyna przeszła pod panowanie Brytyjczyków. Przyjęta 29 listopada 1947 roku Rezolucja Zgromadzenia Ogólnego ONZ nr 181 w sprawie podziału Palestyny przyznawała rejon wioski Sadżur państwu arabskiemu. Podczas wojny domowej w Mandacie Palestyny na początku 1948 roku do wioski wkroczyły siły Arabskiej Armii Wyzwoleńczej, które paraliżowały żydowską komunikację w całym obszarze Galilei. Podczas I wojny izraelsko-arabskiej w lipcu 1948 roku Izraelczycy przeprowadzili w tym rejonie operację „Dekel”, i 18 lipca bez walki zajęli Sza’ab. Większość mieszkańców uciekła wówczas do sąsiedniego Libanu, osiedlając się w obozie uchodźców palestyńskich al-Raszidjah w Tyrze. W wiosce pozostały jedynie osoby stare, z czego większość kobiety. W 1951 roku nastąpiła odbudowa wioski, do której przeniesiono część miejscowej ludności oraz uchodźców arabskich z innych części Izraela. W 1975 roku Sza’ab otrzymała status samorządu lokalnego.
Polityka.
Siedziba władz samorządowych znajduje się w północnej części miejscowości. Przewodniczącym rady samorządu jest Machmud Buka'i.
Architektura.
Miasteczko posiada typową arabską architekturę, charakteryzującą się ciasną zabudową i wąskimi, krętymi uliczkami. Zabudowa powstawała bardzo chaotycznie, bez zachowania jakiegokolwiek wspólnego stylu architektonicznego. Z zabytków znajduje się tutaj meczet Zahir al-Umar, który pochodzi z XVIII wieku. Jest on położony w samym centrum miasteczka. Na południe od meczetu jest położony grób szejka Maqam Alami.
Kultura.
W miejscowości jest ośrodek kultury i biblioteka publiczna.
Edukacja i nauka.
W miejscowości znajduje się 3 szkoły, w tym 2 szkoły podstawowe. W 2010 roku uczyło się w nich ogółem ponad 1,5 tys. uczniów, w tym 880 w szkołach podstawowych. Średnia liczba uczniów w klasie wynosiła 27.
Sport i rekreacja.
We północnej i zachodniej części miejscowości znajdują się dwa boiska do piłki nożnej. Mniejsze boiska oraz sale sportowe są zlokalizowane przy szkołach.
Gospodarka.
Podstawą lokalnej gospodarki pozostaje rolnictwo (przede wszystkim uprawy drzew oliwnych), chociaż coraz większą rolę odgrywają usługi i handel. Wielu mieszkańców pracuje w okolicznych strefach przemysłowych.
Transport.
Z miejscowości wyjeżdża się na południowy zachód na drogę nr 805, którą jadąc na zachód dojeżdża się do skrzyżowania z drogą ekspresową nr 70, lub jadąc na wschód dojeżdża się do moszawu Ja’ad.

</doc>
<doc id="750430" url="https://pl.wikipedia.org/wiki?curid=750430" title="Szelomi">
Szelomi

Szelomi (hebr. שלומי) – samorząd lokalny w Izraelu, w Dystrykcie Północnym.
Położenie.
Miejscowość Szelomi jest położona na wysokości 92 metrów n.p.m. na zachodnich zboczach wzgórz Zachodniej Galilei. Leży u podnóża grzbietu górskiego Reches ha-Sulam (361 m n.p.m.), którym przebiega granica z Libanem. Wzdłuż północnej granicy miejscowości przepływa strumień Chanita, a na południe strumień Becet. Okoliczne wzgórza są w większości zalesione. Teren opada w kierunku zachodnim na równinę przybrzeżną Izraela. W otoczeniu Szelomi znajdują się kibuce Kefar Rosz ha-Nikra, Chanita, Adamit i Maccuwa, oraz moszawy Ja’ara i Becet. Na północ od miejscowości, przy granicy znajduje się izraelska baza wojskowa "Dvoranit Sigint", oraz posterunek obserwacyjny UNIFIL. Po stronie libańskiej jest położone miasto An-Nakura i wioska Alma asz-Szab.
Podział administracyjny.
Szelomi jest położone w Poddystrykcie Akki, w Dystrykcie Północnym.
Demografia.
Zgodnie z danymi Izraelskiego Centrum Danych Statystycznych w 2011 roku w Szelomi żyło ponad 6 tys. mieszkańców, z czego 92,8% Żydzi i 7,2% inne narodowości. Wskaźnik wzrostu populacji w 2011 roku wynosił 1,7%. Zgodnie z danymi "Izraelskiego Centrum Danych Statystycznych" średnie wynagrodzenie pracowników w Szelomi w 2009 roku wynosiło 5840 ILS (średnia krajowa 7070 ILS).
Historia.
Badania archeologiczne wykazały, że miejsce to było zamieszkane już w epoce brązu. Od I do V wieku wioska była zamieszkana przez społeczność żydowską. Talmud nazywa ją "Becet". We wsi znaleziono 18 stanowisk archeologicznych z tego okresu. Odkryto miejsca pochówku chrześcijan oraz dzbany z IV wieku. Od początku okresu panowania Arabów wioska była zamieszkana przez społeczność arabską i nazywała się Al-Bassa. W 1189 roku wioskę wykorzystali krzyżowcy jako obóz wojenny podczas III wyprawy krzyżowej. Krzyżowcy nazywali wioskę "Le Bace" lub "LeBassa". W 1517 roku wioska wraz z całą Palestyną przeszła pod panowanie osmańskie. Dokumenty podatkowe z 1596 roku mówią, że w al-Bassa mieszkało 76 rodzin muzułmańskich i 28 kawalerów. Płacili oni podatki z upraw pszenicy, jęczmienia, bawełny, oliwek, owoców, oraz hodowli kóz i uli. W 1882 roku we wsi otworzono publiczną szkołę podstawową dla chłopców, a następnie prywatną szkołę średnią i publiczną szkołę podstawową dla dziewcząt. W wyniku I wojny światowej nastąpiły duże zmiany terytorialne na Bliskim Wschodzie. Francusko-brytyjska umowa graniczna z 1920 roku nieprecyzyjnie określiła przebieg granicy między Brytyjskim Mandatem Palestyny i Francuskim Mandatem Syrii (w skład którego wchodził także dzisiejszy Liban). Okazało się, że granica przebiegała na północ od wioski al-Bassa. Sama wioska znajdowała się w Mandacie Palestyny, jednak znaczna część jej pól uprawnych znalazła się w Mandacie Syrii. W rezultacie mieszkańcy al-Bassa zostali odcięci od swoich pól uprawnych. Władze francuskie rozwiązały ten problem, przyznając w 1921 roku mieszkańcom al-Bassa obywatelstwo Mandatu Syrii. Równolegle pracowała mieszana komisja francusko-brytyjska, która do lutego 1922 roku ustaliła szczegółowy przebieg granicy. W 1923 roku oficjalnie potwierdzono, że al-Bassa znajduje się w Brytyjskim Mandacie Palestyny (zmieniono również przebieg granicy przy wiosce). W 1926 roku zmieniono obywatelstwo mieszkańców wioski na palestyńskie. Przeprowadzony we wrześniu 1922 roku wykazał, że w al-Bassa mieszkało 867 chrześcijan, 150 muzułmanów i 1 Żyd. W kolejnych latach tutejsza populacja uległa dużym zmianom. W 1945 roku w wiosce żyło 1590 chrześcijan i 1360 muzułmanów. Podczas arabskiego powstania w Palestynie (1936–1939) w bezpośrednim sąsiedztwie wioski powstał posterunek żydowskiej policji, który następnie przekształcono w brytyjski Fort Tegart. W dniu 6 września 1938 roku w pobliżu wioski wpadł na minę brytyjski samochód pancerny, w wyniku czego zginęło czterech brytyjskich żołnierzy. W odwecie Brytyjczycy spalili dolną część wioski. Kilka dni później brytyjscy żołnierze zmusili około 50 wieśniaków do wejścia do autobusu, który następnie skierowano na minę podłożoną na drodze. W wybuchu zginęło około 20 Arabów. Mieszkańcy wioski zostali zmuszeni do wykopania dołu i pogrzebania wszystkich zabitych. Przyjęta 29 listopada 1947 roku Rezolucja Zgromadzenia Ogólnego ONZ nr 181 przyznała te tereny państwu arabskiemu. Podczas wojny domowej w Mandacie Palestyny na początku 1948 roku w okolicy tej stacjonowały siły Arabskiej Armii Wyzwoleńczej. W ostatnich dniach przed proklamacją niepodległości Izraela żydowska organizacja paramilitarna Hagana przeprowadziła operację „Ben-Ami”, w trakcie której 14 maja 1948 roku Izraelczycy zajęli wioskę al-Bassa. Była ona słabo broniona przez nieliczną lokalną arabską milicję. Po zajęciu wioski, Izraelczycy zgromadzili mieszkańców w miejscowym kościele, gdzie zastrzelili kilkoro młodzieńców. Zeznania świadków różnią się od siebie, i mówią o pięciu osobach zastrzelonych wewnątrz kościoła lub siedmiu osobach na zewnątrz. Następnie, 27 maja mieszkańców wioski przymusowo wysiedlono, a ich domy w większości zniszczono. Prawie wszyscy wieśniacy z al-Bassa uciekli do Libanu. Po I wojnie izraelsko-arabskiej w 1949 roku w pobliżu opuszczonej wioski powstał prowizoryczny obóz dla żydowskich imigrantów (ma'abarot). W 1950 roku obóz przekształcono w stałą osadę o nazwie Szelomi. Jej pierwszymi mieszkańcami byli imigranci z Indii, Jemenu i Jugosławii. Po 1956 roku dotarła tutaj nowa fala imigrantów żydowskich, pochodzących tym razem z Afryki Północnej (głównie z Tunezji i Maroka. Szelomi było szybko rozwijającą się osadą, która w 1960 roku awansowała do statusu samorządu lokalnego. W latach 90. XX wieku osiedliło się tutaj wielu imigrantów z krajów byłego ZSRR. Ze względu na bliskość granicy z Libanem miejscowość jest narażona na ataki terrorystyczne. Podczas II wojny libańskiej w 2006 roku na miejscowość spadły liczne rakiety wystrzeliwane przez organizację terrorystyczną Hezbollah z południowego Libanu. Ataki te powtórzyły się w styczniu 2008 roku.
Nazwa.
Nazwa miejscowości nawiązuje do biblijnej postaci Szelomiego, ojca księcia Achiuda z pokolenia Asera.
Symbole.
Oficjalny herb miejscowości został opublikowany we wrześniu 1961 roku. Ma on kształt tarczy, pośrodku której widnieje rozłożyste drzewo. Przedstawia ono okoliczne lasy. U podstawy drzewa wyrasta kwiat, symbolizujący odradzające się życie. Powyżej umieszczono nazwę miejscowości pisaną w języku hebrajskim.
Polityka.
Siedziba władz samorządowych znajduje się w centrum miejscowości. Przewodniczącym rady jest Gabi Naaman.
Architektura.
Zabudowa Szelomi składa się w większości z niewysokiej zabudowy. Tutejsze domy są najczęściej jednorodzinne lub kilkurodzinne. Zabudowa jest nowoczesna i charakteryzuje się ekologicznym wkomponowaniem w naturalne otoczenie przyrody. Miejscowość posiada następujące osiedla mieszkaniowe: Nof Harim, Giwat HaArazim, Morad Ha-Har, Bene Beitecha, Neve Rabin, Pisgat Szelomi oraz Morad HaNahal. W miejscowości są liczne ogrody - Ogród Przygód, Ogród Karmiel, Ogród Netanji, Ogród KKL i Ogród Goldy. W pobliżu Ogrodu Przygód znajduje się stanowisko archeologiczne z pozostałościami mozaiki podłogowej z okresu bizantyjskiego. Na północ od strefy przemysłowej są położone pozostałości arabskiej wioski al-Bassa, z grobami w jaskiniach i ruinami kościoła bizantyjskiego.
Kultura.
W miejscowości jest ośrodek kultury i biblioteka publiczna. Tutejsze centrum kultury obsługuje okoliczne wioski, zapewniając mieszkańcom dostęp do wydarzeń kulturalnych i imprez sportowych.
Edukacja i nauka.
W miejscowości znajdują się 3 szkoły ("HaRav Maimon Hakoen", "Erez" i "Ben Cwi"). W 2010 roku uczyło się w nich ogółem ponad 800 uczniów, w tym 680 w szkołach podstawowych. Średnia liczba uczniów w klasie wynosiła 24. Poza tym jest tutaj centrum szkolenia zawodowego "Erez College", centrum kształcenia nauczycieli oraz szkoła specjalna.
Sport i rekreacja.
W zachodniej części miejscowości znajduje się boisko do piłki nożnej. W tutejszym centrum sportów jest basen pływacki, sala sportowa oraz korty tenisowe. Mniejsze boiska oraz sale sportowe są zlokalizowane przy szkołach.
Turystyka.
W ostatnich latach coraz większe znaczenie w Szelomi zdobywa obsługa ruchu turystycznego. Okoliczne wzgórza są w większości porośnięte lasami, w których poprowadzono szlaki turystyczne. Po stronie wschodniej znajduje się Rezerwat Przyrody Strumienia Becet. W pobliżu jest także Park Narodowy Rosz ha-Nikra. Ze względu na bliskość granicy z Libanem należy podporządkować się zaleceniom sił bezpieczeństwa, które najlepiej znają aktualną sytuację na granicy. W miejscowości istnieje możliwość przenocowania i zjedzenia posiłków.
Gospodarka.
Lokalna gospodarka opiera się na dwóch strefach przemysłowych i obsłudze ruchu turystycznego. Obszar przemysłowy zajmuje powierzchnię około 500 hektarów. Z ważniejszych zakładów znajduje się tutaj "Widia-Hanita" produkujący różnorodne wiertła i narzędzia skrawające.
Transport.
Przez centrum miejscowości przebiega droga nr 899, którą jadąc na zachód dojeżdża się do moszawu Becet i dalej do drogi nr 4, lub jadąc na południowy wschód dojeżdża się do drogi nr 70 i dalej do moszawu Ja’ara. Drogą nr 70 jadąc na południe dojeżdża się do kibucu Maccuwa. Natomiast drogą nr 4 można dojechać na północ do kibucu Kefar Rosz ha-Nikra, lub na południe do moszawu Liman. Droga nr 8990 prowadzi na północny wschód do kibucu Chanita.

</doc>
<doc id="750431" url="https://pl.wikipedia.org/wiki?curid=750431" title="Mistrzostwa Europy w Boksie 1967">
Mistrzostwa Europy w Boksie 1967

XVII Mistrzostwa Europy w Boksie (mężczyzn) odbyły się w dniach 25 maja - 2 czerwca 1967 w Rzymie. Startowało 171 uczestników z 26 państw, w tym dziesięciu reprezentantów Polski.

</doc>
<doc id="750433" url="https://pl.wikipedia.org/wiki?curid=750433" title="Gąska biaława">
Gąska biaława

Gąska biaława ("Tricholoma album" (Schaeff.) P. Kumm.) – gatunek grzybów należący do rodziny gąskowatych ("Tricholomataceae"),
Systematyka i nazewnictwo.
Pozycja w klasyfikacji według Index Fungorum: "Psathyrella, Psathyrellaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1774 r. Jacob Christian Schäffer nadając mu nazwę "Agaricus albus". Obecną, uznaną przez Index Fungorum nazwę nadał mu w 1871 r. Paul Kummer, przenosząc go do rodzaju "Tricholoma". Niektóre synonimy naukowe:
Nazwę polską zaproponował Władysław Wojewoda w 2003 r. W polskim piśmiennictwie mykologicznym ma też nazwę bedłka biała.
Morfologia.
Średnicy od 3–6 cm, początkowo dzwonkowaty, później płasko wypukły, z tępym szerokim garbkiem, brzeg często pofalowany i krótko podgięty, mięsisty, kruchy. Skórka gładka, sucha, promieniście włóknista, biaława, kremowobiaława, na wierzchołku bladoochrowa
Grube, wybrzuszone, o szerokości 4–11 mm, przy trzonie wycięte. Są rzadkie. Liczba kompletnych blaszek wynosi 30-60, pomiędzy nimi są międzyblaszki w liczbie 1-3 między dwoma kompletnymi blaszkami. Barwa od białej do białożółtawej.
Wysokość od 5 do 12 cm, grubość 1–2 cm. Jest cylindryczny, niekiedy maczugowato rozszerzony, przy podstawie zwężony, pełny, twardy. Skórka biaława, czasami z ochrowymi plamami, bywa głęboko wrośnięty w podłoże.
Twardy i suchy, białawy. Zapach mączno-ziemisty, niekiedy nawet nieprzyjemny (jak DDT). Smak cierpkawy, później paląco-gorzkawy.
Wysyp zarodników biały. Zarodniki szeroko elipsoidalne, gładkie, o rozmiarach 5–6,5 × 3,5–4,5 μm, z wyraźną wnęką. Podstawki o rozmiarach 25–34 × 5–6 μm, 4-zarodnikowe ze sprzążką. W hymenium brak cystyd. Strzępki skórki cylindryczne, o szerokości 2,5–6 μm z rozproszonymi półwrzecionowatymi segmentami o rozmiarach 20–50 × 3–9 μm. Strzępek pod skórką nie sposób odróżnić od strzępek tramy. Są cylindryczne, o rozmiarach 19–50 × 3–12 μm. Nie zawierają pigmentu, lub bardzo blady wewnątrz strzępek. Sprzążki występują rzadko, w hymenium praktycznie brak ich na większości sept.
Występowanie i siedlisko.
Opisano występowanie gąski białawej w Ameryce Północnej, Europie oraz w Korei. W Europie jest szeroko rozprzestrzeniona; występuje od Hiszpanii po Islandię i północne krańce Półwyspu Skandynawskiego (69° szerokości geograficznej). W polskim piśmiennictwie naukowym opisano wiele jej stanowisk na obszarze całego kraju.
Pojawia się od sierpnia do listopada, na ziemi w liściastych i mieszanych, przede wszystkim pod brzozą brodawkowatą i dębami. Owocniki występują zazwyczaj w grupkach.
Znaczenie.
Naziemny grzyb mikoryzowy. Jest niejadalny.
Gatunki podobne.
Jest w Polsce kilka gatunków gąsek o białawych kapeluszach:

</doc>
<doc id="750434" url="https://pl.wikipedia.org/wiki?curid=750434" title="Oliana">
Oliana

Oliana – gmina w Hiszpanii, w Katalonii, w prowincji Lleida, w comarce Alt Urgell.
Powierzchnia gminy wynosi 32,38 km². Zgodnie z danymi INE, w 2005 roku liczba ludności wynosiła 1932, a gęstość zaludnienia 59,67 osoby/km². Wysokość bezwzględna gminy równa jest 469 metrów. Współrzędne geograficzne gminy to 42°4'13"N, 1°18'52"E.
Miejscowości.
W skład gminy Fígols i Alinya wchodzą trzy miejscowości, w tym miejscowość gminna o tej samej nazwie:

</doc>
<doc id="750435" url="https://pl.wikipedia.org/wiki?curid=750435" title="Les Anoves">
Les Anoves

Les Anoves – miejscowość w Hiszpanii, w Katalonii, w prowincji Lleida, w comarce Alt Urgell, w gminie Oliana.
Według danych INE w 2020 roku liczyła 16 mieszkańców – 8 mężczyzn i 8 kobiet. 

</doc>
<doc id="750436" url="https://pl.wikipedia.org/wiki?curid=750436" title="El Castell">
El Castell

El Castell, również: El Castell d’Oliana – miejscowość w Hiszpanii, w Katalonii, w prowincji Lleida, w comarce Alt Urgell, w gminie Oliana.
Według danych INE w 2020 roku liczyła 75 mieszkańców – 44 mężczyzn i 31 kobiet. 

</doc>
<doc id="750438" url="https://pl.wikipedia.org/wiki?curid=750438" title="Aleksander du Toit">
Aleksander du Toit



</doc>
<doc id="750440" url="https://pl.wikipedia.org/wiki?curid=750440" title="Alexander du Toit">
Alexander du Toit



</doc>
<doc id="750441" url="https://pl.wikipedia.org/wiki?curid=750441" title="Gąska gołębia">
Gąska gołębia

Gąska gołębia ("Tricholoma columbetta" (Fr.) P. Kumm.) – gatunek grzybów z rodziny gąskowatych ("Tricholomataceae").
Systematyka i nazewnictwo.
Pozycja w klasyfikacji: "Tricholoma, Tricholomataceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" (według Index Fungorum).
Po raz pierwszy takson ten zdiagnozował w 1821 r. Elias Fries nadając mu nazwę "Agaricus columbetta". Obecną, uznaną przez Index Fungorum nazwę nadał mu w 1871 r. P. Kumm., przenosząc go do rodzaju "Tricholoma". 
Niektóre synonimy:
Nazwę polską podał Stanisław Chełchowski w 1898 r. W polskim piśmiennictwie mykologicznym ma też nazwę bedłka gołębia.
Morfologia.
Średnica od 5 do 10 cm, młody – stożkowaty, później płaski, z szerokim tępym garbkiem, brzeg początkowo podwinięty, później ostry, pofałdowany i wreszcie wygięty. Skórka jedwabiście lśniąca, promieniście włóknista, w wilgotnych warunkach lepka, biaława, często z ochrowymi, zielonkawymi lub czerwonawymi plamami.
Początkowo wąskie i gęste, później o szerokości do 10 mm, o ostrzach nieregularnie ząbkowanych, białawe do białawokremowych.
Wysokość od 5 do 10 cm, średnica do 3 cm, walcowaty, u podstawy zwężony, białawy, często z niebieskozielonymi plamami u dołu.
Soczysty, zwarty, białawy. Zapach niewyraźnie ziemisto – mączny. Smak lekko mączny.
Wysyp zarodników biały. Zarodniki jajowate, o średnicy 5,5-7 × 4-5,5 µm, gładkie, z jedną oleistą kroplą. Podstawki zgrubiałe, walcowate, 4-zarodnikowe, o rozmiarach 29-42 × 7-8µm. Strzępki w blaszkach cienkie, bez sprzążek. Strzępki skórki cienkie, o zaokrąglonych komórkach bez pigmentu.
Występowanie i siedlisko.
Występowanie tego gatunku opisano w Ameryce Północnej, Europie i Kostaryce. W Polsce gatunek rzadki. Znajduje się na "Czerwonej liście roślin i grzybów Polski". Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych. Znajduje się na listach gatunków zagrożonych także w Danii, Niemczech, Holandii, Litwie.
Pojawia się od sierpnia do października w świetlistych lasach liściastych (pod bukami, brzozami lub dębami), na glebach ubogich w wapń, jednak niezbyt kwaśnych; w rozproszeniu.
Znaczenie.
Grzyb mikoryzowy. Grzyb jadalny średniej jakości, nadaje się do przyrządzania potraw z przeznaczeniem do bezpośredniego spożycia.
Gatunki podobne.
Istnieje kilka gatunków białych gąsek, ten jednak jest łatwy do odróżnienia, jeśli uwzględni się pewne charakterystyczne cechy budowy i siedliska. Niejadalna gąska biaława ("Tricholoma album") nie ma na kapeluszu wyraźnych kolorowych plam, miąższ ma lekko palący i zasychając wydziela odstręczający zapach gazu ziemnego. Trująca gąska nieprzyjemna ("Tricholoma inamoenum") ma odstręczający zapach gazu świetlnego i rośnie w lasach iglastych. Śmiertelnie trujące białe gatunki muchomorów, takie jak muchomor wiosenny ("Amanita verna") i muchomor jadowity ("Amanita virosa") mają pochwę oraz pierścień na trzonie.

</doc>
<doc id="750442" url="https://pl.wikipedia.org/wiki?curid=750442" title="Cava (gmina)">
Cava (gmina)

Cava – gmina w Hiszpanii, w Katalonii, w prowincji Lleida, w comarce Alt Urgell.
Powierzchnia gminy wynosi 42,91 km². Zgodnie z danymi INE, w 2005 roku liczba ludności wynosiła 60, a gęstość zaludnienia 1,42 osoby/km2. Wysokość bezwzględna gminy równa jest 1335 metry. Współrzędne geograficzne gminy to 42°19'38"N, 1°35'8"E.
Miejscowości.
W skład gminy Cava wchodzą trzy miejscowości, w tym miejscowość gminna o tej samej nazwie:

</doc>
<doc id="750443" url="https://pl.wikipedia.org/wiki?curid=750443" title="Ansovell">
Ansovell

Ansovell () – miejscowość w Hiszpanii, w Katalonii, w prowincji Lleida, w comarce Alt Urgell, w gminie Cava.
Według danych INE w 2020 roku liczyła 24 mieszkańców – 15 mężczyzn i 9 kobiet. 

</doc>
<doc id="750444" url="https://pl.wikipedia.org/wiki?curid=750444" title="El Querforadat">
El Querforadat

El Querforadat – miejscowość w Hiszpanii, w Katalonii, w prowincji Lleida, w comarce Alt Urgell, w gminie Cava.
Według danych INE w 2020 roku liczyła 14 mieszkańców – 9 mężczyzn i 5 kobiet. 

</doc>
<doc id="750447" url="https://pl.wikipedia.org/wiki?curid=750447" title="Vilaller">
Vilaller

Vilaller — gmina w Hiszpanii, w Katalonii, w prowincji Lleida, w comarce Alta Ribagorça.
Powierzchnia gminy wynosi 59,23 km². Zgodnie z danymi INE, w 2005 roku liczba ludności wynosiła 644, a gęstość zaludnienia 10,87 osoby/km². Wysokość bezwzględna gminy równa jest 981 metrów. Współrzędne geograficzne gminy to 42°28'42"N, 0°43'6"E. Burmistrzem gminy jest Jaume Monsó.
Miejscowości.
W skład gminy Vilaller wchodzą dwie miejscowości, w tym miejscowość gminna o tej samej nazwie:

</doc>
<doc id="750449" url="https://pl.wikipedia.org/wiki?curid=750449" title="Senet (miejscowość)">
Senet (miejscowość)

Senet (także: Senet de Barravés) – miejscowość w Hiszpanii, w Katalonii, w prowincji Lleida, w comarce Alta Ribagorça, w gminie Vilaller.
Według danych INE z 2005 roku miejscowość zamieszkiwały 92 osoby.

</doc>
<doc id="750450" url="https://pl.wikipedia.org/wiki?curid=750450" title="Nowa Wieś Mała (województwo dolnośląskie)">
Nowa Wieś Mała (województwo dolnośląskie)

Nowa Wieś Mała – wieś w Polsce położona w województwie dolnośląskim, w powiecie jaworskim, w gminie Paszowice.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisane są obiekty:
Zobacz też: Nowa Wieś Mała, Nowa Wieś Wielka, Nowa Wieś.

</doc>
<doc id="750452" url="https://pl.wikipedia.org/wiki?curid=750452" title="Senet de Barravés">
Senet de Barravés



</doc>
<doc id="750455" url="https://pl.wikipedia.org/wiki?curid=750455" title="Krakówkowice">
Krakówkowice

Krakówkowice (po 1945 r. "Krakowiec", niem. Krackwitz) – przysiółek wsi Piotrowice Nyskie w Polsce, położony w województwie opolskim, w powiecie nyskim, w gminie Otmuchów.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Crecowitz" w szeregu wsi lokowanych na prawie polskim "iure polonico". W okresie hitlerowskiego reżimu w latach 1936-1945 miejscowość nosiła nazwę "'Wiesental O.S."

</doc>
<doc id="750458" url="https://pl.wikipedia.org/wiki?curid=750458" title="Graetzerbier">
Graetzerbier



</doc>
<doc id="750459" url="https://pl.wikipedia.org/wiki?curid=750459" title="Grodzisz">
Grodzisz



</doc>
<doc id="750460" url="https://pl.wikipedia.org/wiki?curid=750460" title="Piwo Groclin Grodziskie">
Piwo Groclin Grodziskie



</doc>
<doc id="750463" url="https://pl.wikipedia.org/wiki?curid=750463" title="Parafia Matki Boskiej Piekarskiej w Katowicach">
Parafia Matki Boskiej Piekarskiej w Katowicach

Parafia Matki Boskiej Piekarskiej w Katowicach – parafia rzymskokatolicka na Osiedlu Tysiąclecia w Katowicach, erygowana w 1985 roku.
Historia powstania kościoła i parafii.
W 1983 biskup Herbert Bednorz postanowił na Osiedlu Tysiąclecia w Katowicach utworzyć nową parafię. 26 stycznia 1983 ksiądz Paweł Furczyk skierował pismo do ówczesnego Prezydenta Katowic Edwarda Mechy z prośbą lokalizację punktu sakralnego, który określono w piśmie jako kaplica dla osób starszych i niepełnosprawnych. Projektantami kaplicy zostali architekci Osiedla Tysiąclecia – Henryk Buszko i Aleksander Franta. Opracowanie wystroju wnętrza powierzono małżeństwu Hańderków z Bielska Białej.
Budowa kaplicy, która faktycznie stała się przyszłym kościołem, rozpoczęła się 13 czerwca 1984. 23 kwietnia 1985 podjęto pierwsze prace budowlane. Nadzór nad budową kościoła prowadził Michał Grymel i Jacek Nowak. W budowie kościoła wzięło udział wielu mieszkańców tej części Osiedla Tysiąclecia. Parafia została erygowana 1 września 1985, a jej patronką została Matka Boska Piekarska.
1 marca 1989 rozpoczęła się budowa salek katechetycznych. 16 grudnia 1990 ks. Jerzy Strzyż wmurował kamień węgielny poświęcony przez papieża Jana Pawła II. 17 grudnia 1990 biskup Damian Zimoń konsekrował kościół.
13 kwietnia 2012 roku byłą pierwszą parafią w Polsce, do której na stałe wprowadzono relikwie bł. Piotra Jerzego Frassatiego.

</doc>
<doc id="750464" url="https://pl.wikipedia.org/wiki?curid=750464" title="Kamienna Góra (Nadziejów)">
Kamienna Góra (Nadziejów)

Kamienna Góra – przysiółek wsi Nadziejów w Polsce, położony w województwie opolskim, w powiecie nyskim, w gminie Otmuchów.
W latach 1975–1998 przysiółek położony był w ówczesnym województwie opolskim

</doc>
<doc id="750468" url="https://pl.wikipedia.org/wiki?curid=750468" title="Demografia Austrii">
Demografia Austrii

Religie:
Największą wspólnotę religijną stanowi Kościół katolicki do którego należy 5 427 tys. wiernych. W obrządku rzymskokatolickim ochrzczonych jest 5 410 tys. mieszkańców Austrii, co stanowi około 64,5% populacji (2010). Kościół starokatolicki liczy 11 tys. wiernych, Kościół greckokatolicki liczy 1089 wiernych, Kościół ormiańskokatolicki 266 osób.
Do protestantyzmu przyznaje się ok. 366 tysięcy wiernych: Kościół Ewangelicko-Augsburski – 320,2 tys., Protestancki Kościół Reformowany (kalwini) – 10,4 tys., Wolny Kościół Chrześcijański (zielonoświątkowcy) – 7,5 tys., Rumuńskie grupy zielonoświątkowe – 6,5 tys., Kościół Adwentystów Dnia Siódmego – 5,0 tys., oraz Federacja Baptystyczna – 2,05 tys..
Wspólnoty tradycji prawosławnej liczą ok. 200 tys. wiernych (Grecki Kościół Prawosławny, Serbski Kościół Prawosławny – 74,2 tys., Rosyjski Kościół Prawosławny – 3,3 tys., Rumuński Kościół Prawosławny – 2,8 tys., Apostolski Kościół Ormiański – 1,8 tys., Koptyjski Kościół Ortodoksyjny – 1,6 tys., Syryjski Kościół Ortodoksyjny – 1,6 tys., Bułgarski Kościół Prawosławny – 1,1 tys. osób).
Wyznania restoracjonistyczne obejmują: Świadków Jehowy (21,7 tys. głosicieli), Kościół Jezusa Chrystusa Świętych w Dniach Ostatnich – 4,6 tys..
Inne grupy wyznaniowe liczą łącznie prawie 500 tysięcy członków, a największe z nich to Islamska Wspólnota Wyznaniowa w Austrii – 461 tys. wiernych, Austriacki Buddyjski Związek Religijny – 10,4 tys., Gmina żydowska 8,1 tys., Hinduizm – 3,6 tys..
Języki:
niemiecki (urzędowy), słoweński, chorwacki, węgierski.
Struktura etniczna:
Wykres liczby ludności Austrii na przestrzeni ostatnich 140 lat (tys. osób)

</doc>
<doc id="750471" url="https://pl.wikipedia.org/wiki?curid=750471" title="Mariusz Wiktorowicz">
Mariusz Wiktorowicz

Mariusz Wiktorowicz (ur. 1 kwietnia 1975 w Legnicy) – polski trener siatkarski, były siatkarz, dwukrotny reprezentant Polski seniorów.
Kariera.
Zawodnicza.
Przygodę z siatkówką rozpoczął w Orionie Sulechów. Pierwszy znaczący sukces odniósł jako junior młodszy, gdy z Cariną Gubin sięgnął po tytuł mistrza kraju we wspomnianej kategorii wiekowej. Został tam zauważony przez trenera reprezentacji Polski juniorów Ryszarda Kruka. Następnie przez cztery lata bronił barw AZS Yawalu Częstochowa, z którym zdobył dwa złote medale mistrzostw Polski. Spod Jasnej Góry trafił na równie długi okres do Bielska-Białej. Na jego siatkarskiej drodze znalazły się także kluby ze Świdnika i Rzeszowa, a duże piętno odcisnęły na nim występy w Górniku Radlin. Z klubem tym udało się mu bowiem wywalczyć awans do Serii A. Karierę zawodniczą zakończył w Jadarze Radom. W 1996 r. dwa razy wystąpił w seniorskiej reprezentacji Polski.
Trenerska.
Po zakończeniu kariery zawodniczej został drugim trenerem radomskiego klubu. Po odejściu Dariusza Luksa poprowadził radomian przez dwie kolejki ligowe. Pod jego kierunkiem przegrali oni z Płomieniem Sosnowiec i zwyciężyli 3:0 przed własną publicznością Politechnikę Warszawską.
W kolejnym sezonie był II trenerem żeńskiego zespołu BKS Aluprof Bielsko-Biała. Pod koniec sezonu 2007/08 pełnił funkcję I trenera bialskiego klubu. W sezonie 2008/09 oraz na początku kolejnego sezonu był asystentem Igora Prieložnego w BKS-ie, w grudniu 2009 r. zastąpił Słowaka na stanowisku I trenera. Zespół z Bielska-Białej prowadzony przez Wiktorowicza zakończył sezon zdobyciem tytułu Mistrza Polski. W sezonie 2010/11 Wiktorowicz był w dalszym ciągu w sztabie szkoleniowym BKS-u, początkowo jako asystent trenera Grzegorza Wagnera, a od 1 marca 2011 do 2012 r. ponownie pierwszy trener. Od 2012 r. szkoleniowiec Chemika Police, z którym awansował do OrlenLigi, Chemik rozstał się z nim w styczniu 2014 r.. W 2014 r. był dyrektorem sportowym I-ligowej Zawiszy Sulechów. W lutym 2015 r. został trenerem KS DevelopRes Rzeszów, funkcję tę pełnił do początku grudnia 2015 r.. Kilka dni później powrócił na stanowisko pierwszego trenera drużyny BKS Bielsko-Biała, które zajmował do grudnia 2016 r.. Od sezonu 2017/18 do końca grudnia 2018 r. był trenerem Energi MKS Kalisz.

</doc>
<doc id="750474" url="https://pl.wikipedia.org/wiki?curid=750474" title="Józef Łazarski">
Józef Łazarski

Józef Łazarski (ur. 16 grudnia 1854 w Jeleśni, zm. 24 stycznia 1924 w Krakowie) – polski lekarz, profesor farmakologii i farmakognozji Wydziału Lekarskiego UJ w Krakowie, rektor UJ.
Życiorys.
Był synem Józefa, nauczyciela ludowego z Jeleśni i posła na Sejm Krajowy, i Weroniki z Suvadów. Jego braćmi byli Stanisław (adwokat, poseł do Sejmu Krajowego Galicji) i Mieczysław (matematyk, rektor Politechniki Lwowskiej). Od roku 1868, po ukończeniu 4 klasy Gimnazjum Św. Anny w Krakowie, kontynuował naukę pozaszkolnie i rozpoczął jednocześnie praktykę aptekarską w aptece Bloska w Żywcu. Dyplom podaptekarza uzyskał po zdaniu egzaminu przed Gremium Aptekarzy Galicji Zachodniej (22 lipca1871). W roku 1873 zdał w Gimnazjum Św. Anny w Krakowie egzamin dojrzałości. W tym samym roku rozpoczął studia farmaceutyczne w Grazu. Po pierwszym roku kontynuował studia w Wiedniu. Dyplom magistra farmacji otrzymał 25 lipca1875 i w tym też roku został demonstratorem przy katedrze fizjologii uniwersytetu w Wiedniu. Od roku 1877 pełnił obowiązki bezpłatnego asystenta katedry farmakologii i farmakognozji tegoż uniwersytetu, prowadzonej przez prof. Vogla. Pracę na stanowisku płatnego asystenta rozpoczął 1 marca1879, już po uzyskaniu stopnia doktora wszech nauk lekarskich (26 lutego1879). W latach następnych został starszym asystentem i habilitował się. Nadto pracował jako lekarz szpitala powszechnego w Wiedniu.
Powołany 1 kwietnia1882 na stanowisko pierwszego profesora nadzwyczajnego farmakologii i farmakognozji UJ (po śmierci Fryderyka Skobla) i podjął równocześnie obowiązki kierownika powstałego wówczas Zakładu Farmakologii.
Jego większość prac naukowych powstała podczas jego pobytu w Wiedniu, a okres profesury w UJ przyniósł ich mniej. Na stanowisko profesora zwyczajnego UJ został powołany 1 stycznia1887. W 1atach 1889/1890, 1896/1897 i 1905/1906 wybierany był na dziekana Wydziału Lekarskiego UJ. W roku akademickim 1909/1910 został rektorem UJ. Był czynnym członkiem Akademii Umiejętności, prezesem Krakowskiego Towarzystwa Lekarskiego, prezesem Zachodniej Galicyjskiej Izby Lekarskiej, w okresie późniejszym Krakowskiej Izby Lekarskiej, członkiem Najwyższej Rady Zdrowia oraz Komitetu Zarządzającego Szpitala Św. Łazarza. Pomimo przekroczenia 70 roku życia pozostał nadal na stanowisku profesora (uchwała Rady Wydziału Lekarskiego UJ z 16 listopada1923). Spośród jego uczniów katedry uniwersyteckie objęli Zygmunt Leyko, Jan Jurkowski i Adam Łobaczewski. Był żonaty z Anną z Habdank-Hankiewiczów. Nie miał potomstwa. Został pochowany na Cmentarzu Rakowickim w Krakowie (kwatera D, płd.)

</doc>
<doc id="750487" url="https://pl.wikipedia.org/wiki?curid=750487" title="HC Pilzno 1929">
HC Pilzno 1929

HC Plzeň 1929 – czeski klub hokejowy z siedzibą w Pilźnie występujący w rozgrywkach Tipsport Extraliga (od sezonu 1993/94).
W 2009 większościowym właścicielem klubu został jego zawodnik i kapitan drużyny (do 2014), Martin Straka. Klub działa pod nazwą HC Plzeň 1929 s.r.o., jednak na potrzeby uczestnictwa w lidze występuje pod nazwą sponsorską HC Škoda Plzeň.

</doc>
<doc id="750493" url="https://pl.wikipedia.org/wiki?curid=750493" title="Potsdam Hauptbahnhof">
Potsdam Hauptbahnhof

Potsdam Hauptbahnhof – główny dworzec kolejowy w Poczdamie, w kraju związkowym Brandenburgia, w Niemczech. Jest stacją końcową linii nr 7 kolei miejskiej (S-Bahn) w Berlinie.

</doc>
<doc id="750496" url="https://pl.wikipedia.org/wiki?curid=750496" title="Recklinghausen Hauptbahnhof">
Recklinghausen Hauptbahnhof

Recklinghausen Hauptbahnhof – główny dworzec kolejowy w Recklinghausen, w kraju związkowym Nadrenia Północna-Westfalia, w Niemczech.

</doc>
<doc id="750498" url="https://pl.wikipedia.org/wiki?curid=750498" title="Szachy szybkie">
Szachy szybkie

Szachy szybkie, szachy aktywne – krótka partia szachowa, w której suma czasu do namysłu każdego gracza oraz sześćdziesięciokrotności ewentualnego czasu doliczanego za każde posunięcie jest większa niż 10 minut i mniejsza niż godzina (partie z sumą mniejszą niż lub równą 10 minut nazywane są błyskawicznymi). Partie szachów szybkich rozgrywane są według przepisów FIDE dla szachów klasycznych, z drobnymi modyfikacjami (na przykład zawodnicy nie są zobowiązani do prowadzenia zapisów).
Do 1 lipca 2014 do szachów szybkich zaliczano partie, w których suma czasu do namysłu każdego gracza oraz sześćdziesięciokrotności ewentualnego czasu doliczanego za każde posunięcie wynosiła minimum 15 minut (ale była mniejsza niż godzina).
Mistrzostwa świata.
Turnieje o mistrzostwo świata w szachach szybkich nie są rozgrywane cyklicznie.

</doc>
<doc id="750499" url="https://pl.wikipedia.org/wiki?curid=750499" title="Szachy aktywne">
Szachy aktywne



</doc>
<doc id="750502" url="https://pl.wikipedia.org/wiki?curid=750502" title="W-11">
W-11



</doc>
<doc id="750505" url="https://pl.wikipedia.org/wiki?curid=750505" title="W-11 Wydział Śledczy">
W-11 Wydział Śledczy



</doc>
<doc id="750510" url="https://pl.wikipedia.org/wiki?curid=750510" title="Christopher Isherwood">
Christopher Isherwood

Christopher William Bradshaw Isherwood (ur. 26 sierpnia 1904 w High Lane, zm. 4 stycznia 1986 w Santa Monica) – brytyjsko-amerykański powieściopisarz i dramaturg.
Znany jest przede wszystkim jako autor opowiadań o Berlinie z wczesnych lat 30. XX wieku. Powieści Isherwooda z tego okresu są silnie oparte na jego własnych doświadczeniach. Tekst powieści "Pożegnanie z Berlinem" stał się podstawą scenariusza filmu "Kabaret" (1972) w reżyserii Boba Fosse’a. Wśród innych jego dzieł wymienia się nieprzetłumaczoną na język polski powieść autobiograficzną "Christopher and His Kind", na podstawie której BBC wyprodukowało film pod tym samym tytułem; oraz "Samotnego mężczyznę", zaadaptowanego na ekrany przez Toma Forda w 2009 roku.
Życiorys.
Jego ojcem był żołnierz Francis Edward Bradshaw Isherwood, a matką Kathleen Bradshaw Isherwood z domu Machell Smith. Uczęszczał do koledżu Corpus Christi w Cambridge. Po skończeniu szkoły pracował jako prywatny nauczyciel i sekretarz, w międzyczasie pracując nad pierwszą powieścią, "All the Conspirators", wydaną w 1928 roku. W tym samym roku Isherwood rozpoczął studia medyczne na King’s College London, jednak zrezygnował po kilku miesiącach.
W marcu 1929 odwiedził znajomego poetę W.H. Audena w Berlinie. Dziesięciodniowa wizyta wywarła na nim ogromne wrażenie i pod koniec roku Isherwood przeprowadził się do tego miasta. Tam skończył pisać drugą powieść, "The Memorial" (1932). W kolejnych latach stworzył trzy dramaty wspólnie z Audenem, z których szczególną popularnością cieszył się drugi, "The Ascent of F6". Kontynuował pisanie dziennika, który stał się podstawą do kolejnych dwóch książek: "Pan Norris się przesiada" (1935) i "Pożegnanie z Berlinem" (1939), wydanych przez Hogarth Press. Druga z nich składała się z opowiadań publikowanych wcześniej w lewicowym magazynie "New Writing", w których przedstawił obraz miasta naznaczonego bezrobociem, biedą i atakami na Żydów i komunistów, opisując także hedonistyczne życie nocne. Również w 1939 ukazała się książka podróżnicza "Journey to a War", również powstała we współpracy z Audenem, zainspirowana ich niedawną podróżą do Chin.
Jeszcze w 1939 roku Isherwood zdecydował się na emigrację do Stanów Zjednoczonych, osiedlając się w Kalifornii. Przez kilka następnych lat zajmował się studiowaniem wedanty, klasycznej filozofii indyjskiej, i nie napisał żadnej powieści. Dokonał tylko nowego przekładu "Bhagawadgity" i skompilował zbiór artykułów różnych autorów pt. "Vedanta for the Western World". Od tamtej pory przez ponad 25 lat sam regularnie publikował artykuły do religijnego magazynu "Vedanta and the West". W 1945 roku "Pan Norris się przesiada" i "Pożegnanie z Berlinem" zostały wspólnie wydane w USA pod tytułem "The Berlin Stories". Rok późnej pisarz przyjął amerykańskie obywatelstwo. W 1947 roku razem z fotografem Williamem Caskeyem wyruszył w podróż do Ameryki Południowej, co zaowocowało wspólną książką "The Condor and the Cows" (1949). W 1951 wydał pierwszą książkę na temat wedanty pt. "Vedanta for Modern Man". Jego kolejną powieścią była "The World in the Evening" (1954). W tamtym czasie Isherwood rozpoczął także wykładanie na Uniwersytecie Stanu Kalifornia w zakresie współczesnej literatury angielskiej.
W 1962 ukazała się powieść "Down There on a Visit", a w 1964 – "Samotny mężczyzna", często uznawana za jego najlepsze dzieło. W 1966 wydawnictwo Simon &amp; Schuster opublikowało zbiór opowiadań, recenzji i artykułów Isherwooda pt. "Exhumations", a rok później ukazała się jego ostatnia powieść, "A Meeting by the River". W 1971 roku pisarz wydał książkę "Kathleen and Frank" opowiadającą historię jego rodziny, a w 1976 ukazała się autobiografia "Christopher and His Kind". Następna książka, "October", była kolekcją portretów artysty Dona Bachardy’ego, do której Isherwood dopisał teksty.
W roku 1981 roku został u niego zdiagnozowany rak prostaty. Pisarz zmarł w 1986 roku w wieku 81 lat w swoim domu w Santa Monica. Jego ciało zostało przeznaczone Uniwersytetowi Kalifornijskiemu w Los Angeles do celów naukowych, a jego prochy zostały następnie rozrzucone nad morzem.
W 1997 roku Sharon Stone odkryła niepublikowane wcześniej opowiadanie "Jacob’s Hands: A Fable", napisane kilkadziesiąt lat wcześniej we współpracy z Aldousem Huxleyem. Zostało ono wówczas oficjalnie wydane nakładem St. Martin’s Press. Od lat 90. zaczęły także ukazywać się dzienniki Isherwooda, zebrane w poszczególnych tomach przez znawczynię literatury Katherine Bucknell, a także jego prywatna korespondencja z Donem Bachardym.
Życie prywatne.
Był osobą homoseksualną. W 1932 roku rozpoczął związek z Heinzem Neddermeyerem, z którym rok później wyjechał do Grecji, uciekając przed III Rzeszą. Po tym jak Neddermeyerowi odmówiono prawa wstępu do Wielkiej Brytanii, para mieszkała m.in. w Kopenhadze, Brukseli i Amsterdamie. Był później związany z fotografem Williamem Caskeyem. Od 1953 aż do śmierci Isherwooda jego partnerem był malarz Don Bachardy.
Pod koniec lat 30. pisarze Gerald Heard i Aldous Huxley zaznajomili Isherwooda z wedantą – indyjską filozofią powiązaną z Hinduizmem, z którą miał utożsamiać się przez resztę życia.

</doc>
<doc id="750511" url="https://pl.wikipedia.org/wiki?curid=750511" title="Bazylika katedralna Wniebowzięcia Najświętszej Maryi Panny we Włocławku">
Bazylika katedralna Wniebowzięcia Najświętszej Maryi Panny we Włocławku

Bazylika katedralna Wniebowzięcia NMP we Włocławku – budowla gotycka wznoszona od 1340 r. (poświęcenie kamienia węgielnego), konsekrowana w 1411 r. po ukończeniu korpusu nawowego. Budowa kontynuowana jeszcze w ciągu XV i na pocz. XVI w., do 1526 (ukończenie wieży północnej). W latach 1883–1901 poważnie regotyzowana, z wymianą detali i podwyższeniem obu wież. Jest to świątynia trzynawowa z węższym i znacznie niższym prezbiterium. Ze znajdujących się wewnątrz zabytków na szczególną uwagę zasługują: witraże z 1360 roku, nagrobek bpa Piotra z Bnina z 1494, drewniana figura Matki Bożej z początku XV w. oraz obraz Wniebowzięcia NMP, Jana Wielkiego z ok. 1480.
Historia.
W XII w. włocławska katedra była budynkiem drewnianym. Prawdopodobnie już w XIII w. została zastąpiona budynkiem murowanym. Pierwsza murowana katedra włocławska została spalona przez Krzyżaków w 1329 r. Znajdowała się na południowy wschód od zamku, w pobliżu ulic Gdańskiej, Bednarskiej i Zamczej. Uważa się, że część budulca pochodzącego z rozbiórki spalonej katedry (kamień granitowy) użyto do budowy kamienicy przy ul. Bednarskiej 2.
Kronikarz Jan Długosz odnotował w "Rocznikach" początek budowy obecnie istniejącego kościoła katedralnego we Włocławku, zainicjowanej przez biskupa Macieja Pałukę z Gołańczy, który miał położyć kamień węgielny 25 marca 1340 roku. Budowę rozpoczęto w nowym miejscu poza miastem, w pobliżu skarpy wiślanej. W 1350 roku erygowano i uposażono ołtarz śś. Janów i Andrzeja. Wpierw wzniesiono długie prezbiterium w typie medykadenckim i południową zakrystię, które ukończono w 1383 roku. Po 1358 roku rozpoczęto wznoszenie korpusu głównego. Po śmierci biskupa Macieja Pałuki budowę po 1364 roku kontynuował jego bratanek biskup Zbylut z Gołańczy.
Około 1411 roku ukończono budowę bazylikowego korpusu nawy głównej. Geneza skromnego kształtu katedry jest przedmiotem dyskusji wśród historyków sztuki, którzy przykładowo proponują pogląd, że wzorem dla niej była katedra w Gnieźnie lub wzorów należy szukać wśród budowli wywodzących się z tradycji ukształtowanej w środowisku artystycznym Górnej Nadrenii, w tym kościół opactwa Cystersów w Salem. W 1392 roku odnotowano wydatki na pokrycie dachu. W 1411 nastąpiła pierwsza konsekracja katedry dokonana przez biskupa Jana Kropidłę. W XV i XVI wieku trwały prace nad masywem wieżowym i kaplicami. Czteroramienne sklepienia gwiaździste z przełomu XIV i XV wieku wywodzą się z architektury państwa zakonu krzyżackiego. Do naszych czasów zachowały się 22 kwatery gotyckich witraży pochodzących z okien prezbiterium, obecnie wyeksponowanych w kaplicy Świętej Barbary.
W 2 połowie XV w. zaczęto wznosić kaplice wokół głównego korpusu kościoła. Przy nawie południowej w 1527 r. zbudowano kaplicę św. Marcina i kapitularz, a w 1541 kaplicę "Cibavit" w 1541. W 1 ćwierci XVI w. dwie z kaplic (kaplicę NMP i przeciwległą św. Kazimierza) przebudowano w stylu manierystycznym. Zostały one przekryte kopułami z latarniami.
W drugiej poł. XVIII w. wyremontowano dach. W 1891 roku prace nad przebudową katedry rozpoczął Konstanty Wojciechowski. Według jego projektu dobudowano wzdłuż nawy północnej kaplice oraz kruchtę zachodnią, uzyskując dzięki temu symetryczne rozwiązanie bryły. Wieże, pierwotnie nie wyższe niż dach nawy głównej, a później przykryte baniastymi kopułami, zostały nadbudowane o dwie strzeliste kondygnacje w stylu neogotyckim. Prace polegały także na wymianie we wnętrzu licznych elementów artykulacji i dekoracji, co spowodowało zatarcie pierwotnego gotyckiego charakteru (nastąpiła np. wymiana maswerków, zworników, wprowadzenie nisz baldachimowych w prezbiterium). Usunięto również dużą część nowożytnego wyposażenia. Prace zakończono w 1902 roku. W 1907 włocławską katedrę ustanowiono bazyliką mniejszą.
Wnętrze.
Do roku 2012, najpierw w prezbiterium, a od lat 70. XX w. w kaplicy Zwiastowania NMP, znajdował się siedmioramienny świecznik o wysokości 310 cm i rozpiętości ramion 380 cm, odlany z brązu w 1596 r. przez ryskiego konwisarza Hansa Meyera dla kościoła św. Piotra w Rydze. Zabytek trafił do Włocławka w czasie II wojny światowej wraz z grupą niemieckich osadników z Łotwy, przesiedlonych w ramach akcji Heim ins Reich. W lutym 2012 r. powrócił do Rygi na mocy porozumienia z władzami Republiki Łotewskiej o repatriacji dóbr kultury.
10 kwietnia 2011 w katedrze odsłonięto tablicę pamiątkową poświęconą ofiarom katastrofy polskiego Tu-154 w Smoleńsku.
W 2018 r. katedra została wpisana na listę pomników historii w ramach akcji „100 Pomników Historii na stulecie odzyskania niepodległości”.

</doc>
<doc id="750512" url="https://pl.wikipedia.org/wiki?curid=750512" title="Katedra włocławska">
Katedra włocławska



</doc>
<doc id="750516" url="https://pl.wikipedia.org/wiki?curid=750516" title="Rudawka wielka">
Rudawka wielka

Rudawka wielka, pies latający ("Pteropus medius") – gatunek ssaka z podrodziny Pteropodinae w obrębie rodziny rudawkowatych (Pteropodidae), jeden z największych spośród znanych gatunków nietoperzy. 
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1825 roku niderlandzki zoolog Coenraad Jacob Temminck nadając mu nazwę "Pteropus medius". Holotyp pochodził z okolic w pobliżu Kolkaty i Puducherry, w Indiach.
"Pteropus medius" należy do grupy gatunkowej "vampyrus". Taksonomia "P. medius" jest problematyczna; epitet gatunkowy "medius" zastępuje "giganteus" (młodszy obiektywny synonim "P. vampyrus"). Może być konspecyficzny z "P. vampyrus" i może obejmować część "P. intermedius" ("P. intermedius" uważany jest za konspecyficzny z P. vampyrus, do czasu rewizji taksonomicznej). Podgatunek "chinghaiensis" stanowi "nomen nudum", a okaz z Qinghai uważany jest za obcy w Chińskiej Republice Ludowej. Autorzy "Illustrated Checklist of the Mammals of the World" rozpoznają trzy podgatunki. Podstawowe dane taksonomiczne podgatunków (oprócz nominatywnego) przedstawia poniższa tabelka:
Zasięg występowania.
występuje w południowej Azji zamieszkując w zależności od podgatunku:
Morfologia.
Długość ciała 220–247 mm, ogona brak, długość ucha 37–42 mm, długość tylnej stopy 45–55 mm, długość przedramienia 163–176 mm; masa ciała 1–1,2 kg. 
Ekologia.
W odróżnieniu od pozostałych nietoperzy nie ma zmysłu echolokacji, więc nie potrafi latać w całkowitej ciemności. Ma za to świetny słuch i wzrok. Zwany potocznie także nietoperzem owocowym, latającym lisem, latającym psem. Ssak z rodziny rudawkowatych, zamieszkujący Indie i Cejlon. 
Żyje kolonijnie, dzień spędza wisząc na gałęziach drzew. Jest owocożerny. Rudawka wielka bywa często hodowana w ogrodach zoologicznych.

</doc>
<doc id="750518" url="https://pl.wikipedia.org/wiki?curid=750518" title="Renée Vivien">
Renée Vivien

Renée Vivien (właściwie Pauline Mary Tarn) (ur. 11 czerwca 1877 w Londynie, zm. 18 listopada 1909 w Paryżu) – angielska pisarka tworząca w języku francuskim. Uważana za jedną z ostatnich pisarek tworzącą zgodnie z zasadami symbolizmu. Tworzyła sonety, jedenastozgłoskowce falecejskie, wiersze pisane prozą.
Pierwsze lata.
Vivien urodziła się w Londynie, jej ojciec był Anglikiem, matka Amerykanką. Vivien dorastała w Paryżu i w Londynie, gdy odziedziczyła po ojcu fortunę, w wieku 21 lat osiadła na stałe w stolicy Francji.
W Paryżu Vivien otaczała się osobami pochodzącymi z artystycznego światka. Nie ukrywała tego, że jest lesbijką, żyła w związku z amerykańską pisarką Natalie Clifford Barney. Żywiła również głębokie uczucia względem Violet Shillito, najbliższej przyjaciółki z dzieciństwa i sąsiadki lecz ten związek pozostał nieskonsumowany. To głównie przez wpływy Shillito Renée rozpoczęła nie przepadać za mężczyznami. W roku 1900 Vivien porzuciła Violet gdy rozwinął się romans z Natalie. Rok później Shillito zmarła z powodu duru brzusznego. Vivien czuła się winną jej śmierci i długo nie potrafiła odzyskać równowagi psychicznej po tej tragedii.
Stosunki towarzyskie.
W roku 1901 z powodu niewierności Barney związek obu poetek został zerwany. Natalie Clifford nie potrafiła pogodzić się z utratą Renée i czyniła wytężone wysiłki aby odzyskać ukochaną. W tym celu słała do umiłowanej kwiaty, listy, prosiła przyjaciół o wsparcie u Vivien.
W 1902 roku poznała baronową Helene de Zuylen, pochodzącą z rodu Rothschildów. Zuylen była zamężna, posiadała dwójkę synów. Bardziej stateczna niż Barney Zuylen potrafiła zapewnić Vivien stabilizację emocjonalną i wsparcie. Pozycja Zuylen nie pozwalała parze na otwarte pokazywanie się razem i uwidacznianie swych bliskich stosunków, jednak podróżowały razem, ich romans trwał wiele lat. W listach do swojej powiernicy, francuskiej dziennikarki Jean Charles-Brun, Vivien zwierzała się ze swych zamiarów poślubienia Helene de Zuylen. Renée publikowała swe wiersze i prozę przy współudziale Zuylen pod imieniem Paule Riversdale.
Będąc w związku z Zuylen Vivien otrzymywała listy od tajemniczej wielbicielki ze Stambułu. Była nią Kerime Turkhan Pasza, żona tureckiego dyplomaty. Intensywna wymiana listów była przyczyną krótkich, tajnych spotkań obu kobiet. Kerime została wychowana znając język francuski, kultywując pomimo tego islamską tradycję, chodziła z ukrytą twarzą, nie mogła podróżować bez woli męża. W międzyczasie, w 1907 roku, Zuylen porzuciła Vivien dla innej kobiety; zerwanie więzi pomiędzy Renée a Helene było głośno komentowane w środowisku artystycznym. Zrozpaczona Vivien wyjechała ze swoją matką do Japonii, potem na Hawaje. Podczas podróży poetka rozchorowała się. Rok później doszło do kolejnego szoku: Kerime przeprowadzając się z mężem do Sankt Petersburga zakończyła romans.
Vivien została mocno dotknięta tymi stratami. Zaczęła nadużywać alkoholu, narkotyków, zwróciła się w stronę sadomasochistycznych fantazji. Zawsze ekscentryczna, zaspokajała najdziwniejsze fetyszowe zachcianki. Jej kondycja psychiczna była w coraz gorszym stanie, popadła w depresję, przestała przyjmować jedzenia – był to podstawowy czynnik gorszego stanu zdrowia.
Podróże.
Vivien wiele podróżowała po świecie: zwiedziła Egipt, Chiny, Bliski Wschód, Amerykę, jeździła dużo również po Europie. Ówcześni ludzie podziwiali jej elegancję i piękno, blond włosy, niebieskie oczy pokryte złotem, delikatną androginię; przed zachorowaniem ubierała się schludnie oraz gustownie, nosiła drogie ubrania oraz kosztowną biżuterię.
Jej mieszkanie w Paryżu było luksusowo ustrojone (obecnie avenue Foch 23). Nabyła antyczne meble w Londynie oraz dzieła z Dalekiego Wschodu. W jej mieszkaniu dominowało silne ukwiecenie.
Choroba i śmierć.
Podczas wizyty w Londynie w 1908 roku Vivien była zadłużona, próbowała popełnić samobójstwo wypijając laudanum. Padła na swój tapczan trzymając przy sercu bukiet fiołków. Próba zabicia się jednak nie powiodła się. Pod koniec życia cierpiała na zapalenie błony śluzowej żołądka z powodu nadużywania alkoholu i wodzianu chloralu, niedowładała kończynami. Latem 1909 chodziła o lasce.
Renée Vivien zmarła 18 listopada 1909 roku w wieku 32 lat – przyczyną śmierci było najprawdopodobniej zapalenie płuc spowodowane przez alkoholizm, nadużywanie narkotyków i jadłowstręt psychiczny. Pochowano ją na Cimetière de Passy.
W ciągu jej krótkiego życia Renée Vivien była bardzo płodną pisarką, zwano ją „Muzą fiołków” z powodu zamiłowania do tych kwiatów oraz miłości w swych wczesnych latach do Violet Shillito (Violet oznacza fiołek).
Większość jej utworów nie została przetłumaczona na angielski. Podstawowe książki to : "Cendres et Poussières" (1902), "La Vénus des aveugles" (1903), "A l'heure des mains jointes" (1906), "Flambeaux éteints" (1907), "Sillages" (1908), "Poèmes en Prose" (1909), "Dans un coin de violettes" (1909), "Haillons" (1910).
Jej poezja zdobyła szerokie uznanie we Francji.

</doc>
<doc id="750520" url="https://pl.wikipedia.org/wiki?curid=750520" title="Architektura Windows NT">
Architektura Windows NT

Windows 7, Windows Vista, Windows Server 2003, Windows XP, Windows 2000 i Windows NT są częścią rodziny Windows NT (w technologii NT) systemów operacyjnych firmy Microsoft. Umożliwiają one między innymi wywłaszczanie oraz wielobieżność i zostały zaprojektowane do pracy na systemach bazujących na architekturze x86 Intela, zarówno jednoprocesorowych, jak i o architekturze SMP. Do obsługi wejścia/wyjścia architektura NT stosuje przetwarzanie pakietowe, które wykorzystuje IRP (I/O request packet - pakiet zamówienia wejścia/wyjścia), oraz wejście/wyjście asynchroniczne. Poczynając od Windows XP, Microsoft rozpoczął wbudowywanie obsługi trybu 64-bitowego w swoje systemy operacyjne — wcześniejsze wersje korzystały tylko z trybu 32-bitowego. Architektura Windows NT jest wysoce modularna i składa się z dwóch głównych warstw: trybu użytkownika i trybu jądra. Programy i podsystemy w trybie użytkownika są ograniczone do zasobów systemowych, do których mają dostęp, w trybie jądra natomiast posiadają nieograniczony dostęp do pamięci systemowej i urządzeń zewnętrznych. Jądra systemów operacyjnych w technologii NT są określane jako jądra hybrydowe, jednakże warto zauważyć, iż jest to sprawą dyskusyjną, gdyż jądro to jest właściwie jądrem monolitycznym o strukturze zbliżonej do mikrojądra. Architektura NT składa się z jądra hybrydowego, warstwy abstrakcji sprzętowej (HAL), sterowników i egzekutora. Wszystkie te moduły działają w trybie jądra. Usługi o wyższym poziomie abstrakcji są implementowane przez egzekutor.
Tryb użytkownika w technologii Windows NT składa się z podsystemów, umożliwiających przekazywanie zamówień wejścia/wyjścia za pomocą menedżera wejścia/wyjścia do odpowiedniego sterownika programowego, działającego w trybie jądra. Warstwa użytkownika Windows 2000 składa się z dwóch podsystemów: podsystemu środowiska (uruchamia aplikacje napisane dla wielu różnych typów systemów operacyjnych) i podsystemu integralności (uruchamia specyficzne dla systemu funkcje w zastępstwie podsystemu środowiska). Tryb jądra w Windows 2000 ma pełny dostęp do sprzętu i zasobów systemowych komputera. Tryb jądra blokuje dostęp dla usług i aplikacji trybu użytkownika do krytycznych elementów systemu operacyjnego, do których nie powinny mieć one dostępu.
Egzekutor komunikuje się ze wszystkimi podsystemami trybu użytkownika. Obsługuje wejście/wyjście, zarządza obiektami, zabezpieczeniami, oraz procesami. Jądro umieszczone jest pomiędzy HAL i Egzekutorem, zapewniając synchronizację wieloprocesorową, szeregowanie zadań i przerwań wraz z ich przydzielaniem, oraz zarządzanie obsługą pułapek i rozdzielaniem wyjątków. Jądro jest odpowiedzialne również za inicjalizację sterowników sprzętu podczas uruchamiania systemu. Sterowniki poziomu jądra występują na trzech poziomach: wysokim, pośrednim, oraz niskim. Windows Driver Model (WDM - model tworzenia sterowników dla Windows) występuje na poziomie pośrednim i został zaprojektowany tak, aby zachować zgodność binarną i kodu źródłowego pomiędzy Windows 98 a Windows 2000. Sterowniki niskiego poziomu są albo sterownikami Windows NT starszego typu, kontrolującymi urządzenie bezpośrednio, albo szyną systemową typu Plug-and-play.
Tryb użytkownika.
Tryb użytkownika składa się z podsystemów, które przekazują zamówienia wejścia/wyjścia do odpowiednich sterowników w trybie jądra przez menedżera wejścia/wyjścia (który działa w trybie jądra). Dwa podsystemy, na które składa się warstwa trybu użytkownika w Windows 2000, to podsystem środowiska i podsystem integralności. 
Podsystem środowiska został zaprojektowany do uruchamiania aplikacji napisanych dla wielu różnych systemów operacyjnych. Żaden z podsystemów środowiska nie może uzyskać bezpośredniego dostępu do sprzętu i musi złożyć zamówienie na dostęp do pamięci poprzez menedżera pamięci wirtualnej (Virtual Memory Manager), który działa w trybie jądra. Ponadto aplikacje otrzymują niższy priorytet niż procesy w trybie jądra. Obecnie istnieją trzy główne podystemy środowiska: podsystem Win32, OS/2 i POSIX.
Podsystem środowiska Win32 może uruchamiać 32-bitowe aplikacje dla Windows. Zawiera on obsługę konsoli i okien tekstowych, oraz obsługę wyłączenia i błędów dla pozostałych podsystemów środowiska. Ponadto umożliwia on korzystanie z maszyn wirtualnych DOS (Virtual DOS Machine), które umożliwiają uruchamianie aplikacji dla systemu MS-DOS oraz 16-bitowych Windows 3.x (Win16). Istnieje specjalna maszyna wirtualna DOS (oparta na sprzętowym trybie wirtualnym 8086 obecnym w architekturze x86), która działa we własnej przestrzeni adresowej, emulując procesor Intel 80486 z uruchomionym systemem MS-DOS 5. Programy Win16 natomiast są uruchamiane w maszynie Win16 (do jej uruchomienia niezbędne jest wcześniejsze uruchomienie odrębnej maszyny wirtualnej DOS)). Domyślnie (oprócz systemów NT 3.x) każdy następny program Win16 uruchamiany jest w już działającym procesie Win16 uruchomionym przez pierwszy program Win16 (w związku z tym używa tej samej przestrzeni adresowej, a maszyna Win16 przyznaje każdemu programowi jego własny wątek). Możliwe jest również uruchamianie programu Win16 w oddzielnej maszynie wirtualnej, co umożliwia jego szeregowanie z wywłaszczaniem, gdyż Windows wywłaszcza wtedy cały proces maszyny wirtualnej, który zawiera tylko jeden uruchomiony program — w systemie NT 3.x było to rozwiązanie domyślne, ale w NT 4.0 i nowszych Microsoft to zmienił, ponieważ uruchamianie odrębnej maszyny Win16 zużywało więcej czasu (konieczność uprzedniego uruchomienia maszyny wirtualnej DOS, a potem maszyny Win16) i pamięci. Podsystem OS/2 umożliwia uruchamianie 16-bitowych, działających w trybie znakowym programów dla systemu OS/2 i emuluje OS/2 1.x. Nie udostępnia natomiast trybu 32-bitowego i środowiska graficznego dla OS/2 2.x i nowszych. Podsystem środowiska POSIX umożliwia uruchamianie aplikacji, które ściśle przestrzegają standardu POSIX.1, lub związanych z nim standardów ISO/IEC.
Systemy działające w trybie 64-bitowym nie udostępniają możliwości uruchamiania aplikacji DOS i Win16. Wynika to z tego, że w trybie 64-bitowym (Long) architektura x64 nie dysponuje trybem wirtualnym 8086, a jego programowe emulowanie (przez system) jest nieopłacalne z uwagi na niewielką liczbę stosowanych obecnie aplikacji DOS i Win16. Ponadto dzięki możliwościom wirtualizacyjnym i tak można w razie potrzeby łatwo emulować sprzętowo procesor x86 przy użyciu odrębnej aplikacji.
Podsystem integralności zajmuje się specyficznymi dla systemu operacyjnego funkcjami w zastępstwie podsystemu środowiska. Składa się z podsystemu bezpieczeństwa, usługi stacji roboczej i usługi serwera. Podsystem bezpieczeństwa obsługuje tokeny bezpieczeństwa, udostępnia albo blokuje dostęp do kont użytkowników korzystając z praw dostępu do zasobów, obsługuje logowanie i inicjuje weryfikację loginu, oraz decyduje które zasoby systemowe muszą być audytowane przez Windows 2000. Ponadto obsługuje Active Directory. Usługa stacji roboczej to API dla readresatora sieciowego, który umożliwia dostęp komputera do sieci. Usługa serwera to API, które pozwala na udostępnianie przez komputer połączeń sieciowych.
Tryb jądra.
Tryb jądra Windows 2000 ma pełny dostęp do sprzętu oraz zasobów systemowych komputera i wykonuje kod w obszarze pamięci chronionej. Kontroluje dostęp do szeregowania, priorytetyzację wątków, zarządzanie pamięcią i komunikację ze sprzętem. Tryb jądra blokuje dostęp usługom i aplikacjom trybu użytkownika do krytycznych obszarów systemu operacyjnego, mogą one jedynie zażądać od jądra wykonania tych czynności w ich imieniu.
Tryb jądra składa się z usług egzekutora, które składają się z modułów przeznaczonych do wykonywania specyficznych czynności, sterowników jądra, jądra i HAL.
Egzekutor.
Egzekutor porozumiewa się ze wszystkimi podsystemami trybu użytkownika. Obsługuje operacje wejścia/wyjścia, zarządzanie obiektami i procesami, oraz zabezpieczeniami. Zawiera wiele komponentów, m.in. "Menedżera wejścia/wyjścia", "Monitor odwołań bezpieczeństwa", "Menedżera obiektów", "Menedżera IPC", "Menedżera pamięci wirtualnej", "Menedżera PnP" i "Menedżera zarządzania energią", oraz "Menedżera okien", który współpracuje z GDI Windows. Każdy z tych komponentów udostępnia pomocniczą funkcję jądra, która pozwala innym komponentom na komunikację między sobą. Cała ta grupa komponentów może być nazywana usługami egzekutora. Żadna z nich nie ma dostępu do wewnętrznych funkcji innych komponentów egzekutora.
Menedżer obiektów jest specjalnym podsystemem egzekutora, przez który muszą przejść wszystkie inne podsystemy egzekutora, aby otrzymać dostęp do zasobów Windows 2000 - co czyni go usługą zarządzania zasobami. Menedżer obiektów jest używany do zredukowania duplikacji funkcjonalności zarządzania zasobami w innych podsystemach egzekutora, co mogłoby prowadzić do błędów i utrudnić tworzenie Windows 2000. Dla menedżera obiektów wszystkie zasoby są obiektami, niezależnie od tego, czy zasób jest fizyczny (np. system plików lub urządzenie zewnętrzne), czy logiczny (np. plik). Każdy obiekt ma strukturę - "typ obiektu", który menedżer obiektów musi znać. Gdy inny podsystem egzekutora żąda stworzenia obiektu, wysyła to żądanie do menedżera obiektów, co powoduje utworzenie pustej struktury obiektu, którą następnie żądający podsystem wypełnia. Typy obiektów definiują funkcje udostępniane przez obiekt, oraz specyficzne dla niego dane. W ten sposób menedżer obiektów sprawia, że Windows 2000 jest systemem operacyjnym zorientowanym obiektowo, ponieważ typy obiektów mogą być uznawane za klasy, definiujące obiekty.
Każda instancja tworzonego obiektu zachowuje swoją nazwę, parametry przekazywane do funkcji tworzącej obiekt, parametry bezpieczeństwa i wskaźnik na typ obiektu. Każdy obiekt zawiera ponadto procedurę usuwającą oraz licznik referencji, który informuje menedżera obiektów o ilości innych obiektów w systemie posiadających odwołanie do danego obiektu, co pozwala na podjęcie decyzji o możliwości zniszczenia go, gdy jest on usuwany. Każdy obiekt znajduje się w hierarchicznej przestrzeni nazw obiektów.

</doc>
<doc id="750521" url="https://pl.wikipedia.org/wiki?curid=750521" title="World Open (snooker)">
World Open (snooker)

World Open (do 2009 Grand Prix) – rankingowy turniej snookerowy, który bierze początek w 1982 roku. Przez wiele lat rozgrywany był wyłącznie na terenach Wielkiej Brytanii: początkowo w Anglii, a począwszy od sezonu 2006/2007 w Szkocji. W latach 2012–2014 roku turniej rozgrywano w Chinach w mieście Haikou, z kolei od 2015 do 2016 roku miejscem turnieju było Llandudno w Walii, a w latach 2017–2018 angielskie Preston. W 2019 roku turniej został rozegrany w Cheltenham w Anglii.
Historia.
Turniej ten po raz pierwszy został zorganizowany w 1982 roku jako Professional Players Tournament (Turniej Profesjonalnych Snookerzystów) przez WPBSA. Od samego początku rozgrywania tego turnieju był on zaliczany do turniejów rankingowych. Pierwszym zwycięzcą turnieju został Ray Reardon, który pokonał w finale Jimmy’ego White’a wynikiem 10-5, wygrywając £5 000.
W 1984 roku, firma Rothmans zaczęła sponsorować ten turniej. W związku z tym zmieniono nazwę turnieju na Rothmans Grand Prix i rozgrywki przeniesiono do Hexagon Theatre w Reading. Do 1993 roku turniej ten rozgrywany był w Reading, jednak kiedy turniej znalazł nowego sponsora i zmienił nazwę na Skoda Grand Prix, zmieniał też miejsca rozgrywek. Po 1993 roku rozgrywany był w Derby, Sunderland, Bournemouth, Preston, Telford. Także od 1993 roku finał rozgrywany jest do 9 wygranych frejmów.
Kiedy w 2001 roku bieżący sponsor został wchłonięty przez koncern LG Electronics, wtedy też zmieniona została nazwa rozgrywek na LG Cup. Po trzech sezonach jednak LG wycofało się ze sponsoringu i w 2004 roku powróciła nazwa Grand Prix. W latach 2006–2008 turniej ten sponsorowała firma Royal London Watches nie zmieniając jednak nazwy turnieju. Od 2006 roku także turniej ten jest rozgrywany na terenie Szkocji.
Turniej, którego nazwa wyklarowała się już jako Grand Prix, czyli od 2004 roku, miał być rozgrywany w jednej miejscowości przez przynajmniej dwa sezony, rozgrywany był kolejno w sezonach 2004/2005 i 2005/2006 w Guild Hall w Preston, w sezonach 2006/2007 i 2007/2008 w Aberdeen w Aberdeen Exhibition and Conference Centre, w sezonie 2008/2009 w Scottish Exhibition and Conference Centre w Glasgow, zaś w sezonie 2009/2010 w Kelvin Hall w Glasgow.
W swoim pierwotnym kształcie, w przeciwieństwie do innych turniejów, do turnieju Grand Prix automatycznie kwalifikowali się zawodnicy z najlepszej 32 rankingu grając w rundzie Last 64 (w pozostałych turniejach automatycznie kwalifikowało się tylko pierwszych 16 zawodników rankingu grając w rundzie Last 32). Od 2006 roku, kiedy wprowadzono inny format rozgrywek, do turnieju automatycznie kwalifikowało się 32 najlepszych zawodników z listy rankingowej i 16 zawodników wyłonionych z kwalifikacji.
W 2010 roku turniej został przemianowany na World Open. "World" nie było dla ozdoby - turniej ten w 2010 był otwarty na cały świat i mogli w nim udział wziąć nawet amatorzy (96 zawodowców + 32 amatorów). 32 amatorów wyłonionych zostało według klucza:
- 12 dzikich kart (dla zawodników z państw jak Tajlandia, Bahrajn i Niemcy, Belgia) 
- 10 miejsc (kwalifikacje w sieci klubów Rileys) 
- 10 miejsc (kwalifikacje w niezależnych klubach w Wielkiej Brytanii i Irlandii).
Ale tak było tylko jeden raz. W 2011 roku turniej nie odbył się i istniało nawet niebezpieczeństwo, że w ogóle wypadnie z kalendarza. W 2012 roku przeniesiono jednak turniej do Chin. Kontrakt na rozgrywanie zawodów w "Państwie środka" podpisano na 5 lat; nie został on jednak wypełniony, bowiem WPBSA postanowiła, że w roku 2015 turniej ten zostanie rozegrany w Walii, a jego nazwę zmieniono na World Grand Prix. W 2016 roku sponsorem turnieju została firma Ladbrokes.
Format rozgrywek w latach 2006–2007.
Na lata 2006 i 2007 rozgrywki przeniesiono do Aberdeen Exhibition and Conference Centre i wprowadzono nowy format ich rozgrywania – zawodnicy zostali rozstawieni w grupach. W rundzie kwalifikacyjnej turnieju brało udział 64 zawodników (miejsca 33.-96. światowej listy rankingowej) rozstawionych w 8 grupach po 8 osób. Z każdej grupy do kolejnej fazy turnieju przechodziło 2 najlepszych zawodników z grupy. W grupowej fazie zasadniczej, lecz jeszcze nie telewizyjnej, rozstawiano 16 zawodników z rundy kwalifikacyjnej oraz 32 najlepszych zawodników z rankingu światowego – rozgrywki odbywały się również w 8 grupach lecz już tylko po 6 snookerzystów. Z każdej grupy do dalszej części turnieju przechodziło 2 najlepszych zawodników. Faza finałowa (telewizyjna), w której brało udział 16 zawodników, odbywała się już na podstawie drabinki.
W rezultacie tej zmiany, rozgrywki przyniosły wiele niespodzianek. Mniej znani zawodnicy jak Ben Woollaston, Jamie Jones i Issara Kachaiwong zwyciężali w kwalifikacjach, przechodząc do grupowej fazy zasadniczej. Zdarzyło się również, że tacy zawodnicy jak Graeme Dott, Stephen Hendry i Shaun Murphy w grupowej fazie zasadniczej turnieju odpadali, nie pojawiając się w finałowej fazie telewizyjnej turnieju.
Od rozgrywania turnieju Grand Prix w tym nowym formacie odstąpiono już po dwóch sezonach – w 2008 roku. Jako oficjalny powód podano niską frekwencję widzów i nieopłacalność przeprowadzania grupowych rozgrywek.
Transmisje w mediach.
Aktualnie rozgrywki turnieju Grand Prix są transmitowane na żywo przez telewizje: BBC One, BBC Two a także korzystając z usługi BBC Red Button (rodzaj telewizji interaktywnej) oraz British Eurosport, British Eurosport 2. W Polsce turniej ten transmituje telewizja Eurosport i Eurosport 2.

</doc>
<doc id="750523" url="https://pl.wikipedia.org/wiki?curid=750523" title="Port lotniczy Clermont-Ferrand">
Port lotniczy Clermont-Ferrand

Port lotniczy Clermont-Ferrand – port lotniczy położony 6,7 km na wschód od Clermont-Ferrand, we Francji. W 2005 obsłużył ponad 592 tys. pasażerów.

</doc>
<doc id="750528" url="https://pl.wikipedia.org/wiki?curid=750528" title="École normale supérieure">
École normale supérieure

École normale supérieure – francuska szkoła wyższa, jedna z tzw. wielkich szkół (Grandes écoles).
Écoles normales supérieures.
Nieistniejące.
W 1981 roku dwie ostatnie, wymienione powyżej, szkoły stały się koedukacyjne, a od 1986 zostały one połączone by stworzyć humanistyczną École normale supérieure – Lettres et Sciences Humaines (ENS-LSH). Nauki ścisłe przeniesione zostały do nowego ośrodka, nazwanego po prostu École normale supérieure de Lyon. W 2010 roku, obie szkoły zjednoczyły się i ich obecna nazwa to École normale supérieure de Lyon.

</doc>
<doc id="750531" url="https://pl.wikipedia.org/wiki?curid=750531" title="7Z">
7Z



</doc>
<doc id="750533" url="https://pl.wikipedia.org/wiki?curid=750533" title="Edward Mecha">
Edward Mecha

Edward Mecha (ur. 31 stycznia 1938 w Szopienicach, zm. 16 kwietnia 2013) – polski doktor nauk ekonomicznych, magister inżynier geodezji, prezydent Katowic w latach 1981-1984. Zasłużony członek Stowarzyszenia Geodetów Polskich, wieloletni Prezes Stowarzyszenia Użytkowników Krajowego Systemu Informacji o Terenie "GISPOL".
W 1961 roku ukończył studia na Wydziale Geodezji i Kartografii Politechniki Warszawskiej. Po studiach rozpoczął pracę w Wojewódzkim Przedsiębiorstwie Geodezyjnym Gospodarki Komunalnej w Katowicach, gdzie był kierownikiem zespołu polowego. W latach 1965–1973 był Geodetą Województwa w Urzędzie Wojewódzkim w Katowicach, w od 1973 do 1979 roku zastępcą dyrektora w Wojewódzkim Zjednoczeniu Gospodarki Komunalnej i Mieszkaniowej w Katowicach, a w latach 1979–1981 dyrektorem Przygotowania Inwestycji w Wojewódzkim Zarządzie Rozbudowy Miast i Osiedli Wiejskich w Katowicach.
Ukończył Wyższą Szkołę Ekonomiczną w Katowicach, a w roku 1981 obronił pracę doktorską w Szkole Głównej Planowania i Statystyki w Warszawie. Od 1981 do 1984 roku pełnił funkcję Prezydenta Katowic. W latach 1984–1990 był dyrektorem Wydziału Geodezji i Gospodarki Gruntami w Urzędzie Wojewódzkim w Katowicach, następnie od 1991 do 2003 roku prezesem GEOBID sp. z o.o. w Katowicach, a w latach 1996–2008 prezesem Stowarzyszenia "GISPOL".
Był autorem cotygodniowych komentarzy na stronie internetowej Stowarzyszenia "GISPOL".

</doc>
<doc id="750534" url="https://pl.wikipedia.org/wiki?curid=750534" title="Fort pancerny pomocniczy 43a „Podchruście”">
Fort pancerny pomocniczy 43a „Podchruście”

Fort 43a Podchruście – jeden z fortów Twierdzy Kraków. Powstał w latach 1896–1902. Leżał w IV sektorze obronnym Twierdzy Kraków. Bronił podejścia do miasta od strony północno-zachodniej, między dolinami Rudawy i Prądnika. Aktywnie współpracował ze wszystkimi fortami z IV sektora obronnego. Dodatkowo Fort wspomagały baterie artyleryjskie, zapewniające daleką obronę przedpola:
Obecnie fort jest w znacznym stopniu zdewastowany, dobrze zachowały się tylko wały ziemne. W gorszym stopniu zachowane są ostróg bramy i dziedziniec. Koszary szyjowe zostały rozebrane. Od kilkudziesięciu lat fort 43a Podchruście wraz z fortem 43 Pasternik jest zajmowany przez wojsko. Do ok. 2002 roku drogą rokadową między tymi fortami, a obecnie ul. Margaretek przebiegał Szlak Twierdzy Kraków, jednak później trasa została zmieniona i szlak omija te forty. Fort znajduje się ok. 400 m od Traktu Olkuskiego.

</doc>
<doc id="750535" url="https://pl.wikipedia.org/wiki?curid=750535" title="Eureko, ja to wiem">
Eureko, ja to wiem



</doc>
<doc id="750536" url="https://pl.wikipedia.org/wiki?curid=750536" title="Sezon snookerowy 2006/2007">
Sezon snookerowy 2006/2007

Poniższa tabela przedstawia uczestników finałów głównych turniejów snookerowych w sezonie 2006/2007.
Najwięcej zwycięstw w sezonie odniósł Neil Robertson. Zwyciężył on w dwóch turniejach.

</doc>
<doc id="750539" url="https://pl.wikipedia.org/wiki?curid=750539" title="Coshocton (Ohio)">
Coshocton (Ohio)

Coshocton – miasto w Stanach Zjednoczonych, w stanie Ohio, siedziba władz hrabstwa o tej samej nazwie. Liczba mieszkańców w 2000 roku wynosiła 12 011.
Miasto leży w strefie klimatu wilgotnego, łagodnego, subtropikalnego, bez pory suchej i z gorącym latem, należącego według klasyfikacji Köppena do strefy "Cfa". Średnia temperatura roczna wynosi 10,8°C

</doc>
<doc id="750542" url="https://pl.wikipedia.org/wiki?curid=750542" title="Creston (Ohio)">
Creston (Ohio)

Creston – wieś w USA, w stanie Ohio, w hrabstwie Medina.
Liczba mieszkańców w 2000 roku wynosiła 2 161.

</doc>
<doc id="750543" url="https://pl.wikipedia.org/wiki?curid=750543" title="Cuyahoga Falls">
Cuyahoga Falls

Cuyahoga Falls – miasto w Stanach Zjednoczonych, w północnej części stanu Ohio, na terenie hrabstwa Summit. Liczba mieszkańców w 2000 roku wynosiła 49 310.
W okresie letnim miasto jest siedzibą Cleveland Orchestra, która występuje w ramach Blossom Festival w sali Blossom Music Center.

</doc>
<doc id="750544" url="https://pl.wikipedia.org/wiki?curid=750544" title="Bogdan Smoleń">
Bogdan Smoleń



</doc>
<doc id="750545" url="https://pl.wikipedia.org/wiki?curid=750545" title="Fort pancerny główny 44 „Tonie”">
Fort pancerny główny 44 „Tonie”

Fort pancerny główny 44 Tonie – fort opancerzony Twierdzy Kraków. Znajduje się przy ul. Jurajskiej w Krakowie. Powstał w 1878 roku jako tzw. dzieło prowizoryczne, w formie ziemno-drewnianego szańca. W latach 1883–1885 został przebudowany na stały fort artyleryjski, reprezentatywny dla ówczesnej austriackiej szkoły fortyfikacyjnej.
Należał do IV sektora obronnego twierdzy. Bronił traktu olkuskiego i podejścia wierzchowiną wzgórza od strony Giebułtowa. We współpracy z fortem Marszowiec ryglował bocznym ogniem dolinę Prądnika. Po roku 1897 to ostatnie zadanie przejął nowo zbudowany fort pancerny obrony bliskiej 44a Pękowice.
W latach 1902–1909 przeszedł kompleksową modernizację. Całkowitemu przekształceniu uległ wał artylerii, odtąd pozbawiony działobitni i poprzecznic ze schronami pogotowia i przeznaczony dla piechoty. Blok koszar szyjowych oraz blok tzw. schronu głównego otrzymały wzmocnienia konstrukcyjne (sumaryczna grubość stropów, jak i ścian narażonych wynosi przeciętnie 2,5 m), czyniące go odpornym na trafienia granatów kalibru rzędu 28 cm. Prócz tego, wyposażono go w dwie baterie pancerne (każda dla dwóch wież wysuwalno-obrotowych Senkpanzer M. 2, z armatami szybkostrzelnymi kalibru 8 cm), schron czołowy – podwalnię dla piechoty z kopułą pancerną dla obserwatorów, wyposażoną w lunety Zeissa, oraz pancerny tradytor dla czterech armat 8 cm do strzelnic minimalnych, modelu M. 98. Zestaw uzbrojenia uzupełniało 6 starych armat 15 cm M. 61 w otwartych stanowiskach baterii odkrytej w centrum fortu i armaty kazamatowe do obrony fos, w tym nowoczesne 6 cm armaty M. 99 broniące fosy szyjowej. Standard odporności nowych bloków kazamatowych był podobny, jak starych wzmocnionych – przeciętnie 2,5 m stalobetonu (warstwa betonu na stalowych profilach dwuteowych). Dokonano także zmian w układzie komunikacji wewnętrznej, łącząc nowo zbudowany schron czołowy na wale oraz środkowy schron pogotowia baterii odkrytej z poterną głównej fortu.
Modernizacja była bardzo kosztowna, całkowity łączny koszt budowy i modernizacji wyniósł koron. Była to suma około dwu – dwuipółkrotnie większa niż koszt typowego, niemodernizowaneo fortu artyleryjskiego z lat 80. i aż sześcio – siedmiokrotnie niż koszt małego fortu pancernego obrony bliskiej z lat 90. Modernizacja nie została ukończona – nie objęła kaponier (poza kazamatą obrony fosy szyjowej). Prawdopodobnie wzmocniono je prowizorycznie dopiero podczas wojny; prac tych również nie ukończono.
W roku 1914 fort – mimo pewnych niedostatków uzbrojenia – należał do najnowocześniejszych i najsilniejszych w twierdzy, bezsprzecznie miał największą odporność na ostrzał. Jego etatową załogę po modernizacji tworzyć miało 428 ludzi, w tym 11 oficerów. Etatowe uzbrojenie obejmowało 6 armat 15 cm (149,1 mm) w baterii odkrytej, 4 armaty 8 cm (76,5 mm) w wieżach pancernych, 4 armaty tego samego kalibru (acz innego typu i z inną amunicją) w tradytorze, 4 armaty 9 cm (87,6 mm) w kaponierze czołowej, 2 armaty 6 cm (57 mm) do obrony fosy szyjowej i 8 karabinów maszynowych (przenośnych). Fort nie uczestniczył w walkach podczas I wojny światowej, rozgrywały się one na jego dalszym przedpolu, poza strefą donośności jego armat.
W okresie międzywojennym mógł służyć Wojsku Polskiemu jako obiekt mieszkalny, koszarowy. Według zapisu z roku 1925 nie był wykorzystywany, ze względu na znaczne zawilgocenie. We wrześniu 1939 r. był przejściowo obsadzony przez oddziały Grupy Fortecznej płk. Klaczyńskiego i wraz z innymi fortami osłaniał odwrót Armii „Kraków”. Według niepotwierdzonych informacji, na jego przedpolu Niemcy utracili 2 samochody pancerne. Podczas okupacji niemieckiej służył okupantom jako skład zdobycznej broni strzeleckiej. W bliżej nieznanych okolicznościach (jest kilka rozbieżnych wersji na ten temat) został uszkodzony poprzez wysadzenie i złomowanie części pancerzy – utracił tarcze pancerne armat tradytora i kaponiery szyjowej oraz korpus i nakrywę jednej wieży armatniej. Jedna z wież obserwacyjnych oraz obie kopuły obserwacyjne zostały wysadzone i uległy przemieszczeniu, acz zachowały się na terenie fortu.
Po drugiej wojnie światowej przez wiele lat użytkowany był przez wojsko. Mieścił magazyny amunicji i materiałów wybuchowych. Wojsko opuściło go na początku lat 90 i do roku 2008 pozostawał nieużytkowany, choć był całodobowo strzeżony. 

</doc>
<doc id="750547" url="https://pl.wikipedia.org/wiki?curid=750547" title="Delaware (Ohio)">
Delaware (Ohio)

Delaware – miasto w Stanach Zjednoczonych. Znajdujące się niedaleko centrum Ohio, około 36 km na północ od stolicy stanu Columbus. Założone w 1808 roku. Przez miejscowość przechodzi droga krajowa U.S. Route 23.
Liczba mieszkańców w 2000 roku wyniosła 25 128 osób.

</doc>
<doc id="750548" url="https://pl.wikipedia.org/wiki?curid=750548" title="Defiance (Ohio)">
Defiance (Ohio)

Defiance – miasto w Stanach Zjednoczonych, w północno-zachodniej części stanu Ohio, siedziba władz hrabstwa o tej samej nazwie. Liczba mieszkańców w 2000 roku wynosiła 16 600.
Miasto leży w strefie klimatu kontynentalnego, z gorącym i wilgotnym latem, należącego według klasyfikacji Köppena do strefy "Dfa". Średnia temperatura roczna wynosi 9,9 °C

</doc>
<doc id="750549" url="https://pl.wikipedia.org/wiki?curid=750549" title="Niko Hurme">
Niko Hurme

Niko Hurme, pseud. Kalma (ur. 10 listopada 1974) - fiński basista, były członek hardrockowej grupy Lordi.
W zespole grał od 2002 do 2005. Zastąpił Magnuma, zaś jego samego zastąpił OX. Naprawdę ma na nazwisko Niko Hurme. Od 2007 roku, gra w nowym fińskim zespole Naked idol. Nie zakończył on jednak współpracy z Lordi. Wciąż im pomaga, tylko tym razem "na zapleczu". Ostatnio zaskoczył fanów, pojawiając się na jednym z koncertów. Nie był to incydent jednorazowy. Pojawił się między innymi na koncercie w Londynie w Halloween, gdzie grał zarówno na gitarze basowej, ramię w ramię z Ox'em (Would you love a monsterman), jak i na gitarze rytmicznej (Hard rock hallelujah). Pytany o przyszłość, odpowiada, że wciąż jest mile widziany w zespole i być może nadejdzie taki dzień, że Lordi będą grali w składzie sześcioosobowym.
Przebranie.
Przebierał się za cmentarnego upiora, truposza. Miał szary kombinezon, opleciony łańcuchami i długie białe włosy. Często nosił na głowie mały, czarny cylinder. Nazywany Biker Zombie.

</doc>
<doc id="750551" url="https://pl.wikipedia.org/wiki?curid=750551" title="École Normale Supérieure">
École Normale Supérieure



</doc>
<doc id="750552" url="https://pl.wikipedia.org/wiki?curid=750552" title="Delphos (Ohio)">
Delphos (Ohio)

Delphos – miasto w Stanach Zjednoczonych, w zachodniej części stanu Ohio, w hrabstwie Allen. Liczba mieszkańców w 2000 roku wynosiła 7027 osób. 

</doc>
<doc id="750553" url="https://pl.wikipedia.org/wiki?curid=750553" title="Benjamin Sadler">
Benjamin Sadler

Benjamin Sadler, właściwie Benjamin Klimaschewski (ur. 12 lutego 1971 w Toronto) − niemiecki aktor telewizyjny, teatralny i filmowy.
Życiorys.
Wczesne lata.
Przyszedł na świat i przez 5 lat dorastał w Toronto jako syn niemieckiego projektanta grafiki i brytyjskiej nauczycielki. W 1976 roku jego rodzina przeniosła się do Niemiec. Studiował w Royal Academy of Dramatic Art w Londynie. Uczył się aktorstwa pod kierunkiem Stelli Adler i Susan Batson w Nowym Jorku. 
Kariera.
Występował na scenie w Anglii i Hamburgu (Niemcy). W 1994 roku po raz pierwszy zagrał na srebrnym ekranie w serialach: "Drei zum Verlieben" i RTL "Alle lieben Julia". 
Można go było zobaczyć także w serialach: kryminalnym RTL "Komando Małolat" ("SK Babies", 1996), sensacyjnym "Wolffs Revier" (1996-1999) i sci-fi "Lexx" (1999). Na dużym ekranie zadebiutował w nagrodzonym na hollywoodzkim festiwalu filmowym dreszczowcu "Uwolnienie Rosenzweigsa" ("Rosenzweigs Freiheit", 1998). 
Podbił serca publiczności rolami biblijnymi we włoskich telefilmach Lux Vide – jako Jan Chrzciciel w "Przyjaciele Jezusa: Maria Magdalena" ("Gli Amici di Gesù – Maria Maddalena", 2000) u boku Marii Grazii Cucinotty i Danny’ego Quinna oraz "Biblia. Apokalipsa świętego Jana" ("San Giovanni – L'apocalisse", 2002) w roli Waleriusza z Richardem Harrisem. 
W kinowym dramacie biograficznym "Luter" ("Luther", 2003) z Josephem Fiennesem i Sir Peterem Ustinovem zagrał postać Georga Spalatina. Za rolę doktora Alexandra Wenningera, lekarza romansującego z pielęgniarką w jednym z drezdeńskich szpitali w wojennym melodramacie telewizyjnym ZDF "Drezno" ("Dresden", 2006) otrzymał nagrodę Bambi.

</doc>
<doc id="750556" url="https://pl.wikipedia.org/wiki?curid=750556" title="Dover (Ohio)">
Dover (Ohio)

Dover – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 12 322.

</doc>
<doc id="750557" url="https://pl.wikipedia.org/wiki?curid=750557" title="Romanowscy herbu Bożawola">
Romanowscy herbu Bożawola

Romanowscy herbu Bożawola – polska rodzina szlachecka wywodząca się z Rusi Czerwonej. Według K. Niesieckiego najstarsze wzmianki o członkach tego rodu pochodzą z 1454 r. (Mikołaj Romanowski, podczaszy lwowski). Gniazdem rodowym Romanowskich był Romanów w ziemi chełmskiej. 
Ważniejsi przedstawiciele rodu:
Potomkowie po kądzieli:

</doc>
<doc id="750558" url="https://pl.wikipedia.org/wiki?curid=750558" title="Englewood (Ohio)">
Englewood (Ohio)

Englewood – miasto w Stanach Zjednoczonych, we wschodniej części stanu Ohio, w pobliżu Dayton. Liczba mieszkańców w 2000 roku wynosiła 12 235.

</doc>
<doc id="750559" url="https://pl.wikipedia.org/wiki?curid=750559" title="Fairfield (Ohio)">
Fairfield (Ohio)

Fairfield – miasto w Stanach Zjednoczonych, południowo-zachodniej części stanu Ohio, w pobliżu miasta Cincinnati. Liczba mieszkańców w 2000 roku wynosiła 42 091.

</doc>
<doc id="750560" url="https://pl.wikipedia.org/wiki?curid=750560" title="Fairlawn (Ohio)">
Fairlawn (Ohio)

Fairlawn – miasto w Stanach Zjednoczonych, w stanie Ohio. Liczba mieszkańców w 2000 roku wynosiła 7307.

</doc>
<doc id="750561" url="https://pl.wikipedia.org/wiki?curid=750561" title="Fairview Park (Ohio)">
Fairview Park (Ohio)

Fairview Park – miasto w Stanach Zjednoczonych, w na północy stanu Ohio, w pobliżu wybrzeża jeziora Erie. Liczba mieszkańców w 2000 roku wynosiła 17 572.

</doc>
<doc id="750562" url="https://pl.wikipedia.org/wiki?curid=750562" title="Fort 41 „Bronowice Małe”">
Fort 41 „Bronowice Małe”

Fort 41 Bronowice (szaniec piechoty) – fort Twierdzy Kraków, położony przy ul. Majora Łupaszki w Krakowie. Powstał w latach 1884–1885 jako fort półstały, ziemno-drewniany. Zmodernizowany około 1910 roku. Posiadał prostokątny ciąg fosy i wału, dwie wysunięte w narożach czoła wieloboczne, kaponiery ziemne, stanowiące gniazda karabinów maszynowych i obwodowy wał ziemny.
Drewniane wyposażenie fortu z czasem uległo zniszczeniu. Z fortu zachowały się wały ziemne, częściowo zniszczone po 1945 roku. Przez wiele lat obiekt nie był użytkowany, a od lat 50. XX wieku jest zajmowany przez wojsko.

</doc>
<doc id="750563" url="https://pl.wikipedia.org/wiki?curid=750563" title="Galion">
Galion



</doc>
<doc id="750567" url="https://pl.wikipedia.org/wiki?curid=750567" title="Mistrzostwa Świata w Narciarstwie Alpejskim 2007">
Mistrzostwa Świata w Narciarstwie Alpejskim 2007

39. Mistrzostwa świata w narciarstwie alpejskim odbywały się od 2 do 18 lutego 2007 w Åre. W tej szwedzkiej miejscowości mistrzostwa odbyły się po raz drugi, poprzednio zawodnicy rywalizowali tu w 1954 roku. Mistrzostwa świata otworzył król Szwecji Karol XVI Gustaw. W klasyfikacji medalowej triumfowali reprezentanci Austrii, którzy zdobyli dziewięć medali, po trzy każdego koloru.
Międzynarodowa Federacja Narciarska (FIS) wybrała organizatora tych mistrzostw w 2002 roku. Pozostałymi finalistami były norweskie Lillehammer oraz francuskie Val d’Isère, które ostatecznie zorganizowało Mistrzostwa Świata w Narciarstwie Alpejskim 2009.
Były to pierwsze mistrzostwa świata, podczas których rozegrano superkombinację (jeden przejazd biegu zjazdowego i jeden slalomu).
Reprezentacje uczestniczące w mistrzostwach.
"W mistrzostwach tych wystartowało łącznie 451 zawodników z 60 krajów".

</doc>
<doc id="750568" url="https://pl.wikipedia.org/wiki?curid=750568" title="Galion (Ohio)">
Galion (Ohio)

Galion – miasto w Stanach Zjednoczonych, w stanie Ohio. Liczba mieszkańców w 2000 roku wynosiła 11 341.

</doc>
<doc id="750570" url="https://pl.wikipedia.org/wiki?curid=750570" title="Losowość">
Losowość

Losowość – brak celu, przyczyny, porządku lub przewidywalnego zachowania. Losowy proces to proces, którego wyniki nie dają się dokładnie przewidzieć, a jedynie można opisać ich rozkład.
W matematyce i statystyce termin ten można formalnie zdefiniować jako zachowanie dokładnie opisywane pojęciem zmiennej losowej, pozbawione korelacji i innych przewidywalnych cech. 
Jednakże samo istnienie idealnego: chaosu, nieporządku, całkowitej nieprzewidywalności podważa np. Teoria Ramseya, naukowcy od lat badają „przypadkowe regularności”, które muszą się pojawić w dużych strukturach niezależnie od ich losowości.
Profesor Theodore Motzkin zauważył, że „jeśli nieporządek jest w ogólności bardziej prawdopodobny, to całkowity nieporządek jest niemożliwy”.
Historia.
Od prehistorycznych czasów zdarzenia losowe były dla ludzkości zagadką. Zwykle doszukiwano się w nich przejawów boskiej woli, używano ich do wróżenia, hazardu i rozstrzygania sporów. 
Pomimo powszechnego korzystania z tych zjawisk, przez całe stulecia nie udawało się opisać ich w żaden naukowy sposób. Pierwsze próby takich opisów można znaleźć w dziełach Girolama Cardana i Galileusza. Matematycznie spójny ich opis pochodzi od Blaise Pascala, Piotra Fermata i Huygensa. Opracowana przez nich klasyczna teoria prawdopodobieństwa zbudowana była na założeniach, że wyniki losowego procesu są równie prawdopodobne – była więc opisana w terminach statystycznych. Współczesny formalny matematyczny opis losowości pochodzi od Gregory Chaitina i Andrieja Kołmogorowa (patrz złożoność Kołmogorowa).
Losowość w fizyce.
W XIX wieku losowość ruchu molekuł w gazie stała się podstawą mechaniki statystycznej wyjaśniającej prawa termodynamiki. Choć każda molekuła porusza się w sposób deterministyczny, niemożliwość określenia (ani przeanalizowania) ruchu każdej molekuły z osobna sprawia, że opis statystyczny jest najbardziej efektywny.
Zgodnie ze standardową interpretacją mechaniki kwantowej zachowanie obiektów mikroskopowych jest w pewnym stopniu losowe. Oznacza to, że powtarzanie tego samego doświadczenia w całkowicie identycznych warunkach może dać za każdym razem inny wynik. Przykładowo badając pojedynczy niestabilny atom nie jesteśmy w stanie przewidzieć, w którym momencie dojdzie do jego rozpadu, a jedynie możemy określić prawdopodobieństwo tego rozpadu w jakimś czasie. Mechanika kwantowa w większości przypadków nie określa dokładnie wyniku eksperymentu, a jedynie prawdopodobieństwa różnych wyników. Teoria zmiennych ukrytych próbowała uniknąć tej losowości przez wprowadzenie nieobserwowalnych parametrów determinujących zachowanie układów kwantowych, ale w 1964 r. John Stewart Bell pokazał, że takie zmienne nie wystarczają do opisu zjawisk kwantowych (patrz twierdzenie Bella).
Losowość w biologii.
Teoria ewolucji wyjaśnia obserwowaną różnorodność życia kumulowaniem się losowych mutacji w puli genowej populacji, które nie miały ze sobą kontaktu. Pod wpływem różnych presji selekcyjnych z losowych mutacji wybierany jest inny zestaw cech i w efekcie populacje z upływem czasu są coraz mniej do siebie podobne. 
Wygląd pojedynczego organizmu jest częściowo zdeterminowany (przez geny i środowisko), a częściowo losowy. Przykładowo geny i ilość światła określa gęstość piegów na skórze, ale ich dokładne położenie jest losowe. Geny nie determinują również linii papilarnych ani wzoru tęczówki (różnią się one u bliźniaków jednojajowych).
Losowość a nieprzewidywalność.
Matematyczna losowość jest cechą obiektywną. Jednak to co "wygląda" na losowe dla jednego obserwatora, nie musi być losowe dla innego. Przykładowo ciąg bitów może wydawać się całkowicie losowy dla kogoś kto nie dysponuje kluczem pozwalającym odszyfrować zawartą w nich wiadomość. Stąd wynika trudność w określeniu czy dany proces jest losowy: obserwator może zawsze podejrzewać, że istnieje jakiś „klucz” pozwalający odszyfrować wiadomość. Jest to jedna z podstaw występowania przesądów.
W kryptografii używane są ciągi bitów mające wszelkie cechy ciągów losowych, ale generowane w sposób deterministyczny przez komputer. Nazywane są pseudolosowymi, ponieważ dla kogoś kto nie ma dostępu do wszelkich danych o ich powstaniu są nieprzewidywalne.
Systemy chaotyczne są w praktyce nieprzewidywalne z powodu wrażliwości na każdą zmianę warunków początkowych.

</doc>
<doc id="750571" url="https://pl.wikipedia.org/wiki?curid=750571" title="Mistrzostwa Świata w narciarstwie alpejskim 2007">
Mistrzostwa Świata w narciarstwie alpejskim 2007



</doc>
<doc id="750572" url="https://pl.wikipedia.org/wiki?curid=750572" title="Wiesław Barwicz">
Wiesław Barwicz

Wiesław Barwicz (ur. 14 marca 1913 we Lwowie, zm. 18 stycznia 2002) – polski profesor inżynier elektronik.
Życiorys.
W 1937 r. uzyskał dyplom na Oddziale Elektrycznym Wydziału Mechaniczno-Elektrycznego Politechniki Lwowskiej. Po uzyskaniu dyplomu wyjechał na roczną praktykę do Societé Generale d'Electricité de Paris. Po powrocie do Polski podjął pracę w „Polskich Zakładach Philips” w Warszawie, gdzie powierzono mu organizację i kierownictwo oddziału cewek pupinowskich.
Kampanię wrześniową odbył w szeregach szwadronu łączności Mazowieckiej Brygady Kawalerii. Po zakończeniu działań wojennych powrócił do Zakładów Philipsa w Warszawie, gdzie pracując jako zastępca kierownika produkcji lamp elektronowych miał możliwość zaopatrywania Armii Krajowej w trudno dostępne części radiowe. Za te zasługi, a zwłaszcza za wykonanie w warunkach konspiracyjnych serii 25 odbiorników radiowych został w 1944 roku odznaczony Srebrnym Krzyżem Zasługi przez gen. Bora-Komorowskiego.
W 1946 r. profesor Wiesław Barwicz został dyrektorem technicznym Państwowej Wytwórni Lamp Radiowych (PWLR), utworzonej w Dzierżoniowie z poniemieckiej fabryki lamp elektronowych (Telefunken). W 1956 r. wskutek jego starań powstał Przemysłowy Instytut Elektroniki, którego został pierwszym dyrektorem.
Profesor Barwicz był inicjatorem i pionierem wielu nowoczesnych kierunków i technologii w dziedzinie elektroniki próżniowej. Dzięki niemu we Wrocławiu powstał silny ośrodek specjalizujący się w nowoczesnej technice mikrofalowej, w którym opracowano pierwsze w kraju lampy z falą bieżąca i mikrofalowe układy scalone. Ośrodek działa z powodzeniem do dzisiaj (obecnie jako oddział PIT) i ma znaczący udział w dobrej pozycji polskiej radiolokacji w świecie.
W późniejszym czasie profesor był inicjatorem prowadzenia prac dotyczących spawania elektronowego i innych zastosowań wiązki elektronowej w przemyśle. Po utworzeniu w roku 1968 Instytutu Technologii Elektronowej Politechniki Wrocławskiej został jego pierwszym dyrektorem i funkcję tę pełnił do roku 1977.
Jednym z jego ostatnich przedsięwzięć było przygotowanie zaplecza dla fabryki kolorowych kineskopów w Piasecznie Unitra-Polkolor (obecnie własność Technicolor SA (Technicolor Polska sp. z o.o.), wcześniej pod firmą Thomson).

</doc>
<doc id="750574" url="https://pl.wikipedia.org/wiki?curid=750574" title="Gallipolis (Ohio)">
Gallipolis (Ohio)

Gallipolis – wieś w USA, w stanie Ohio, hrabstwie Gallia. Aktualnie (2014) prezydentem miejscowości jest Steven E. Wallis.
Liczba mieszkańców w 2010 roku wynosiła 3 641, a w roku 2012 wynosiła 3 637.

</doc>
<doc id="750575" url="https://pl.wikipedia.org/wiki?curid=750575" title="Mistrzostwa Świata w Narciarstwie Alpejskim">
Mistrzostwa Świata w Narciarstwie Alpejskim



</doc>
<doc id="750579" url="https://pl.wikipedia.org/wiki?curid=750579" title="Malinka">
Malinka



</doc>
<doc id="750581" url="https://pl.wikipedia.org/wiki?curid=750581" title="Paris Volley">
Paris Volley

Paris Volley - francuski męski klub siatkarski z siedzibą w Paryżu, utworzony 30 lipca 1998 na skutek połączenia sekcji siatkarskiej Paris Université Club z Paris Saint Germain-Asnières (założonego w 1948 pod nazwą "Asnières Sports", a w latach 1992-1996 sekcji Paris Saint-Germain).
Swe mecze ligowe i pucharowe rozgrywa w hali "Salle Pierre Charpy" w Paryżu, mogącej pomieścić 1.850 widzów.

</doc>
<doc id="750586" url="https://pl.wikipedia.org/wiki?curid=750586" title="Garfield Heights">
Garfield Heights

Garfield Heights – miasto w Stanach Zjednoczonych, w północnej części stanu Ohio, w pobliżu wybrzeża jeziora Erie. Liczba mieszkańców w 2000 roku wynosiła 30 734.

</doc>
<doc id="750587" url="https://pl.wikipedia.org/wiki?curid=750587" title="Ektohormon">
Ektohormon

Ektohormon [gr.] – wydzielina gruczołów żuwaczkowych matki pszczelej, zwabiająca trutnie oraz pełniąca funkcję skupiająco-informacyjną wobec robotnic, jednocześnie hamująca rozwój ich jajników.

</doc>
<doc id="750592" url="https://pl.wikipedia.org/wiki?curid=750592" title="Ordre de Bataille Wojska Polskiego 1 września 1939">
Ordre de Bataille Wojska Polskiego 1 września 1939

Struktura organizacyjna Wojska Polskiego 1 września 1939 (do szczebla batalionu – dywizjonu włącznie).
Kwatera Główna Naczelnego Wodza w Warszawie.
Naczelne Dowództwo Lotnictwa i Obrony Przeciwlotniczej
Obrona Wybrzeża.
Dowództwo Floty w m. Hel (z dniem 1 września dowódca Floty na terenie Obszaru Nadmorskiego uzyskał uprawnienia dowódcy armii, jako dowódca Obszaru Nadmorskiego posiadał uprawnienia dowódcy OK):

</doc>
<doc id="750593" url="https://pl.wikipedia.org/wiki?curid=750593" title="Pies latający">
Pies latający



</doc>
<doc id="750594" url="https://pl.wikipedia.org/wiki?curid=750594" title="Grandview Heights">
Grandview Heights

Grandview Heights – miasto w Stanach Zjednoczonych, w stanie Ohio. Liczba mieszkańców w 2000 roku wynosiła 6695.

</doc>
<doc id="750598" url="https://pl.wikipedia.org/wiki?curid=750598" title="Green (Ohio)">
Green (Ohio)

Green – miasto w Stanach Zjednoczonych, w północno-wschodniej części stanu Ohio. Liczba mieszkańców w 2000 roku wynosiła 22 817.

</doc>
<doc id="750599" url="https://pl.wikipedia.org/wiki?curid=750599" title="Kalong">
Kalong



</doc>
<doc id="750600" url="https://pl.wikipedia.org/wiki?curid=750600" title="Greenfield (Ohio)">
Greenfield (Ohio)

Greenfield – wieś w USA, w stanie Ohio, w hrabstwie Fayette.
Liczba mieszkańców w 2010 roku wynosiła 4 639, a w roku 2012 wynosiła 4 562.

</doc>
<doc id="750601" url="https://pl.wikipedia.org/wiki?curid=750601" title="Obwód głosowania">
Obwód głosowania

Obwód głosowania – jest to stała jednostka terytorialna utworzona na obszarze gminy (na podst. ustawy z 16 lipca 1998 r. "o radach gmin, powiatów i sejmików wojewódzkich") w celu przeprowadzenia wyborów i referendów. Obwody specjalne tworzy się także w szpitalach, zakładach opieki zdrowotnej, jeżeli w dniu wyborów będzie przebywać w nich co najmniej 15 wyborców, a także w zakładach karnych i aresztach najpóźniej w 45 dniu przed dniem wyborów. Można utworzyć je także na polskich statkach morskich pływających pod polska banderą i pod dowództwem polskiego kapitana, należących do polskiego armatora – pod warunkiem że jest tam co najmniej 15 wyborców oraz gdy istnieje możliwość przekazania wyników. Obwody głosowania tworzy się także w polskich placówkach dyplomatycznych i konsularnych. Obwody powszechne (obejmujące 500 do 4 tys. mieszkańców) tworzy komisarz wyborczy.

</doc>
<doc id="750602" url="https://pl.wikipedia.org/wiki?curid=750602" title="Pteropus giganteus">
Pteropus giganteus



</doc>
<doc id="750603" url="https://pl.wikipedia.org/wiki?curid=750603" title="Greenville (Ohio)">
Greenville (Ohio)

Greenville – miasto w Stanach Zjednoczonych, w zachodniej części stanu Ohio. Liczba mieszkańców w 2000 roku wynosiła 13 333.
Miasto leży w strefie klimatu kontynentalnego, z gorącym latem, należącego według klasyfikacji Köppena do strefy "Dfa". Średnia temperatura roczna wynosi 10,2°C, a opady 965,2 mm (w tym do 53,1 cm opadów śniegu)

</doc>
<doc id="750605" url="https://pl.wikipedia.org/wiki?curid=750605" title="Olimpia Górska-Żukowska">
Olimpia Górska-Żukowska

Olimpia Górska-Żukowska (ur. 1973 w Krakowie) – polska dziennikarka.
Życiorys.
Karierę rozpoczęła w TVN, w redakcji zagranicznej Faktów. W 2001 roku, przeszła do Wiadomości, gdzie formalnie pozostając zatrudnioną w INFOTAI od września 2003 była prezenterką przed- i popołudniowych wydań (m.in. w trakcie programu "Kawa czy herbata?") oraz przygotowywała materiały m.in. z Watykanu i szczytów UE. Przez krótki czas była korespondentką TAI w Londynie. W 2005 podjęła pracę w Panoramie w TVP2, została prezenterką tej audycji, ponownie od stycznia 2010. W TVP Info została prezenterką audycji "Raport z Polski". Podjęła pracę w TVP3 Kraków, gdzie została prezenterką Kroniki) (od października 2007), programu "Otwórzcie drzwi".
W 2008 w trakcie XV Przeglądu i Konkursu Dziennikarskiego Oddziałów Terenowych TVP zespół redakcyjny "Kroniki" otrzymał Grand Prix w kategorii „najlepszy program informacyjny”, a Olimpia Górska otrzymała II nagrodę w kategorii „najlepsza(y) prezenterka/prezenter”. W 2010 w trakcie XVI Przeglądu i Konkursu Dziennikarskiego Oddziałów Terenowych TVP zespół redakcyjny "Kroniki" otrzymał Grand Prix w kategorii „najlepszy program informacyjny”, a Olimpia Górska otrzymała "ex aequo" równorzędną nagrodę „najlepszy prezenter”. W 2016 w trakcie XXIII Przeglądu i Konkursu Dziennikarskiego Oddziałów Terenowych TVP zespół redakcyjny "Kroniki" po raz kolejny otrzymał nagrodę w kategorii „najlepszy program informacyjny” w trakcie XV Przeglądu i Konkursu Dziennikarskiego Oddziałów Terenowych TVP, a Olimpia Górska i Urszula Drukała zostały nagrodzone jako realizatorki programu "Otwórzcie drzwi" (dotyczącego Światowych Dni Młodzieży 2016).

</doc>
<doc id="750607" url="https://pl.wikipedia.org/wiki?curid=750607" title="Grove City (Ohio)">
Grove City (Ohio)

Grove City – miasto w Stanach Zjednoczonych, w stanie Ohio. Stanowi południowe przedmieście stanowej stolicy, Columbus. Liczba mieszkańców w 2000 roku wynosiła 27 651.

</doc>
<doc id="750608" url="https://pl.wikipedia.org/wiki?curid=750608" title="Tablica Snellena">
Tablica Snellena

Tablica Snellena – tablica służąca do oceny visus (ostrości wzroku).
Tablice Snellena wzięły swoją nazwę od holenderskiego okulisty Hermanna Snellena, który opracował tablice w 1862 roku. Tradycyjna tablica Snellena posiada jedenaście linii, w których znajdują się litery o malejącej wielkości w kierunku od góry do dołu. Pacjent zakrywa jedno oko i czyta kolejno litery w rzędach zaczynając od najwyższego. Najmniejszy rząd, jaki pacjent może przeczytać wskazuje na ostrość jego wzroku w danym oku.

</doc>
<doc id="750609" url="https://pl.wikipedia.org/wiki?curid=750609" title="Alejandro González Inárritu">
Alejandro González Inárritu



</doc>
<doc id="750612" url="https://pl.wikipedia.org/wiki?curid=750612" title="Groveport">
Groveport

Groveport – miasto w Stanach Zjednoczonych, w stanie Ohio. Miejscowość istnieje oficjalnie od roku 1847. Aktualnie (2014) burmistrzem jest Lance Westcamp. 
Liczba mieszkańców w 2010 roku wynosiła 5 363, a w roku 2012 wynosiła 5 540.

</doc>
<doc id="750614" url="https://pl.wikipedia.org/wiki?curid=750614" title="Olimpia Górska">
Olimpia Górska



</doc>
<doc id="750616" url="https://pl.wikipedia.org/wiki?curid=750616" title="Antônio de Castro Mayer">
Antônio de Castro Mayer

Antônio de Castro Mayer (ur. 20 czerwca 1904 w Campinas, zm. 25 kwietnia 1991 w Campos) – brazylijski duchowny, doktor filozofii, tradycjonalista katolicki, biskup Campos w latach 1949–1981, założyciel i przełożony Bractwa Kapłańskiego Świętego Jana Marii Vianneya
Życiorys.
Ksiądz.
Antônio de Castro Mayer pochodził z wielodzietnej rodziny. Był synem João Mayera i Franciszki de Castro. Jego przodkowie od strony ojca wywodzili się z Niemiec. Otrzymał wykształcenie w katolickich seminariach. Po studiach w wyższym seminarium duchownym w São Paulo udał się na dalsze studia do Rzymu, gdzie kształcił się na Uniwersytecie Gregoriańskim. 30 października 1927 roku otrzymał święcenia kapłańskie z rąk kardynała Basilio Pomplija.
Po zakończeniu studiów i otrzymaniu doktoratu z teologii powrócił do Brazylii. Inkardynowany do archidiecezji São Paulo objął stanowisko profesora w seminarium duchownym. Współpracował w tym czasie jako aktywista z czasopismem "O Legionário" i środowiskiem skupionym wokół konserwatywnego działacza katolickiego, Pilinia Corrêa de Oliveira.
W 1940 roku został mianowany diecezjalnym asystentem generalnym Akcji Katolickiej. W 1941 roku został kanonikiem archikatedry w São Paulo. W 1942 roku został mianowany wikariuszem generalnym archidiecezji São Paulo. W 1944 roku arcybiskup Carlos Carmelo de Vasconcellos Motta zdegradował go jednak do funkcji wikariusza parafii św. Józefa z Belem.
Do łask powrócił po 1947 roku. 6 maja 1948 roku papież Pius XII mianował Antônio de Castro Mayera biskupem tytularnym Prieny i koadiutorem biskupa Campos. 23 maja 1948 roku Antonio de Castro Mayer otrzymał święcenia biskupie i rozpoczął posługę jako biskup pomocniczy diecezji Campos. W 1949 roku został jej ordynariuszem.
Biskup Campos.
Jako biskup Campos, Antônio de Castro Mayer znany był ze swojego konserwatyzmu jako przeciwnik socjaldemokracji i modernizmu. Założył kontrrewolucyjny miesięcznik "Catolicismo". Był współautorem książki "Reforma rolna – kwestia sumienia", w której zawarty był wykład doktryny katolickiej potępiający błędy szerzącego się w tym czasie w Ameryce Południowej socjalizmu i komunizmu.
W latach 60. XX wieku sprzeciwiał się publicznie zaakceptowaniu niektórych reform Soboru Watykańskiego II, szczególnie dotyczących ekumenizmu i kolegialności Kościoła.
Nie zaakceptował również posoborowej reformy mszału i sprzeciwiał się odprawianiu liturgii w językach narodowych. Stanął obok m.in. Marcela Lefebvre'a i Geralda de Proença Sigauda na czele Międzynarodowej Grupy Ojców, która otwarcie krytykowała nadchodzące zmiany posoborowe.
W 1969 roku biskup Antonio de Castro Mayer postanowił przeciwdziałać rozpowszechnianiu się nowej formy rytu łacińskiego i pomimo zaleceń ze strony Stolicy Apostolskiej doprowadził do zachowania w powszechnym użyciu w diecezji Campos rytu trydenckiego. Postawa ordynariusza stała się przyczyną zerwania przez niego współpracy z Konferencją Episkopatu Brazylii.
Stanowisko Antonio de Castro Mayer zmusiło Pawła VI do podjęcia środków mających na celu zapobiegnięcia schizmie. Papież rozpoczął korespondencję z tradycjonalistycznym biskupem i próbował nakłonić go do kompromisu, co jednak pomimo zażegnania groźby rozłamu mu się nie udało.
1 czerwca 1981 roku biskup Antonio de Castro Mayer przeszedł na emeryturę i przekazał diecezję Campos nowemu ordynariuszowi Carlosowi Alberto Navarro, który w odróżnieniu od swojego poprzednika był zwolennikiem Soboru Watykańskiego II.
Biskup emeryt.
W 1982 roku biskup-senior Antonio de Castro Mayer powołał na wzór Bractwa Kapłańskiego Świętego Piusa X, Bractwo Kapłańskie Świętego Jana Marii Vianneya (FSSJV) i w 1983 roku otworzył ze środków prywatnych tradycjonalistyczne wyższe seminarium duchowne w Campos. Z czasem stało się ono ośrodkiem skupiającym księży z Ameryki Południowej celebrujących msze w rycie trydenckim oraz miejscem oporu i kształtowania opozycji do zmian kościelnych wprowadzanych w diecezji Campos przez biskupa Carlosa Alberto Navarro.
21 listopada 1983 roku biskup-senior Antonio de Castro Mayer wspólnie z arcybiskupem-seniorem Marcelem Lefebvrem napisał list otwarty do papieża Jana Pawła II, w którym publicznie wystąpił przeciwko sześciu podstawowym naukom eklezjologii Soboru Watykańskiego II.
Ekskomunika.
30 czerwca 1988 roku bez zgody papieża Jana Pawła II powołując się na zasadę jurysdykcji zastępczej, biskup Antônio de Castro Mayer współkonsekrował w Ecône wraz z arcybiskupem-seniorem Marcelem Lefebrvrem czterech tradycjonalistycznych biskupów i z tego powodu został uznany przez Stolicę Apostolską za ekskomunikowanego z mocy samego prawa ("latae sententiae"). Sam biskup uznawał, że ekskomunika była nieważna, gdyż czyn popełnił sądząc, że jest w stanie wyższej konieczności związanej z kryzysem w Kościele, co według prawa kanonicznego zwalnia go z kary ekskomuniki, nawet gdyby się mylił.
Biskup Antônio de Castro Mayer zmarł w podeszłym wieku, 25 kwietnia 1991 w Campos z powodu niewydolności oddechowej. Pochowany został przy ołtarzu w kaplicy Zakonu Tercjarzy Matki Bożej z Góry Karmel na cmentarzu Cemitério do Caju.
Po jego śmierci członkowie Bractwa Kapłańskiego Świętego Jana Marii Vianneya, wybrali jego następcą księdza Licinio Rangela, który w 1991 roku otrzymał sakrę biskupią z rąk trzech biskupów Bractwa Kapłańskiego Świętego Piusa X.

</doc>
<doc id="750617" url="https://pl.wikipedia.org/wiki?curid=750617" title="Triconodonta">
Triconodonta



</doc>
<doc id="750618" url="https://pl.wikipedia.org/wiki?curid=750618" title="Xcel Energy Center">
Xcel Energy Center

Xcel Energy Center – hala sportowa znajdująca się w Saint Paul w Stanach Zjednoczonych.

</doc>
<doc id="750619" url="https://pl.wikipedia.org/wiki?curid=750619" title="Zygmunt Solorz">
Zygmunt Solorz



</doc>
<doc id="750623" url="https://pl.wikipedia.org/wiki?curid=750623" title="ULE">
ULE

ULE – planista, stworzony na potrzeby systemu FreeBSD, który zastąpił poprzedni algorytm szeregowania, oparty na planiście systemu 4.3BSD. Jest to jeden z podprojektów SMPng.
Historia.
Prace nad planistą ULE wymuszone zostały przez rozwój komputerów wieloprocesorowych oraz nieefektywność wykorzystywania wielu procesorów logicznych przez dotychczasowy algorytm szeregujący. Dotychczasowy planista (4BSD) nie umożliwiał rozkładania obciążenia na różne procesory (), miał złożoność obliczeniową rzędu O(n) oraz nie był w stanie wykorzystać potencjału współczesnych maszyn wieloprocesorowych. Wszystkie te czynniki spowodowały rozpoczęcie prac przez Jeffa Robersona nad nowym planistą. Koncepcja nowego planisty nie była nowa. Systemy Linux oraz Solaris w tym okresie miały już działające algorytmy szeregujące o złożoności obliczeniowej rzędu O(1), co było źródłem dodatkowej motywacji dla programistów systemu FreeBSD.
Nowy planista pojawił się w drzewie CVS systemu 23 stycznia 2003 roku. Od tego czasu prowadzone są ciągłe prace, mające na celu optymalne ustawienie parametrów pracy algorytmów, wchodzących w skład planisty.
Informacje techniczne.
Nowy planista dla systemu FreeBSD łączy w sobie znane wcześniej z innych systemów idee, a także wprowadza nowe ulepszenia, mające podnieść wydajność na systemach wieloprocesorowych. Oto niektóre z nich:
Komputery wieloprocesorowe.
Nowy planista oferuje m.in. obsługę komputerów wieloprocesorowych. Osiągnięte to zostało dzięki utworzeniu niezależnych kolejek procesów dla poszczególnych procesorów. Koncepcja ta została zaczerpnięta z jądra Linux. W przypadku nadmiernego obciążenia któregoś z procesorów planista automatycznie przenosi z jego kolejki procesy do kolejek innych procesorów, dzięki którym równoważy obciążenie procesorów systemu. Drugim mechanizmem jest wątek, który co pewien czas ocenia obciążenie procesora. Kombinacja tych technik zapewnia maksymalne wykorzystanie dostępnych mocy obliczeniowych. Ponadto "ULE" ma na celu efektywne wykorzystanie procesorów wielordzeniowych, dzięki wykorzystaniu nowoczesnych technik, wprowadzonych do nowych układów.
Priorytety procesów.
Zmieniło się także podejście do hierarchii procesów w systemie. Miało to na celu zwiększenie interaktywności nowego planisty. Dzięki temu szybciej obsługiwane będą procesy ograniczone przez wejście-wyjście niż procesy zużywające głównie moc obliczeniową procesora. Ponadto zadbano, aby nowy planista nie doprowadzał do głodzenia procesów o niskim priorytecie.
Wykorzystanie wielordzeniowości procesora.
Nowy planista potrafi lepiej wykorzystywać fakt obecności więcej niż jednego rdzenia w obrębie pojedynczego procesora. Cecha ta powoduje, że planista mając na uwadze wspólny cache dla wszystkich rdzeni może przenosić procesy między kolejkami dla poszczególnych rdzeni w obrębie jednego procesora, dzięki czemu nie zaburza on jego pamięci podręcznej.
Przyszłość.
ULE stał się domyślnym planistą w systemie FreeBSD począwszy od wersji 7.1.

</doc>
<doc id="750626" url="https://pl.wikipedia.org/wiki?curid=750626" title="Webmin">
Webmin

Webmin – linuksowy i uniksowy program komputerowy napisany w Perlu i uruchamiany na serwerze. Pozwala na zdalną konfigurację za pomocą przeglądarki np. Opery lub Firefoksa. Posiada moduły do konfiguracji serwerów: WWW – Apache, DNS – Bind i poczty oraz współdzielenie plików i drukarek przy użyciu Samby itp.
Przykład wywołania.
 https://localhost:10000
Debian.
Aktualnie zarzucono jego rozwijanie w niektórych dystrybucjach np. opartych na Debianie z braku chętnych do opieki, utrudniając aktualizację serwerów z Sarge do Etch z braku alternatywnego programu.
W oficjalnych repozytoriach dostępna jest wersja 1.180 z dystrybucji Sarge (poprzedniej stabilnej).
Można jej używać z nowszymi wersjami Debiana z pewnymi ograniczeniami albo pobrać najnowszy pakiet ze strony projektu:
 wget -c http://prdownloads.sourceforge.net/webadmin/webmin_1.710_all.deb
zainstalować np.:
 dpkg --install webmin_1.710_all.deb
uzupełnić zależności:
 apt-get install -f
Uwaga: ignorujemy niespełnione zależności po drugim poleceniu.
Swat.
Jego odpowiednikiem dla samej Samby jest SWAT (Samba Web Administration Tool).

</doc>
<doc id="750631" url="https://pl.wikipedia.org/wiki?curid=750631" title="Chris Webber">
Chris Webber

Chris Webber, właściwie Mayce Edward Christopher Webber III (ur. 1 marca 1973 w Detroit) – amerykański koszykarz występujący w latach 1993–2008, w lidze NBA. Aktualnie komentator NBA w stacji TNT.
W 1991 wystąpił w meczu gwiazd amerykańskich szkół średnich - McDonald’s All-American.
Uczelnia.
Na uniwersytecie Michigan występował min. z zawodnikami NBA – Juwanem Howardem i Jalenem Rose. Dwa razy udało mu się awansować do finału NCAA, jednak finały te były przegrane. W finale z 1993 roku, kiedy 11 sekund przed końcem spotkania przy prowadzeniu rywali dwoma punktami poprosił o czas. Michigan nie miał już możliwości skorzystania z przerwy i sędziowie odgwizdali przewinienie techniczne. Michigan przegrało. Na uniwersytecie zdobywał średnio 17,4 punktu i 10 zbiórek w meczu.
Kariera w NBA.
Został wybrany z numerem pierwszym draftu 1993. Jego Golden State Warriors wygrało 50 spotkań w sezonie regularnym i awansowało do play-offów. Spośród debiutantów był najlepszym zbierającym. 21-letni wówczas Webber został najmłodszym w historii zawodnikiem, który otrzymał nagrodę NBA Rookie of the Year Award. Został również wybrany do najlepszej piątki debiutantów. W swoim pierwszym sezonie osiągnął już triple-double notując 22 punkty, 12 zbiórek i 12 asyst w spotkaniu przeciw Los Angeles Clippers.
W następnym roku stał się bohaterem skandalu kiedy wpadł w konflikt z trenerem Donem Nelsonem i nie stawił się na obozie przedsezonowym. Stał się wolnym agentem. Po Webbera zgłosiła się drużyna Washington Bullets. W sezonie 1995/96 zagrał tylko w 15 spotkaniach z powodu urazu ramienia.
W kolejnym sezonie Bullets awansowali do play-offów po raz pierwszy od 9 lat. Był najlepszym punktującym, zbierającym i blokującym drużyny. Po raz pierwszy w karierze wybrany do NBA All-Star Game. W trakcie tego sezonu dwa razy udało mu się zdobyć triple-double – oba przeciwko swojemu byłemu klubowi – Golden State Warriors. 14 maja 1998 został sprzedany do Sacramento Kings.
W nowej drużynie zadebiutował zdobywając 20 punktów i 12 zbiórek przeciw San Antonio Spurs. W swoim pierwszym sezonie gry w Kings był najlepszym zbierającym ligi. W roku 2000 wybrano go do Trzeciej Piątki NBA.
Jego najlepszy sezon w karierze to sezon 2000/01. Wybrany został do Najlepszej Piątki w lidze. Był 6 strzelcem ligi i 7 zbierającym. Przeciwko Houston Rockets zdobył czternaste triple-double w karierze. W spotkaniu z New York Knicks zdobył swój 10 000. punkt w karierze. Mecz życia zagrał przeciwko Indianie Pacers. Zdobył 51 punktów i 26 zbiórek.
W kolejnym sezonie opuścił 20 spotkań z powodu urazu kostki. Średnio zdobywał ponad 24 punkty i 10 zbiórek. W drugim meczu Półfinałów Konferencji Zachodniej 2003 przeciwko Dallas Mavericks odniósł kontuzję kolana, która wstrzymała jego karierę na prawie rok. W sezonie 2003/04 wystąpił w 23 meczach. W całym sezonie „C-Webb” zdobywał 18,7 punktów na mecz. W siódmym meczu Półfinałów Konferencji przeciwko Minnesota Timberwolves, spudłował rzut za 3 w ostatniej sekundzie meczu, który dałby Kings dogrywkę. W kolejnym sezonie kontuzje już go omijały. Mimo to został oddany do Philadelphii. Przez długi czas nie mógł znaleźć z nowymi kolegami wspólnego języka. Zdobywał około 15 punktów, 8 zbiórek i 3 asyst.
W następnym sezonie 2005/06, swoim pierwszym, pełnym w barwach Sixers, zdobywał 20,2 punktu i 9.9 zbiórki na mecz. Grał średnio przez około 38 minut, najwięcej od 5 lat, i 38 razy zanotował double-double. W dwóch spotkaniach zanotował ponad 20 zbiórek.
W styczniu 2007 władze 76ers zdecydowały się wykupić kontrakt Webbera i zwolnić go z klubu. 16 stycznia podpisał kontrakt z Detroit Pistons. W lutym Pistons wygrali 10 z 11 meczów i zostali liderem Konferencji Wschodniej. Grając w Pistons Webber zdobywał średnio 11,3 punktów na mecz.
W następnym sezonie, gdy Webberowi skończył się kontrakt z Detroit Pistons, podpisał umowę z Golden State Warriors. Wystąpił jednak w zaledwie 9 meczach, spędzając średnio 14 minut na parkiecie i zdobywając 3,9 punktu.
25 marca 2008 roku oficjalnie zakończył swoją karierę koszykarską z powodu ciągłych problemów z operowanym kolanem.
Praca w telewizji.
W 2002 wystąpił w filmie Magiczne buty.
Chris Webber pierwszy raz wystąpił w telewizji jako komentator 27 marca 2008 roku w programie Inside the NBA na stacji TNT, gdzie gościnnie obok Charlesa Barkleya i Ernie Johnsona opisywał aktualne wydarzenia w lidze. 25 kwietnia 2008 roku stacja TNT oficjalnie zatrudniła Webbera, od tego czasu regularnie występuje na antenie, komentuje też na żywo ważne wydarzenia, między innymi NBA All-Star Weekend 2009.

</doc>
<doc id="750633" url="https://pl.wikipedia.org/wiki?curid=750633" title="Ordre de Bataille Wehrmachtu 1 września 1939">
Ordre de Bataille Wehrmachtu 1 września 1939

Wehrmacht 1 września 1939
Siły niemieckie na wschodzie, 01.09.1939.
Grupa Armii Północ.
Dowódca: gen. płk. Fedor von Bock
Grupa Armii Południe.
Dowódca: gen. płk. Gerd von Rundstedt
Siły Morskie Wschód.
Dowódca: gen. adm. Conrad Albrecht
Armia słowacka.
Dowódca: gen. Ferdinand Čatloš
Łączna liczebność Wehrmachtu.
Do ataku na Polskę, Niemcy łącznie przeznaczyli:
Łączna liczba żołnierzy wynosiła ok. 1 850 000, z czego ok. 1 516 000 łącznie w GA Północ i GA Południe
Wyposażenie Wehrmachtu.
Grupy Armii Północ i Południe posiadały 1 września 1939:
Luftwaffe wydzieliło do ataku na Polskę:
Kriegsmarine przeznaczyło do ataku na Polskę:
Źródła:
Siły niemieckie na Zachodzie 01.09.1939.
Grupa Armii „C”.
Dowódca: gen. płk. Wilhelm von Leeb
Odwody OKH.
Razem: 45 dywizji piechoty i pułk zmotoryzowany SS

</doc>
<doc id="750636" url="https://pl.wikipedia.org/wiki?curid=750636" title="Mathieu Razanakolona">
Mathieu Razanakolona

Mathieu Razanakolona (ur. 2 sierpnia 1986 w Montrealu) – madagaskarski narciarz alpejski kanadyjskiego pochodzenia, pierwszy w historii reprezentant Madagaskaru na zimowych igrzyskach olimpijskich.
Jako pierwszy w historii reprezentował Madagaskar na zimowych igrzyskach olimpijskich. Miało to miejsce w 2006 roku, podczas igrzysk w Turynie. Zajął wówczas 39. miejsce w slalomie gigancie mężczyzn, a slalomu nie ukończył.
W Pucharze Świata zadebiutował 24 stycznia 2006 w austriackim Schladming, jednak po pierwszym przejeździe został zdyskwalifikowany. Został zgłoszony także do Mistrzostw Świata Juniorów w Narciarstwie Alpejskim 2006 w Le Massif, jednak ostatecznie nie wystartował.
W kwietniu 2009 roku został skazany przez kanadyjski sąd na dwa lata więzienia w zawieszeniu za defraudację 500 000 dolarów kanadyjskich.

</doc>
<doc id="750640" url="https://pl.wikipedia.org/wiki?curid=750640" title="Nassau Veterans Memorial Coliseum">
Nassau Veterans Memorial Coliseum

Nassau Veterans Memorial Coliseum – hala sportowa znajdująca się w Uniondale koło Nowego Jorku w Stanach Zjednoczonych. Hala ta została wybudowana na miejscu dawnej bazy Sił Powietrznych i Armii Stanów Zjednoczonych.

</doc>
<doc id="750641" url="https://pl.wikipedia.org/wiki?curid=750641" title="Mistrzostwa Świata Mężczyzn w Curlingu 1972">
Mistrzostwa Świata Mężczyzn w Curlingu 1972

Mistrzostwa Świata Mężczyzn w Curlingu 1972 zostały rozgrywane w "Olympic Eisstadion", w Garmisch-Partenkirchen, w RFN, w dniach 19 - 21 marca. Rywalizowało ze sobą 8 reprezentacji. Turniej znany jest przede wszystkim z incydentu, do którego doszło w finale znanego jako Klątwa LaBonte'a.

</doc>
<doc id="750647" url="https://pl.wikipedia.org/wiki?curid=750647" title="Lhun">
Lhun



</doc>
<doc id="750648" url="https://pl.wikipedia.org/wiki?curid=750648" title="Giuseppe Materazzi">
Giuseppe Materazzi

Giuseppe Materazzi (ur. 5 stycznia 1946 w Arborea) - włoski piłkarz i trener, ojciec piłkarza Marco Materazziego. Występował w takich klubach jak US Lecce, Reggina Calcio czy AS Bari. Trenował wiele klubów, w tym S.S. Lazio, Brescia Calcio czy Sporting CP. Ostatnio pracował w chińskim klubie Tianjin Teda FC. Ostatnio był rozpatrywany jako następca Alexandre Guimaraesa na stanowisku trenera reprezentacji Kostaryki, jednak ostatecznie na to stanowisko wybrano Hernana Medforda. W 2007 roku był trenerem AS Bari, a w sezonie 2008/2009 prowadził grecki Olympiakos Volos.

</doc>
<doc id="750649" url="https://pl.wikipedia.org/wiki?curid=750649" title="Felix Henry">
Felix Henry

Felix Gustav Otto Henrÿ (ur. 12 lipca 1857 we Wrocławiu, zm. 9 lutego 1920 tamże) – niemiecki architekt, przedstawiciel późnego historyzmu.
Projekty.
Od 1884 pracował we Wrocławiu. Zaprojektował m.in.:

</doc>
<doc id="750651" url="https://pl.wikipedia.org/wiki?curid=750651" title="Gubernia kielecka">
Gubernia kielecka

Gubernia kielecka () – jednostka administracyjna w Królestwie Polskim. Powstała w 1841 roku z przekształcenia guberni krakowskiej ze stolicą w Kielcach. Istniała w latach 1841–1844 i 1867–1917.
W 1844 r. została zlikwidowana i włączona w skład guberni radomskiej. W 1867 r. utworzono ją ponownie na mocy ustawy z 19/31 grudnia 1866 r. o zarządzie gubernialnym i powiatowym w guberniach Królestwa Polskiego. 
Gubernia kielecka w 1869 r. zajmowała obszar 170,4 mil² i była zamieszkiwana przez 469 619 osób. W jej skład wchodziło 7 powiatów (ujezdów): 
Na skutek reformy administracyjnej wprowadzonej ukazem z 1 czerwca 1869 r. prawa miejskie utraciło 27 z 34 miast guberni. Poza Kielcami status miasta zachowały Chęciny, Miechów, Olkusz, Chmielnik, Pińczów i Działoszyce. W 1887 do powiatu kieleckiego włączono gminę Nowa Słupia, znajdującą się dotąd w powiecie opatowskim guberni radomskiej.
W latach 1906–1917 posłami do Dumy Państwowej z guberni kieleckiej byli:

</doc>
<doc id="750652" url="https://pl.wikipedia.org/wiki?curid=750652" title="Avelar Brandão Vilela">
Avelar Brandão Vilela

Avelar Brandão Vilela (ur. 13 czerwca 1912 w Viçosa w Brazylii, zm. 19 grudnia 1986 w São Salvador de Bahia) – arcybiskup São Salvador da Bahia i prymas Brazylii, kardynał.
Życiorys.
Święcenia kapłańskie przyjął 27 października 1935 roku. 13 czerwca 1946 r. papież Pius XII powołał go na biskupa Petroliny w Pernambuco. 5 listopada 1955 r. powołany na arcybiskupa Teresiny, a 25 marca 1971 r. – São Salvador da Bahia.
5 marca 1973 r. wyniesiony do godności kardynalskiej. Zostaje kardynałem prezbiterem kościoła tytularnego "Ss. Bonifacio e Alessio". 25 października 1980 papież Jan Paweł II podniósł siedzibę biskupią w São Salvador da Bahia do rangi prymasostwa Brazylii, a Avelar Brandão Vilela został pierwszym prymasem tego kraju.

</doc>
<doc id="750653" url="https://pl.wikipedia.org/wiki?curid=750653" title="Krajná Poľana">
Krajná Poľana

Krajná Poľana – wieś (obec) na Słowacji w kraju preszowskim, powiecie Svidník. Pierwsze wzmianki o wsi pochodzą z roku 1618. W 2011 roku zamieszkiwało ją 213 osób.

</doc>
<doc id="750654" url="https://pl.wikipedia.org/wiki?curid=750654" title="Blue Cross Arena">
Blue Cross Arena

Blue Cross Arena – hala sportowa znajdująca się w Rochester w Stanach Zjednoczonych. 
Zbudowano ją kosztem 7.5 miliona $ i otwarto 18 października 1955 roku. W 1996 r. zaczęto dwuletnią przebudowę obiektu, kosztującą 41 milionów $, a ukończoną 18 września 1998. Wtedy też zmieniono dotychczasową nazwę hali z Rochester Community War Memorialna The Blue Cross Arena at the War Memorial. Współcześnie nazwę skraca się do Blue Cross Arena. Posiada 12 428 miejsc.
Obecnie swoje mecze rozgrywają tutaj drużyny:
Dawniej swoje mecze rozgrywała drużyna:

</doc>
<doc id="750655" url="https://pl.wikipedia.org/wiki?curid=750655" title="Vápeník">
Vápeník

Vápeník – słowacka wieś (obec) w powiecie Svidník, w 2011 roku zamieszkana przez 41 osób. Pierwsze wzmianki o wsi pochodzą z roku 1600.

</doc>
<doc id="750657" url="https://pl.wikipedia.org/wiki?curid=750657" title="Reset CD">
Reset CD



</doc>
<doc id="750660" url="https://pl.wikipedia.org/wiki?curid=750660" title="USS Missouri (BB-63)">
USS Missouri (BB-63)

USS Missouri (BB-63) – amerykański pancernik typu "Iowa" nazywany także „Mighty Mo” (ang. "Potężna Mo") lub „Big Mo” (ang. "Wielka Mo"); trzeci okręt US Navy nazwany na cześć stanu Missouri i ostatni pancernik zbudowany przez Stany Zjednoczone. Wśród innych okrętów typu "Iowa" wyróżnił się tym, że na jego pokładzie podpisano 2 września 1945 o godzinie 9:00 akt kapitulacji Cesarstwa Japonii kończący II wojnę światową.
USS „Missouri” został zamówiony 12 czerwca 1940, a stępkę pod jego budowę położono 6 stycznia 1941 w stoczni New York Navy Yard w nowojorskim Brooklynie. W czasie służby w US Navy „Missouri” wziął udział w takich akcjach bojowych prowadzonych w ramach II wojny światowej, jak bitwa o Iwo Jimę i bitwa o Okinawę, a także ostrzeliwał ogniem artylerii pokładowej japońskie wyspy Hokkaido i Honsiu. Po zakończeniu działań wojennych pancernik powrócił do Stanów Zjednoczonych, aby wkrótce w ramach sił ONZ wziąć udział w kolejnym konflikcie zbrojnym – wojnie koreańskiej. Po powrocie z Azji w 1955 okręt został wycofany do rezerwy i przesunięty do Floty Rezerwowej Stanów Zjednoczonych bardziej znanej pod nazwą "mothball fleet" ("naftalinowa flota"). W 1984 został zmodernizowany i przywrócony do służby w ramach planu marynarki 600 okrętów (ang. "600-ship Navy"), a w 1991 uczestniczył w działaniach wojennych w Zatoce Perskiej.
Po raz ostatni USS „Missouri” został wycofany ze służby 31 marca 1992. Podczas całej służby okręt uzyskał 11 „gwiazd bojowych” (ang. "battle star") za udział w misjach bojowych od II wojny światowej przez konflikt w Korei, aż do działań w Zatoce Perskiej. Ostatecznie w styczniu 1995 wykreślono okręt z Rejestru Okrętów Marynarki Wojennej (ang. "Naval Vessel Register"), a następnie skierowano do Pearl Harbor na Hawajach, gdzie od 1999 pełni rolę okrętu-muzeum, pozostając pod opieką Towarzystwa Pamięci USS „Missouri” (ang. "USS Missouri Memorial Association" – MMA). Od wybudowania do momentu ostatniego wycofania do rezerwy pancernik pozostawał łącznie 16 lat i 4 miesiące w aktywnej służbie.
Budowa.
USS „Missouri” był jednym z sześciu zaplanowanych „szybkich pancerników” typu "Iowa", których projekt opracowano w 1938 roku w Wydziale Przygotowawczym Biura Konstrukcji i Napraw. Ostatecznie pomimo rozpoczęcia budowy wszystkich sześciu pancerników jedynie cztery zostały ukończone, a „Missouri” był trzecim zbudowanym okrętem tego typu, ale do służby w US Navy został przyjęty jako czwarty i zarazem ostatni pancernik. W momencie wprowadzenia USS „Missouri” do służby w trakcie budowy były dwa inne pancerniki typu "Iowa": USS „Illinois” i USS „Kentucky”, które ostatecznie nigdy nie zostały ukończone. Amerykańska marynarka wojenna planowała wprowadzenie kolejnego typu pancerników "Montana", ale ze względu na przerwanie budowy okrętów „Illinois” i „Kentucky” zrezygnowano również z okrętów "Montana" zanim pod którykolwiek z nich została położona stępka. W skali świata jedynie dwa pancerniki zostały wybudowane już po wprowadzeniu do służby USS „Missouri”: brytyjski HMS „Vanguard” i ostatni w historii francuski „Jean Bart”.
Pancerniki typu "Iowa" mają rozmiary 271 metrów długości i prawie 33 metry szerokości, które zostały tak dobrane ze względu na konieczność zachowania specyfikacji Panamax, określającej maksymalne rozmiary jednostki pływającej, jaka może być śluzowana przez Kanał Panamski. Dzięki temu pancerniki mogły być w krótkim czasie przemieszczane pomiędzy akwenami Atlantyku i Pacyfiku. Wyporność pustego okrętu USS „Missouri”, która została określona na 45000 ton traktatem londyńskim z 1936 roku, zgadzała się z jego postanowieniami jedynie na papierze, gdyż w rzeczywistości pełna wyporność jednostki po załadowaniu i uzbrojeniu wyniosła około 58000 ton.
USS „Missouri” został zamówiony 12 czerwca 1940 roku, a 9 stycznia 1941 w nowojorskiej stoczni New York Naval Shipyard w Brooklynie położono stępkę pod jego budowę. Prace konstrukcyjne okrętu zajęły prawie dokładnie trzy lata i 29 stycznia 1944 został on zwodowany i ochrzczony imieniem amerykańskiego stanu Missouri. Matką chrzestna pancernika została Mary Margaret Truman, córka ówczesnego senatora tego stanu, a później prezydenta Stanów Zjednoczonych Harry’ego S. Trumana. Przyjęcie do służby w US Navy nastąpiło 11 czerwca tego samego roku.
USS „Missouri” tak jak pozostałe pancerniki typu "Iowa" były jednymi z najciężej uzbrojonych okrętów amerykańskich. Bateria artylerii głównej składała się z dziewięciu odtylcowych dział morskich Mark 7 kalibru 406 mm (16 cali) i długości luf wynoszącej 50 kalibrów zainstalowanych w trzech wieżach artyleryjskich: dwóch w części dziobowej i jednej na rufie okrętu – określanych jako konfiguracja „2-A-1”. Działa te były zdolne do wystrzeliwania 1225 kg pocisków przeciwpancernych na odległość do 44 km (24 Mm).
Artyleria średnia składała się z dziesięciu dwudziałowych wież z armatami kalibru 127 mm, mogących ostrzeliwać cele oddalone o 14 km (9 Mm).
Wraz z rozwojem lotnictwa, którego zadaniem było wywalczenie i utrzymanie przewagi w powietrzu, zaistniała konieczność chronienia rosnącej floty własnych lotniskowców. Z tego właśnie powodu pancernik „Missouri” został wyposażony w szeroki wachlarz uzbrojenia przeciwlotniczego składającego się z armat Oerlikon kal. 20 mm i Bofors kal. 40 mm zdolnego ochronić własne lotniskowce przed atakami z powietrza. Po przywróceniu do służby w 1984 z pokładów USS „Missouri” zdjęto całą artylerię przeciwlotniczą zastępując ją czterema zestawami Phalanx CIWS chroniącymi okręt przed nieprzyjacielskimi samolotami i pociskami rakietowymi. Zamontowano również 2 kontenery MK-143 Armored Box Launcher dla 8 pocisków BGM-109 Tomahawk i 4 czterokontenerowe wyrzutnie Mk 141 dla 16 pocisków RGM-84 Harpoon.
Maszynownia okrętu mieści osiem kotłów parowych Babcock and Wilcox typu M zasilających cztery turbiny parowe General Electric z podwójnym rozprężaniem pary, z których każda napędza wał zakończony śrubą. Zewnętrzne śruby pancernika mają średnicę 5,5 m i cztery łopaty, natomiast nieznacznie mniejsze wewnętrzne o średnicy 5,3 m mają po pięć łopat. Maszyny te pozwalają pancernikowi rozwinąć prędkość ponad 33 węzłów (61 km/h) co czyni pancerniki typu "Iowa" najszybszymi tej klasy jednostkami jakie kiedykolwiek pływały.
Chociaż numer kadłuba siostrzanego USS „Wisconsin” BB-64 jest w kolejności najwyższy ze wszystkich pancerników amerykańskich, to został on ukończony szybciej niż „Missouri” oznaczony numerem BB-63. Fakt ten uczynił z USS „Missouri” ostatni ukończony pancernik US Navy.
Druga wojna światowa (1944–1945).
Testy morskie i służba w Task Force 58.
Po próbach w porcie i testowym rejsie, oraz ćwiczeniach bojowych na wodach zatoki Chesapeake „Missouri” opuścił Norfolk 11 listopada 1944. Przepłynął przez Kanał Panamski udając się na Pacyfik, a następnie dotarł do San Francisco, gdzie dołączył do floty jako okręt flagowy. 14 grudnia okręt udał się w kierunku Hawajów przybywając do Pearl Harbor 24 grudnia 1944. W rejs w kierunku Ulithi, wyspy w archipelagu karolińskim, gdzie miał pełnić rolę tymczasowej bazy dla wiceadmirała Marca Mitschera, udał się 2 stycznia 1945 docierając tam 13 stycznia. Po dwóch tygodniach pancernik USS „Missouri” wyruszył w kolejny rejs jako osłona dla lotniskowca USS „Lexington” w ramach Task Force 58 (w skrócie "TF 58" – "Grupa Uderzeniowa 58") dowodzonej przez Mitschera. Z tego lotniskowca w dniu 16 lutego przeprowadzono pierwszy od słynnego rajdu płk. Doolittle’a nalot na Wyspy Japońskie.
Następnie „Missouri” udał się wraz z lotniskowcami w kierunku wyspy Iwo Jima, gdzie 19 stycznia przy pomocy artylerii głównej rozpoczął bombardowanie wybrzeża wspierając lądujące wojska amerykańskie. Po powrocie Task Force 58 na Ulithi 5 marca, USS „Missouri” został przydzielony do grupy osłaniającej lotniskowiec USS „Yorktown” i już tydzień później opuścił Ulithi udając się w kierunku Wysp Japońskich. Podczas ataków na cele położone na wybrzeżu Morza Wewnętrznego Japonii, które rozpoczęto 18 marca, artylerzyści z pancernika zestrzelili pięć nieprzyjacielskich samolotów.
Ataki na cele położone na południowo-zachodnim wybrzeżu Honsiu, głównie lotniska i bazy morskie, trwały aż do 19 marca, gdy podczas nalotu samolotów japońskich dwie bomby trafiły w lotniskowiec USS „Franklin” przebijając dwa pokłady: hangarowy i rufowy, czego skutkiem było całkowite unieruchomienie okrętu.
Krążownik USS „Pittsburgh” odholował uszkodzony lotniskowiec na Ulithi, a „Missouri” wraz z pozostałymi jednostkami grupy stanowił ich osłonę. Po odeskortowaniu lotniskowca do portu, 22 marca pancernik obrał kurs na Okinawę rozpoczynając dwa dni później, wraz z innymi pancernikami Task Force 58, jej bombardowanie przed inwazją wojsk amerykańskich. Celem ataku było ostrzeliwanie południowo-wschodnich wybrzeży wyspy, a tym samym odciągnięcie uwagi wojsk japońskich od zachodniej strony wyspy, prawdziwego miejsca lądowania. Rankiem 1 kwietnia podczas szturmu wybrzeża przez żołnierzy US Army i piechoty morskiej, „Missouri” powrócił do grupy osłaniającej lotniskowce, których zadaniem było przeciwdziałanie japońskiej próbie wsparcia własnych sił na Okinawie. Operacja ta przeszła do historii pod nazwą operacja Ten-gō. W skład sił japońskich wszedł największy pancernik świata „Yamato”, lekki krążownik „Yahagi”, oraz osiem niszczycieli. W wyniku działania lotnictwa amerykańskiego zarówno „Yamato”, jak i „Yahagi”, a także jeden z niszczycieli zostały zatopione. Trzy inne niszczyciele uszkodzono na tyle poważnie, że zdecydowano o ich samozatopieniu, natomiast ocalałe cztery wróciły do Sasebo.
11 kwietnia miał miejsce skierowany w „Missouri” samobójczy atak kamikaze, gdy japoński samolot uderzył w prawą burtę okrętu w pobliżu wieży artylerii średniej numer 3. Na pokładzie pozostały jedynie fragmenty maszyny i ciało pilota, ale sam samolot wraz z bombami nie eksplodował, a jedynie przeleciał przez pokład i spadł do morza po drugiej stronie. Jedynym efektem ataku był pożar wzniecony na pokładzie, który stłumiono w kilka minut, a żaden z marynarzy amerykańskich nie ucierpiał. Dowodzący pancernikiem komandor
William M. Callaghan zdecydował, że młody japoński pilot zginął z honorem wypełniając swój obowiązek najlepiej jak umiał, dlatego rozkazał, aby pochować go zgodnie z ceremoniałem wojskowym. Nie wszyscy członkowie załogi zgadzali się z tą decyzją, postrzegając pilota jedynie jako wroga, który próbował ich pozabijać, ale rozkaz Callaghana został wypełniony i następnego dnia Japończyk został z honorami wojskowymi pochowany w morzu przykryty japońską flagą wykonaną przez trzech amerykańskich marynarzy.
Drugi atak kamikaze spowodował znacznie większe straty niż pierwszy. Samolot japoński wprawdzie nie trafił bezpośrednio w okręt, ale przelatując bardzo blisko pokładu rufowego zaczepił skrzydłem o dźwig do podnoszenia wodnosamolotów, ale eksplodował dopiero po wpadnięciu do morza za rufą okrętu. Odłamki z eksplozji raniły kilku marynarzy na pokładzie i nieznacznie uszkodziły osłony trzeciej wieży artylerii głównej.
Około 23:05 dnia 17 kwietnia USS „Missouri” wykrył nieprzyjacielski okręt podwodny znajdujący się około 12 mil (22 km) od ochranianej formacji lotniskowców. Natychmiastowy atak podjęty przez lekki lotniskowiec USS „Bataan” i cztery niszczyciele doprowadził do zatopienia japońskiego okrętu o numerze taktycznym "I-56".
5 maja pancernik „Missouri” odłączył się od grupy Task Force 58 odpływając do Ulithi. Podczas całej kampanii w pobliżu Okinawy załoga okrętu zestrzeliła samodzielnie pięć nieprzyjacielskich samolotów i sześć kolejnych wspólnie z innymi okrętami, a jeden zniszczyła prawdopodobnie. Okręt pomógł również w odparciu 12 dziennych i 4 nocnych ataków na ochranianą grupę lotniskowców. Bombardując wybrzeża zniszczono wiele stanowisk artyleryjskich, oraz innych instalacji wojskowych, rządowych i przemysłowych.
Służba w Trzeciej Flocie admirała Halseya.
„Missouri” przybył do Ulithi 9 maja 1945, a następnie udał się do Apra Harbor na wyspie Guam w archipelagu Marianów. Zaraz po przybyciu okrętu 18 maja, admirał William F. Halsey Jr. głównodowodzący 3 Floty przeniósł na jego pokład swoją banderę. Pancernik opuścił Mariany 21 maja by już 27 tego samego miesiąca dołączyć do sił amerykańskich bombardujących Okinawę. Należący teraz do 3 Floty USS „Missouri” podążył wraz z grupą okrętów w kierunku Kiusiu, gdzie 2 i 3 czerwca prowadził ostrzał japońskich lotnisk i instalacji wojskowych. W dniach 5–6 czerwca rozpętał się tajfun, który spowodował urwanie dziobu krążownika USS „Pittsburgh”, ale na pokładzie „Missouri” doszło do jedynie niewielkich uszkodzeń. Kolejny atak na Kiusiu nastąpił 8 czerwca, a po jego zakończeniu i po trzech miesiącach nieustannej służby w ramach kampanii na Okinawie, pancernik został wycofany do portu San Pedro na filipińskiej wyspie Leyte.
Właśnie tutaj Trzecia Flota wraz z flagowym okrętem „Missouri” przygotowywała się do ataku na Tokio po wpłynięciu na japońskie wody terytorialne. Flota obrała kurs na Japonię 8 lipca, aby 2 dni później zaskoczyć atakiem stolicę kraju, a następnie 13 i 14 lipca zbombardować cele na Honsiu i Hokkaido. Po raz pierwszy w historii Japonii ostrzał z artylerii pokładowej okrętu wojennego spowodował tak wielkie zniszczenia głównych instalacji przemysłowych na wyspach, gdy 15 lipca USS „Missouri” zbliżył się do wybrzeża Hokkaido atakując fabryki Nihon Steel Co. i Wanishi Ironworks w Muroran.
W nocy z 17 na 18 lipca „Missouri” bombardował cele przemysłowe na Honsiu. Ataki na pozostałe cele na wybrzeżu Morza Wewnętrznego trwały jeszcze 25 lipca 1945, a pancernik zapewniał ochronę lotniskowcom wysyłającym samoloty przeciwko japońskiej stolicy. Do końca miesiąca flota amerykańska całkowicie zapanowała nad wodami terytorialnymi Japonii, a zadaniem „Missouri” i reszty Trzeciej Floty było utrzymanie tego stanu tak na morzu, jak i w powietrzu.
Ostrzał Hokkaido i północnej części Honsiu wznowiono 9 sierpnia w dniu zrzucenia drugiej bomby atomowej, a już następnego dnia o 20:54 na pokład pancernika dotarła nieoficjalna wiadomość o gotowości Japonii do kapitulacji na warunkach podanych przez cesarza, który wymagał pozostawienia mu przywileju jedynego władcy kraju. O 7:45 15 sierpnia otrzymano oficjalną wiadomość, że prezydent Harry Truman zawiadomił o zaakceptowaniu przez Japonię propozycji bezwarunkowej kapitulacji.
Podpisanie aktu kapitulacji Cesarstwa Japonii.
Głównodowodzący Brytyjską Flotą Pacyfiku, admirał Bruce Fraser wszedł na pokład USS „Missouri” 16 sierpnia i nadał admirałowi Halseyowi Order Imperium Brytyjskiego. W dniu 21 sierpnia 200 marynarzy i oficerów z „Missouri” zostało oddelegowanych na siostrzany USS „Iowa” do tymczasowej służby w ramach sił okupacyjnych stolicy Japonii, a sam pancernik wpłynął osiem dni później, 29 sierpnia do Zatoki Tokijskiej w celu przygotowania się do ceremonii podpisania oficjalnej kapitulacji Japonii.
Oficerowie wysokiej rangi, jako przedstawiciele sił sprzymierzonych weszli na pokład okrętu 2 września. Byli wśród nich przedstawiciele: Wolnej Francji generał Leclerc, Republiki Chińskiej generał Xu Yongchang, ZSRR generał porucznik Kuźma Dieriewianko, Australii generał Thomas Blamey, Kanady pułkownik Lawrence Moore Cosgrave, Holandii wiceadmirał Conrad Emil Lambert Helfrich i Nowej Zelandii wicemarszałek lotnictwa Leonard Monk Isitt. Głównodowodzący amerykańską flotą Pacyfiku admirał Chester Nimitz wszedł na pokład „Missouri” krótko po 8:00, a głównodowodzący sił sprzymierzonych na Pacyfiku generał Douglas MacArthur o 8:43. Delegacja japońska z ministrem spraw zagranicznych Mamoru Shigemitsu na czele, przybyła o 8:56. O 9:02 generał MacArthur podszedł do przygotowanych mikrofonów rozpoczynając trwającą 23 minuty i transmitowaną przez radio ceremonię kapitulacji Japonii.
Podczas ceremonii kapitulacji, pokład USS „Missouri” był udekorowany jedynie dwiema flagami amerykańskimi. Jedną z nich była ta sama flaga, która powiewała na maszcie okrętu komandora Matthew Perry’ego, gdy wpływał on do Zatoki Tokijskiej niemal sto lat wcześniej z żądaniem otwarcia japońskich portów dla zagranicznych statków handlowych. W literaturze pojawia się wzmianka jakoby druga z flag była tą samą, która 7 grudnia 1941 roku, w dniu japońskiego ataku na Pearl Harbor powiewała nad Białym Domem czy Kapitolem, w rzeczywistości jednak była to „...po prostu zwykła flaga wojskowa”.
Około 9:30 japońscy emisariusze opuścili pokład pancernika. Po południu 5 września admirał Halsey przeniósł swój proporzec na pancernik „South Dakota”, a następnego dnia rano „Missouri” opuścił Zatokę Tokijską. W ramach operacji „Czarodziejski Dywan” okręt przewiózł z Guam w kierunku Hawajów grupę żołnierzy amerykańskich i 20 września przybył do Pearl Harbor. 28 września okręt został przejęty przez admirała Nimitza.
Okres powojenny (1946–1950).
Następnego dnia, 29 września 1945, pancernik opuścił Pearl Harbor i udał się w stronę Kanału Panamskiego, a później Nowego Jorku gdzie dotarł 23 października. Po przybyciu swoją flagę zawiesił na okręcie admirał Jonas Ingram, głównodowodzący Floty Atlantyckiej. Cztery dni później, w dniu „Święta Marynarki Wojennej” na pokład pancernika wszedł prezydent Harry Truman. Na cześć głowy państwa z dział USS „Missouri” oddano 21-strzałową salwę honorową.
Po remoncie w stoczni New York Naval Shipyard i krótkim rejsie treningowym na Kubę, USS „Missouri” powrócił do Nowego Jorku. Po południu 21 marca 1946 na okręt załadowano trumnę ze szczątkami zmarłego w 1944 tureckiego ambasadora w Stanach Zjednoczonych Münira Ertegüna. Następnego dnia okręt odpłynął w kierunku Gibraltaru, a 5 kwietnia zakotwiczył na wodach Bosforu w pobliżu Stambułu. Zarówno podczas transportu trumny na brzeg, jak i w czasie pogrzebu z pokładu pancernika oddano 19-strzałowe salwy honorowe.
USS „Missouri” opuścił Stambuł 9 kwietnia i tego samego dnia zacumował w greckim porcie w Pireusie. Wizyta pancernika miała miejsce w roku wzrostu zainteresowania i aktywności radzieckiej w obszarze Bałkanów. Na terenie Grecji istniało zagrożenie wybuchu inspirowanej przez komunistów wojny domowej, której celem miałoby być rozszerzenie wpływu ZSRR w rejonie Morza Śródziemnego. Związek Radziecki zażądał od Turcji zapewnienia bazy dla sił morskich na greckich wyspach Dodekanez w zamian za wspólną kontrolę nad cieśniną Dardanele łączącą Morze Czarne ze Śródziemnym.
Rejs USS „Missouri” po wschodnich akwenach Morza Śródziemnego wpłynął pozytywnie na nastroje społeczeństw Grecji i Turcji, stając się symbolem zainteresowania Stanów Zjednoczonych niezależnością obu narodów.
Pancernik opuścił port w Pireusie 26 kwietnia i w drodze do Norfolk, gdzie dotarł 9 maja zawijał jeszcze do portów w Tangerze i Algierze. Trzy dni później okręt odpłynął w kierunku portorykańskiej wyspy Culebra, aby dołączyć do 8 Floty admirała Mitschera w celu odbycia największych od zakończenia wojny manewrów na Atlantyku. „Missouri” powrócił z ćwiczeń do portu w Nowym Jorku 27 maja i cały kolejny rok pełnił służbę na wodach przybrzeżnych od cieśniny Davisa w pobliżu Grenlandii do Karaibów. W tym czasie prowadzono na okręcie szkolenia kadry dowódczej. Podczas ćwiczeń artyleryjskich prowadzonych w dniu 13 grudnia na północnym Atlantyku USS „Missouri” został przypadkowo trafiony pociskiem oświetlającym. W wypadku nie odnotowano poszkodowanych członków załogi.
W dniu 30 sierpnia 1947 USS „Missouri” wpłynął do portu w Rio de Janeiro, gdzie odbywała się konferencja w sprawie nowego traktatu obronnego pomiędzy państwami obu Ameryk. 2 września prezydent Stanów Zjednoczonych Harry Truman przybył na „Missouri”, na pokładzie którego świętowano podpisanie traktatu z Rio rozszerzającego postanowienia doktryny Monroe’a. Ustalono, że atak na którykolwiek z sygnatariuszy traktatu będzie uznany za atak na wszystkich jego członków.
Rodzina prezydenta Trumana dołączyła do niego 7 września i razem wrócili na pokładzie pancernika do Norfolk, gdzie dotarli 19 września. Następnie od 23 września do 10 marca 1948 okręt przeszedł remont w stoczni nowojorskiej, a po jego zakończeniu przeprowadzono ćwiczenia w pobliżu bazy Guantanamo. Latem 1948 pancernik odbywał rejsy szkoleniowe dla kadetów i oficerów rezerwy, a 1 listopada wyszedł z portu w Norfolk w trzytygodniowy rejs szkoleniowy na arktycznych wodach cieśniny Davisa. W ciągu następnych dwóch lat USS „Missouri” uczestniczył w ćwiczeniach morskich na Atlantyku prowadzonych na akwenach sięgających od wód przybrzeżnych Nowej Anglii, aż do Karaibów. Jedynie latem przeprowadzono dwie tury szkoleń dla kadetów. Kolejny remont w stoczni marynarki wojennej Norfolk Naval Shipyard przeprowadzono w okresie od 23 września 1949 do 17 stycznia 1950.
W drugiej połowie lat 40. XX wieku wszystkie rodzaje amerykańskich sił zbrojnych zmniejszyły liczbę posiadanego uzbrojenia w porównaniu do stanu z czasów wojny. W rezultacie wiele należących do US Navy jednostek pływających różnych typów zostało wycofanych z uzbrojenia i skierowanych na złom lub do floty rezerwowej rozlokowanej na wschodnim i zachodnim wybrzeżu Stanów Zjednoczonych. W ramach zmniejszania liczebności floty trzy pancerniki typu "Iowa" zostały wycofane ze służby, a jedyną jednostką tego typu, która pozostała na uzbrojeniu był USS „Missouri” na którego wycofanie nie zgodził się prezydent Truman. Wbrew wnioskowi Sekretarza Obrony Louisa Johnsona, Sekretarza Marynarki Wojennej Johna L. Sullivana i Szefa Operacji Morskich Louisa E. Denfelda Truman polecił utrzymanie pancernika „Missouri” w służbie częściowo ze względu na swój własny wkład w powstanie okrętu, a częściowo na osobę swojej córki Margaret Truman, która była matką chrzestną okrętu.
17 stycznia 1950, po opuszczeniu stoczni, „Missouri” wypłynął z Hampton Roads na misję treningową, gdy rankiem w pobliżu Old Point Comfort, w odległości 1,6 mili (3 km) od latarni morskiej Thimble Shoals Light, wszedł na mieliznę. Okręt uderzył w dno w odległości trzech swoich długości od głównego kanału żeglugowego na tyle mocno, że jego linia wodna podniosła się nad powierzchnię o ponad 2 metry. Fakt zajścia tego zdarzenia został wykorzystany do krytyki Stanów Zjednoczonych przez Związek Radziecki, który zamieścił opis zdarzenia w publikacji „Czerwona Flota”. Z pomocą holowników, pontonów oraz nadciągającego przypływu udało się ściągnąć okręt z mielizny 1 lutego 1950 i odholować do stoczni w celu naprawy.
Wojna koreańska (1950–1955).
W 1950 wojska Korei Północnej przekroczyły 38 równoleżnik wkraczając na terytorium Korei Południowej, a w odpowiedzi na tę agresję Rada Bezpieczeństwa ONZ zdecydowała 27 czerwca o wysłaniu do Korei sił międzynarodowych. Prezydent Stanów Zjednoczonych Harry Truman w momencie inwazji przebywał na urlopie, ale dość szybko wydał amerykańskim siłom zbrojnym stacjonującym w Japonii rozkaz przebazowania do Korei Południowej. Ponadto, polecił wysłanie ze Stanów Zjednoczonych dodatkowych sił piechoty, czołgów, samolotów myśliwskich i bombowych, oraz silnych sił morskich w celu wsparcia Republiki Korei. W ramach mobilizacji odwołano z floty atlantyckiej także pancernik „Missouri”, który 19 sierpnia wypłynął z Norfolk z misją wsparcia wojsk ONZ na Półwyspie Koreańskim.
14 września na zachód od Kiusiu, USS „Missouri” dołączył do sił Narodów Zjednoczonych, stając się okrętem flagowym kontradmirała A. E. Smitha. Pancernik dotarł do wybrzeży koreańskich 15 września 1950 rozpoczynając bombardowanie miasta Samcheok w celu odwrócenia uwagi od lądujących w pobliżu Inczon wojsk amerykańskiego X Korpusu Ekspedycyjnego. Był to pierwszy przypadek od zakończenia II wojny światowej, gdy „Missouri” ostrzeliwał cele na lądzie. Pancernik prowadził bombardowanie w towarzystwie krążownika USS „Helena” i dwóch niszczycieli, wspierając w ten sposób ofensywę amerykańskiej 8 Armii.
„Missouri” przybył do Inczon 19 września, a 10 października stał się okrętem flagowym dowodzącego 5 Flotyllą Krążowników kontradmirała J.M. Higginsa. Cztery dni później pancernik przybył do zlokalizowanej na japońskiej wyspie Kiusiu amerykańskiej bazy morskiej Sasebo, gdzie pełnił służbę jako okręt flagowy wiceadmirała A. D. Struble’a, głównodowodzącego 7 Floty, a następnie wypłynął z misją ochrony lotniskowca USS „Valley Forge” u wschodnich wybrzeży Korei. Do 26 października prowadził bombardowanie celów lądowych w rejonach Ch'ŏngjin i Tanch'ŏn, oraz w pobliżu Wonsan pełnił kolejną misję ochrony lotniskowców.
Lądujące w pobliżu Inczon wojska generała MacArthura przecięły linie zaopatrzeniowe armii północnokoreańskiej, w rezultacie powodując długotrwały odwrót sił Korei Północnej z terytorium Korei Południowej. Odwrót ten był monitorowany przez Chińską Republikę Ludową obawiającą się, że kontrofensywa sił Narodów Zjednoczonych może w konsekwencji doprowadzić do powstania kraju kapitalistycznego tuż za jej granicami, a później do rozpoczęcia działań zbrojnych przeciwko Chinom.
Dowódcy sił ONZ, a zwłaszcza amerykański generał Douglas MacArthur, rozważali możliwość potencjalnej kampanii przeciwko Chinom. Dlatego, aby odwieść wojska Narodów Zjednoczonych od całkowitego zajęcia Półwyspu Koreańskiego Chińska Republika Ludowa wystosowała drogą dyplomatyczną ostrzeżenie, że użyje siły w celu obrony własnych granic. Ostrzeżenia te nie zostały potraktowane poważnie z wielu przyczyn, z których główną był brak wystarczającej liczby samolotów zdolnych do zapewnienia obrony powietrznej takiej operacji militarnej. Sytuacja ta zmieniła się nagle 19 października 1950, kiedy pierwsi Chińscy Ochotnicy Ludowi dowodzeni przez generała Peng Dehuai przekroczyli granicę Korei Północnej. Siły chińskie w liczbie 380 tysięcy żołnierzy przystąpiły do walki z siłami Narodów Zjednoczonych rozpoczynając bitwę nad Zalewem Changjin. Ofensywa chińska kompletnie zaskoczyła siły ONZ, które zostały zmuszone do szybkiego odwrotu. Głównym zadaniem wojsk ONZ było zabezpieczenie odwrotu własnych sił i z taką właśnie misją pancernik „Missouri” wpłynął 23 grudnia na wody w pobliżu portu Hŭngnam w celu zapewnienia wsparcia artyleryjskiego dla wycofującej się amerykańskiej 3 Dywizji Piechoty, która opuściła półwysep dzień później 24 grudnia 1950 roku.
Pancernik „Missouri” uczestniczył w operacjach morskich wraz z lotniskowcami, także w bombardowaniach wybrzeża południowokoreańskiego aż do 19 marca 1951. W dniu 24 marca zawinął do amerykańskiej bazy morskiej Yokosuka, a 4 dni później został odwołany ze służby na Dalekim Wschodzie. „Missouri” opuścił bazę Yokosuka 28 marca i 27 kwietnia przybył do Norfolk, gdzie rozpoczął służbę jako okręt flagowy kontradmirała Jamesa L. Hollowaya Juniora, głównodowodzącego Grupy Krążowników ("Cruiser Force") Floty Atlantyckiej. Latem 1951 pancernik odbył dwa rejsy szkoleniowe do północnej Europy z kadetami na pokładzie, a 18 października wpłynął do stoczni Norfolk Naval Shipyard w celu przeprowadzenia remontu, który trwał do 30 stycznia 1952 roku.
Przez całą zimę i wiosnę USS „Missouri” odbywał rejsy szkoleniowe po zatoce Guantanamo odwiedzając między innymi Nowy Jork, a 4 sierpnia po raz kolejny zawinął do Norfolk w celu przygotowania do drugiej tury działań wojennych na wodach koreańskich.
W rejs do bazy morskiej Yokosuka pancernik wypłynął 11 września 1952 i przybył do niej 17 października, dwa dni później stając się okrętem flagowym wiceadmirała Josepha J. Clarka, dowódcy 7 Floty. Pierwszą misją okrętu było wsparcie artyleryjskie polegające na bombardowaniu w okresie od 25 października do 2 stycznia 1953 celów położonych na wybrzeżu Korei, głównie w okolicach Chaho-Tanchon, Ch'ŏngjin, Tanchon-Sonjin, oraz Chaho, Wonsan, Hamhung i Hungnam.
USS „Missouri” zawinął do portu w Inczon 5 stycznia 1953, a stamtąd odpłynął do bazy Sasebo w Japonii, gdzie 23 stycznia odbyła się wizytacja generała Marka W. Clarka, głównodowodzącego sił ONZ i admirała sir Guya Russella, dowódcy bazy Royal Navy na Dalekim Wschodzie. Przez kolejne tygodnie „Missouri” pełnił służbę wzdłuż wybrzeży Korei wspierając w ramach akcji określonej kryptonimem „Cobra” amerykańskie siły lądowe. Wielokrotne uderzenia na miasta Wonsan, Tanehon, Hungnam i Kojo spowodowały kompletne zniszczenie głównych traktów zaopatrzeniowych na wschodnim wybrzeżu Korei.
Ostatnim ostrzelanym przez pancernik „Missouri” 25 marca przy pomocy artylerii głównej celem był rejon miasta Kojo. Kilkanaście dni wcześniej 6 marca, dowodzący okrętem kapitan Warner R. Edsall zmarł nagle na zawał serca. 6 kwietnia USS „Missouri” zakończył służbę w ramach 7 Floty, a rolę okrętu flagowego przejął pancernik tego samego typu USS „New Jersey”.
„Missouri” opuścił Yokosukę 7 kwietnia 1953 udając się do Norfolk, gdzie zawinął 4 maja, stając się 10 dni później okrętem flagowym kontradmirała E. T. Woolridge’a, dowódcy Floty Atlantyckiej Pancerników i Krążowników. Od 8 czerwca do 4 sierpnia na pokładzie pancernika prowadzono ćwiczenia dla kadetów, a po powrocie z rejsu okręt został skierowany do Norfolk Naval Shipyard na kolejny remont, który trwał od 20 listopada 1953 do 2 kwietnia 1954 roku. Dwa miesiące później, 7 czerwca USS „Missouri” jako okręt flagowy kontradmirała R. E. Kirby’ego wypłynął w rejs szkoleniowy dla kadetów w kierunku Lizbony i Cherbourga. Podczas tej podróży „Missouri” dołączył do pozostałych trzech pancerników klasy "Iowa": USS „New Jersey”, USS „Wisconsin”, oraz USS „Iowa” i był to jedyny raz, kiedy wszystkie te cztery pancerniki płynęły razem. Po powrocie do Norfolk 3 sierpnia okręt został skierowany na zachodnie wybrzeże, gdzie dotarł 23 sierpnia. Po wizytach w portach Long Beach i San Francisco, USS „Missouri” przybył 15 września do Seattle w stanie Waszyngton. Trzy dni później wpłynął do stoczni marynarki wojennej Puget Sound Naval Shipyard, gdzie został wycofany do rezerwy i 26 lutego 1955 wszedł w skład Rezerwowej Floty Pacyfiku zacumowanej w Bremerton.
Po przybyciu do Bremerton, USS „Missouri” został zacumowany do ostatniego pirsu kotwicowiska floty rezerwowej, bardzo blisko lądu stając się bardzo popularną atrakcją odwiedzaną przez około 180 000 turystów rocznie. Głównym punktem odwiedzanym przez turystów był „pokład kapitulacyjny” ("surrender deck") z brązową tablicą upamiętniającą miejsce podpisania kapitulacji przez Japonię, oraz wystawą historyczną z kopiami zdjęć i dokumentów ilustrujących to zdarzenie. USS „Missouri” pozostał w tym miejscu przez kolejne 30 lat zanim został przywrócony do służby po raz kolejny.
Powrót do służby (1984–1990).
Za prezydentury Ronalda Reagana rozpoczęto realizację kierowanego przez Sekretarza Marynarki Johna F. Lehmana strategicznego planu odbudowy floty wojennej Stanów Zjednoczonych noszącego nazwę Marynarki 600 okrętów ("600-Ship Navy"). Jednym z założeń planu było przywrócenie do służby pancerników typu "Iowa", dlatego latem 1984 USS „Missouri” został odholowany przez holownik ratowniczy USS „Beaufort” do stoczni marynarki wojennej Long Beach Naval Yard, gdzie został poddany modernizacji przed planowanym przywróceniem do służby. Przygotowania do transportu prowadziła załoga w minimalnym składzie 20 osób, której członkowie pracowali przez trzy tygodnie po 12–16 godzin dziennie. Podczas modernizacji zdemontowano z pokładu USS „Missouri” wszystkie przeciwlotnicze armaty Oerlikon kal. 20 mm i Bofors kal. 40 mm ze względu na ich niską skuteczność przeciwko nowym odrzutowym myśliwcom i pociskom przeciwokrętowym, dodatkowo zdemontowano cztery zlokalizowane na śródokręciu po obu stronach pokładu stanowiska artylerii średniej 127 mm.
W ciągu kilku następnych miesięcy okręt został wyposażony w najbardziej zaawansowane ówcześnie systemy uzbrojenia, w których skład weszło cztery czterokontenerowe wzmocnione wyrzutnie Mk 141 przeznaczone dla przeciwokrętowych kierowanych pocisków rakietowych RGM-84 Harpoon, oraz osiem wyrzutni Mk 143 Armored Box Launcher (ABL) z 32 pociskami BGM-109 Tomahawk, a także cztery wieże systemu artyleryjskiego Phalanx CIWS, których celem było zwalczanie pocisków przeciwokrętowych i samolotów nieprzyjaciela. Zmodernizowano także instalacje radarowe i systemy kierowania ogniem artylerii i pocisków rakietowych, oraz unowocześniono systemy walki elektronicznej. Dzwon okrętowy o masie 800 funtów, który zdjęto i przekazano do Jefferson w stanie Missouri powrócił na swoje miejsce na pokładzie pancernika. Tak uzbrojony USS „Missouri” został formalnie przywrócony do służby 10 maja 1986 roku podczas uroczystości w San Francisco w stanie Kalifornia. Sekretarz Obrony Stanów Zjednoczonych Caspar Weinberger powiedział do zgromadzonego na ceremonii dziesięciotysięcznego tłumu gości „To jest święto odrodzenia amerykańskiej potęgi morskiej”. Zwracając się do załogi pancernika poradził „słuchać kroków tych, którzy służyli na okręcie wcześniej. One mówią do was o honorze i ważności waszej służby. Przypominają o waszej tradycji”.
Cztery miesiące później przywrócony do służby pancernik wypłynął z nowego portu macierzystego Naval Station Long Beach w rejs dookoła świata poczynając od Hawajów, przez Australię, Tasmanię, atol Diego Garcia, Egipt, Turcję, Włochy, Hiszpanię, Portugalię i Panamę. USS „Missouri” stał się pierwszym pancernikiem amerykańskim, który opłynął kulę ziemską od czasów Wielkiej Białej Floty złożonej z amerykańskich pancerników i ich eskorty, która 80 lat wcześniej na polecenie prezydenta Theodore’a Roosevelta opłynęła świat. W skład Wielkiej Białej Floty wchodził USS „Missouri” o numerze BB-11, pierwszy pancernik noszący to miano.
W 1987 USS „Missouri” został dodatkowo wyposażony w 40 mm granatniki i 25 mm działka automatyczne, a następnie wysłany do Zatoki Perskiej w celu ochrony kuwejckich tankowców w ramach operacji "Earnest Will". Celem zainstalowania uzbrojenia o tak małym kalibrze była ochrona przed kierowanymi przez Irańczyków szybkimi łodziami motorowymi szwedzkiej produkcji Boghammar. 25 lipca 1987 okręt został wysłany na sześciomiesięczny rejs po Oceanie Indyjskim i północnej części Morza Arabskiego, gdzie przez ponad 100 dni pozostawał w stanie ciągłej gotowości bojowej. Jako główny okręt grupy bojowej "Echo" USS „Missouri” eskortował konwoje tankowców przez cieśninę Ormuz, chroniąc je przed atakami pocisków przeciwokrętowych HY-2 Haiying, których wyrzutnie zainstalowano na irańskim wybrzeżu.
Pancernik powrócił do Stanów Zjednoczonych na początku 1988 przez atol Diego Garcia, Australię i Hawaje. Kilka miesięcy później „Missouri” znów wpłynął na wody wokół Hawajów w ramach ćwiczeń "Rim of the Pacific" ("RimPac"), w których uczestniczyło ponad 50000 żołnierzy, oraz okręty sił morskich Australii, Kanady, Japonii i Stanów Zjednoczonych. W międzyczasie okręt zawinął między innymi do portów w Vancouver i Victorii w Kanadzie, San Diego, Seattle i Bremerton.
Na początku 1989 roku okręt trafił do stoczni marynarki wojennej Long Beach Naval Shipyard w celu przeprowadzenia bieżących remontów, a kilka miesięcy później wziął udział w ćwiczeniach "Pacific Exercise" ("PacEx"), gdzie wraz z siostrzanym pancernikiem USS „New Jersey” zademonstrowano jednoczesne strzelanie z artylerii głównej 406 mm obu jednostek. Pokaz został wykonany w obecności lotniskowców USS „Enterprise” i USS „Nimitz”. Ukoronowaniem ćwiczeń PacEx była wizyta pancernika w południowokoreańskim porcie Pusan. W 1990 roku „Missouri” po raz kolejny wziął udział w ćwiczeniach "RimPac" wraz z okrętami Australii, Kanady, Japonii i Korei.
Wojna w Zatoce Perskiej (1990–1991).
2 sierpnia 1990 dowodzone przez Saddama Hussajna wojska irackie zaatakowały Kuwejt. W połowie tego samego miesiąca prezydent Stanów Zjednoczonych George H.W. Bush zgodnie z doktryną Cartera polecił wysłać kilka tysięcy żołnierzy i duże siły morskie do Arabii Saudyjskiej i Zatoki Perskiej by stamtąd mogły wspierać międzynarodowy kontyngent sił zbrojnych przeciwko irackiemu dyktatorowi.
Zaplanowany dla USS „Missouri” czteromiesięczny rejs po portach Zachodniego Pacyfiku, który miał rozpocząć się we wrześniu został anulowany na kilka dni przed wypłynięciem pancernika. Okręt został postawiony w gotowości na okoliczność ewentualnej mobilizacji wraz z eskalacją działań na Bliskim Wschodzie. „Missouri” wypłynął w kierunku Zatoki Perskiej 13 listopada 1990 roku. Prasa rozpisywała się na temat wykorzystania tak potężnego i utytułowanego okrętu, a odcumowanie od pirsu numer 6 bazy morskiej w Long Beach było dużym wydarzeniem. Pancernik obrał kurs na Hawaje i Filipiny w celu przygotowania go do misji w Zatoce Perskiej. Zanim obrał kurs na cieśninę Ormuz zatrzymał się w amerykańskiej bazach morskich Subic Bay na wyspie Luzon i Pattaya Beach w Tajlandii. Na wody Zatoki Perskiej USS „Missouri” wpłynął 3 stycznia 1991. Podczas operacji lądowania wojsk koalicji w ramach operacji Pustynna Burza pancernik był przygotowany do prowadzenia wsparcia z morza przy pomocy artylerii pokładowej i pocisków rakietowych Tomahawk.
USS "Missouri" wystrzelił pierwszy pocisk BGM-109 Tomahawk w kierunku celu irackiego o 01:40 17 stycznia, a kolejnych 27 pocisków tego typu w ciągu następnych pięciu dni.
W dniu 29 stycznia pancernik udał się na północ pilotowany przez wyposażoną w zaawansowany sonar przeciwminowy fregatę typu Oliver Hazard Perry USS „Curts”. Pierwszy od czasu wojny koreańskiej w marcu 1953 roku ostrzał celu lądowego artylerią główną pancernika przeprowadzono w celu zniszczenia irackiego bunkra dowodzenia w pobliżu granicy saudyjskiej. Kolejny atak artyleryjski rozpoczęto nocą 3 lutego przeciwko irackim punktom obrony na plażach okupowanego Kuwejtu. Przez kolejne trzy dni wystrzelono 112 pocisków kalibru 406 mm zanim „Missouri” został zastąpiony przez siostrzany USS „Wisconsin”. Kolejnych 60 pocisków wystrzelono z pokładu pancernika „Missouri” przeciwko celom w Khafji 11 i 12 lutego zanim okręt skierował się w kierunku kuwejckiej wyspy Failaka. Po oczyszczeniu przez trałowce przejścia w irackich liniach zapór minowych pancernik wystrzelił rankiem 23 lutego 133 pociski podczas czterech bombardowań wybrzeża w ramach pozorowanego lądowania na wybrzeżu Kuwejtu. Ciężki ostrzał przyciągnął uwagę Irakijczyków, którzy wystrzelili w kierunku „Missouri” dwa przeciwokrętowe pociski HY-2. Pierwszy z nich chybił, a drugi został przechwycony przy pomocy pocisku GWS-30 Sea Dart wystrzelonego z pokładu brytyjskiego niszczyciela rakietowego HMS „Gloucester” w 90 sekund od startu w odległości 600 metrów od pancernika.
Podczas działań wojennych w Zatoce Perskiej USS „Missouri” został uwikłany w jeden incydent friendly fire, przypadkowego ostrzelania przez okręt amerykański, fregatę typu Oliver Hazard Perry USS „Jarrett”. Według oficjalnego raportu 25 lutego artyleryjski system przeciwlotniczy Phalanx CIWS zainstalowany na pokładzie USS „Jarrett” uznał chmurę pasków folii (dipoli) wystrzelonych z pancernika jako zagrożenie i wystrzelił w jego kierunku krótką serię pocisków kalibru 20 mm. Większość pocisków odbiła się od pancerza, a jeden przebił jego zewnętrzną powłokę i przeleciał przez kajutę powyżej słynnego „pokładu kapitulacyjnego” ("surrender deck"). W wypadku nie było ofiar, a jedynie jeden z marynarzy odniósł lekkie obrażenia raniony odłamkiem pocisku. Rzeczywisty powód incydentu jest dyskusyjny i podważany przez autorytety w dziedzinie uzbrojenia. Charakterystyka wystrzelonych w odległości 2 mil morskich dipoli jest inna, dlatego teoretycznie nie powinna być zinterpretowana przez systemy Phalanx CIWS jako zagrożenie i zaklasyfikowana jako cel do przechwycenia. Bezdyskusyjnie uznano, że pociski zostały wystrzelone z fregaty „Jarret” oraz że był to wypadek. Prawdopodobnie jednak system Phalanx nie był ustawiony w tryb automatyczny, a pociski wystrzelono ręcznie – nie ma jednak dowodów na poparcie tej teorii.
W ramach działań wojennych USS „Missouri” uczestniczył w międzynarodowej akcji oczyszczania Zatoki Perskiej z irackich min morskich i do końca wojny zniszczył co najmniej 15 takich min.
Od 26 lutego pancernik uczestniczył w misji patrolowej nadzorując przestrzeganie zawieszenia broni w północnej części Zatoki Perskiej, a 21 marca wyruszył w rejs powrotny do Stanów Zjednoczonych. Po drodze odwiedził porty Fremantle i Hobart w Australii, oraz Pearl Harbor docierając do portu macierzystego w kwietniu. Do końca roku okręt odbywał rejsy szkoleniowe i realizował operacje o znaczeniu lokalnym, z których ostatnią był „rejs pamięci” ("voyage of remembrance") dla upamiętnienia 50 rocznicy ataku na Pearl Harbor. 7 grudnia podczas tej ceremonii USS „Missouri” gościł na pokładzie prezydenta George’a H.W. Busha, pierwszego prezydenta na pokładzie tego pancernika od wizyty Harry’ego S. Trumana we wrześniu 1947.
Okręt-muzeum (1993).
Wraz z rozpadem Związku Radzieckiego na początku lat 90. XX wieku ustało realne zagrożenia wobec Stanów Zjednoczonych, co pociągnęło za sobą drastyczne cięcia nakładów finansowych na obronność. Bardzo kosztowne w utrzymaniu pancerniki stały się nieekonomiczne, dlatego zdecydowano o wycofaniu z aktywnej służby USS „Missouri”. W dniu 31 marca 1992 w Long Beach odbyła się ceremonia kończąca karierę okrętu w US Navy. Ostatni dowódca okrętu, kmdr Albert L. Kaiss napisał w dniu służby przeniesienia okrętu do rezerwy:
„Missouri” pozostał we flocie rezerwowej zacumowany w stoczni marynarki wojennej Puget Sound Naval Shipyard w Bremerton do 12 stycznia 1995 roku, kiedy został ostatecznie wykreślony z Rejestru Okrętów Marynarki Wojennej (ang. "Naval Vessel Register"). 4 maja 1998 Sekretarz Marynarki Wojennej John H. Dalton podpisał kontrakt przekazujący okręt stowarzyszeniu "USS „Missouri” Memorial Association" ("MMA") w Honolulu na Hawajach. Pancernik został 23 maja odholowany z Bremerton do portu Astoria i zacumowany w słodkich wodach u ujścia rzeki Kolumbia w celu wytępienia żyjących wyłącznie w wodzie morskiej skorupiaków i traw morskich, którymi obrósł kadłub okrętu podczas pobytu w stoczni w Bremerton. Gdy proces ten dobiegł końca „Missouri” został odholowany i 22 czerwca zadokowany w Ford Island w zatoce Pearl Harbour, około 450 metrów od "„Arizona” Memorial" muzeum zbudowanego ponad wrakiem zatopionego podczas japońskiego ataku pancernika USS „Arizona”. Niedługo potem, bo już 29 stycznia 1999, „Missouri” został otwarty dla zwiedzających jako okręt-muzeum.
Początkowo decyzja o zacumowaniu pancernika w Pearl Harbor spotkała się z oporem. Obawiano się, czy pancernik będący symbolem zakończenia II wojny światowej nie „przyćmi” swą sławą innego pancernika USS „Arizona”, który eksplodując i tonąc w dniu 7 grudnia 1941 na skutek nalotu samolotów japońskich stał się symbolem ataku na Pearl Harbour. W celu zapobieżenia takiemu nastawieniu pancernik „Missouri” został zacumowany za muzeum "„Arizona” Memorial" i ustawiony w taki sposób, aby ceremonie wojskowe odbywające się na jego pokładzie rufowym nie były widoczne z pawilonu zbudowanego nad „Arizoną”. Ustawienie „Missouri” dziobem w kierunku „Arizony” symbolizuje wartę czuwającą nad zatopionym okrętem i pilnującą jego wiecznego spokoju.
„Missouri” nie jest uważany za skarb narodowy, chociaż jest ostatnim ukończonym amerykańskim pancernikiem, oraz figuruje w rejestrze zabytków Stanów Zjednoczonych od 14 maja 1971 jako symbol japońskiej kapitulacji kończącej II wojnę światową. Wiele z jego oryginalnego wyposażenia zostało zdemontowane podczas przywracania do służby i modernizacji w 1986 roku, której celem było przystosowanie okrętu do wykorzystania nowego uzbrojenia, co z kolei skutkowało znaczną utratą jego historycznej spójności.
USS Missouri w kulturze popularnej.
Jednostka jest głównym miejscem akcji filmu "Liberator". Jest także często pokazywana w filmie "". Jako że okręt nie poruszał się o własnych siłach od 1992, ujęcia okrętu na morzu zostały stworzone przy użyciu trzech holowników.
Teledysk do piosenki "If I Could Turn Back Time" wykonywanej przez Cher był kręcony na pokładzie okrętu. US Navy została skrytykowana za erotyczny podtekst wideo i od tego czasu odmawia zgody na nagrywanie teledysków na swoich okrętach.
Odznaczenia.
USS „Missouri” otrzymał trzy tzw. Gwiazdy Bojowe (ang. battle stars) za służbę podczas II wojny światowej, pięć kolejnych za służbę podczas wojny koreańskiej i trzy za służbę w Zatoce Perskiej. Pancernik „Missouri” był także wielokrotnie odznaczany wstęgami za służbę podczas II wojny światowej, wojny koreańskiej i wojny w Zatoce Perskiej. Otrzymał między innymi Combat Action Ribbon, Navy Unit Commendation, Meritorious Unit Commendation, Navy „E” z wieńcem Battle E device, China Service Medal, American Campaign Medal, Asiatic-Pacific Campaign Medal z trzema gwiazdami za kolejne kampanie, World War II Victory Medal, Navy Occupation Service Medal, National Defense Service Medal z gwiazdą, Korean Service Medal ze srebrną gwiazdą (za 5 kampanii), Armed Forces Expeditionary Medal, Southwest Asia Service Medal z dwiema gwiazdami, Sea Service Deployment Ribbon z dwiema gwiazdami, Republic of Korea Presidential Unit Citation, United Nations Service Medal, Liberation of Kuwait Medal.

</doc>
<doc id="750663" url="https://pl.wikipedia.org/wiki?curid=750663" title="Pustelnik (strumień)">
Pustelnik (strumień)

Pustelnik (Sążnik, Srebrzanka, Brzeźnik) – całoroczny strumień przepływający przez Zieloną Górę. Jego źródło znajduje się na Wzgórzach Piastowskich. Wpada do Śląskiej Ochli. W biegu Pustelnika znajduje się staw Zalew oraz liczne źródła.
Kontrola stanu czystości strumienia Pustelnik przeprowadzona w okresie jesiennym w latach 2002-4 w punktach kontrolnych powyżej kąpieliska "Ochla" i poniżej zbiornika rekreacyjnego wykazała, że pod względem wskaźników fizycznych, tlenowych, większości biogennych i zasolenia kwalifikuje się do wód o bardzo dobrej lub dobrej jakości. Wyjątkiem są trochę wyższe stężenia azotu Kjeldahla (III klasa) stwierdzone w punkcie kontrolnym usytuowanym poniżej zbiornika rekreacyjnego.
W 1955 roku zmieniono urzędowo niemiecką nazwę cieku – "Einsiedel-Bach", na polską nazwę – "Sącznik".

</doc>
<doc id="750665" url="https://pl.wikipedia.org/wiki?curid=750665" title="SMPng">
SMPng

SMPng () – jeden z podprojektów systemu FreeBSD, mający na celu umożliwienie działania tego systemu na komputerach wieloprocesorowych.
Historia.
SMP było obecne w systemie FreeBSD już od wersji 3. Jednak wsparcie dla maszyn wieloprocesorowych w tamtym okresie było bardzo ograniczone. Programy użytkownika mogły działać na różnych procesorach, natomiast jądro, pozbawione wielobieżności mogło być wykonywane tylko na jednym procesorze. Problemem był także mechanizm blokowania wątków, oparty na jednej dużej blokadzie jądra. Prace nad wersją 5. systemu miały na celu umożliwić działanie jądra na więcej niż jednym procesorze oraz zwiększenie drobnoziarnistości blokad. Dzięki temu jądro wzbogaciło się w szereg mniejszych blokad, dotyczących tylko fragmentów jego kodu (np. pojedynczych podsystemów). Projekt nadal jest w fazie rozwoju, lecz w tej chwili nie ma przeciwwskazań do stosowania go na maszynach wieloprocesorowych. Podobny proces przechodzi jądro systemu Linux.
Szerszy opis.
W ramach SMPng prowadzone są modyfikacje wielu elementów jądra systemu FreeBSD. Prace muszą obejmować m.in.:
Oprócz zmian polegających na dbaniu o odpowiednią synchronizację jądra za pomocą blokad trzeba było także wprowadzić nowego planistę. W tym celu zapoczątkowano projekt ULE.

</doc>
<doc id="750668" url="https://pl.wikipedia.org/wiki?curid=750668" title="Spółgłoska przedniojęzykowo-zębowa boczna welaryzowana">
Spółgłoska przedniojęzykowo-zębowa boczna welaryzowana



</doc>
<doc id="750674" url="https://pl.wikipedia.org/wiki?curid=750674" title="Baltimore Thunder">
Baltimore Thunder

Baltimore Thunder – zawodowa drużyna lacrosse, która grała w National Lacrosse League. Drużyna miała swoją siedzibę w Baltimore w Stanach Zjednoczonych. Rozgrywała ona swoje mecze na Baltimore Arena. Baltimore Thunder był pierwszym zwycięzcą NLL w sezonie 1987. W sezonie 2000 drużyna przeprowadziła się i zmieniła nazwę na Pittsburgh CrosseFire. Następnie w sezonie 2001 zmieniła nazwę na Washington Power, a od sezonu 2003 nazywa się Colorado Mammoth. Drużyna wzięła udział w 13 sezonach.
Wyniki.
"W-P Wygrane-Przegrane, Dom-Mecze w domu W-P, Wyjazd-Mecze na wyjeździe W-P, GZ-Gole zdobyte, GS-Gole stracone"

</doc>
<doc id="750676" url="https://pl.wikipedia.org/wiki?curid=750676" title="Armia Czerwona (stan na 17 września 1939)">
Armia Czerwona (stan na 17 września 1939)

Zestawienie przedstawia "ordre de bataille" oddziałów Armii Czerwonej (RKKA) przeznaczonych do agresji na Polskę (17 września 1939).
Skład armii i frontów oraz ich dowódcy.
Front Białoruski.
Dowódca: komandarm Michaił Kowalow
Już w trakcie działań do Frontu Białoruskiego włączono 3 korpusy strzelców, 17 dywizji strzelców i brygadę pancerną
Front Ukraiński.
Dowódca: komandarm Siemion Timoszenko
Już w trakcie działań do Frontu Ukraińskiego włączono Armijną Grupę Kawalerii, 8 korpusów strzelców, 27 dywizji strzelców i 2 brygady pancerne.
Siły razem.
Siły radzieckie łącznie liczyły: 
W sumie ok. 620 000 żołnierzy, 4 700 czołgów i 3 300 samolotów

</doc>
<doc id="750679" url="https://pl.wikipedia.org/wiki?curid=750679" title="GIEKSA Arena">
GIEKSA Arena

GIEKSA Arena – stadion piłkarski znajdujący się w Bełchatowie przy ul. Sportowej 3. Na tym stadionie rozgrywane są spotkania GKS-u Bełchatów oraz tymczasowo Skrę Częstochowa.
Informacje.
Sektor gości: 384
Sektor dla niepełnosprawnych: 26
Historia.
Gruntowna przebudowa stadionu rozpoczęła się w 2001 roku. Przebudowywano trybuny, montując nowe, zielone siedziska, na trybunach południowej, zachodniej i wschodniej (w części dla VIP-ów) zamontowano zadaszenie. Na stadionie dodano nowe oświetlenie, którego inauguracja miała miejsce 17 października 2003 r. podczas drugoligowego meczu GKS Bełchatów - KSZO Ostrowiec Świętokrzyski. W czerwcu 2006 oddano do użytku podgrzewaną murawę. Na początku rundy wiosennej sezonu 2008/2009 została oddana do użytku trybuna północna. W sierpniu 2009 r. rozpoczęła się przebudowa trybuny południowej tzw. „młyna” polegająca na całkowitym jej zadaszeniu. Dzięki temu cały stadion przy Sportowej jest zadaszony. W czerwcu 2014 zorganizowano konkurs na nową nazwę stadionu wygrała nazwa GIEKSA Arena. W sezonach 2019/2020 oraz 2020/2021 na stadionie rozgrywał swoje mecze Raków Częstochowa, ponieważ stadion w Częstochowie nie spełniał wymagań licencyjnych Ekstraklasy. 12 marca 2022 r. podpisano umowę pomiędzy Miejskim Centrum Sportu w Bełchatowie, a Skrą Częstochowa, na mocy której drużyna tego klubu występująca w rozgrywkach I ligi, będzie rozgrywać mecze jako gospodarz na stadionie GKS-u. 
Reprezentacja.
Reprezentacja Polski gościła na tym stadionie dwukrotnie: 
Puchar Polski.
1 maja 2007 na bełchatowskim stadionie odbył się finał Pucharu Polski między Koroną Kielce i Dyskobolią Grodzisk Wielkopolski. 13 maja 2008 na tym samym obiekcie został rozegrany mecz finałowy Pucharu Polski między Legią Warszawa a Wisłą Kraków.
Puchar Ekstraklasy.
10 czerwca 2007 na stadionie odbył się finał Puchar Ligi Polskiej.

</doc>
<doc id="750683" url="https://pl.wikipedia.org/wiki?curid=750683" title="Phineas Gage">
Phineas Gage

Phineas P. Gage (ur. 1823 w hrabstwie Grafton, zm. 21 maja 1860 w San Francisco) – amerykański kierownik budowy kolei, który doznał poważnego uszkodzenia mózgu, gdy stalowy pręt przebił na wylot jego czaszkę, niszcząc znaczną część płatów czołowych. Według wielu relacji wydarzenie to zmieniło znacząco cechy osobowości i temperament Phineasa.
W czasach, w których miał miejsce ten wypadek, doniesienia na temat Gage’a wpłynęły na zmiany w sposobie postrzegania budowy i podziału mózgu, i być może przyczyniły się do rozwoju kontrowersyjnych metod terapeutycznych takich jak lobotomia jako sposobu leczenia zachowań aspołecznych.
Okoliczności wypadku.
13 września 1848 roku Phineas Gage pracował jako kierownik przy budowie toru kolejowego w pobliżu miasteczka Cavendish w stanie Vermont w USA. Jednym z rutynowych zadań na budowie było przygotowywanie ładunków wybuchowych w wydrążonych wcześniej otworach w przeznaczonej do usunięcia ścianie skalnej. Proces sprowadzał się do napełnienia otworu prochem strzelniczym, instalowanie spłonki, a potem zamknięcie otworu przez wypełnienie go piaskiem i ubicie całości stalowym prętem. Przy jednym z otworów Gage zamyślił się na chwilę i zapomniał o nasypaniu warstwy piasku przed ubiciem zawartości otworu, przez co – prawdopodobnie pod wpływem uderzenia lub iskry wytworzonej przy kontakcie metalu ze skałą – doszło do eksplozji ładunku.
Znajdujący się w otworze pręt o długości 1 metra, średnicy ponad 3 cm i wadze 6 kilogramów został wystrzelony w górę, uderzył Gage′a w twarz pod lewym łukiem jarzmowym, przebił mózg uszkadzając korę i substancję białą, po czym opuścił czaszkę górą i poszybował blisko 30 metrów dalej, gdzie został odnaleziony. Przedmiotem kontrowersji jest to, czy uszkodzeniu uległy oba płaty czołowe mózgu, czy tylko płat lewy, ale niezależnie od tego, zaskakujące było, iż Gage odzyskał po kilku minutach świadomość, był w stanie mówić i przetrwał 45-minutową drogę do wynajmowanego domu.
Lekarz, który przybył na miejsce wypadku stwierdził, że poszkodowany miał regularny puls 60 na minutę, a źrenica lewego oka reagowała na światło, co świadczyło o tym, że utrata krwi była niewielka i nie uszkodzono nerwu wzrokowego. Po stosunkowo krótkiej rekonwalescencji Gage powrócił do pracy.
Zmiany w osobowości.
Według doktora Johna Martyna Harlowa, który opiekował się poszkodowanym, po wypadku doszło do istotnych zmian w osobowości Phineasa: stał się on ponoć porywczy, wulgarny, i niezdolny do konsekwentnego dążenia do celów – podczas kiedy wcześniej miał być osobą pracowitą i zrównoważoną. Po wypadku Gage stracił pracę i borykał się z kłopotami ze zdrowiem. W 1850, podróżował przez rok jako obwoźna atrakcja z P.T. Barnumem z Nowego Jorku; później zdobył na chwilę pracę asystenta w New Hampshire, by następnie przez siedem lat pracować jako kierowca dyliżansu w Chile, na trasie Valparaiso–Santiago. Na krótko przed śmiercią, w 1859, powrócił do San Francisco, gdzie mieszkał z matką i pracował na farmie.
Współcześnie, niektórzy badacze uważają, że relacje dotyczące długofalowych skutków tego urazu mogły być przesadzone. W swojej książce "An Odd Kind of Fame: Stories of Phineas Gage", australijski psycholog Malcolm Macmillan odnotowuje, że bardzo niewiele było wiadomo na temat zachowania i osobowości Gage’a przed wypadkiem, i że publikowane za życia poszkodowanego informacje w prasie wskazywały na dużo mniejsze zmiany, niż te, które wynikają z prac wydanych po jego śmierci. Pierwsze opracowanie Harlowa opublikowane w roku 1848 nie wskazywało na tak dramatyczny, negatywny efekt, jaki wypadek miałby mieć na osobowość Phineasa; również wydany dwa lata później raport Henry’ego Bigelowa, profesora chirurgii z Uniwersytetu Harvarda, informował, że ofiara była w pełni władz umysłowych. Dopiero po śmierci Gage’a, w 1868, Bigelow wprowadził do swojej pracy daleko idące zmiany, które dziś stanowią materiał podręcznikowy – pisząc między innymi, że Gage popadł w alkoholizm i był wyjątkowo skłonny do publicznego demonstrowania swej rany – o czym nie wspominał nigdy Harlow.
Znaczenie dla nauki.
Przypadek Gage’a jest cytowany jako jeden z pierwszych udokumentowanych dowodów na to, że uszkodzenie płatów czołowych może wpływać na osobowość i interakcje społeczne jednostki. Wcześniej uważano powszechnie, że ta część mózgu nie odgrywa szczególnej funkcji w tworzeniu osobowości człowieka.
Neurolog António Damásio szczegółowo opisał ten przypadek, oraz wielu innych pacjentów z podobnymi urazami, i przedstawił teorię łączącą płaty czołowe z kontrolowaniem emocji i procesem podejmowania decyzji. Historię Gage’a uznał za jeden z historycznych kroków w badaniu biologicznych podstaw zachowania osobników.
Niektóre źródła sugerują, że ten wypadek stał się też inspiracją dla zabiegu lobotomii, współcześnie zdyskredytowanej inwazyjnej procedury chirurgicznej, której przeprowadzenie powodowało zwykle spadek temperamentu i inne zmiany osobowości, i która przez pewien okres uznawana była za sposób leczenia nadpobudliwości, depresji, histerii i wielu innych przypadłości.
Losy ciała.
Doktor Harlow opisywał, że żelazny pręt towarzyszył Gage'owi do końca jego życia. Jednak w rzeczywistości przekazał go Muzeum Anatomicznemu na Uniwersytecie Harvarda (Warren Anatomical Museum w Harvard Medical School), aby dopiero w 1854 roku zwrócić się o jego zwrot. W 1867 ciało i ów rekwizyt zostały ekshumowane za zgodą rodziny na prośbę doktora Harlowa, który nie wiedział o problemach zdrowotnych swojego byłego pacjenta. Czaszka Gage'a oraz żelazny pręt do dzisiaj są elementem stałej ekspozycji w Muzeum Anatomicznym na Uniwersytecie Harvarda.
Phineas Gage w kulturze.
Przypadek Phineasa Gage’a wspomniany jest w serialu "Stranger Things".

</doc>
<doc id="750684" url="https://pl.wikipedia.org/wiki?curid=750684" title="Warsaw (Kentucky)">
Warsaw (Kentucky)

Warsaw – miasto w Stanach Zjednoczonych, w stanie Kentucky, siedziba administracyjna hrabstwa Gallatin.

</doc>
<doc id="750685" url="https://pl.wikipedia.org/wiki?curid=750685" title="Wyższe Seminarium Duchowne w Radomiu">
Wyższe Seminarium Duchowne w Radomiu

Wyższe Seminarium Duchowne w Radomiu – seminarium duchowne diecezji radomskiej Kościoła rzymskokatolickiego.
Historia.
Wyższe Seminarium Duchowne w Radomiu nie ma zbyt wielkich tradycji, bowiem jest instytucją dość młodą. Korzenie radomskiego seminarium znajdują się w diecezji sandomierskiej, skąd wywodzi się pierwsze pokolenie księży nowej diecezji radomskiej.
W 1981 r. po objęciu diecezji sandomierskiej Biskup Edward Materski rozpoczął starania u władz państwowych o zgodę na budowę gmachu seminaryjnego w Radomiu, a w 1983 r. podjął decyzję, by począwszy od roku akademickiego 1983/1984 alumni ostatniego roku zamieszkiwali w budynku „Centrum Katechetycznego” w Radomiu przy ul. Sienkiewicza 13. Tak rozpoczęło działalność tzw. „radomskie skrzydło seminaryjne”.
11 grudnia 1987 roku władze wojewódzkie wyraziły zgodę na budowę seminarium w Radomiu przy ulicy Młyńskiej, na terenie, który od 1930 r. był własnością diecezji.
Podczas wizyty w Radomiu 4 czerwca 1991 Jan Paweł II poświęcił budynek Wyższego Seminarium Duchownego.
Zarząd.
Źródło: Portal Diecezji Radomskiej.

</doc>
<doc id="750688" url="https://pl.wikipedia.org/wiki?curid=750688" title="Języki autochtoniczne Ameryki">
Języki autochtoniczne Ameryki



</doc>
<doc id="750698" url="https://pl.wikipedia.org/wiki?curid=750698" title="Ōmoto">
Ōmoto

, również Ōmoto-kyō (大本教), gdzie "kyō" ma znaczenie "nauki", "doktryny", "wiary" – japońska sekta religijna, która powstała po restauracji Meiji, zgodnie z ówczesną tendencją do tworzenia „nowych religii” ("shin-shūkyō"). W znacznej mierze to nowe wyznanie jest oparte na rodzimej religii japońskiej – shintō. Sektę założyła w 1892 Nao Deguchi. Kobiety po dziś są duchowymi liderkami ruchu. Od 2001 na czele ōmoto stoi piąta przywódczyni – Kurenai Deguchi.
Od czasu drugiego duchowego lidera, Onisaburō Deguchi, kluczową rolę w ōmoto odgrywa esperanto, język stworzony przez Ludwika Zamenhofa. Od 1924 do dziś wyznawcy tej sekty publikują książki i prasę w esperanto. Języka tego uczyli się niemal wszyscy z 45 tys. wyznawców ōmoto, a ok. 1 tys. z nich płynnie się nim posługuje.
Od 1925 do 1933 ōmoto miało swoją misję w Paryżu. Stamtąd misjonarze wyznania wyruszali w podróże po Europie, podczas których głosili nowinę, że Onisaburō Deguchi jest mesjaszem, czy też Maitreyą, który zjednoczy cały świat. Od 1933 do 1942 uczestnicy ruchu byli ciężko represjonowani w Japonii i nie mieli możliwości normalnego działania. Ruch odrodził się w 1950.
Dwa główne centra ōmoto mieszczą się w pobliżu miasta Kioto. W Ayabe znajduje się świątynia przeznaczona do posług religijnych, a w miejscowości Kameoka w dużym parku, gdzie niegdyś stał zamek, funkcjonuje misja z biurami, szkołami, wydawnictwem i kaplicami.
Dużą rolę w ōmoto odgrywa sztuka. Uczestnicy ruchu chcą sprawić, aby dzięki niej świat stał się piękniejszy. Wierzą też, że sztuka zbliża człowieka do boskości.
Członkowie ruchu wierzą w kilku bogów. Najważniejsi z nich to Ōkunitokotachi, Ushitora oraz Hitsujisaru, ale za boga uznawany jest także twórca esperanto Ludwik Zamenhof. Wszyscy z bogów, z Zamenhofem włącznie, traktowani są jako różne aspekty Boga jedynego.
Wyznawcy ōmoto skłaniają się również do uznania postaci szanowanych przez inne religie, takich jak np. shintoistyczne kami.
Jednym z najbardziej znanych wyznawców ōmoto był Morihei Ueshiba, twórca sztuki walki aikido. Uważa się powszechnie, że jego zbliżenie do pacyfizmu w dojrzałym okresie życia i przekonanie, że aikido powinno się stać "sztuką pokoju", zostały zainspirowane jego zaangażowaniem w ruch ōmoto. Kapłani tej religii doglądają corocznych ceremonii ku czci Ueshiby, które odbywają się 29 kwietnia w kaplicy Aiki w mieście Iwama.

</doc>
<doc id="750703" url="https://pl.wikipedia.org/wiki?curid=750703" title="Nalepianka">
Nalepianka



</doc>
<doc id="750710" url="https://pl.wikipedia.org/wiki?curid=750710" title="Łagiewka (anatomia)">
Łagiewka (anatomia)

Łagiewka (łac. "utriculus") – część ucha wewnętrznego będąca fragmentem układu służącego do utrzymania równowagi ciała, czyli błędnika błoniastego. Znajduje się ona w przedsionku, między ślimakiem a kanałami półkolistymi. 
Działanie.
We wnętrzu łagiewki, na komórkach rzęskowych, znajdują się kamyki powstałe z węglanu wapnia – otolity – zawieszone w galaretowatej substancji. Kiedy człowiek się przemieszcza, otolity także się poruszają, uciskając komórki receptorowe wyścielające wnętrze łagiewki. Pojawiający się impuls zostaje wysłany do mózgu, gdzie na jego podstawie jest określany stan ruchu człowieka.
Histologia.
Ściana łagiewki jest zbudowana z tkanki łącznej właściwej, a jej światło jest pokryte nabłonkiem jednowarstwowym płaskim. Na jej dośrodkowej ścianie znajdują się plamki statyczne, pokryte nabłonkiem walcowatym, w którego skład wchodzą komórki włoskowate i podporowe. Istnieją dwa typy komórek włoskowatych: o kształcie kubkowym i walcowatym. Na powierzchni komórki włoskowatej znajduje się rzęska zwana kinetocylium, zawierająca aksonemę 9 par + 2 mikrotubule i od 30 do 100 mikrokosmków zwanych stereocyliami, zawierających filamenty aktynowe. Powierzchnię plamki statycznej pokrywa błona kamyczkowa, na której powierzchni znajdują się kamyczki błędnikowe. Na przeciwległej stronie woreczka znajdują się komórki ciemne, biorące udział w wytwarzaniu śródchłonki.
Plamka woreczka zajmuje położenie pionowe, a plamka łagiewki poziome.

</doc>
<doc id="750716" url="https://pl.wikipedia.org/wiki?curid=750716" title="Queen Elizabeth 2">
Queen Elizabeth 2



</doc>
<doc id="750722" url="https://pl.wikipedia.org/wiki?curid=750722" title="Trepang">
Trepang

Trepang – nazwa zwierząt morskich z rodzajów "Apostichopus" i "Parastichopus" (dawniej "Stichopus") zaliczanych do strzykw. Występują w wodach strefy tropikalnej i subtropikalnej. Są poławiane na skalę przemysłową w celach konsumpcyjnych, wykorzystywane w medycynie wschodu. Do najbardziej znanych gatunków należą trepang japoński ("Apostichopus japonicus") i trepang królewski ("Parastichopus regalis"). Dawniej nazwą "trepang" określano wszystkie gatunki z rodzaju "Stichopus", później ich klasyfikacja uległa zmianie. 
Trepangi są przysmakiem w kuchni chińskiej, gdzie zaliczane są do grupy tzw. niebiańskich przysmaków, zastrzeżonych niegdyś jedynie do konsumpcji na stole cesarskim. Jako surowiec kulinarny określane są mianem ogórków morskich.

</doc>
<doc id="750727" url="https://pl.wikipedia.org/wiki?curid=750727" title="Domniusz">
Domniusz

Domniusz — imię męskie pochodzenia łacińskiego, łac. "Domnius". Istnieje kilku świętych katolickich o tym imieniu.
Domniusz imieniny obchodzi 28 grudnia.

</doc>
<doc id="750728" url="https://pl.wikipedia.org/wiki?curid=750728" title="Potyczka pod Baumgarten (Braszowicami)">
Potyczka pod Baumgarten (Braszowicami)

Potyczka pod Baumgarten (Braszowicami) między oddziałami pruskimi i austriackimi odbyła się 27 lutego 1741 w czasie I wojny śląskiej i była pierwszym starciem zbrojnym kampanii 1741 roku.
Dnia tego Fryderyk Wielki udał się ze szwadronem grenadierów konnych na inspekcję posterunków wojskowych na linii frontu prusko-austriackiego. Został rozpoznany przez biwakujących paręset metrów dalej huzarów austriackich, którzy puścili się za nim i jego oddziałem w pogoń. Pod wsią Baumgarten (ob. Braszowice) doszło do walki między Austriakami a Prusakami, podczas gdy król wraz z jednym z adiutantów popędził galopem w stronę pobliskiego klasztoru Camenz (ob. Kamieniec Ząbkowicki), gdzie opat Tobias Stusche (rządził 1741-1747) dał mu schronienie. 
Grenadierzy pruscy przegrali potyczkę pod Baumgarten, stracili sztandar pułkowy i zostali rozproszeni, tak że Austriakom nie stało nic na przeszkodzie, by ścigać dalej Fryderyka. Gdy jednak przybyli do klasztoru, napotkali mnichów pogrążonych w modlitwie. Brat furtian (odźwierny) indagowany przez Austriaków, oświadczył, że koło klasztoru nie przejeżdżali żadni pruscy oficerowie.
Po tym incydencie Fryderyk II wydał dekret, gdzie postanowił, że w przypadku, gdyby dostał się do niewoli – rząd pruski musi kontynuować wojnę z jeszcze większą zaciętością, nie mając podejmować żadnych niegodnych kroków w celu jego uwolnienia. 
Opatowi Stuschemu i klasztorowi uratowanie Fryderyka nic nie pomogło, gdyż król obłożył klasztor wielkimi podatkami i kontrybucjami.

</doc>
<doc id="750730" url="https://pl.wikipedia.org/wiki?curid=750730" title="Troadiusz">
Troadiusz

Troadiusz – imię męskie pochodzenia greckiego i oznaczające osobę pochodzącą z Troady. Patronem tego imienia jest św. Troadiusz, męczennik z Neocezarei, wzmiankowany w żywocie św. Grzegorza Cudotwórcy. 
Troadiusz imieniny obchodzi 28 grudnia.

</doc>
<doc id="750732" url="https://pl.wikipedia.org/wiki?curid=750732" title="Gwendal Peizerat">
Gwendal Peizerat

Gwendal Peizerat (ur. 21 kwietnia 1972 w Bron) – francuski łyżwiarz figurowy, startujący w parach tanecznych z Mariną Anisiną. Jest mistrzem olimpijskim z Salt Lake City (2002) i brązowym medalistą olimpijskim z Nagano (1998), mistrzem świata (2000), dwukrotnym mistrzem Europy (2000, 2002), zwycięzcą finału Grand Prix 1999 oraz sześciokrotnym mistrzem Francji. Zakończył karierę w 2002 r.
Życie prywatne.
Obydwoje rodzice Gwendala byli związani z łyżwiarstwem figurowym. Jego ojciec pełnił funkcję sekretarza generalnego francuskiej federacji, a matka prowadziła klub łyżwiarski w Lyonie. Ma on dwa lata starszą siostrę. Ukończył EMLYON Business School oraz naukę i technologię aktywności fizycznej i sportowej na Université de Lyon I. Peizerat ma dwie córki: Shanelle (ur. 2012 r.) oraz Lilas (ur. 21 grudnia 2013 r.). Występuje w zespole muzycznym, w 2014 r. wydał singiel "Baby Rock".
Kariera.
Gwendal Peizerat rozpoczął jazdę na łyżwach w wieku czterech lat, gdy wraz z siostrą towarzyszyli rodzicom na lodowisku. Od początku Gwendal był zainteresowany wyłącznie występami w parach tanecznych. W wieku lat sześciu jego trenerką została Muriel Boucher-Zazoui, która towarzyszyła mu do końca kariery amatorskiej. Gdy Gwendal miał siedem lat, Boucher-Zazoui znalazła dla niego pierwszą partnerkę, jego rówieśniczkę Marinę Morel.
Kariera juniorska.
W zawodach juniorskich Morel i Peizerat występowali przez trzy sezony. Na mistrzostwach świata juniorów startowali trzykrotnie i zdobyli dwa medale. W 1989 r. wywalczyli brąz, zaś w 1991 r. srebro. 
Kariera seniorska.
Peizerat i Morel debiutowali w zawodach seniorskich w sezonie 1991/92. Na mistrzostwach Europy w 1992 r. zajęli 12. miejsce. W kolejnym sezonie brali udział wyłącznie w dwóch zawodach, w tym na norweskim Piruetten byli trzeci. W zawodach krajowych Peizerat i Morel zdobyli brązowy medal w 1992 r. i srebro w 1993 r.
W 1993 r. Peizerat i Morel zakończyli 14-letnią współpracę ze względu na problemy zdrowotne Morel, która była zmuszona porzucić karierę łyżwiarską. Peizerat nie wyobrażał sobie kontynuowania kariery z inną partnerką, jednak zdecydował się odpisać na list rosyjskiej łyżwiarki Mariny Anisiny, która po zakończeniu partnerstwa z Ilją Awierbuchem szukała partnera i skierowała prośbę do Peizerata. Rezultatem tej wymiany korespondencji był wyjazd Anisiny do Francji i rozpoczęcie wspólnych treningów. W 1993 r. Peizerat oficjalnie rozpoczął współpracę z Anisiną, imienniczką jego byłej długoletniej partnerki sportowej. Marina chciała, aby Gwendal wyjechał z nią trenować do Rosji, jednak po sprzeciwie jego rodziny Marina zdecydowała się pozostać w Lyonie. Rozpoczęła również naukę języka francuskiego, a Gwendal starał się godzić treningi z kontynuowaniem edukacji. Pierwszy rok ich wspólnej jazdy był obfity we wzloty i upadki, para była blisko zerwania współpracy. Ich trenerka Muriel Boucher-Zazoui przyznała, że byli przeciwieństwami pod względem charakterów, ale ich współpraca od początku wyglądała obiecująco.
Od pierwszego sezonu 1993/94 Anisina i Peizerat szybko zaczęli odnosić sukcesy, a gdy Rosjanka otrzymała francuski paszport, stał się on dla pary przepustką umożliwiającą start w igrzyskach olimpijskich w 1998 r., gdyż Anisina otrzymała obywatelstwo zbyt późno, aby wziąć udział w Zimowych Igrzyskach Olimpijskich 1994. Przez dziewięć kolejnych sezonów nie schodzili z podium Trophée Eric Bompard oraz zdobywali kolejne medale podczas innych zawodów z cyklu Grand Prix. W latach 1996–2001 zdobyli sześć tytułów mistrzowskich we Francji. Od 1997 r. regularnie stawali na podium mistrzostw Europy i świata. Na igrzyskach olimpijskich w 1998 r. w Nagano wywalczyli brązowy medal przegrywając jedynie z rosyjskimi duetami Oksana Griszczuk/Jewgienij Płatow oraz Anżelika Kryłowa/Oleg Owsiannikow.
W 1999 r. obronili wicemistrzostwo na dwóch najważniejszych imprezach sezonu. W sezonie 1999/00 byli niepokonani, wywalczyli złoty medal na mistrzostwach świata i mistrzostwach Europy. Rok 2001 okazał się powrotem do srebrnych medali, ale kolejny sezon olimpijski należał już tylko do nich, gdyż przegrali jedynie podczas finału Grand Prix w Kitchener. Sezon olimpijski rozpoczęli od tytułu mistrzów Europy w Lozannie, następnie wzięli udział w swoich drugich igrzyskach olimpijskich w Salt Lake City. Tym razem byli najlepsi i wywalczyli tytuł mistrzów olimpijskich. Byli pierwszą parą taneczną z Francji, która zdobyła mistrzostwo olimpijskie. Największym sukcesem w karierze zakończyli amatorską karierę i od tego momentu brali udział jedynie w rewiach łyżwiarskich. Ich znakiem rozpoznawczym podczas występów było podnoszenie, w którym to Marina podnosi Gwendala.
Po zakończeniu kariery.
Kilka lat po zakończeniu występów amatorskich Anisina i Peizerat brali udział w rewiach łyżwiarskich m.in. "Stars on Ice". Peizerat rozpoczął karierę trenerską i zajął się choreografią. W 2003 r. założył firmę konsultingową "Soléus". Pracował również dla Eurosportu przeprowadzając wywiady ze sportowcami. W 2010 r. Peizerat został wybrany radnym regionalnym na listę Partii Socjalistycznej w regionie Rodan-Alpy, a następnie został mianowany Radnym Delegatem ds. Sportu w Regionalnym Zarządzie kierowanym przez Jean-Jacka Queyranne'a.

</doc>
<doc id="750734" url="https://pl.wikipedia.org/wiki?curid=750734" title="Ebrulf">
Ebrulf

Ebrulf – imię męskie pochodzenia germańskiego, złożone z członów "eber- // ebur-" ("dzik, odyniec") i "-wolf // -wulf" ("wilk"). Istnieje dwóch świętych o tym imieniu. 
Ebrulf imieniny obchodzi 29 grudnia.

</doc>
<doc id="750736" url="https://pl.wikipedia.org/wiki?curid=750736" title="Long drink">
Long drink

Long drink - koktajl alkoholowy podawany w ilości 200-250 ml w szklankach koktajlowych typu tumbler lub highball. W odróżnieniu od koktajlu typu short drink, long drink to napój orzeźwiający o stosunkowo niskiej zawartości alkoholu (8-15%) sporządzany z dodatkiem dużej ilości soków owocowych, warzywnych lub innych napojów (cola, tonik, woda sodowa).

</doc>
<doc id="750740" url="https://pl.wikipedia.org/wiki?curid=750740" title="Mouvement pour la France">
Mouvement pour la France



</doc>
<doc id="750742" url="https://pl.wikipedia.org/wiki?curid=750742" title="Grindavík">
Grindavík

Grindavík – miasto w południowo-zachodniej Islandii, na południowym wybrzeżu półwyspu Reykjanes. Wchodzi w skład gminy Grindavíkurbær, w regionie Suðurnes. Na początku 2018 roku zamieszkiwało je 3,3 tys. osób. 
Droga nr 43 łączy je z położonymi na północ miejscowościami Njarðvík (gmina Reykjanesbær) i Vogar, a droga nr 427 na wschód z Þorlákshöfn. 
Jest typowym miastem portowym z rozwiniętym rybołówstwem. Prowadzi się tu również hodowlę ryb m.in. narybku łososia. 
Z tego miasta pochodzi islandzki pisarz Guðbergur Bergsson. Niedaleko Grindavíka urodził się pierwszy Islandczyk, który studiował biologię morza i był pionierem w tej dziedzinie, dr Bjarni Sæmundsson (1867-1940) - biolog morski. 
W 1627 miasto najechali Berberowie, którzy schwytali wielu Duńczyków i Islandczyków, biorąc ich do niewoli oraz uprowadzili dwa statki kupieckie. W 1828 r. do Grindavíku dotarło siedmiu brytyjskich żeglarzy, którzy uratowali się z morskiej katastrofy. Na krze lodu dryfowali 49 dni.
Ciepła woda do ogrzewania i prąd pochodzą z pobliskiej elektrociepłowni Svartsengi koło Błękitnej Laguny.
Główną atrakcją jest Saltfisksetur - muzeum produkcji solonych ryb. W tym samym budynku mieści się również biuro informacji turystycznej. 

</doc>
<doc id="750745" url="https://pl.wikipedia.org/wiki?curid=750745" title="Protazja">
Protazja

Protazja – imię żeńskie pochodzenia greckiego, żeński odpowiednik imienia Protazy, które powstało na gruncie jęz. greckiego jako spieszczona forma imion dwuczłonowych typu "Prōtarchos". Patronką tego imienia jest św Protazja z Senlis.
Protazja imieniny obchodzi 19 grudnia.

</doc>
<doc id="750746" url="https://pl.wikipedia.org/wiki?curid=750746" title="Darin">
Darin

Darin Zanyar (ur. 2 czerwca 1987 w Sztokholmie) – szwedzki piosenkarz pochodzenia kurdyjskiego.
W 2004 zajął drugie miejsce w finale pierwszej szwedzkiej edycji programu "Idol". Po udziale w programie podpisał kontrakt płytowy z wytwórnią Sony BMG. Wydał łącznie osiem albumów studyjnych: "The Anthem" (2005), "Darin" (2005), "Break the News" (2006), "Flashback" (2008), "Lovekiller" (2010), "Exit" (2013), "Fjärilar i magen" (2015) i "Tvillingen" (2017).
W 2005 wystąpił jako gość muzyczny podczas koncertu "Lilla Melodifestivalen". W 2010 zajął czwarte miejsce z utworem „You’re Out of My Life” w finale programu "Melodifestivalen 2010", wyłaniającego reprezentanta Szwecji w 55. Konkursie Piosenki Eurowizji.
Mieszka w Vällingby w okolicach Sztokholmu. Pochodzi z kurdyjskiej rodziny, posługuje się językiem kurdyjskim. W 2005 odebrał nagrodę „Kurda roku”. W sierpniu 2020 ujawnił publicznie, że jest gejem.

</doc>
<doc id="750748" url="https://pl.wikipedia.org/wiki?curid=750748" title="Omoto-kyo">
Omoto-kyo



</doc>
<doc id="750749" url="https://pl.wikipedia.org/wiki?curid=750749" title="Funkcja wagowa">
Funkcja wagowa

Jeśli określimy iloczyn skalarny w przestrzeni Hilberta formula_1 gdzie formula_2 jest dowolnym zbiorem mierzalnym, z miarą formula_3 przez
Wówczas funkcja formula_5 jest nazywana funkcją wagową tego iloczynu skalarnego.
Często mamy do czynienia ze szczególnym przypadkiem, kiedy zamiast formula_6 występuje jego podciało – formula_7

</doc>
<doc id="750750" url="https://pl.wikipedia.org/wiki?curid=750750" title="Omoto">
Omoto



</doc>
<doc id="750751" url="https://pl.wikipedia.org/wiki?curid=750751" title="Twierdzenie Bella">
Twierdzenie Bella

Twierdzenie Bella (zwane też nierównością Bella) – twierdzenie dotyczące mechaniki kwantowej, pokazujące, w jaki sposób przewidywania mechaniki kwantowej różnią się od klasycznej intuicji. Jego autorem jest północnoirlandzki fizyk John Stewart Bell. Można je sformułować następująco:
Bell sformułował to twierdzenie w 1964 roku w pracy „"On the Einstein Podolsky Rosen paradox"”, poświęconej paradoksowi EPR. "Notabene" ekwiwalentną argumentację przedstawiła w 1935 Grete Hermann, jednak jej publikacja została ponownie zauważona dopiero niedawno. Paradoks opiera się na założeniu, że parametry cząstek kwantowych mają wartości niezależne od aktów obserwacji i że oddziaływania fizyczne zachodzą ze skończoną prędkością. Bell pokazał, że to założenie (nazywane realizmem lokalnym) wymusza pewne statystyczne korelacje wyników pomiarów (nazywane nierównościami Bella), których mechanika kwantowa nie spełnia. Tym samym pokazał, że mechanika kwantowa jest sprzeczna z tym założeniem.
Eksperymenty.
Zgodnie z twierdzeniem Bella, albo mechanika kwantowa jest błędna, albo rzeczywistość nie spełnia założeń realizmu lokalnego. Twierdzenie nie rozstrzyga, która z tych możliwości zachodzi. Można to rozstrzygnąć jedynie eksperymentalnie. Ponieważ oryginalna nierówność Bella ma zastosowanie tylko do eksperymentów myślowych, w roku 1969 Clauser, Horne, Shimony i Holt opracowali jej ulepszoną wersję (nazwaną od ich nazwisk CHSH), której eksperymentalne przetestowanie jest możliwe. W kolejnych latach była ona wielokrotnie testowana i wszystkie testy dały wyniki zgodne z przewidywaniami mechaniki kwantowej, jednak nie pozwalają wykluczyć lokalnego realizmu z powodu luk interpretacyjnych: nieidealnych detektorów (gubią część cząstek, np. fotonów) lub małej odległości między obserwatorami (jest możliwa komunikacja między nimi w trakcie pomiaru).
Pierwszy test nierówności CHSH przeprowadzili Freedman i Clauser w 1972. Ulepszone eksperymenty zostały przeprowadzone przez grupę Alaina Aspecta na początku lat osiemdziesiątych. W 1998 roku Gregor Weihs wraz z zespołem przeprowadził eksperymenty z użyciem kwantowej losowości, pokazując złamanie nierówności CHSH o 30 odchyleń standardowych. W 2008 roku Salart z zespołem przeprowadzili eksperyment, w którym detektory oddalone były o 18 kilometrów, dzięki czemu pomiar został przeprowadzony, zanim informacja mogłaby przejść pomiędzy detektorami. Jednak wszystkie te eksperymenty posiadają nadal choć jedną ze wspomnianych wcześniej luk interpretacyjnych.
Z powodu względności splątania łamanie nierówności Bella może również mieć miejsce w układzie odniesienia, w którym splątanie nie występuje.
Wnioski z twierdzenia.
Twierdzenie Bella wynika z postulatu mechaniki kwantowej, że stan splątany dwóch cząstek nie da się sprowadzić do opisu stanów jego poszczególnych elementów. Pojedyncza cząstka z takiej pary, będąca w stanie maksymalnie splątanym, nie ma zdefiniowanego stanu. Twierdzenie mówi, że korelacje pomiędzy wynikami pomiarów parametrów takich cząstek mogą być silniejsze, niż gdyby ich stan był zdefiniowany. Nie daje to jednak możliwości przekazywania informacji szybciej niż z prędkością światła w próżni, a więc doświadczenia te nie obalają szczególnej teorii względności.
Istnieją teorie, które starają się obejść postulat braku realizmu, wprowadzając inne założenia. Przykładowo według teorii superdeterminizmu, niezależnie od typu przeprowadzanego eksperymentu, pomiar przeprowadzany na detektorach nie jest niezależny i istniejące korelacje nie umożliwiają wyciągnięcia wniosków statystycznych.
Prezentacja twierdzenia Bella w formie gry.
Wyobraźmy sobie grę, w której nasz przeciwnik przygotowuje trzy niewidoczne dla nas karty i twierdzi, że:
Naszym zadaniem jest stwierdzenie, które z tych zdań jest fałszywe. Wskazujemy dowolne dwie karty, a przeciwnik je odkrywa. Jeśli odkryte karty będą sprzeczne z odnoszącym się do nich zdaniem, wygrywamy 2$. Jeśli będą zgodne, przegrywamy 1$.
Łatwo zauważyć, że wszystkie trzy zdania nie mogą być prawdziwe. Nawet jeśli będziemy całkowicie losowo wybierać karty do odkrycia, mamy co najmniej 1/3 szans na wykrycie fałszywego zdania. Nasza wartość oczekiwana tej gry wynosi co najmniej
formula_1
Aby uniemożliwić przeciwnikowi oszukiwanie, wprowadzamy następującą modyfikację: przeciwnik musi przygotować dwie kopie kart i przesłać je do swoich pomocników: Alicji i Boba. My pytamy o jedną kartę pierwszego pomocnika, a o drugą drugiego. Aby fizycznie uniemożliwić tym pomocnikom komunikowanie się ze sobą, umieszczamy ich w dużej odległości od siebie i pytamy ich jednocześnie – wymagając odpowiedzi od razu, tak aby nie zdążyli przesłać do siebie informacji, o co zapytaliśmy, nawet z prędkością światła. Aby zapewnić, że dostali identyczne zestawy kart, dostajemy możliwość pytania ich o tę samą kartę i np. ustalamy, że jeśli odpowiedzi będą różne, wygrywamy 1 000 000 $.
W ten sposób, nawet jeśli przeciwnik nie daje pomocnikom ustalonych odpowiedzi, a jedynie jakieś instrukcje, jak odpowiadać, pomocnicy muszą podać kolory kart, bazując jedynie na tych instrukcjach i numerze karty, o którą pytamy. Można pokazać, że żaden zestaw instrukcji nie daje przeciwnikowi możliwości wygrywania.
Bell pokazał, że zgodnie z mechaniką kwantową przeciwnik może wygrywać.
Realizowane jest to w następujący sposób: przeciwnik przygotowuje parę cząstek splątanych w ten sposób, że pomiar ich spinu wzdłuż dowolnej osi daje wartość losową, ale pomiary obu wzdłuż tej samej osi daje zawsze identyczne rezultaty.
Formalnie rzecz biorąc, jest to maksymalnie splątany stan dwóch cząstek o spinie 1/2, tzw. singlet (z tym, że zakładamy, iż jeden z obserwatorów, np. Bob, po pomiarze lokalnej wartości składowej spinu zawsze zmienia znak otrzymanej eksperymentalnie wartości).
Cząstki są przesyłane w postaci kolejnych par do Alicji i Boba, każdy z nich otrzymuje jedną z danej pary. Dla każdej pary wykonują oni pomiary pewnej składowej spinu swojej cząstki.
Można obliczyć, że jeśli mierzą składowe spinu tych dwóch cząstek wzdłuż różnych osi, to w zależności od kąta pomiędzy tymi osiami wyniki dwóch pomiarów są ze sobą związane:
Cząstka A jest wysyłana do Alicji, a cząstka B do Boba. Pomocnicy traktują pytania o poszczególne karty jako instrukcje, wzdłuż jakiej osi zmierzyć wartość spinu swojej cząstki. Umawiają się wcześniej, że ich pomiary będą tylko w pewnej ustalonej płaszczyźnie, np. XY, gdzie kierunek Y to pion, a kierunek X jest poziomy.
Pomocnicy podają nam kolory kart zgodne z otrzymanym wynikiem (np. "czerwona" jeśli pomiar dał spin skierowany do góry i "czarna" jeśli dał spin skierowany w dół).
W efekcie odpowiedzi pomocników są skorelowane w następujący sposób:
Tym samym średnio nasza wartość oczekiwana gry (gdy nie pytamy o tę samą kartę) wynosi formula_2 (ten wzór obowiązuje zarówno w przypadku pytania o karty sąsiednie, jak i o pierwszą i trzecią). Oznacza to, że wbrew naszym wcześniejszym twierdzeniom przeciwnik ma strategię wygrywającą przy wielokrotnym prowadzeniu gry.
Ta sprzeczność ze zdroworozsądkowym dowodem, że nasza wartość oczekiwana gry jest nieujemna, jest właśnie przykładem złamania nierówności Bella. Choć pomocnicy nie mogą się komunikować ze sobą, splątane pary dają im możliwość skorelowania swoich zachowań w wystarczającym stopniu, aby wygrać w tej grze.

</doc>
<doc id="750752" url="https://pl.wikipedia.org/wiki?curid=750752" title="Prymian">
Prymian

Prymian – imię męskie pochodzenia łacińskiego, oznaczające "należący do "Primusa" (Pierwszego)". Istnieje przynajmniej czterech świętych o tym imieniu:
Prymian imieniny obchodzi 23 lutego, 31 sierpnia i 29 grudnia.

</doc>
<doc id="750755" url="https://pl.wikipedia.org/wiki?curid=750755" title="Patricio Aylwin">
Patricio Aylwin

Patricio Aylwin Azócar (ur. 26 listopada 1918 w Viña del Mar, zm. 19 kwietnia 2016 w Santiago) – chilijski polityk chadecki i adwokat pochodzenia irlandzkiego, po powrocie do demokracji w tym kraju w 1990 zastąpił dyktatora militarnego reżimu Augusto Pinocheta, w latach 1990–1994 prezydent Chile.
Życiorys.
Doktor prawa, sprawował w latach od 1971 do 1972 urząd prezydenta senatu. Po początkowym poparciu dla zamachu stanu przeciwko Salvadorowi Allende stał się przeciwnikiem wojskowych władz Pinocheta. Po rozwiązaniu przez juntę partii chrześcijańsko-demokratycznej przeniósł się do USA. W 1988 wziął udział w kampanii przeciwko przedłużeniu kadencji prezydenta Pinocheta.
14 grudnia 1989 został wybrany prezydentem. Przeprowadził demokratyczne reformy w Chile, dążył do pojednania obywateli kraju. Po zakończeniu kadencji, powrócił do swojego zobowiązania propagowania sprawiedliwości. Był prezesem organizacji non profit, mającej na celu wzmocnienia zasad etycznych w polityce.

</doc>
<doc id="750757" url="https://pl.wikipedia.org/wiki?curid=750757" title="Flipper (zespół muzyczny)">
Flipper (zespół muzyczny)

Flipper – amerykański zespół punkrockowy z San Francisco utworzony w 1979 przez byłych członków zespołu Negative Trend: basistę Willa Shattera i perkusistę Steve DePace. Wkrótce dołączyli do nich: wokalista Bruce Loose i gitarzysta Ted Falconi. Pierwszych nagrań dokonali pod koniec 1979 na mini składak „SF Underground” (utwór "Earthworm"). W 1980 ukazał się debiutancki singel: "Love Canal". W następnych latach wyszły jeszcze dwa studyjne albumy: "Album – Generic Flipper" (1982) i "Gone Fishin"' (1984).
Muzyka jaką Flipper zaprezentował była pełna „brudu”, hałasu i chaosu. Muzycy byli często posądzani o brak umiejętności grania. Zespół prawie zawsze trafiał na wrogo nastawioną publiczność, ale równocześnie umiał przykuć jej uwagę i wzbudzić w niej ciekawość. Pierwszy singel zespołu "Love Canal" został przez wszystkich wyśmiany za zawarte na nim dziwne dźwięki (choć sprzedawał się dosyć dobrze). Zespół był znany również z tego, że w całym San Francisco (nawet już długo po ich rozpadzie) widać było na murach budynków (w formie graffiti) logo zespołu, które przedstawiało ryby.
W 1984 roku firma ROIR wydała kasetę z koncertem Flippera nagranym w klubie CBGB w Nowym Jorku pt. "Blow’n Chunks". Działalność zespołu w tym czasie stopniowo zanikała. W 1987 roku w wyniku przedawkowania narkotyków umarł Shatter. W następnym roku wydano składankę z największymi „hitami” zespołu pt. "Sex Bomb, Baby!".
W 1990 zespół przypomniał się singlem "Someday" i powrócił do czynnego grania. W miejsce Shattera zaangażowano Johna Dougherty. Zespół grał aż do 1995 roku, kiedy to zmarł Dogherty (jego poprzednik przedawkował narkotyki). Ale zanim do tego doszło to w 1993 roku Flipper wydał kolejną płytę studyjną "American Grafishy".
Po dziesięciu latach muzycy po raz kolejny reaktywowali zespół (z Bruno DeSmartassem na gitarze basowej) i wystąpili 22 i 28 sierpnia 2005 roku w klubie CBGB. W grudniu 2006 DeSmartass został zastąpiony przez byłego basistę Nirvany Krista Novoselica. W tym składzie zespół odbył trasę po Wielkiej Brytanii, Irlandii i USA.
Dyskografia.
Single:
Albumy:
Składanki:

</doc>
<doc id="750758" url="https://pl.wikipedia.org/wiki?curid=750758" title="Gásadalur">
Gásadalur

Gásadalur – wieś na wyspie Vágar, na Wyspach Owczych. Obecnie (I 2015 r.) posiada tylko 17 stałych mieszkańców.
Nazwa.
Nazwa wioski naprawdopodobniej wzięła się od dzikich gęsi (far. "gæs" - gęś), aczkolwiek wśród mieszkańców popularniejsza jest wersja legendarna, mówiąca o kobiecie imieniem Gæsa, pochodzącej z Kirkjubøur. Miała ona zjeść mięso w trakcie wielkiego postu, za co ukarano ją konfiskatą wszystkiego co posiadała. Uciekła, więc na wyspę Vágar, do wioski, która została później nazwana od jej imienia. Inne opowieści ludowe mówią o elfach i duchach.
Położenie.
Wioska znajduje się na brzegu Mykinesfjørðuru, otoczona jednymi z największych gór wyspy (Árnafjall, Eysturtindur, Tjørnudalur). Większość mieszkańców wioski to rybacy, do 1940 roku zmuszeni, przez wyjątkowo niedostępny brzeg, cumować swe łodzie w okolicy Bøuru. Kiedy cały archipelag okupowali Brytyjczycy zbudowano schody na plażę.
Demografia.
Populacja wioski stale spada. W 2002 roku liczyła ona tylko 16 mieszkańców, podczas gdy trzy lata później (2005) już o 2 mniej. W związku z tym w 2004 roku zbudowano tunel pod górami, z nadzieją, iż ułatwiony dojazd zachęci ludzi do ponownego zaludnienia osady. Zainteresowani osiedleniem się tam powinni być szczególnie rolnicy, bowiem jest tam wiele niewykorzystanych gruntów rolnych. Według danych Urzędu Statystycznego (I 2015 r.) jest 96. co do wielkości miejscowością Wysp Owczych.

</doc>
<doc id="750760" url="https://pl.wikipedia.org/wiki?curid=750760" title="Egwin">
Egwin

Egwin – imię męskie pochodzenia germańskiego, złożone z członów "eg- (ekka-, agi-)", 'miecz' i "-win", 'przyjaciel'. Oznacza zatem "przyjaciel miecza" lub określa zalety broni. 
Patronem tego imienia jest św. Egwin, biskup Worcesteru, wspominany w polskim Kościele katolickim 30 grudnia. Martyrologia podają, jako dzień wspomnienia, 11 stycznia.
Egwin imieniny obchodzi 30 grudnia.

</doc>
<doc id="750764" url="https://pl.wikipedia.org/wiki?curid=750764" title="Warsaw (Missouri)">
Warsaw (Missouri)

Warsaw – miasto w Stanach Zjednoczonych, w stanie Missouri, siedziba administracyjna hrabstwa Benton, położone nad rzeką Osage.

</doc>
<doc id="750765" url="https://pl.wikipedia.org/wiki?curid=750765" title="Dąbrówka Przemyślidka">
Dąbrówka Przemyślidka



</doc>
<doc id="750767" url="https://pl.wikipedia.org/wiki?curid=750767" title="Tuwińska Republika Ludowa">
Tuwińska Republika Ludowa

Tuwa, Tuwińska Republika Ludowa (tuw. "Tьвa Arat Respuвlik") – quasi-niepodległe państwo istniejące w latach 1921–1944, w 1944 r. włączone w skład ZSRR jako Tuwiński Obwód Autonomiczny. Obecnie jego kontynuacją jest autonomiczna rosyjska republika Tuwy.
Historia.
Po upadku Imperium Rosyjskiego w 1917 w wyniku rewolucji bolszewickiej osłabły związki zależności kolonialnej nad dotychczasowym protektoratem Urianchaju. Na terytorium Tuwy prowadzone były walki pomiędzy stronami rosyjskiej wojny domowej. Latem 1918 rosyjscy działacze bolszewiccy Zabajkala uznali, że należy opanować Tuwę zbrojnie i oddać władzę w ręce Tuwińców. Do opanowania regionu dążyły również zarówno Chiny, jak i Mongolia. Wobec szybko zmieniającej się sytuacji militarnej rosyjscy bolszewicy z Iwanem Smirnowem na czele domagali się utworzenia zależnego od Moskwy państwa tuwańskiego na wzór Baszkirii. W styczniu 1920 Armia Czerwona zajęła Kyzył, opanowując resztę kraju do końca marca 1921. Pod auspicjami rosyjskimi utworzono Tuwińską Ludową Partię Rewolucyjną, która 14 sierpnia 1921 proklamowała niepodległość kraju. Jedną z pierwszych decyzji nowej władzy było uzależnienie polityki zagranicznej Tuwy od Rosji Radzieckiej.
Na początku lutego 1922 odbył się pierwszy zjazd partii tuwińskiej. W jego trakcie uformowano rząd, który rozpoczął obrady 3 marca tego roku. Podjęto też decyzję o wycofaniu wojsk radzieckich z terytorium Tuwy, co nastąpiło do końca 1921. Także na pierwszym zjeździe partii opracowano ustrój parlamentu krajowego, zwołując pierwsze obrady Wielkiego Churału na 12 października 1923. W następnym roku przyjął on konstytucję Tuwy (28 września 1924), w której określił partię rządzącą jedyną legalną siłą polityczną państwa oraz uzależnił sprawy zagraniczne kraju od decyzji Związku Radzieckiego.
Traktat pomiędzy ZSRR a Mongolią w 1926 r. potwierdził niepodległość republiki. W tym samym roku nazwę państwa zmieniono na Tuwińska Republika Ludowa. Warto jednak podkreślić, iż oprócz ZSRR i Mongolii żadne państwo nie potwierdziło istnienia Tuwy jako państwa niepodległego.
Pierwszym przywódcą kraju został lama Donduk Kuułar. Usiłował ograniczyć wpływy radzieckie w Tuwie i wzmocnić więzi z Mongolią. Ogłosił buddyzm religią państwową.
Sytuację zmieniła polityka Józefa Stalina. Wkrótce pięciu młodych absolwentów Komunistycznego Uniwersytetu Pracujących Wschodu zostało mianowanych „nadzwyczajnymi komisarzami” państwa i obaliło tuwiński rząd w styczniu 1929 roku (jednym z komisarzy był Sałczak Toka). W 1929 r. Kuułar został aresztowany i w trzy lata później stracony. W 1932 roku Sałczak Toka został I sekretarzem KC Tuwińskiej Partii Ludowo-Rewolucyjnej (był wówczas faktycznym przywódcą tego państwa), który przystąpił do kolektywizacji rolnictwa i próby likwidacji buddyzmu oraz szamanizmu (w 1929 r. było 25 klasztorów buddyjskich, a w 1931 pozostał już tylko jeden klasztor buddyjski) .
W 1941 r. Tuwa wypowiedziała wojnę III Rzeszy po jej ataku na ZSRR.
11 października 1944 r. kraj został wcielony do ZSRR jako Tuwiński Obwód Autonomiczny.

</doc>
<doc id="750768" url="https://pl.wikipedia.org/wiki?curid=750768" title="Warsaw (Karolina Północna)">
Warsaw (Karolina Północna)

Warsaw to miejscowość w stanie Karolina Północna w hrabstwie Duplin w Stanach Zjednoczonych.

</doc>
<doc id="750769" url="https://pl.wikipedia.org/wiki?curid=750769" title="Eksuperancjusz">
Eksuperancjusz

Eksuperancjusz — imię męskie pochodzenia łacińskiego, oznaczające "pochodzący od "Eksuperansa", syn "Exsuperansa"", zaś "Eksuperans" oznacza "wybijający się ponad coś". Istnieje kilku świętych katolickich o tym imieniu.
Eksuperancjusz imieniny obchodzi 30 maja i 30 grudnia.

</doc>
<doc id="750770" url="https://pl.wikipedia.org/wiki?curid=750770" title="Cesky Telecom">
Cesky Telecom



</doc>
<doc id="750772" url="https://pl.wikipedia.org/wiki?curid=750772" title="I żyli długo i szczęśliwie">
I żyli długo i szczęśliwie

I żyli długo i szczęśliwie (fran. "Ils se marièrent et eurent beaucoup d'enfants") – francuski film fabularny z 2004 roku w reżyserii Yvana Attala.
Fabuła.
Film opowiada o dwóch 40-latkach, którzy przeżywają kryzys wieku średniego. Vincent kłóci się ze swoją żoną Gabrielle i ma pozamałżeński romans. Georges, przyjaciel Vincenta, zamierza rozstać się ze swoją partnerką.

</doc>
<doc id="750775" url="https://pl.wikipedia.org/wiki?curid=750775" title="Lsof">
Lsof

codice_1 jest poleceniem używanym w systemach typu Unix.
Jego autorem jest Vic Abell.
Służy do wyświetlania listy otwartych plików oraz programów które ich używają.
W systemach typu Unix plikami są również gniazda sieciowe i urządzenia.
codice_1 jest najczęściej stosowany gdy polecenie umount nie może odmontować systemu plików celem znalezienia otwartych na nim plików i identyfikacji procesów ich używających.
Przykład.
 # lsof /var
 COMMAND PID USER FD TYPE DEVICE SIZE/OFF NODE NAME
 syslogd 350 root 5w VREG 222,5 0 440818 /var/adm/messages
 syslogd 350 root 6w VREG 222,5 339098 6248 /var/log/syslog
 cron 353 root cwd VDIR 222,5 512 254550 /var -- atjobs

</doc>
<doc id="750777" url="https://pl.wikipedia.org/wiki?curid=750777" title="What You Waiting For?">
What You Waiting For?

What You Waiting For? – singel i utwór Gwen Stefani pochodzący z pierwszej solowej płyty piosenkarki, "Love. Angel. Music. Baby.", wydanej w 2004 roku. Został napisany wspólnie przez Gwen i Lindę Perry.
Teledysk do utworu był inspirowany głównie książką Alicja w Krainie Czarów.

</doc>
<doc id="750778" url="https://pl.wikipedia.org/wiki?curid=750778" title="Typ 89 Chi-Ro">
Typ 89 Chi-Ro

Typ 89 Chi-Ro – japoński czołg średni z okresu II wojny światowej.
W 1927 roku rozpoczęto w Japonii prace nad czołgami średnimi. W arsenale w Osace wykonano wtedy serię prototypów czołgu oznaczonego jako Nr2 (Typ 87). Po ich przebadaniu uznano, że nie nadają się one do produkcji seryjnej. Kolejna opracowana konstrukcja łączyła rozwiązania brytyjskiego czołgu Vickers Typ C i czołgu Typ 87. Po testach prototypów pojazd skierowano do produkcji jako Chi-Ro 89. Nowy czołg miał klasyczny układ konstrukcyjny. Napędzany był przy pomocy sześciocylindrowego silnika gaźnikowego chłodzonego cieczą. Układ jezdny składał się z dziewięciu kół jezdnych z każdej strony (osiem z nich było zblokowanych w czterokołowe wózki), koła napędowego i napinającego. Uzbrojenie składało się z armaty kalibru 57 mm typu 90 i dwóch karabinów maszynowych. Jeden z nich zamontowany był w kadłubie, drugi z tyłu wieży.
Produkcję seryjną rozpoczęto w 1929 roku. W następnym roku rozpoczęto produkcję zmodyfikowanych wozów oznaczonych jako 89B lub 89 Otsu. Miały one pancerz z dodatkowym włazem w przedniej części kadłuba, oraz przeprojektowaną wieżę, układ napędowy i mocowania uzbrojenia. Czołg wyposażono w nowe, drobnoogniwkowe gąsienice.
W 1936 roku pod wpływem doświadczeń z Mandżurii zmieniono napęd czołgu zastępując silnik gaźnikowy silnikiem wysokoprężnym Mitsubishi chłodzonym powietrzem o mocy 120 KM z możliwością zastosowania chłodzenia cieczą. W następnym roku zastosowano silnik wysokoprężny o mocy zwiększonej do 160 KM, przekonstruowano skrzynię przekładniową i układ jezdny. Część czołgów wyposażono w ogon ułatwiający pokonywanie okopów. W 1937 roku część czołgów wyposażono w armaty Typ 97.
Czołgi Typ 89 były używane bojowo podczas walk w Chinach, w czasie starć z Armią Czerwoną nad rzeką Chałchin-Goł w 1939 roku, a później podczas walk na Filipinach w 1944 roku.

</doc>
<doc id="750779" url="https://pl.wikipedia.org/wiki?curid=750779" title="John Lubbock (ujednoznacznienie)">
John Lubbock (ujednoznacznienie)

Członkowie rodziny Lubbock:

</doc>
<doc id="750782" url="https://pl.wikipedia.org/wiki?curid=750782" title="Barbacjan">
Barbacjan

Barbacjan — imię męskie pochodzenia łacińskiego, oznaczające "pochodzący od Barbata, należący do Barbata". Patronem tego imienia jest św. Barbacjan, kapłan z Rawenny.
Barbacjan imieniny obchodzi 31 grudnia.

</doc>
<doc id="750786" url="https://pl.wikipedia.org/wiki?curid=750786" title="Ius sanguini">
Ius sanguini



</doc>
<doc id="750791" url="https://pl.wikipedia.org/wiki?curid=750791" title="Ius">
Ius



</doc>
<doc id="750794" url="https://pl.wikipedia.org/wiki?curid=750794" title="Prosodion">
Prosodion

Prosodion, prozodion (gr. "προσοδιον") – jeden z gatunków melicznych w starożytnej Grecji, pieśń błagalna lub dziękczynna skierowana do bogów. Śpiewana była przez chór przy akompaniamencie aulosu, przy okazji procesji do świątyń bądź ołtarzy, stanowiąc wstęp do uroczystości.

</doc>
<doc id="750796" url="https://pl.wikipedia.org/wiki?curid=750796" title="I liga paragwajska w piłce nożnej (1999)">
I liga paragwajska w piłce nożnej (1999)

Mistrzem Paragwaju został klub Club Olimpia, natomiast wicemistrzem Paragwaju – Cerro Porteño.
Sezon podzielony został na dwa turnieje – Apertura i Clausura. Zwycięzcy obu turniejów mieli zmierzyć się o mistrzostwo kraju, a zwycięzca miał zdobyć tytuł mistrza, natomiast przegrany tytuł wicemistrza Paragwaju.
Do turniejów międzynarodowych zakwalifikowały się następujące kluby:
Do drugiej ligi spadły dwa kluby – Club Presidente Hayes i Resistencia SC. Na ich miejsce z drugiej ligi awansował klub Universal Encarnación. Liga została zmniejszona z 11 do 10 klubów.
Torneo Apertura 1999.
Tabela końcowa Apertura 1999.
Przed Liguillą czołowe 6 klubów otrzymało dodatkowe bonusy w zależności od zajętego miejsca – klub na pierwszym miejscu otrzymał 3 punkty, na drugim – 2,5 punktu, na trzecim – 2 punkty, czwarty – 1,5 punktu, piąty – 1 punkt i szósty – 0,5 punktu.
Liguilla Apertura.
W poniższych tabelach uwzględniono otrzymane wcześniej bonusy za pozycję w tabeli pierwszej fazy turnieju Apertura.
Grupa A
Grupa B
Finał.
Zwycięzcą turnieju Apertura w roku 1999 został klub Club Olimpia.
Torneo Clausura 1999.
Tabela końcowa Clausura 1999.
Przed Liguillą czołowe 6 klubów otrzymało dodatkowe bonusy w zależności od zajętego miejsca – klub na pierwszym miejscu otrzymał 3 punkty, na drugim – 2,5 punktu, na trzecim – 2 punkty, czwarty – 1,5 punktu, piąty – 1 punkt i szósty – 0,5 punktu.
Liguilla Clausura.
W poniższych tabelach uwzględniono otrzymane wcześniej bonusy za pozycję w tabeli pierwszej fazy turnieju Clausura.
Grupa A
Grupa B
Finał.
Zwycięzcą turnieju Clausura w roku 1999 został klub Cerro Porteño
Campeonato Paraguay 1999.
Paragwaj miał prawo wystawić w Copa Libertadores 2000 trzy kluby. Pierwsze dwa miejsca otrzymał mistrz i wicemistrz kraju, a o trzecie miejsce rozegrano baraż.
O tytuł mistrza Paragwaju zmierzył się mistrz turnieju Apertura klub Club Olimpia z mistrzem turnieju Clausura klubem Cerro Porteño.
Mistrzem Paragwaju w roku 1999 został klub Club Olimpia.
Sumaryczna tabela sezonu 1999.
Połączenie fazy ligowej turnieju Apertura oraz fazy ligowej turnieju Clausura.

</doc>
<doc id="750798" url="https://pl.wikipedia.org/wiki?curid=750798" title="More (Unix)">
More (Unix)

more — program komputerowy w systemie Unix i systemach jemu podobnych używany do podglądu (ale nie edycji) jednego pliku tekstowego w danym czasie.
Historia.
codice_1 oryginalnie napisane przez Daniela Halberta który ukończył studia na uniwersytecie Kalifornijskim w Berkeley w roku 1978. Program po raz pierwszy pojawił się w BSD o wersji 3.0 i stał się częścią podstawowego pakietu narzędzi we wszystkich systemach klasy Unix. Klon codice_1 występował także w systemie MS-DOS.
Użycie.
 more [opcje] [nazwa_pliku]
Jeżeli nie podano nazwy pliku, dane ładowane są ze standardowego wejścia. Prezentowane są one tak, aby możliwie jak najwięcej tekstu zmieściło się na ekranie, po czym program przechodzi w tryb oczekiwania na naciśnięcie klawisza, które powoduje przewinięcie treści pliku. Zawartość może być przewijana tylko w przód, dopóki codice_1 wyświetla w dole ekranu napis codice_4.
Rozwinięciem programu jest codice_5, który zezwala także na przewijanie w tył.

</doc>
<doc id="750801" url="https://pl.wikipedia.org/wiki?curid=750801" title="Maksymilian Jabłonowski">
Maksymilian Jabłonowski

Maksymilian Jabłonowski (ur. w 1785 roku, zm. 13 lutego 1846 w Krzywinie) – polski arystokrata, polityk, książę w Królestwie Kongresowym w 1820 roku, mistrz dworu królewskiego Mikołaja I Romanowa w 1830 roku.
Brat przyrodni Stanisława Pawła Jabłonowskiego.
Życiorys.
Jego ojcem był ks. Antoni Barnaba Jabłonowski, matką – druga żona ojca Tekla Czaplicówna, córka Celestyna Czaplica, łowczego wielkiego koronnego, marszałka sejmu 1766, poety.
Od 1821 kasztelan Królestwa Polskiego, od 1830 wojewoda, po statucie organicznym (1832) członek Rady Stanu, później senator imperium Rosyjskiego, prezes Heroldii Królestwa Polskiego w latach 1845-1846.
W 1828 roku był członkiem Sądu Sejmowego, mającego osądzić osoby oskarżone o zdradę stanu.
Jego piękna żona Teresa z Lubomirskich (zm. 1847) prowadziła salon znany w sferach arystokratycznych Warszawy, właścicielka Czarnolasu w latach 1834-1847.
Zmarł 13 lutego 1846 w Krzywinie, gdzie został pochowany.
Odznaczony Orderem Świętej Anny 1 klasy

</doc>
<doc id="750804" url="https://pl.wikipedia.org/wiki?curid=750804" title="Metro International">
Metro International



</doc>
<doc id="750806" url="https://pl.wikipedia.org/wiki?curid=750806" title="Fikakowo">
Fikakowo

Fikakowo – osiedle mieszkaniowe w Gdyni, w dzielnicy Wielki Kack, dawniej nazwa określała starą część Wielkiego Kacka. Fikakowo zlokalizowane jest pomiędzy ulicami Źródło Marii i Lipową, znajdują się tam także ulice: Gryfa Pomorskiego oraz Waleriana Szefki. Na osiedlu znajduje się ponad 1100 mieszkań. Osiedle znajduje się w sąsiedztwie Trójmiejskiego Parku Krajobrazowego.
W 2001 osiedle otrzymało Nagrodę Specjalną w pierwszym plebiscycie Dziennika Bałtyckiego na najlepszy kompleks mieszkaniowy Trójmiasta.

</doc>
<doc id="750809" url="https://pl.wikipedia.org/wiki?curid=750809" title="Towarzystwo Naukowe Jabłonowskich">
Towarzystwo Naukowe Jabłonowskich

Towarzystwo Naukowe Jabłonowskich (łac. "Societas Jablonoviana", niem. "Fürstlich Jablonowskische Gesellschaft d. Wissenschaften") – założone w Lipsku w 1768 przez księcia Józefa Aleksandra Jabłonowskiego. Gremium oficjalnie zostało erygowane aktem fundacyjnym z 9 listopada 1774 roku, a zatwierdzone edyktem z 17 listopada 1774 roku przez elektora saskiego Fryderyka Augusta; miało ono na celu pracę nad rozwojem wiedzy ogólnej, w szczególności nad dziejami Polski i Słowiańszczyzny płn. Do celu tego służyć miały corocznie ogłaszane konkursy i przyznawanie autorom nagród za najlepsze opracowanie, pisane wyłącznie w języku łacińskim lub francuskim. Towarzystwo, składające się z dziesięciu uczonych, miało przyznawać nagrody (medale) za prace z trzech dziedzin: matematyki, ekonomii i historii. Kolejność z matematyki określił Jabłonowski ściśle: w pierwszym roku miały być nagradzane rozprawy matematyczne, w drugim fizyczne, w trzecim z zakresu hydrauliki, w czwartym z ekonomii. W tej ostatniej dziedzinie miała być zachowana następująca kolejność: handel, fabryki (budowle), sadownictwo i ogrodnictwo. Zdecydowanie największą wagę Jabłonowski przywiązywał jednak do prac historycznych. Wyróżnione rozprawy były publikowane w „Acta Societatis Jablonovianae”.
Tymczasem już w poł. XIX w. zupełnie nie zważano na przepisy testamentu i Towarzystwo Jabłonowskich nie zajmowało się badaniem dziejów polskich, wydając prace w języku niemieckim, niemające nic wspólnego ze Słowiańszczyzną i Polską, nagradzając prace naukowe z zakresu historii, ekonomii politycznej, matematyki i nauk przyrodniczych. Towarzystwo działało nieprzerwanie do 1948. W 1978 zostało reaktywowane na Uniwersytecie Lipskim na skutek prowadzonych negocjacji między rządami NRD i PRL dotyczących wzajemnej restytucji dóbr kultury.
Obecnie prezesem Towarzystwa jest prof. Miloš Řezník, a wiceprezesem prof. Robert Traba.

</doc>
<doc id="750810" url="https://pl.wikipedia.org/wiki?curid=750810" title="Andrzej Romanowski (zm. 1649)">
Andrzej Romanowski (zm. 1649)

Andrzej Romanowski herbu Bożawola (ur. II poł. XVI w., zm. 24 lutego 1649 r.) – podsędek bełski.
Pochodził ze średniozamożnej rodziny osiadłej od XV wieku na Rusi Czerwonej.
20 lutego 1640 r. został wybrany na podsędka bełskiego. Piastował swój urząd do śmierci. Po nim nowym podsędkiem został Aleksander Komorowski.
Żoną Romanowskiego była Elżbieta Światopełk Zawadzka herbu Lis, córka Jerzego i Katarzyny z Lipskich, właścicieli Rzeplina i Horodyłowa. Wujem jej matki był Andrzej Lipski (1572–1631), biskup krakowski, książę siewierski, kanclerz wielki koronny.
Andrzej Romanowski zapoczątkował karierę rodu Romanowskich. Jego potomkowie należeli już w XVII i XVIII w. do elity szlacheckiej ziemi chełmskiej, wchodząc w koligacje z wieloma ważnymi rodami jak Tarnowscy herbu Leliwa, Świrscy herbu Pierzchała, Drzewieccy herbu Nałęcz i Ossolińscy herbu Topór.

</doc>
<doc id="750812" url="https://pl.wikipedia.org/wiki?curid=750812" title="Monochromator">
Monochromator

Monochromator – przyrząd optyczny rozszczepiający światło w celu otrzymania jedynie niewielkiego fragmentu z jego widma. Monochromatory mogą służyć do określania współczynnika pochłaniania światła przez filtry oraz do badań, w których używane jest światło monochromatyczne - np. w fotoluminescencji.
Elementami rozszczepiającymi światło w monochromatorze są pryzmaty lub siatki dyfrakcyjne. Monochromator jest częścią spektrofotometru.

</doc>
<doc id="750821" url="https://pl.wikipedia.org/wiki?curid=750821" title="Antoni Michniewski">
Antoni Michniewski

Antoni Tadeusz Michniewski pseud. i krypt.: "A. M.; A. Stylski; Mieściuszko Gminowicz R. M. N.; X. A. T. M. P. S.", (ur. 24 lub 26 maja 1743 w Warszawie, zm. około 1776 tamże) – polski dramaturg, poeta, ksiądz i publicysta.
Życiorys.
Urodził się w ubogiej warszawskiej rodzinie. 24 września 1761 został przyjęty do warszawskiego seminarium Zgromadzenia Ks. Ks. Misjonarzy. Dwa lata później (25 września 1763) złożył śluby zakonne. W latach 1763–1773 pełnił służbę misjonarską. Po opuszczeniu Zgromadzenia Misjonarzy (1773) pełnił prawdopodobnie obowiązki proboszcza w podwarszawskiej parafii Służew. W tym okresie nawiązał bliższe kontakty ze środowiskiem literackim Warszawy. Zmarł latem roku 1776(?).
Błędnie uważano Michniewskiego za członka zgromadzenia pijarów.
Twórczość.
Był redaktorem czasopisma "Monitor" (1773) i autorem niespełna 30 numerów tej gazety. Kilka jego wierszy ukazało się w tygodniku "Zabawy Przyjemne i Pożyteczne" (1775). W latach 1775-1776 dość blisko współpracował z warszawskim teatrem publicznym (7 listopada 1775 odebrał z kasy teatru kwotę 15 dukatów jako honorarium za 2 pierwsze komedie).

</doc>
<doc id="750823" url="https://pl.wikipedia.org/wiki?curid=750823" title="Instytut Camõesa">
Instytut Camõesa

Instytut Camõesa () – instytucja stworzona, by promować portugalski język i kulturę na całym świecie. Instituto Camões ma autonomię administracyjną i podlega zwierzchnictwu portugalskiego Ministra Spraw Zagranicznych, co zapewnia koordynację zewnętrznej polityki kulturowej Portugalii. Nazwa Instytutu pochodzi od nazwiska najsłynniejszego portugalskiego pisarza, Luísa de Camõesa.
Instytut Camõesa jest dziś obecny w ponad 30 krajach na całym świecie. W zakresie swojej działalności odpowiada hiszpańskiemu Instytutowi Cervantesa, francuskiej Alliance Française, brytyjskiemu British Council czy niemieckiemu Goethe-Institut. Wszystkie te organizacje promują w podobny sposób znajomość najpopularniejszych języków europejskich, organizując na całym świecie kursy językowe.
Centra językowe.
Centra Języka Portugalskiego ("Centros de Língua Portuguesa", w skrócie CLP) są jednostkami dążącymi do szeroko rozumianej popularyzacji języka portugalskiego, a także kooperacji z instytucjami danego państwa w zakresie edukacji.
Rozmieszczenie.
Nowe centra są obecnie tworzone w Paryżu, Dakarze, Poitiers, Windhuku, Antwerpii, Sztokholmie, Wiedniu oraz w siedzibach Unii Afrykańskiej (Addis Abeba) i ECOWAS (Abudża).
Centra kultury.
Centra Kultury Portugalskiej ("Centros Culturais Portugueses") to instutycje zajmujące się promocją relacji kulturowych między Portugalią a innymi państwami – szczególnie tymi, z którymi Portugalia jest silnie powiązana historycznie.
Rozpoznawalność.
W roku 2005 Instytut Camõesa otrzymał razem z Alliance française, Società Dante Alighieri, British Council, Goethe-Institut oraz Instytutem Cervantesa Premio Príncipe de Asturias de Comunicación y Humanidades, nagrodę przyznawaną za istotny wkład w kulturę w zakresie komunikacji i nauk humanistycznych.

</doc>
<doc id="750830" url="https://pl.wikipedia.org/wiki?curid=750830" title="Tomasz Jan Romanowski">
Tomasz Jan Romanowski

Tomasz Jan Romanowski herbu Bożawola (ur. II poł. XVII, zm. przed 5 listopada 1736 roku) – podkomorzy chełmski od 1700 roku, starosta wisztyniecki od 1695 roku, poseł na sejm, marszałek ziemi chełmskiej i konsyliarz województwa sandomierskiego w konfederacji tarnogrodzkiej 1715 roku, rotmistrz wojska powiatowego ziemi chełmskiej w 1703 roku.
Był synem Jana Karola (zm. 1694), podkomorzego chełmskiego i wielokrotnego posła na sejmy, i jego żony Zofii ze Świrskich herbu Pierzchała I voto Andrzejowej Wiśniowskiej, cześniczance przemyskiej. Jego bratem był Antoni, starosta winnicki, mąż Zofii z Tarnowskich (córki |Aleksandra Tarnowskiego herbu Leliwa i Marianny z Dzieduszyckich herbu Sas).
4 lutego 1676 roku został chorążym chełmskim, od tej pory wspinał się coraz wyżej w wojewódzkiej hierarchii urzędniczej.
Poseł na sejm 1688 roku i na sejm 1688/1689 roku z ziemi chełmskiej. Poseł na sejm 1695 roku z województwa ruskiego.
W 1695 roku mianowano go starostą wisztynieckim. Był elektorem Augusta II Mocnego z ziemi chełmskiej w 1697 roku. 12 sierpnia 1700 r. przejął po ojcu urząd podkomorzego chełmskiego. Deputat ziemi chełmskiej do rady stanu rycerskiego rokoszu łowickiego w 1697 roku. Jako poseł ziemi chełsmkiej był uczestnikiem Walnej Rady Warszawskiej 1710 roku.
W czasie konfederacji tarnogrodzkiej sprzeciwił się Augustowi II Mocnemu i poparł konfederatów, zostając marszałkiem zrywu w ziemi chełmskiej, co świadczy o jego wysokiej pozycji wśród tutejszej szlachty. Poseł na sejm z limity 1719/1720 roku z ziemi chełmskiej. 
Jego synem był Józef, właściciel dóbr Chrapków koło Pińczowa, a wnukiem m.in. Filip Romanowski (1794 - 1853). 

</doc>
<doc id="750833" url="https://pl.wikipedia.org/wiki?curid=750833" title="Sébastien Squillaci">
Sébastien Squillaci

Sébastien Squillaci (ur. 11 sierpnia 1980 w Tulonie) – francuski piłkarz występujący na pozycji środkowego obrońcy.
Kariera klubowa.
Po zmianie trenera Monaco na Didiera Deschampsa, Squillaci dołączył do klubu w 2002 roku. W swoim pierwszym pełnym sezonie w klubie doszedł do finału Ligi Mistrzów. W finale jego zespół przegrał z FC Porto 3-0. Squillaci wszedł z ławki rezerwowych pod koniec meczu.
Olympique Lyon.
Po odejściu Deschampsa i kiepskich wynikach drużyny, Squillaci zdecydował się opuścić klub. Dołączył do Olympique Lyon na zasadzie 4-letniego kontraktu. Squillaci debiutował w pierwszym meczu sezonie jako partner Brazylijczyka Crisa. Lyon wygrał w tym sezonie ligę z przewagą 18 pktów. Squillaci był regularnym zawodnikiem pierwszej jedenastki przez następne lata.
Sevilla FC.
14 lipca 2008 roku Lyon przyjął ofertę opiewającą na 6 milionów funtów za Squillaciego. Francuz podpisał w Hiszpanii 3-letni kontrakt.
Arsenal F.C..
26 sierpnia 2010 roku Arsene Wenger potwierdził zakup Squillaciego za 4 miliony funtów. Squillaci stał się 20. Francuzem zakupionym przez Wengera. Obrońca debiutował 11 września 2010 roku w meczu z Bolton Wanderers na Emirates Stadium, wygranym przez jego drużynę 4-1. Swoją pierwszą bramkę dla klubu strzelił w wyjazdowym meczu z FK Partizan w Lidze Mistrzów 28 września. 5 dni później po raz pierwszy otrzymał opaskę kapitana w przegranym 2-0 meczu z Chelsea. W następnym meczu również dostał opaskę kapitańską. Pomógł swojemu klubowi uzyskać pierwsze czyste konto od stycznia na City of Manchester Stadium – Arsenal pokonał Manchester City 3-0. Strzelił swoją pierwszą bramkę w Premier League przeciwko Stoke City w wygranym 1-0 meczu 23 lutego 2011. Z końcem sezonu 2012/13 klub z północnego zdecydował się rozwiązać umowę z zawodnikiem.
SC Bastia.
16 lipca 2013 roku podpisał kontrakt w SC Bastia.
Kariera reprezentacji.
W reprezentacji Francji zadebiutował w roku 2004 i wystąpił w niej 21 razy.

</doc>
<doc id="750838" url="https://pl.wikipedia.org/wiki?curid=750838" title="Maciej z Błonia">
Maciej z Błonia

Maciej z Błonia (ur.?, zm. 1517) – uczony, doktor nauk wyzwolonych i medycyny, lekarz nadworny królów Aleksandra Jagiellończyka i Zygmunta I Starego.

</doc>
<doc id="750841" url="https://pl.wikipedia.org/wiki?curid=750841" title="Godło Karelo-Fińskiej SRR">
Godło Karelo-Fińskiej SRR

Godło Karelo-Fińskiej Socjalistycznej Republiki Radzieckiej nawiązywało wyglądem do godła ZSRR oraz godeł innych republik radzieckich. Znajdował się na nim sierp i młot – główny element radzieckiego godła, symbol sojuszu robotniczo-chłopskiego, czerwona pięcioramienna gwiazda, oznaczająca zwycięstwo komunizmu we wszystkich pięciu częściach świata, wstęga z hasłem Proletariusze wszystkich krajów, łączcie się! w języku rosyjskim Пролетарии всех стран, соединяйтесь! i fińskim: "Kaikkien maiden proletaarit, liittykää yhteen!", oraz częściowo skrócona nazwa kraju, także po rosyjsku (Карело-Финская ССР) i fińsku (Karjalais-Suomalainen SNT). W godle tym umieszczony był także obecny na wszystkich radzieckich godłach wizerunek wschodzącego słońca, oznaczający nowy początek, nowy, lepszy rozdział w życiu kraju. Elementem nawiązującym do specyfiki Karelii był umieszczony w centrum godła typowy karelski leśny krajobraz ze świerkami oraz rzeką. Całość otoczona była z jednej strony wieńcem z kłosów, oznaczającym rolnictwo i dobrobyt, a z drugiej – pękiem gałęzi drzew iglastych – symbolizujących główne źródło bogactwa kraju.
Godło to zostało wprowadzone w rok po utworzeniu republiki, 10 lutego 1941 r. i obowiązywało do czasu przekształcenia Karelo-Fińskiej Socjalistycznej Republiki Radzieckiej w Karelską Autonomiczną Socjalistyczną Republikę Radziecką w 1956 r.

</doc>
<doc id="750845" url="https://pl.wikipedia.org/wiki?curid=750845" title="Cz (dwuznak)">
Cz (dwuznak)

Cz ("Cz, cz") – dwuznak składający się z liter C i Z. W pisowni polskiej najczęściej oznacza dźwięk spółgłoski zwarto-szczelinowej zadziąsłowej bezdźwięcznej oznaczany w międzynarodowej transkrypcji fonetycznej IPA symbolem []. Występuje także w innych ortografiach, współcześnie (np. w wyrazach angielskich, jak "Czech" [ʧɛk] (pol. "Czech", "czeski")) lub historycznie (np. w języku litewskim, gdzie występował do XIX wieku, lecz zastąpiony został literą „č”; czeskim – w dawniejszej ortografii średniowiecznej, do XIV wieku).

</doc>
<doc id="750848" url="https://pl.wikipedia.org/wiki?curid=750848" title="Chances (album)">
Chances (album)

Chances - pierwszy album belgijskiego duetu Sylver, wydany w 2001 roku. Single z tego albumu to "Turn The Tide", "In Your Eyes" i "Forever In Love".

</doc>
<doc id="750850" url="https://pl.wikipedia.org/wiki?curid=750850" title="Zamknij się i zastrzel mnie">
Zamknij się i zastrzel mnie

Zamknij się i zastrzel mnie (czes. "Sklapni a zastřel mě") – film komediowy produkcji czesko-brytyjskiej z 2005.
Film opowiada historię Colina Framptona, londyńskiego turysty w Pradze, który traci tam w wypadku swoją żonę Maggie. Prosi Czecha Pavla Zemana, by pomógł mu umrzeć.

</doc>
<doc id="750851" url="https://pl.wikipedia.org/wiki?curid=750851" title="Heath (Ohio)">
Heath (Ohio)

Heath – miasto w Stanach Zjednoczonych, w stanie Ohio. Liczba mieszkańców w 2000 roku wynosiła 8530.

</doc>
<doc id="750852" url="https://pl.wikipedia.org/wiki?curid=750852" title="Highland Heights (Ohio)">
Highland Heights (Ohio)

Highland Heights – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 8 082.

</doc>
<doc id="750853" url="https://pl.wikipedia.org/wiki?curid=750853" title="BMW E39">
BMW E39



</doc>
<doc id="750855" url="https://pl.wikipedia.org/wiki?curid=750855" title="Hilliard (Ohio)">
Hilliard (Ohio)

Hilliard – miasto w Stanach Zjednoczonych, w stanie Ohio. Liczba mieszkańców w 2000 roku wynosiła 24 543.

</doc>
<doc id="750856" url="https://pl.wikipedia.org/wiki?curid=750856" title="Little Things">
Little Things

Little Things – drugi album zespołu Sylver wydany w 2003 roku. Singlami z tego były utwory "Livin'My Life" i "Sallow Water".

</doc>
<doc id="750858" url="https://pl.wikipedia.org/wiki?curid=750858" title="Hillsboro (Ohio)">
Hillsboro (Ohio)

Hillsboro – miasto w Stanach Zjednoczonych, w południowej części stanu Ohio. Liczba mieszkańców w 2000 roku wynosiła 6402.
Miasto leży w strefie klimatu wilgotnego subtropikalnego, z gorącym latem, należącego według klasyfikacji Köppena do strefy "Cfa". Średnia temperatura roczna wynosi 11,4 °C, a opady 1087,1 mm (w tym do 53 cm opadów śniegu)

</doc>
<doc id="750859" url="https://pl.wikipedia.org/wiki?curid=750859" title="Hubbard (Ohio)">
Hubbard (Ohio)

Hubbard – miasto w Stanach Zjednoczonych, we wschodniej części stanu Ohio, przy granicy z Pensylwanią. Liczba mieszkańców w 2000 roku wynosiła 8111.

</doc>
<doc id="750860" url="https://pl.wikipedia.org/wiki?curid=750860" title="Huber Heights">
Huber Heights

Huber Heights – miasto w Stanach Zjednoczonych, w stanie Ohio, and rzeką Miami, w pobliżu skrzyżowania autostrad Interstate 70 i Intserstate 75. Liczba mieszkańców w 2000 roku wynosiła 38 362.

</doc>
<doc id="750862" url="https://pl.wikipedia.org/wiki?curid=750862" title="Independence (Ohio)">
Independence (Ohio)

Independence – miasto w Stanach Zjednoczonych, w północnej części stanu, Ohio, w pobliżu jeziora Erie. Liczba mieszkańców w 2000 roku wynosiła 7109.

</doc>
<doc id="750864" url="https://pl.wikipedia.org/wiki?curid=750864" title="Indian Hill">
Indian Hill

Indian Hill – miasto w Stanach Zjednoczonych, w południowo-zachodniej części stanu Ohio. Liczba mieszkańców w 2000 roku wynosiła 5907.

</doc>
<doc id="750865" url="https://pl.wikipedia.org/wiki?curid=750865" title="Ironton (Ohio)">
Ironton (Ohio)

Ironton – miasto w Stanach Zjednoczonych, w południowej części stanu Ohio, nad rzeką Ohio. Liczba mieszkańców w 2000 roku wynosiła 11 288.
Miasto leży w strefie klimatu wilgotnego subtropikalnego, z gorącym latem, należącego według klasyfikacji Köppena do strefy "Cfa". Średnia temperatura roczna wynosi 13,3 °C, a opady 1066,8 mm (w tym do 38 cm opadów śniegu)

</doc>
<doc id="750866" url="https://pl.wikipedia.org/wiki?curid=750866" title="Kenton (Ohio)">
Kenton (Ohio)

Kenton – miasto w Stanach Zjednoczonych, w stanie Ohio. Liczba mieszkańców w 2000 roku wynosiła 8353.

</doc>
<doc id="750867" url="https://pl.wikipedia.org/wiki?curid=750867" title="Kettering (Ohio)">
Kettering (Ohio)

Kettering – miasto w Stanach Zjednoczonych, w zachodniej części staniu Ohio. W 2000 roku miasto zamieszkiwało 57 984 mieszkańców. Założone w 1798 roku. Siedzibę tu ma m.in. biuro General Electric.

</doc>
<doc id="750871" url="https://pl.wikipedia.org/wiki?curid=750871" title="Kirtland (Ohio)">
Kirtland (Ohio)

Kirtland – miasto w Stanach Zjednoczonych, w północnej części stanu Ohio. Liczba mieszkańców w 2000 roku wynosiła 6670.

</doc>
<doc id="750872" url="https://pl.wikipedia.org/wiki?curid=750872" title="Godło Białoruskiej SRR">
Godło Białoruskiej SRR

Godło Białoruskiej Socjalistycznej Republiki Radzieckiej zawierało typowe elementy zawarte w godłach republik radzieckich: w centralnym miejscu umieszczony był sierp i młot – symbol sojuszu robotniczo chłopskiego oraz najważniejszy element godła Związku Radzieckiego, a także wschodzące słońce – mające wyrażać świt, początek nowej ery w życiu kraju. Tarcza słoneczna umieszczona była nad fragmentem globu ziemskiego. Całość otoczona była przez wieniec złożony z kłosów pszenicy i kwiatów koniczyny oraz lnu. Umieszczenie zboża w godle podkreślało znaczenie rolnictwa dla kraju oraz symbolizowało dobrobyt, a także nawiązywało graficznie do godła ZSRR. U góry, u zbiegu obu wieńców umieszczono czerwoną pięcioramienną gwiazdę - oznaczającą zwycięstwo komunizmu w pięciu częściach świata. Wieńce przepasane były czerwonymi wstęgami, na których umieszczone było wezwanie do jedności proletariatu: "Proletariusze wszystkich krajów, łączcie się!" w języku białoruskim: "Пралетарыі ўсіх краін, яднайцеся!" i rosyjskim: "Пролетарии всех стран, соединяйтесь!". U dołu znajdowała się skrócona nazwa kraju: БССР.
Godło w tej formie obowiązywało w latach 1950–1991. Zastąpiło ono symbol z 1937 r., którego wygląd był zbliżony, ale z kilkoma różnicami, m.in.: odmienny był wygląd wieńców, a jeden z nich złożony był nie z kłosów, a z liści drzew, a poza tym napis "Proletariusze wszystkich krajów, łączcie się!" umieszczony był w czterech wersjach językowych: poza językiem białoruskim i rosyjskim, także w jidisz oraz po polsku. Poprzednie wersje godła różniły się nieco od opisanej wersji. 
Oryginalny symbol, przyjęty oficjalnie 30 marca 1927 r. został wyłoniony w drodze konkursu rozpisanego w 1924 r. 
Na godle Białoruskiej SRR opiera się obecnie obowiązujący symbol kraju. Po krótkim okresie 1992–1995, kiedy to godłem Białorusi była Pogoń, powrócono do dawnego, radzieckiego symbolu, w którym dokonano niewielkich przeróbek, polegających na likwidacji sierpa i młota – symboli ZSRR i zastąpieniu ich zarysami granic kraju oraz usunięciu zdania wzywającego do jedności proletariatu. Zmieniona została także zapisana na godle nazwa państwa z БССР na Рэспубліка Беларусь ("Republika Białoruś"), oraz szarfa opasająca wieńce zboża – z czerwonej na czerwono-zieloną (od 1995 r. barwy flagi Białorusi). Ta wersja godła weszła do użytku wraz z nową flagą po referendum w 1995 r.

</doc>
<doc id="750873" url="https://pl.wikipedia.org/wiki?curid=750873" title="Lakewood (Ohio)">
Lakewood (Ohio)

Lakewood – miasto w Stanach Zjednoczonych, w północnej części stanu Ohio, na wybrzeżu jeziora Erie. Liczba mieszkańców w 2000 roku wynosiła 56 594.

</doc>
<doc id="750876" url="https://pl.wikipedia.org/wiki?curid=750876" title="Lancaster (Ohio)">
Lancaster (Ohio)

Lancaster – miasto w Stanach Zjednoczonych, w stanie Ohio. Liczba mieszkańców w 2000 roku wynosiła 35 379.
Miasto leży w strefie klimatu wilgotnego subtropikalnego, z gorącym latem, należącego według klasyfikacji Köppena do strefy "Cfa". Średnia temperatura roczna wynosi 11,8°C, a opady 995,7 mm (w tym do 44,2 cm opadów śniegu)

</doc>
<doc id="750877" url="https://pl.wikipedia.org/wiki?curid=750877" title="Crossroads (album)">
Crossroads (album)

Crossroads - czwarty album belgijskiego zespołu Sylver wydany w 2006 roku.

</doc>
<doc id="750880" url="https://pl.wikipedia.org/wiki?curid=750880" title="Zbigniew Domino">
Zbigniew Domino

Zbigniew Franciszek Domino (ur. 21 grudnia 1929 w Kielnarowej, zm. 11 czerwca 2019) – pułkownik ludowego Wojska Polskiego, prokurator Naczelnej Prokuratury Wojskowej w czasach stalinizmu, pisarz.
Życiorys.
Syn Stanisława i Antoniny. W lutym 1940 został wywieziony z rodziną w głąb ZSRR w okolice Irkucka. Na zesłaniu zmarła jego matka, ojciec wstąpił później do 1 DP. Zbigniew Domino wrócił do kraju w 1946. Należał do Związku Walki Młodych i Związku Młodzieży Polskiej. Od 1949 należał do PZPR.
W 1949 ukończył jako prymus Oficerską Szkołę Prawniczą w Jeleniej Górze. W 1950 mianowany został oficerem śledczym Wojskowej Prokuratury Rejonowej w Poznaniu. Oddelegowany do pracy w Naczelnej Prokuraturze Wojskowej, prokurator NPW w latach 1952 i 1954–1959, sekretarz tzw. Komisji Mazura w latach 1956–1957. Zasadnicza część „raportu komisji Mazura” dotycząca odpowiedzialności oficerów śledczych z Głównego Zarządu Informacji Wojska Polskiego oparta została na „Notatce w sprawie nadużyć w śledztwie w organach Informacji” sporządzonej przez mjr. Zbigniewa Domino i opublikowanej w „Zeszytach Historycznych” w Paryżu w 1984 roku, tj. 15 lat przed ujawnieniem raportu Komisji Mazura przez Gazetę Wyborczą (22.01.1999).
W latach 1959–1963 pracownik prokuratur Marynarki Wojennej. W 1967 mianowany szefem Wydziału ds. Szczególnej Wagi Naczelnej Prokuratury Wojskowej, później awansowany na szefa Oddziału V NPW ds. Zleconych. Prokurator Wojskowej Prokuratury Garnizonowej w Rzeszowie, w latach 1973–1975 oficer do zleceń specjalnych Głównego Zarządu Politycznego WP. Eksternistyczne studia z prawa karnego: magisterskie (UP Poznań – 1950. i UW Warszawa – 1958) oraz doktoranckie (UMK Toruń, 1967).
W latach 1980–1985 i 1989–1990 radca ambasady PRL w Moskwie. Od 27 października 1986 do 19 czerwca 1989 był zastępcą kierownika Wydziału Kultury Komitetu Centralnego PZPR. 12 czerwca 1986 został członkiem II kadencji Narodowej Rady Kultury.
Prozaik, reportażysta, autor powieści, zbiorów opowiadań. Jego książki przetłumaczono na ukraiński, rosyjski, francuski, bułgarski, słowacki, białoruski, kazachski, gruziński. Laureat m.in. Nagrody Literackiej im. Władysława St. Reymonta, Literackiej Nagrody Ukraińskiej Fundacji Kultury im. Wołodymyra Wynnyczenki.
W 2011 roku Janusz Zaorski wyreżyserował "Syberiadę polską" na podstawie najbardziej znanej książki Zbigniewa Domino.
Członek Związku Literatów Polskich. W latach 1970. był przewodniczącym zarządu oddziału ZLP.
Zamieszkał w Rzeszowie.

</doc>
<doc id="750883" url="https://pl.wikipedia.org/wiki?curid=750883" title="Godło Litewskiej SRR">
Godło Litewskiej SRR

Godło Litewskiej Socjalistycznej Republiki Radzieckiej zawierało typowe elementy godeł republik związkowych ZSRR: sierp i młot – symbol sojuszu robotniczo chłopskiego oraz najważniejszy element godła Związku Radzieckiego, a także wschodzące słońce – mające wyrażać świt, początek nowej ery w życiu kraju. Całość otoczona była przez wieniec złożony z kłosów zbóż i liści drzew. Umieszczenie zboża w godle z jednej strony podkreślało znaczenie rolnictwa dla kraju oraz symbolizowało dobrobyt, a z drugiej – nawiązywało do graficznego wyglądu godła ZSRR. U góry, u zbiegu obu wieńców umieszczono czerwoną pięcioramienną gwiazdę - oznaczającą zwycięstwo komunizmu w pięciu częściach świata. Wieńce przepasane były czerwonymi wstęgami, na których umieszczone było wezwanie do jedności proletariatu: "Proletariusze wszystkich krajów, łączcie się!" w językach litewskim: "Visų šalių proletarai, vienykitės!" i rosyjskim: "Пролетарии всех стран, соединяйтесь!". U dołu znajdowała się skrócona nazwa republiki w litewskim: LTSR (skrót od "Lietuvos Tarybų Socialistinė Respublika" – "Litewska Socjalistyczna Republika Radziecka").
Jedynym elementem, który można by uznać za nawiązujący do historii i kultury Litwy były gałązki dębu – dawnego świętego drzewa Litwinów.
Godło to obowiązywało od czasu zajęcia Litwy przez Związek Radziecki w 1940 r. do odzyskania niepodległości przez ten kraj w roku 1990.

</doc>
