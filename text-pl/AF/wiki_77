<doc id="752759" url="https://pl.wikipedia.org/wiki?curid=752759" title="Hania Stach">
Hania Stach

Hania Stach (ur. 13 stycznia 1981 w Warszawie) – polska wokalistka, kompozytorka, nauczycielka śpiewu, absolwentka Akademii Muzycznej w Katowicach w klasie wokalistyki jazzowej z tytułem magistra sztuki.
Wczesne lata.
Ma siostrę, Jagodę, która jest aktorką i piosenkarką.
Ukończyła muzyczną szkołę podstawową w klasie fortepianu i średnią szkołę muzyczną na Wydziale Rytmiki. Studia magisterskie w Akademii Muzycznej im. Karola Szymanowskiego w Katowicach odbyła na Wydziale Jazzu i Muzyki Rozrywkowej w klasie śpiewu jazzowego dr Anny Serafińskiej. W 2004 roku obroniła pracę magisterską i koncert dyplomowy, uzyskując wyższe wykształcenie muzyczne.
Kariera.
W 2000 zwyciężyła w jednym z odcinków programu "Szansa na sukces", śpiewając piosenkę „To Atlanta” Edyty Górniak. W latach 2001–2002 śpiewała w chórkach u Natalii Kukulskiej. W latach 2002–2003 wystąpiła w drugiej edycji programu Polsatu "Idol"; zajęła szóste miejsce, rezygnując z rywalizacji z powodów zdrowotnych. W 2003 podpisała kontrakt fonograficzny z wytwórnią Pomaton – EMI. 24 maja 2004 wydała debiutancki album studyjny, zatytułowany po prostu "Hania Stach". Cztery dni później z piosenką „Właśnie w taki dzień” zajęła czwarte miejsce podczas koncertu "Premier" rozgrywanego w ramach 41. Krajowego Festiwalu Piosenki Polskiej w Opolu. 27 czerwca wystąpiła na koncercie Trendy podczas festiwalu "TOP Trendy 2004", na którym zajęła drugie miejsce z utworami „End of the Road” i „Czas nas uczy pogody”.
W latach 2006–2008 użyczała głosu bohaterce Gabrielli w polskiej wersji językowej filmów z serii "High School Musical", a także nagrała teledyski w duecie z Andrzejem Lampertem i Łukaszem Zagrobelnym. W 2007 z piosenką „Regroup” zajęła drugie miejsce w finale programu "Piosenka dla Europy 2007", wyłaniającego reprezentanta Polski w 52. Konkursie Piosenki Eurowizji.
12 marca 2012 wydała drugi album studyjny pt. "Moda". Z piosenką „I Want to Love You” wystąpiła w koncercie Trendy na festiwalu "TOP Trendy 2012". Z czasem nawiązała współpracę z Jackiem Piskorzem, z którym koncertuje, realizując projekt "Whitney Houston - Symfonicznie". Poza działalnością koncertową wraz ze swoją siostrą Jagodą Stach, prowadzi także warsztaty wokalne i aktorskie.
W marcu 2020 w Kuala Lumpur urodziła syna Iwa.

</doc>
<doc id="752760" url="https://pl.wikipedia.org/wiki?curid=752760" title="Piszczac-Kolonia">
Piszczac-Kolonia

Piszczac-Kolonia – wieś w Polsce położona w województwie lubelskim, w powiecie bialskim, w gminie Piszczac.
W latach 1975–1998 miejscowość położona była w województwie bialskopodlaskim.
We wsi utworzono sołectwo.
Wierni Kościoła rzymskokatolickiego należą do parafii Podwyższenia Krzyża Świętego w Piszczacu.
Historia.
Według spisu powszechnego z roku 1921 miejscowość Piszczac-Kolonia wraz z folwarkiem posiadała 29 domów i 186 mieszkańców

</doc>
<doc id="752761" url="https://pl.wikipedia.org/wiki?curid=752761" title="Piszczac Pierwszy">
Piszczac Pierwszy

Piszczac Pierwszy – wieś w Polsce położona w województwie lubelskim, w powiecie bialskim, w gminie Piszczac.
Miejscowość utworzono 1 stycznia 2014 roku, włączając jako części wsi dotychczasowe kolonie Borowe, Chmielne, Pod Torem i Za Torem.
Wierni Kościoła rzymskokatolickiego należą do parafii Podwyższenia Krzyża Świętego w Piszczacu.

</doc>
<doc id="752762" url="https://pl.wikipedia.org/wiki?curid=752762" title="LDAPS">
LDAPS



</doc>
<doc id="752767" url="https://pl.wikipedia.org/wiki?curid=752767" title="Romuald Kamil Witkowski">
Romuald Kamil Witkowski

Romuald Kamil Witkowski (ur. 1876 w Skierniewicach, zm. 1950 w Milanówku) – polski malarz okresu dwudziestolecia międzywojennego, absolwent krakowskiej ASP, po studiach działający głównie w Warszawie.
Życiorys.
Urodził się w rodzinie Adama Witkowskiego, urzędnika Kolei Warszawsko-Wiedeńskiej i Cezaryny z Dalewskich. Studia artystyczne rozpoczął w 1899 r. w warszawskiej Szkole Rysunkowej i kontynuował w latach 1901–1904 w Akademii Sztuk Pięknych w Krakowie pod kierunkiem Floriana Cynka, Józefa Unierzyskiego i Jana Stanisławskiego. Od 1905 r. wystawiał swoje prace w galerii Towarzystwa Zachęty Sztuk Pięknych. Był członkiem Polskiego Klubu Artystycznego (od 1917 r.), prezesem Klubu Futurystów (od 1919 r.), jak również współzałożycielem warszawskiej grupy Formistów (1920 r.). Od 1924 r. członek Stowarzyszenia Artystów Polskich „Rytm”, a następnie związany z grupami awangardowymi takimi jak Praesens i Plastycy Nowocześni.
Swoje prace prezentował w kraju na licznych wystawach organizowanych przez stowarzyszenia, do których należał, jak również na wystawach organizowanych przez powstały w 1931 r. Instytut Propagandy Sztuki oraz w ramach prezentacji polskiej sztuki za granicą. Jego twórczość została doceniona i nagrodzona brązowym medalem na Powszechnej Wystawie Krajowej w Poznaniu (1929 r.), oraz złotym medalem na Światowej Wystawie „Sztuka i Technika” w Paryżu (1937 r.).

</doc>
<doc id="752768" url="https://pl.wikipedia.org/wiki?curid=752768" title="Kolonia Piszczac II">
Kolonia Piszczac II



</doc>
<doc id="752769" url="https://pl.wikipedia.org/wiki?curid=752769" title="Mistrzostwa Świata Mężczyzn w Curlingu 1978">
Mistrzostwa Świata Mężczyzn w Curlingu 1978

Mistrzostwa Świata Mężczyzn w Curlingu 1978 zostały rozegrane w "Winnipeg Arena", w Winnipeg, w Kanadzie, w dniach 27 marca – 2 kwietnia. Rywalizowało ze sobą 10 reprezentacji.

</doc>
<doc id="752770" url="https://pl.wikipedia.org/wiki?curid=752770" title="Piszczac Trzeci">
Piszczac Trzeci

Piszczac Trzeci – wieś w Polsce położona w województwie lubelskim, w powiecie bialskim, w gminie Piszczac.
W latach 1975–1998 teren obecnej miejscowości położony był w województwie bialskopodlaskim.
Wieś o nazwie "Piszczac Trzeci" utworzono 1 stycznia 2014 roku włączając do niej jako części wsi dotychczasowe kolonie Hulcze i Podpołoski.
Wierni Kościoła rzymskokatolickiego należą do parafii Podwyższenia Krzyża Świętego w Piszczacu.

</doc>
<doc id="752772" url="https://pl.wikipedia.org/wiki?curid=752772" title="Prowincja Prachuap Khiri Khan">
Prowincja Prachuap Khiri Khan

Prachuap Khiri Khan (taj. ประจวบคีรีขันธ์) – jedna z centralnych prowincji ("changwat") Tajlandii. Sąsiaduje z prowincją Phetchaburi od północy i Chumphon od południa oraz z Mjanmą.
Prachuap Khiri Khan jest położony nad zatoką Tajlandzką. Prachuap Khiri Khan jest jednym z głównych regionów turystycznych. Najbardziej popularne miejscowości turystyczne to Hua Hin i Cha Am.
Prachuap Khiri Khan ma dwa duże parki narodowe: Kaeng Kraczan and Sam Roj Jot.

</doc>
<doc id="752774" url="https://pl.wikipedia.org/wiki?curid=752774" title="Synowie Ulfanga">
Synowie Ulfanga



</doc>
<doc id="752775" url="https://pl.wikipedia.org/wiki?curid=752775" title="Ortel Królewski Drugi">
Ortel Królewski Drugi

Ortel Królewski Drugi – wieś w Polsce położona w województwie lubelskim, w powiecie bialskim, w gminie Piszczac.
W latach 1975–1998 miejscowość położona była w województwie bialskopodlaskim.
Przez miejscowość przepływa Zielawa, rzeka dorzecza Bugu, dopływ Krzny.

</doc>
<doc id="752777" url="https://pl.wikipedia.org/wiki?curid=752777" title="Prowincja Ratchaburi">
Prowincja Ratchaburi

Ratchaburi (taj. ราชบุรี) – jedna z centralnych prowincji ("changwat") Tajlandii. Sąsiaduje z prowincjami Kanchanaburi, Nakhon Pathom, Samut Sakhon, Samut Songkhram, Phetchaburi i z Mjanmą.

</doc>
<doc id="752778" url="https://pl.wikipedia.org/wiki?curid=752778" title="Popiel (województwo lubelskie)">
Popiel (województwo lubelskie)

Popiel – wieś sołecka w Polsce położona w województwie lubelskim, w powiecie bialskim, w gminie Piszczac.
W latach 1975–1998 miejscowość położona była w województwie bialskopodlaskim.
Według spisu powszechnego z roku 1921 miejscowość Popiel posiadała 12 domów i 68 mieszkańców. Według Narodowego Spisu Powszechnego (III 2011 r.) liczyła 72 mieszkańców i była czternastą co do wielkości miejscowością gminy Piszczac.
Wierni Kościoła rzymskokatolickiego należą do parafii Podwyższenia Krzyża Świętego w Piszczacu.

</doc>
<doc id="752780" url="https://pl.wikipedia.org/wiki?curid=752780" title="Bug City">
Bug City

Bug City – polski komiks internetowy autorstwa Macieja Łazowskiego i Bartosza Szymkiewicza, opowiadający o przygodach owadów, którym zostały nadane ludzkie cechy, a więc zdolność do myślenia, charakter oraz inteligencja.
Komiks powstał w okresie od 16 marca 2006 roku do 24 stycznia 2008; liczy sto odcinków plus drukowana broszura "Miasto Miłość Morderstwo". Większość odcinków stanowi odrębną, zamkniętą całość, choć czasami zdarzają się dłuższe, kilkuodcinkowe serie. Treść prezentowana jest w postaci kwadratowych plansz, składających się z czterech kadrów.
W marcu 2007 podczas Warszawskich Spotkań Komiksowych swoją premierę miał album "Bug City: Miasto, miłość, morderstwo". Na to wydanie złożyły się tytułowa, niepublikowana wcześniej kilkunastostronicowa historia oraz kilkanaście znanych wcześniej z Internetu plansz.
Bohaterowie.
Bohaterami "Bug City" są:
Gościnnie wystąpili:

</doc>
<doc id="752783" url="https://pl.wikipedia.org/wiki?curid=752783" title="Prowincja Samut Prakan">
Prowincja Samut Prakan

Samut Prakan (taj. สมุทรปราการ) – jedna z centralnych prowincji ("changwat") Tajlandii. Sąsiaduje z Bangkokiem od północy i prowincją Chachoengsao od wschodu. Jest jedną z najgęściej zaludnionych prowincji Tajlandii.

</doc>
<doc id="752785" url="https://pl.wikipedia.org/wiki?curid=752785" title="Historia Czech">
Historia Czech

Od czasów najdawniejszych.
W V-IV wieku p.n.e. na obszarze dzisiejszych Czech zamieszkiwali Bojowie (lud celtycki). Od nich pochodzi łacińska nazwa kraju – Bohemia, pierwotnie w postaci , tj. ziemia Bojów.
Od końca IV wieku p.n.e. na obszarze dzisiejszych Czech osiedlały się głównie migrujące na wschód plemiona germańskie. Najpierw przybyli Markomanowie (plemię zachodniogermańskie). Około 8 roku p.n.e. na ziemiach czeskich i morawskich utworzyli silne państwo pod przywództwem Marboda (łac. Maroboduus). Marbod w końcu został pokonany przez Arminiusa (Hermana), wodza germańskich Cherusków i zbiegł do Italii, gdzie zmarł w 37 roku n.e.
Od I-II do IV wieku tereny Czech znajdowały się pod silnymi wpływami cesarstwa rzymskiego. W latach 166–180 Markomanowie zostali pokonani przez Rzymian. W sąsiedniej Bawarii archeolodzy odkryli przeszło 500 osiedli z tamtego czasu.
W VI wieku ze wschodu przybyli Słowianie, którzy stopniowo wypierali pozostałości germańskich Longobardów. W VII wieku plemionom słowiańskim narzucił zwierzchność Kaganat Awarów. W 623 pod wodzą kupca frankijskiego Samona wybuchło powstanie słowiańskie przeciwko Awarom, zakończone sukcesem. Plemiona słowiańskie zjednoczyły się w państwo pod wodzą Samona, a jego centralną część stanowiły Morawy. Po śmierci Samona w 658 państwo rozpadło się. Odtąd Słowianie nie utworzyli ponadplemiennego państwa aż do wieku IX. Znaleziska archeologiczne pozwalają twierdzić, że Awarowie powrócili wówczas na wcześniej zdobyte ziemie, a przynajmniej na południowe krańce dzisiejszej Słowacji, wchodząc w symbiozę ze Słowianami. Tymczasem terytoria położone dalej na północ były już czysto słowiańskie. Pod koniec VIII wieku Czechy znajdowały się w orbicie wpływów Państwa Franków, będącego u szczytu rozkwitu za panowania Karolingów, a szczególnie ich najwybitniejszego władcy – Karola Wielkiego. Budowa licznych osad w dolinach rzecznych, jak również fortów na wzgórzach wskazuje, że integrację polityczną napędzali lokalni możnowładcy dysponujący uzbrojonymi drużynami. Dzięki temu rozwojowi w rejonie Blatnica-Mikulčice wyrosła bogata kultura inspirowana też częściowo sztuką karolińską i awarską. Nastąpiła dalsza centralizacja władzy i postęp w tworzeniu słowiańskich struktur państwowych. W rezultacie wytworzyły się dwa główne państwa: Księstwo Morawskie początkowo usytuowane w dzisiejszych południowo-wschodnich Morawach i zachodnich krańcach Słowacji, którego ośrodkiem były prawdopodobnie Mikulčice oraz Księstwo Nitrzańskie położone na terenie obecnej zachodniej i środkowej Słowacji ze stolicą w Nitrze.
Od Wielkich Moraw do państwa Przemyślidów.
Około roku 820 Księstwo Morawskie zaczęło przekształcać się w silne państwo wielkomorawskie, które początkowo podbiło jedynie pozostały obszar Moraw, a dopiero po pierwszych kilkunastu latach istnienia także tereny Bohemii, czyli tzw. „Czech właściwych”. Państwem tym rządziła lokalna dynastia. Pierwszym znanym z imienia władcą był Mojmir I, który w 831 przyjął chrzest z rąk Reginhara, biskupa Pasawy.
W pierwszych dekadach IX w. Słowianie żyjący w Księstwie Nitrzańskim pozostawali pod władzą księcia Pribiny. W 828 wybudował on – choć sam pozostał poganinem – dla swojej żony i niemieckich osadników zamieszkujących w granicach jego państwa pierwszy kościół na terenie swej posiadłości, "Nitrawa", który wyświęcił bs. salzburski Adalram. W 833 Mojmir wygnał Pribinę z Nitry, co zapoczątkowało zjednoczenie obydwóch księstw pod berłem jednego władcy. Wykopaliska ujawniły, że zniszczone zostały wtedy co najmniej trzy nitrzańskie grody (Probedim, Čingov, Ostrá skala). Pribina znalazł schronienie u Franków, a ich król Ludwik Niemiecki podarował mu w 847 część Panonii nad rzeką Zala, znaną jako Księstwo Balatońskie, które z czasem stało się częścią Moraw.
W latach 833–836 Mojmir przyłączył Księstwo Nitrzańskie oraz stopniowo uwalniał Morawy spod wpływów władców wschodniofrankijskich. W 846 usiłował doprowadzić do uwolnienia kraju spod ich zwierzchnictwa. Został wtedy zdetronizowany przez Ludwika Niemieckiego, który osadził jego bratanka, Rościsława. Nowy władca kontynuował jednak niezależną politykę. Po zatrzymaniu w 855 ataku Franków, chcąc osłabić wpływy niemieckich księży w państwie, zwrócił się do cesarza Bizancjum Michała III z prośbą o przysłanie misjonarzy, którzy potrafiliby przetłumaczyć religię chrześcijańską na język słowiański. Poprzez nawiązanie relacji z Konstantynopolem pragnął również zrównoważyć nowo powstały sojusz Franków z Bułgarami. W roku 863 na Morawy przybyło 2 braci (mnichów) – Cyryl i Metody, którzy rozpoczęli chrystianizację kraju. Cyryl przetłumaczył Biblię na staro-cerkiewno-słowiański, tworząc do jej zapisu głagolicę. Jego teksty uznawane są za najstarsze wśród wszystkich języków słowiańskich.
Rościsław troszczył się także o bezpieczeństwo i administrację kraju. Na jego panowanie przypadł, więc okres budowy licznych warowni, jak np. Dowina. Morawy stały się na tyle silne militarnie i ekonomicznie, by Rościsław mógł ingerować w wewnętrzne spory i walki zachodnich sąsiadów. Udzielał wsparcia synowi króla Ludwika – Karlomanowi w buncie przeciwko ojcu. W zamian otrzymał Księstwo Balatońskie w Dolnej Panonii po zabiciu księcia Pribiny przez Karlomana. Za panowania Rościsława doszło w 861 po raz pierwszy do najazdu plemion madziarskich. Rościsław podarował w apanaż swojemu bratankowi Świętopełkowi I księstwo Nitry. Ten jednak sprzymierzył się z Frankami i w 870 obalił rządy stryja. Początki panowania nowego władcy były burzliwe, bowiem jego sojusznicy odmówili opuszczenia zachodniej części Wielkich Moraw i doszło do walk. W 871 młody książę dostał się do niewoli frankijskiej, a podczas gdy w kraju wybuchło powstanie pod wodzą Sławomira. Ostatecznie Świętopełk został wypuszczony i przejął dowództwo nad powstańcami, usuwając Franków z Wielkich Moraw. W następnych latach skutecznie bronił niezależności państwa od Franków i podporządkował sobie wiele sąsiednich ziem, w tym w 874 m.in. Księstwo Błatneńskie. Za jego panowania Wielkie Morawy stały się znacznym państwem, osiągając w 880 największy zasięg terytorialny, obejmujący nie tylko Morawy i Słowację, ale także północ i centrum dzisiejszych Węgier, Dolną Austrię, Bohemię, Łużyce, Śląsk i Małopolskę, a także północną Serbię. Jednak dokładne granice państwa są przedmiotem dyskusji.
Świętopełk wytrzymał najazdy węgierskie i bułgarskie. Wielokrotnie sam wynajmował Madziarów, rozważając wszczęcie wojny z Frankami.
Około 869 zmarł Cyryl, a w 880 papież Jan VIII utworzył nową prowincję kościelną obejmującą Wielkie Morawy. Arcybiskupem Moraw został Metody, który mimo trudności prowadził dalszą owocną chrystianizację. Po raz pierwszy wprowadził on słowiański język do liturgii – jako czwarty po hebrajskim, grece i łacinie. Biskupstwo było ulokowane w Nitrze. Świętopełk był mniej przychylny Metodemu niżeli Rościsław, jednak to on całkowicie uniezależnił księstwo wielkomorawskie od wpływów niemieckich. W tym czasie kler bawarski, uważając Morawy za swoją strefę wpływów, oskarżał Metodego o herezję. W tych okolicznościach jego działalność zanikła, jednakże 20 lat jego pracy spowodowało, że mieszkańcy Wielkich Moraw oswoili się z nową religią. Metody zmarł w 885 roku. Rok później umarł Świętopełk.
W 906 Wielkie Morawy dotknął niszczący najazd Madziarów (którzy od 895 również tworzyli zręby własnej państwowości na południe od Moraw). Osłabione państwo wielkomorawskie, rozdarte wewnętrznymi walkami między synami Świętopełka, Mojmirem II i młodszym Świętopełkiem II wkrótce rozpadło się. Na gruzach Wielkich Moraw około roku 895 powstało pierwsze państwo czeskie, rządzone przez Spycigniewa I z lokalnej dynastii Przemyślidów, który uznał zwierzchnictwo Franków.
Państwo Przemyślidów.
W 925 nowy władca Czech Wacław I przyjął chrześcijaństwo z królestwa wschodniofrankijskiego. W 935 jego brat Bolesław dokonał przewrotu, w wyniku którego książę zginął, a Bolesław został władcą, zmieniając orientację polityczną: rozluźnił więzi z Frankami oraz zahamował działalność zachodnich misjonarzy. Władza Bolesława prócz Czech i Moraw sięgała Słowacji, Śląska i Małopolski.
W 965 córka Bolesława, Dobrawa została żoną księcia Polan, Mieszka I, pieczętując sojusz obu władców. Zabity Wacław został uznany za męczennika przez Kościół i wyniesiony na ołtarze, natomiast Bolesław zyskał przydomek „Srogi”. W 950 król niemiecki Otto I najechał na Czechy i wymógł na księciu hołd lenny. W 962 Otto I koronował się na cesarza Świętego Cesarstwa Rzymskiego, proklamując odbudowę cesarstwa na Zachodzie. Tym sposobem Czechy stały się lennem Cesarstwa i od tej pory ich losy toczyły się w orbicie Rzeszy. W 972 Bolesław I Srogi zmarł i na tron wstąpił jego syn Bolesław II Pobożny. Rok później w jego stolicy, Pradze powstało biskupstwo. Ponieważ biskup praski podlegał arcybiskupowi Moguncji, nie umniejszyło to uzależnienia kraju od Rzeszy.
W 990 Czechy prowadziły wojnę z sąsiednim państwem Mieszka I, w wyniku której utraciły Śląsk i (być może już w latach 986/7) Małopolskę. W 995 miał miejsce epizod rywalizacji dynastycznej z przyzwoleniem władcy ród Wrszowców wymordował inny, opozycyjny wobec Przemyślidów ród Sławnikowiców. Bolesław Pobożny zmarł w 999, a na tron wstąpił jego syn Bolesław III Rudy. Rozpętał terror, a jego bracia w obawie przed zgładzeniem uciekli do Niemiec. W 1003 wyczerpany wewnętrznie kraj uległ najazdowi polskiego księcia, syna Mieszka i Dobrawy, Bolesława Chrobrego, który opanował cały kraj i ogłosił się jego księciem. Nieudolność osadzonego na tronie Władywoja zmusiła Chrobrego do samodzielnego objęcia rządów w latach 1003–1004. Rozszerzenia wpływów polskich nie chciał jednak zaakceptować król niemiecki Henryk II, któremu Bolesław odmówił hołdu lennego z Czech. W 1004 wojska niemieckie i powstanie czeskie obaliły rządy Bolesława w Pradze.
Nowym władcą został uległy wobec cesarza brat Bolesława Rudego – Jaromir. Jego władza ograniczała się tylko do Czech właściwych, gdyż Morawy i Słowacja pozostały pod kontrolą Chrobrego. W 1005 i 1007 wojska czeskie wspomagały wyprawy Henryka przeciwko Polsce. W 1012 Jaromir został obalony i wygnany z kraju. Na tron wstąpił jego młodszy brat – Oldrzych. Za jego panowania narastał konflikt pomiędzy księciem a rodem Wrszowców. W 1025 zmarł Bolesław Chrobry i nadarzyła się okazja odzyskania utraconych terenów. W 1031 Czechy odzyskały Morawy, jednakże Słowację zajęli Arpadzi. W 1033 wybuchła wojna domowa między stronnikami Jaromira i Oldrzycha. W jej wyniku na tron wrócił Jaromir, po roku jednak zginął zamordowany. Oldrzych zmarł w 1034.
Następnym władcą został syn Oldrzycha, Brzetysław I. W 1038 wykorzystując powstanie antychrześcijańskie i panujące w Polsce bezkrólewie, dokonał najazdu Śląsk i Wielkopolskę. Zniszczył stolice biskupie w Poznaniu i Gnieźnie. Wraz z łupami wywiózł m.in. relikwie dawnego biskupa Pragi, św. Wojciecha, a w drodze powrotnej przyłączył do Czech Śląsk. Cesarz Henryk III, nie chcąc pozwolić na zbytnie wzmocnienie Czech, zaatakował Czechy w 1040, jednak poniósł klęskę. Rok później cesarz zmusił jednak Brzetysława do poddania i zwrócenia części Śląska. W 1050 polski książę, Kazimierz Odnowiciel zajął zbrojnie resztę Śląska, jednak władca czeski miał – zgodnie z ustaleniami ugody zawartej przed cesarzem w Quedlinburgu – odbierać z niego trybut. Graniczne wojny między Przemyślidami i Piastami trwały od tej pory aż do zawarcia pokoju kłodzkiego w 1137, który pozostawiał po czeskiej stronie ziemie kłodzką i opawską.
Zgodnie z wprowadzoną przez Brzetysława zasadą senioratu na tron wstąpił najstarszy jego syn, Spycigniew II, a jego młodsi bracia otrzymali księstwa na Morawach. Zapoczątkowało to okres rozbicia dzielnicowego w Czechach oraz podział dynastii na linię czeską i morawską. Skutkiem tego były nawracające walki wewnętrzne o tron praski między kuzynami i osłabienie kraju.
Następca Spycigniewa, młodszy brat Wratysław II rozpoczął rządy w 1061. W 1063 udało mu się utworzyć drugie na terenie Czech biskupstwo ze stolicą w Ołomuńcu. Wratysław zaangażował się w wojnę domową w Niemczech, a gdy król niemiecki Henryk IV uzyskał przewagę nad rywalami, w dowód wdzięczności zezwolił na królewską koronację Wratysława, do której doszło w roku 1085. Za jego rządów Władysław Herman zmuszony był wznowić płacenie trybutu ze Śląska.
Kres walk wewnętrznych w Królestwie Czeskim nastąpił wraz z panowaniem Przemysła Ottokara I. W 1212 roku przyszły cesarz Fryderyk II Hohenstauf wydał w podzięce za otrzymaną od niego pomoc "Złotą Bullę Sycylijską". Bulla podniosła pozycję Czech z lennika do uprzywilejowanego członka Cesarstwa Rzymskiego, przyznawała dziedziczny tytuł królewski książętom Czech i zmniejszała obowiązkowe posiłki wojskowe dostarczane przez Czechy do symbolicznej liczby trzystu zbrojnych. Cesarz, jako senior, zobowiązał się do udzielania inwestytury tylko takim władcom, którzy cieszyć się będą zaufaniem czeskiej szlachty, co pozwoliło na wykształcenie się monarchii elekcyjnej po wymarciu rodzimej dynastii Przemyślidów.
Przez cały wiek XIII władcy czescy umacniali swą pozycję w Europie, zawarli traktaty wojskowe z Zakonem Krzyżackim, rozciągnęli swe wpływy na Śląsk. Czechy stały się najsilniejszym państwem Rzeszy. Odkrycie złóż srebra w Kutnej Horze w 1260 dało monarchii komfort ekonomiczny i uczyniło wkrótce z grosza praskiego najpopularniejszą i wzorcową monetę Europy Środkowej.
Wobec wygaśnięcia austriackiej dynastii Babenbergów w 1246 doszło do zmagań o przejęcie ich domeny. W walki – początkowo w imieniu cesarza – zaangażował się Wacław I, nowy król Czech, spowinowacony z ostatnim księciem dynastii. W 1251 stany austriackie poprosiły go objęcie władzy w księstwie, aby położyć kres walkom i najazdom. W 1254 rok po śmierci Wacława umarł także ostatni król niemiecki z dynastii Hohenstaufów w rezultacie czego w Rzeszy nastał okres wielkiego bezkrólewia. Nowy władca Czech – Przemysł Ottokar II, syn Wacława poza księstwem Austrii opanował pozostałe domeny Babenbergów: Styrię, Karyntię i Krainę. Odebrał także hołd lenny kilku książąt śląskich. Przemysł Ottokar próbował sięgnąć po koronę niemiecką, jednakże królem został wybrany Rudolf Habsburg. W 1278 doszło do bitwy pod Suchymi Krutami, w której pretendent zginął a królestwo Czech utraciło ziemie austriackie, gdzie cesarz osadził własny ród dynastyczny.
Klęska na południu odwróciła ostrze ekspansji królestwa na północ. Nowy władca Wacław II shołdował piastowskie księstwa górnośląskie i wysunął roszczenia do korony polskiej. Po śmierci księcia wrocławskiego, Henryka Prawego opanował Kraków. W 1297 Wacław korował się za zgodą cesarską na króla Czech. Wykorzystując śmierć zamordowanego Przemysła II, opanował resztę kraju i w 1300 za zgodą cesarza acz wbrew woli papieża koronował się na króla Polski. Następnie korzystając z wygaśnięcia rdzennej, węgierskiej dynastii Arpadów uzyskał wybór swego syna, także Wacława na króla Węgier. Ekspansja ta została jednak podkopana przez papiestwo, które nie uznawało ani polskiej koronacji Wacława II ani węgierskiej Wacława III. Schorowany Wacław zmarł w 1305, a jego syn zginął wkrótce zamordowany w 1306. Wraz z jego śmiercią wygasła królewska linia Przemyślidów.
Królestwo Luksemburgów.
Po walkach wewnętrznych w Czechach król niemiecki, Henryk VII Luksemburski oddał kraj w lenno swemu synowi Janowi. Jan poślubił siostrę Wacława III, Elżbietę, umacniając swe prawo do władania Czechami oraz wystąpił z roszczeniami do korony polskiej. Jan był królem dyplomatą, wykorzystywał nowy kraj do umocnienia swej polityki dynastycznej, którą prowadził podróżując po Europie. Pod jego nieobecność królestwem z czasem zaczął zarządzać syn, Karol. Sporym osiągnięciem było utworzenie arcybiskupstwa w Pradze w 1344 roku. W ten sposób kraj uzyskał samodzielność kościelną.
Na mocy układu w Trenczynie z 1335 Kazimierz Wielki zrzekł się praw do księstw śląskich wcześniej zhołdowanych przez koronę czeską, a król czeski pretensji do tronu polskiego. Jednak w 1345 r. wobec przystąpienia króla polskiego do antyluksemburskiego sojuszu z nowym cesarzem doszło do kolejnej wojny polsko-czeskiej. W kwietniu lub na początku maja 1345 roku Jan zaatakował Bolka Małego, sprzymierzonego z Kazimierzem Wielkim, zdobywając Kamienną Górę. W czerwcu wojska polskie w odwecie spustoszyły księstwo opawskie i przystąpiły do oblężenia Żor. 29 czerwca 1345 siły Jana przybyły z odsieczą i stanęły obozem pod Wodzisławiem. Kazimierz nie przyjął bitwy i cofał się w kierunku Krakowa. Król czeski podążył za nim i rozpoczął trwające 8 dni oblężenie Krakowa. Jeszcze podczas oblężenia stolicy jeden z czeskich oddziałów poniósł z ręki przybyłych z pomocą Węgrów porażkę pod Lelowem. Czesi przegrali także starcie we wsi Pogoń koło Będzina. Jan Luksemburski zarządził odwrót. We wrześniu zawarto obowiązujący do 11 listopada 1346 rozejm pomiędzy Kazimierzem i Bolkiem Małym a Janem Luksemburskim. Przez kolejne dwa lata nie wznowiono starć, ale nie zawarto też pokoju. Wkrótce stary król zginął po drugiej stronie Europy w bitwie pod Crécy, walcząc przeciw Anglikom po stronie Francuzów.
Zawarciem trwałego pokoju zainteresowane były obie strony, ponieważ nowy król czeski, Karol IV koncentrował się na sprawach niemieckich, a Kazimierz zamierzał skupić siły na walce o Ruś Halicką. W listopadzie 1348 roku wojna została formalnie zakończona podpisaniem pokoju namysłowskiego. W 1346 r. Karol został władcą Czech oraz antykrólem niemieckim wobec Ludwika IV Bawarskiego z dynastii Wittelsbachów. Jego konkurent zmarł w 1347 i Karol stał się wówczas niepodzielnym królem Niemiec. W 1348 założył w Pradze pierwszy w Europie Środkowej uniwersytet. Za jego rządów Praga stała się stolicą cesarstwa i znacznie się rozbudowała. W 1355 Karol koronował się na cesarza rzymskiego. Za jego panowania toczyły się spory o podległość biskupstwa wrocławskiego. Choć Wrocław znajdował się w domenie czeskiej, papież pozostawił biskupstwo pod władzą arcybiskupów gnieźnieńskich mimo wcześniejszego podniesienia Pragi do rangi arcybiskupstwa.
W 1348 r. Karol IV ustanowił Koronę Czeską, w skład której wchodziły: Czechy właściwe, Margrabstwo Moraw, Śląsk, a od 1356 r. także Łużyce. Czeska korona świętego Wacława miała należeć do całego państwa i mogła być wyłącznie użyczana monarsze. Na mocy "Złotej Bulli Karola IV" król czeski stał się jednym z czterech dziedzicznych elektorów świeckich, dokonujących wyboru cesarza rzymskiego. Obok języka niemieckiego i włoskiego Bulla zobowiązywała dziedzica elektora do znajomości języka czeskiego. Za zgodą Karola IV odnowiono słowiańską liturgię w nowo założonym klasztorze Emaus w Pradze, na co uzyskał specjalną zgodę papieża. Ponownie obok łacinki zaczęto używać głagolicy i języka staro-cerkiewno-słowiańskiego. Klasztor stał się prężnym ośrodkiem teologicznym, w którym nauki pobierali przyszli przywódcy husyccy, m.in. Jan Hus. Kres liturgii słowiańskiej położyły ok. 1430 r. wojny religijne.
Karol rozszerzył granice Czech, przyłączając w 1355 Czeski Palatynat, w 1367 Łużyce Dolne, a w 1373 Brandenburgię. Jego państwo obejmowało Pragę, Wrocław, Brno i Berlin. Zmarł w roku 1378.
Po śmierci ojca władzę w kraju objął Wacław IV. Tak jak i jego poprzednik został królem niemieckim. W czasie jego rządów społeczeństwo antagonizowały spory religijne oraz konflikt o władzę papieską.
Husytyzm.
W początkach XV wieku wielki wpływ na społeczeństwo czeskie wywierał Jan Hus, głoszący potrzebę odnowy moralnej kościoła. Antypapież Jan XXIII, pod naciskiem przyrodniego brata Wacława IV, króla Niemiec i Węgier Zygmunta Luksemburskiego, uznał Husa za heretyka. W 1415 Zygmunt zaprosił Husa na soboru w Konstancji, rzekomo celem załagodzenia sporu, poręczając jego nietykalność tzw. listem żelaznym. Jednakże gdy Hus przybył do Konstancji, został pojmany, osądzony i spalony na stosie. Czesi oburzeni zdradą Zygmunta wzniecili rebelię. W 1419 po śmierci Wacława IV władzę w Czechach przejął Zygmunt.
Przez kolejne 20 lat wojny husyckie pustoszyły kraj i okoliczne krainy, na które za sprawą tzw. rejz przenieśli wojnę husyci odparłszy uprzednio 5 wypraw krzyżowych. Ludowy charakter radykalnego odłamu ruchu husyckiego doprowadził do przeciwstawienia rycerskim przeciwnikom szeregu innowacji militarnych takich jak szyk taborowy czy nowych form broni palnej jak hufnice, hakownice i taraśnic.
Ostatecznie do 1436 Zygmunt wziął górę, gdy na jego stronę przeszło umiarkowane, husyckie ugrupowanie utrakwistów, które razem z wojskami cesarskimi rozbiło radykalnych taborytów w bitwie pod Lipanami. Zygmunt zmarł w 1437, był ostatnim czeskim władcą z dynastii Luksemburgów. Władzę w Czechach po nim objął zięć Albrecht II Habsburg, także król niemiecki i węgierski, zmarł jednak szybko w 2 lata później. Po okresie władzy landfrydów (tj. lokalnych konfederacji stanów mających zapewnić pokój), w 1453 koronowano na króla Czech syna Albrechta, Władysława Pogrobowca, jednak ten w 1457 zmarł wcześnie w wieku 17 lat. Rok później królem został wybrany były regent, przywódca utrakwistów, Jerzy z Podiebradów i panował do 1471. Husycki król przez cały okres rządów był w konflikcie z papiestwem i katolicką opozycją zgrupowaną wokół możnowładców z Rożemberku i Sternberku oraz miasta Wrocławia. Opozycja wybrała katolickiego antykróla w osobie władcy węgierskiego Macieja Korwina. Jego elekcji dokonano w morawskim Ołomuńcu. Wznawiana co jakiś czas wojna domowa między władcami toczyła się ze zmiennym szczęściem. Maciej, któremu z Czarną Armią udało się opanować jedynie Morawy, Śląsk i Łużyce, nigdy nie został ukoronowany w Pradze.
Królestwo Jagiellonów.
Po śmierci Jerzego stany czeskie z terenów nieopanowanych przez Korwina wybrały na tron – wskazanego przez zmarłego króla – Władysława Jagiellończyka, najstarszego syna polskiego króla Kazimierza. Po kilku latach wojen (m.in. nieudanym oblężeniu Wrocławia, w którym bronił się Maciej) wzajemne, skomplikowane relacje obu władców ustalił zawarty w 1479 r. pokój w Ołomuńcu. W wyniku tego traktatu Władysław Jagiellończyk rządzący w Czechach właściwych uznał Macieja, a Maciej panujący jako król czeski w tzw. "pobocznych ziemiach" Korony Czeskiej (Morawy, Śląsk, Łużyce) uznał Władysława. Ustalono też zasady następstwa w przypadku śmierci któregoś z władców. Po nieoczekiwanej śmierci Korwina w 1490 r. wszystkie ziemie koronne znalazły się pod władzą Władysława II jako jedynego króla czeskiego. Sięgnął on także po opróżnioną koronę węgierską.
W 1515 Jagiellonowie zawarli układ wiedeński z Habsburgami, dotyczył on dziedziczenia tronu przez austriackich władców w przypadku wygaśnięcia Jagiellonów czesko-węgierskich. W 1516 na tronie zasiadł małoletni syn zmarłego Władysława – Ludwik Jagiellończyk. 
Za rządów Ludwika wyczerpane już były złoża srebra w Kutnej Horze, jednak odkryto nowe w leżącym w Rudawach Jáchymowie (). Z dobywanego od 1516 tam srebra rozpoczęto bicie nowej monety talara. 
W 1526 młody król zginął w bitwie pod Mohaczem, walcząc przeciwko Osmanom.
W monarchii Habsburgów.
Po bezpotomnej śmierci Ludwika na tron został wybrany Ferdynand I Habsburg. Panowanie Habsburgów przyniosło Czechom ograniczenie przywilejów stanowych oraz swobód religijnych, mimo zagwarantowania w 1609 przez cesarza Rudolfa II wolności religijnej protestantów w liście majestatycznym. W 1618 protestanci wyrzucili przez okna zamku na Hradczanach dwóch namiestników nowego króla Ferdynanda II (defenestracja praska 1618), co stało się bezpośrednią przyczyną wybuchu wojny trzydziestoletniej 1618–1648. Po śmierci Macieja II w 1619 stany nie uznały następstwa Ferdynanda II i powołały na tron władcę Palatynatu Fryderyka Wittelsbacha. W bitwie na Białej Górze 8 listopada 1620 wojska cesarskie pobiły armię powstańczą. W następstwie klęski przywileje stanów czeskich uległy drastycznemu ograniczeniu. Poza Śląskiem zniesiono swobody religijne, chłopi popadli w poddaństwo osobiste. W konstytucji "Odnowiony porządek ziemski" () Habsburgowie znieśli uprzywilejowaną pozycję jęz. czeskiego, narzucili rządy absolutne i dziedziczność tronu, a czeską arystokrację zastępowali oddanymi dynastii cudzoziemcami. Przymusowa rekatolicyzacja Czech w latach 1627–1657 wywołała masową emigrację protestantów. Do Rzeczypospolitej wyemigrował wówczas m.in. Jan Ámos Komenský.
W ramach kontrreformacji powstawały nowe, jezuickie kolegia i uniwersytety, w 1573 w Ołomuńscu, a w 1702 we Wrocławiu.
Wojna trzydziestoletnia spowodowała w Czechach znaczne straty populacyjne (śmierć 1/3 ludności) i gospodarcze. Nastąpił upadek miast. Doszło także do zmian etnicznych, gdyż działania wojenne pustoszył głównie nizinne tereny zamieszkałe przez ludność czeską. W wiekach XVII–XVIII obszar Królestwa Czeskiego zmniejszał się. W 1635 jeszcze za panowania Ferdynanda II na mocy pokoju praskiego utraciło ono na rzecz Saksonii Łużyce.
Po przegranych przez cesarzową Marię Teresę wojnach śląskich 1740–1745 większa część Śląska wraz z hrabstwem kłodzkim przypadła Królestwu Prus. Zmagania wojenne znowu toczono na ziemiach czeskich.
Reformy Marii i jej syna Józefa II, zwłaszcza ograniczenie pańszczyzny, zniesienie poddaństwa i liczne kasaty majątków kościelnych, stworzyły w Czechach na przełomie XVIII i XIX w. warunki do stopniowego rozwoju gospodarki kapitalistycznej. Pomimo utraty Śląska, Czechy pozostały najlepiej rozwiniętym ekonomicznie krajem monarchii Habsburgów (budżet armii cesarskiej w 50% finansowany był przez ziemie królestwa); tworzyła się czeska burżuazja i inteligencja. W tym okresie w społeczeństwie czeskim rozpoczął się proces kształtowania świadomości narodowej. W 1792 powstała katedra języka czeskiego na uniwersytecie praskim. Rozwinęły się badania nad językiem czeskim, a następnie nad historią Czech, literaturą i twórczością ludową prowadzone przez tzw. "budzicieli" (), jak Czesi określają Josefa Dobrovskiego i innych działaczy tego okresu. W wieku XIX wśród inteligencji czeskiej popularnością cieszył się początkowo romantyczny panslawizm, później austroslawizm.
W czasie Wiosny Ludów podniesiono postulat utworzenia z Czech, Moraw i Śląska Cieszyńskiego odrębnej prowincji w ramach monarchii habsburskiej z własnym sejmem. W czerwcu 1848 odbył się w Pradze Zjazd Słowiański, któremu przewodniczył František Palacký, zwolennik austroslawizmu. W trakcie zjazdu wybuchło powstanie praskie 1848, krwawo stłumione przez wojska austriackie. Trwałą zdobyczą Wiosny Ludów było uwłaszczenie chłopów w monarchii austriackiej, co, wraz z postępującą industrializacją i rewolucją przemysłową, ułatwiło dalszy rozwój gospodarki kapitalistycznej. W latach 60. XIX w. Czechy stały się najbardziej uprzemysłowionym (głównie przemysł tekstylny i maszynowy) krajem Austrii. Rozwój przemysłu powodował znaczne migracje ludności wsi – w przewadze czeskojęzycznej – do miast, gdzie kulturalnie od czasów Białej Góry dominował język niemiecki. Prowadziło to do wzrostu napięć etnicznych.
Po załamaniu się w 1860 centralistycznego systemu A. Bacha czeska Partia Narodowa (), której przewodzili František Ladislav Rieger i Palacký, wystąpiła ponownie z programem przebudowy państwa austriackiego w federację równoprawnych krajów, a po ugodzie austro-węgierskiej z 1867 roku o uznanie Królestwa Czeskiego za równoprawne wobec Austrii i Węgier. Odrzucenie tego postulatu doprowadziło do bojkotu przez partię narodową parlamentu wiedeńskiego i sejmu krajowego. Spór co do strategii walki politycznej doprowadził do rozpadu partii na tzw. staroczechów i młodoczechów. Ci ostatni w 1874 utworzyli Narodową Partię Liberalną (). Walczyła ona o zwiększenie swobód obywatelskich, rozszerzenie kompetencji systemu parlamentarnego, powszechne prawo wyborcze i przyznanie Czechom większych praw narodowych. Na czele nowej partii stanęli wówczas Karel Sladkovský oraz bracia Gregrowie. W 1878 powstała w Czeska Partia Socjaldemokratyczna, która w 1888 weszła w skład austriackiej socjaldemokracji. Na przełomie XIX i XX w. powstały w Czechach nowe partie polityczne chrześcijańsko-demokratyczna i agrarna.
Po wybuchu I wojny światowej czeskie partie polityczne zajęły w większości pozycję wyczekującą; społeczeństwo niechętnie ponosiło ofiary na rzecz monarchii habsburskiej. Tomáš Masaryk jeszcze w 1914 udała się na emigrację, zapoczątkowując tzw. akcję zagraniczną, której kluczowymi postaciami byli oprócz niego także słowacki naukowiec Milan Rastislav Štefánik oraz Edvard Beneš. Triumwirat ten starał się o formowanie legionów czechosłowackich, rekrutując do nich swych rodaków spośród pojmanych jeńców austro-węgierskich. W 1916 powstała w Paryżu Czechosłowacka Rada Narodowa z Masarykiem na czele, uznana w 1918 przez państwa Ententy za reprezentację Czechów i Słowaków.
I Republika Czechosłowacka.
Czechosłowacja powstała 28 października 1918. Granice nowo powstałego państwa zostały ustalone traktatami wersalskim z 1919, w St. Germain z 1919 oraz w Trianon z 1920. Z mocy tych traktatów w jego skład weszły przede wszystkim ziemie byłych Austro-Węgier. Spośród krajów koronnych Cesarstwa Austrii w skład Czechosłowacji weszły:
Z unitarnego Królestwa Węgier zostały wydzielone Słowacja i Ruś Zakarpacka. Spoza Austro-Węgier do Czechosłowacji włączono jedynie należący do Cesarstwa Niemieckiego obszar wokół górnośląskiego miasta Hulczyn, tzw. kraik hulczyński, ok. 316 km².
W okresie międzywojennym Czechosłowacja należała do najbardziej rozwiniętych gospodarczo państw Europy, chociaż zaznaczały się radykalne różnice w poziomie cywilizacyjnym jej części składowych. Politycznie była krajem stabilnym, do końca swego istnienia jako jedyne państwo w Europie Środkowej pozostała demokratyczna. W polityce zagranicznej rządzący postawili na trwałość porządku powersalskiego i dominację mocarstw Ententy, zwłaszcza Francji. Uchwalona 29 lutego 1920 r. Karta Konstytucyjna wzorowana była na konstytucji III Republiki Francuskiej. Do końca 1925 szefami sztabu generalnego Armii Czechosłowackiej byli generałowie francuscy. Pomimo zmian gabinetów etatowym ministrem spraw zagranicznych do 1935 pozostawał Edvard Beneš, który po ustąpieniu Masaryka ze względu na stan zdrowia, został przez niego wskazany i finalnie wybrany na nowego prezydenta.
Tym niemniej państwo było podminowane przez tarcia narodowościowe – irredentę niemiecką i węgierską oraz rosnące słowackie i rusińskie niezadowolenie z braku uzgodnionej autonomii. Przeprowadzona radykalna reforma rolna, która objęła 30% areałów, pogorszyła relacje pomiędzy Czechami a Niemcami, których duże majątki parcelowano. Niezadowolenie Słowaków wzmagało zachowanie laickich, praskich urzędników na Słowacji, którzy nie liczyli się z nastrojami religijnej, katolickiej krainy.
W latach 30. na emigracji w Czechosłowacji przebywali niektórzy polscy politycy będący w opozycji wobec rządzącej sanacji, m.in. Wincenty Witos i Wojciech Korfanty.
Upadek i II Republika.
30 września 1938 układ monachijski pod nieobecność reprezentantów Czechosłowacji przyznał Niemcom Kraj Sudetów. Na czele nowo powstałej drugiej Republiki Czechosłowackiej stanął Rudolf Beran. W październiku po wystosowaniu ultimatum Polska zajęła Zaolzie. 2 listopada Węgry w efekcie pierwszego arbitrażu wiedeńskiego zajęły południową Słowację i Ruś Zakarpacką z Użhorodem i Mukaczewem. Nowy rząd ograniczył prawa części obywateli, wprowadzając antysemickie ustawy rasowe, a dekretem z 2 marca 1939 roku stworzył obozy dla Romów w Letach i Hodoninie. Część czeskiego "establishmentu" politycznego I Republiki, na czele z byłym prezydentem Benešem a potem także szefem wywiadu Moravcem udała się na emigrację. W marcu 1939 Węgrzy zagarnęli resztę Rusi Zakarpackiej. 14 marca parlament słowacki ogłosił w Bratysławie akt niepodległości i utworzenie Republiki Słowackiej. 15 marca 1939, łamiąc własne zobowiązania z Monachium, niemieckie wojska wkroczyły do okrojonych Czech, tworząc na ich terenie Protektorat Czech i Moraw.
Po krótkim wycofaniu z życia politycznego w listopadzie 1939 Beneš utworzył w Paryżu Czechosłowacki Komitet Narodowy, aspirujący do roli emigracyjnego rządu. Początkowo wśród aliantów uznawany jedynie przez rząd gen. Sikorskiego. Izolowani w polityce międzynarodowej czescy politycy emigracyjni prowadzili wówczas z rządem Sikorskiego rozmowy o projekcie konfederacji polsko-czechosłowackiej, które zarzucili po inwazji Hitlera na ZSRR, gdy rząd Beneša przeorientował swą politykę na ZSRR. Dopiero po rozpoczęciu planu Barbarossa rząd Beneša został uznany przez Wlk. Brytanię.
Czechosłowacja komunistyczna.
Po II wojnie światowej Czechosłowacja znalazła się w sferze wpływów Związku Radzieckiego. W 1945 roku rozpoczęły się początkowo spontaniczne – a wkrótce legitymizowane na mocy tzw. "dekretów Beneša" (pozbawiały obywatelstwa i majątku Niemców i Węgrów) – wypędzania ludności niemieckiej niejednokrotnie o brutalnym charakterze (masakra w Postoloprtach, masakra w Uściu nad Łabą).
Zapowiedź politycznej i gospodarczej współpracy odrodzonej Czechosłowacji z ZSRR i państwami „demokracji ludowej” zawarta została w ogłoszonej w kwietniu 1945 roku deklaracji programowej Frontu Narodowego Czechów i Słowaków. Jesienią przeprowadzono wybory do jednoizbowego Tymczasowego Zgromadzenia Narodowego, a wiosną 1946 roku wybory do Konstytucyjnego Zgromadzenia Narodowego. Rządzona przez Klementa Gottwalda partia komunistyczna stale poszerzała swą kontrolę nad instytucjami państwa, wykorzystując legalizm pozostałych ugrupowań politycznych i niezdecydowanie prezydenta Beneša. Przyjęcie przez Zgromadzenie 9 maja 1948 roku Konstytucji nawiązującej do ustawy zasadniczej z okresu I Republiki, nie zapobiegło dokonywanym pod jej formalnymi rządami procesom stalinizacji. Beneš odmówił podpisania nowej konstytucji, jednocześnie jednak ustąpił ze stanowiska, co pozwoliło komunistom przejąć pełnię władzy (zamach stanu).
Proces uniformizacji państwa został zwieńczony uchwaleniem nowej Konstytucji w dniu 11 listopada 1960 roku. Podjęta na przełomie lat 1967/1968 próba powrotu do niektórych zasad demokracji parlamentarnej (tzw. „Praska Wiosna”) zakończyła się zbrojną interwencją wojsk Układu Warszawskiego. Jedną z trwałych pozostałości Praskiej Wiosny było wprowadzenie w 1969 r. w czasie rządów Alexandra Dubčeka, Słowaka z pochodzenia – ustroju federalnego i podział państwa unitarnego na 2 republiki, czeską i słowacką. Podział ten choć rewidowany w 1971 i 1975 utrzymał się aż do upadku rządów komunistycznych.
Od czasu stłumienia Praskiej Wiosny na emigracji i w podziemiu rozwijał się ruch opozycyjny, którego głównymi reprezentantami byli intelektualiści skupieni wokół inicjatywy Karty 77. W latach 80. środowiska te nawiązały kontakt z polską opozycją poprzez inicjatywy na kształt Solidarności Polsko-Czechosłowackiej. Dopiero na skutek przemian politycznych w Polsce i na Węgrzech oraz w NRD w listopadzie 1989 doszło w Czechosłowacji do znaczących zmian ustrojowych w wyniku tzw. aksamitnej rewolucji.
Czechy współczesne.
Po upadku reżimu komunistycznego w 1989 roku na skutek aksamitnej rewolucji politycy Czech i Słowacji zdecydowali o podziale Czechosłowacji od 1 stycznia 1993 na niepodległe Czechy i Słowację. 19 stycznia 1993 nowa Republika Czeska została przyjęta do ONZ. W lutym parlament wybrał Václava Havla, byłego już prezydenta Czechosłowacji na prezydenta Republiki. Od 1992 władza w Czechosłowacji należała do koalicji utworzonej przez Obywatelską Partię Demokratyczną. Premierem rządu został Václav Klaus. Rząd Klausa kontynuował prywatyzację gospodarki oraz proces integracji ze strukturami Zachodu. Czechy osłabiły współpracę regionalną w ramach Grupy Wyszehradzkiej na rzecz indywidualnych starań o szybsze przyjęcie do UE i NATO. W grudniu 1997 premier Klaus podał się do dymisji.
Do sierpnia 1998 władzę sprawował pozapartyjny rząd Josefa Tošovskýego. W styczniu 1998 parlament ponownie wybrał Havla na prezydenta. W przedterminowych wyborach parlamentarnych czerwcu 1998 zwyciężyła Czeska Partia Socjaldemokratyczna. Premierem został Przewodniczący partii Miloš Zeman, którego w maju 2002 zastąpił Vladimír Špidla. Nowy rząd uaktywnił współpracę z państwami regionu w sprawie integracji z UE i NATO. 12 marca 1999 Czechy, Polska i Węgry zostały przyjęte do NATO. W 2002 wybory parlamentarne wygrała Czeska Partia Socjaldemokratyczna, a premierem został Stanislav Gross. W 2003 nowym prezydentem został Václav Klaus. W kwietniu 2003 Czechy podpisały traktat akcesyjny z UE, który w czerwcu zatwierdzony w referendum. 1 maja 2004, razem z dziewięcioma innymi państwami stały się członkami UE. W 2008 ratyfikowały Traktat lizboński. Obecnie prezydentem Czech jest Miloš Zeman – pierwszy w historii samodzielnych Czech prezydent wybrany w głosowaniu bezpośrednim. W 2006 wybory parlamentarne wygrała Obywatelska Partia Demokratyczna, a premierem został Mirek Topolánek. 18 lutego 2009 parlament ratyfikował traktat lizboński. 17 czerwca 2013 r. w wyniku afery korupcyjnej upadł koalicyjny rząd Petra Nečasa.

</doc>
<doc id="752786" url="https://pl.wikipedia.org/wiki?curid=752786" title="Minestrone">
Minestrone

Minestrone – zupa na bazie warzyw, głównie cukinii, fasolki szparagowej, marchwi, zielonego groszku oraz szpinaku. Jest podawana na różne sposoby: z drobnym makaronem, ryżem, grzankami lub jako przecierka warzywna.
Nazwa pochodzi od włoskiego słowa "minestra" (zupa). Najbardziej popularna i najczęściej spożywana potrawa w wielu rejonach Włoch. Nie ma ścisłego przepisu na tę zupę; jej skład bazuje na warzywach sezonowych i różni się w poszczególnych regionach Włoch.

</doc>
<doc id="752788" url="https://pl.wikipedia.org/wiki?curid=752788" title="Hanni Wenzel">
Hanni Wenzel

Hannelore "Hanni" Weirather z d. Wenzel (ur. 14 grudnia 1956 w Straubing, RFN) – reprezentantka Liechtensteinu w narciarstwie alpejskim, czterokrotna medalistka olimpijska, wielokrotna medalistka mistrzostw świata oraz dwukrotna zdobywczyni Pucharu Świata. Jedna z najbardziej utytułowanych zawodniczek w historii, wygrywała zawody we wszystkich konkurencjach.
Kariera.
Hanni Wenzel urodziła się w Niemczech Zachodnich, jednak rok po jej urodzinach rodzina przeprowadziła się do Liechtensteinu. Jej pierwszym trenerem był jej ojciec, Hubert Wenzel. W zawodach Pucharu Świata zadebiutowała w sezonie 1971/1972, pierwsze punkty zdobywając 1 marca 1972 roku w Heavenly Valley, gdzie zajęła 10. miejsce w slalomie gigancie. Były to jej jedyne punkty w tym sezonie, w klasyfikacji generalnej zajęła 40. miejsce.
Już na początku kolejnego sezonu po raz pierwszy stanęła na podium, 20 grudnia 1972 roku w Saalbach zajmując trzecie miejsce w gigancie. W zawodach tych wyprzedziły ją jedynie dwie Austriaczki: Annemarie Moser-Pröll i Monika Kaserer. Została tym samym pierwszą w historii narciarką z Liechtensteinu, która stanęła na podium zawodów tego cyklu. W kolejnych startach wielokrotnie plasowała się w czołowej dziesiątce, w tym jeszcze raz stanęła na podium: 13 marca 1973 roku w Naeba była druga w slalomie. Sezon ten ukończyła na piątej pozycji w klasyfikacji generalnej, trzeciej w klasyfikacji giganta i szóstej w slalomie. Sezon 1973/1974 zaczęła od zajęcia drugiego miejsca w slalomie 7 grudnia 1973 roku w Val d’Isère. Trzynaście dni później w Zell am See odniosła pierwsze pucharowe zwycięstwo, wygrywając giganta. Na podium stawała także 9 stycznia Les Gets i 14 stycznia w Grindelwald, gdzie była odpowiednio trzecia i druga w gigancie oraz 8 marca 1974 roku w Wysokich Tatrach, gdzie była trzecia w slalomie. W klasyfikacji generalnej była trzecia za Pröll i Kaserer, a w klasyfikacji giganta wywalczyła pierwszą w karierze Małą Kryształową Kulę. W 1974 roku wystartowała także na mistrzostwach świata w Sankt Moritz, gdzie zdobyła swój pierwszy medal na międzynarodowej imprezie. Zwyciężyła tam w slalomie, wyprzedzając bezpośrednio Francuzkę Michèle Jacot oraz Lise-Marie Morerod ze Szwajcarii. Na tej samej imprezie była też druga w kombinacji, rozdzielając Fabienne Serrat z Francji i Monikę Kaserer.
W sezonie 1974/1975 zajęła drugie miejsce w klasyfikacji generalnej, ulegając tylko Pröll. Drugie miejsce zajęła także w klasyfikacji slalomu, w której lepsza była Morerod. Wenzel na podium stawała dziewięciokrotnie, odnosząc dwa zwycięstwa: 21 lutego w Naeba oraz 14 marca 1975 roku w Sun Valley wygrywała slalom. W następnym sezonie nie odniosła jednak żadnego zwycięstwa. Na podium znalazła się tylko dwa razy: 9 stycznia w Meiringen była trzecia w kombinacji, a 17 stycznia 1976 roku w Berchtesgaden była trzecia w slalomie. W klasyfikacji generalnej była tym razem dziewiąta, a w poszczególnych konkurencjach najlepiej wypadła w kombinacji, zajmując szóstą pozycję. W lutym 1976 roku brała udział w igrzyskach olimpijskich w Innsbrucku, zdobywając brązowy medal w slalomie. Po pierwszym przejeździe zajmowała szóste miejsce, tracąc do prowadzącej Pameli Behr z RFN 1,07 sekundy. W drugim przejeździe osiągnęła trzeci czas, co dało jej trzeci łączny wynik. Wyprzedziły ją tylko Niemka Rosi Mittermaier oraz Włoszka Claudia Giordani. Zajęła tam także jedenaste miejsce w zjeździe i dwudzieste w gigancie. Igrzyska w Innsbrucku były równocześnie mistrzostwami świata, jednak kombinację rozegrano tylko w ramach drugiej z tych imprez. W konkurencji tej Wenzel także zajęła trzecie miejsce, ustępując jedynie Mittermaier i Francuzce Danièle Debernard.
Kolejne zwycięstwo odniosła 19 stycznia 1977 roku w Schruns, gdzie okazała się najlepsza w kombinacji. W sezonie 1976/1977 na podium stawała jeszcze pięciokrotnie: 11 grudnia w Courmayeur była trzecia w gigancie, 16 grudnia w Cortina d'Ampezzo była druga w slalomie i trzecia w kombinacji, 3 stycznia w Oberstaufen zajęła drugie miejsce w slalomie, a 26 stycznia 1977 roku w Crans-Montana ponownie była trzecia w kombinacji. Sezon ten ukończyła na piątej pozycji w klasyfikacji generalnej i klasyfikacji slalomu, a w gigancie była ósma. W kombinacji jako jedyna zawodniczka stanęła na podium wszystkich trzech zawodów, jednak nie wywalczyła Małej Kryształowej Kuli, gdyż w sezonie 1976/1977 nie prowadzono oficjalnej klasyfikacji kombinacji.
W sezonie 1977/1978 Wenzel odniosła więcej zwycięstw niż we wszystkich poprzednich sezonach razem wziętych. Do tej pory odniosła cztery zwycięstwa, w tym sezonie jednak najlepsza była sześciokrotnie: 15 grudnia w Madonna di Campiglio, 10 stycznia w Les Mosses i 2 marca w Stratton Mountain wygrywała giganta, a 22 stycznia w Mariborze oraz 24 i 25 stycznia 1978 roku w Berchtesgaden była najlepsza w slalomie. Zajęła także trzecie miejsce w slalomie 10 grudnia w Cervinii i 5 marca w Stratton Mountain, drugie w tej konkurencji 19 stycznia w Bad Gastein oraz drugie w gigancie 9 stycznia w Les Mosses. Dało jej to zwycięstwo w klasyfikacji generalnej, pierwsze w historii wywalczone przez narciarza z tego kraju. Wenzel zwyciężyła także w klasyfikacji slalomu, a w gigancie była druga, za Lise-Marie Morerod. W 1978 roku wzięła udział w mistrzostwach świata w Garmisch-Partenkirchen, zdobywając srebrny medal w kombinacji. Uplasowała się tam o nieco ponad 16 pkt za Annemarie Moser-Pröll, a o 1,64 punktu przed Fabienne Serrat. W pozostałych konkurencjach była piąta w gigancie, szósta w slalomie, a w zjeździe zajęła 29. miejsce. W sezonie 1978/1979 jedenaście razy stawała na podium, w tym cztery razy na najwyższym stopniu: 12 grudnia w Piancavallo wygrała giganta, 3 i 4 grudnia w Pfronten była najlepsza w slalomie i kombinacji, a 8 lutego 1979 roku w Mariborze ponownie zwyciężyła w slalomie. W klasyfikacji generalnej jednak nie zwyciężyła, przegrywając o 3 punkty z Moser-Pröll. Była ponadto druga w klasyfikacji giganta za Christą Kinshofer z RFN, piąta w klasyfikacji slalomu oraz dziesiąta w klasyfikacji zjazdu.
Najlepsze wyniki osiągała w sezonie 1979/1980, kiedy zgromadziła 318 punktów i po raz drugi zdobyła Kryształową Kulę. W najlepszej trójce zawodów plasowała się osiemnastokrotnie, przy czym dziewięć razy zwyciężała: 8 i 14 grudnia w Limone Piemonte wygrywała giganta i kombinację, 10 stycznia w Berchtesgaden i 16 stycznia w Arosa wygrała dwa kolejne giganty, 21 i 23 stycznia była najlepsza w slalomie i kombinacji, 23 stycznia w Mariborze zwyciężyła w slalomie, a 26 stycznia w Saint-Gervais i 28 lutego 1980 roku w Waterville Valley po raz kolejny triumfowała w slalomie gigancie. W efekcie wygrała klasyfikacje giganta i kombinacji, w slalomie była druga, a w klasyfikacji zjazdu zajęła trzecie miejsce. W lutym 1980 roku startowała na igrzyskach olimpijskich w Lake Placid, gdzie w trzech startach zdobyła trzy medale. Najpierw wywalczyła srebro w zjeździe, rozdzielając na podium Annemarie Moser-Pröll oraz Marie-Theres Nadig ze Szwajcarii. Cztery dni później zwyciężyła w gigancie, osiągając najlepszy czas pierwszego przejazdu i trzeci czas w drugim przejeździe. Był to pierwszy w historii złoty medal olimpijski wywalczony przez sportowca z Liechtensteinu. Następnie Wenzel zwyciężyła w slalomie, osiągając najlepsze czasy w obu przejazdach. Jej łączny wynik był lepszy od srebrnej medalistki, Christy Kinshofer o 1,41 sekundy. Zwyciężyła także w kombinacji, ponownie rozgrywanej tylko w ramach mistrzostw świata. W konkurencji tej o blisko 90 punktów wyprzedziła Cindy Nelson z USA, a o blisko 97 punktów pokonała Austriaczkę Ingrid Eberle.
Na podium klasyfikacji generalnej stanęła także w sezonie 1980/1981, zajmując trzecie miejsce. Tym razem wyprzedziły ją jedynie dwie Szwajcarki: Marie-Theres Nadig oraz Erika Hess. Była także druga w klasyfikacji kombinacji, trzecia w gigancie, szósta w slalomie i dziewiąta w klasyfikacji biegu zjazdowego. Na podium znalazła się siedem razy, dwukrotnie wygrywając: 27 stycznia w Les Gets oraz 8 lutego 1981 roku w Zwiesel była najlepsza w kombinacji. Sezon 1981/1982 zaczęła od dziewiątego miejsca w gigancie w Val d’Isère. Następnie była druga w gigancie 10 grudnia we włoskiej miejscowości Pila, a 12 i 13 grudnia w Piancavallo była pierwsza i druga w slalomie. Sezon zakończyła jednak przedwcześnie, z powodu kontuzji kolana. Kontuzja ta wykluczyła ją również ze startów podczas rozgrywanych na początku 1982 roku mistrzostw świata w Schladming.
Przez dwa kolejne sezony zajmowała drugie miejsce w klasyfikacji generalnej. W tym czasie szesnaście razy stawała na podium, z czego siedem razy wygrywała: 30 stycznia w Les Diablerets była najlepsza w kombinacji, 18 marca 1983 roku w Furano wygrała giganta, 21 i 22 grudnia w Haus oraz 13 i 14 stycznia w Bad Gastein zwyciężała w zjeździe i gigancie, a 20 marca 1984 roku w Zwiesel była najlepsza w slalomie. Triumf w Zwiesel był jej ostatnim pucharowym zwycięstwem oraz ostatnim miejscem na podium. W sezonie 1982/1983 zwyciężyła w klasyfikacji kombinacji, a w sezonie 1983/1984 była trzecia w klasyfikacji zjazdu. Wywalczonych w Lake Placid tytułów nie mogła obronić na rozgrywanych w 1984 roku igrzyskach olimpijskich w Sarajewie, ponieważ Międzynarodowy Komitet Olimpijski uznał ją za profesjonalistkę po tym, jak podpisała kontrakty sponsorskie z firmami, które nie były sponsorami reprezentacji narodowej. Z tego samego powodu na igrzyskach w 1984 roku nie wystartował reprezentant Szwecji Ingemar Stenmark. W 1984 roku zakończyła karierę.
W 1980 roku otrzymała nagrodę Skieur d’Or, przyznawaną przez Międzynarodowe Stowarzyszenie Dziennikarzy Narciarskich. W 1980 roku otrzymała także nagrodę sportsmenki roku, przyznawaną przez United Press International. W latach 1971, 1973, 1975, 1976, 1978, 1979, 1980, 1983 i 1984 była wybierana sportsmenką roku w Liechtensteinie. Z ośmioma triumfami Wenzel jest rekordzistką pod względem wygranych zawodów Pucharu Świata w kombinacji. Jest także szósta w klasyfikacji wszech czasów pod względem miejsc na podium wywalczonych w zawodach pucharowych.
Jej siostra: Petra Wenzel, brat Andreas Wenzel, mąż Harti Weirather i siostrzenica Jessica Walter również uprawiali narciarstwo alpejskie. Ponadto córka Hanni Wenzel i Hartiego Weirathera, Tina Weirather także reprezentuje Liechtenstein w narciarstwie alpejskim.

</doc>
<doc id="752790" url="https://pl.wikipedia.org/wiki?curid=752790" title="Cachurzy">
Cachurzy

Cachurzy (nazwa własna йыхбы – "jychby", nazwa rosyjska Цахуры pochodzi od osady Cachur w Dagestanie) – naród kaukaski, żyjący obecnie głównie w Azerbejdżanie (13.000) i rosyjskim Dagestanie (8.200).
Cachurzy używają języka cachurskiego, należącego do grupy lezgińskiej (nachsko-dagestańskiej) języków kaukaskich.

</doc>
<doc id="752791" url="https://pl.wikipedia.org/wiki?curid=752791" title="Cachurowie">
Cachurowie



</doc>
<doc id="752793" url="https://pl.wikipedia.org/wiki?curid=752793" title="Nonthaburi">
Nonthaburi

Nonthaburi () – miasto w środkowej Tajlandii, nad Menamem i licznymi kanałami, w pobliżu Bangkoku, ośrodek administracyjny prowincji Nonthaburi. Według danych szacunkowych z 2019 roku miasto liczyło 254 000 mieszkańców. Drugie co do wielkości miasto kraju. Ośrodek handlowo-usługowy regionu rolniczego, zwłaszcza sadownictwa, warzywnictwa i kwiaciarstwa; port rzeczny, rzemiosło artystyczne; uniwersytet; muzeum; teatr marionetek.

</doc>
<doc id="752795" url="https://pl.wikipedia.org/wiki?curid=752795" title="Wilgotniczka jasna">
Wilgotniczka jasna

Wilgotniczka jasna, wilgotnica jasna ("Gliophorus laetus" (Pers.) Herink) – gatunek grzybów z rodziny wodnichowatych ("Hygrophoraceae").
Systematyka i nazewnictwo.
Pozycja w klasyfikacji według Index Fungorum: "Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1800 r. Persoon nadając mu nazwę "Agaricus laetus". Obecną, uznaną przez Index Fungorum nazwę nadał mu w 1958 r. Josef Herink. 
Synonimów naukowych ma 16.
Nazwę „wilgotnica jasna” podali Barbara Gumińska i Władysław Wojewoda w 1983 r. W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała, aby w razie używania synonimu "Gliophorus laetus" (Pers.) Herink używać nazwy „wilgotniczka jasna”.
Morfologia.
Średnicy od 1,5 do 3,5 cm, młody – półkulisty, później wypukły, stożkowaty do rozpostartego i płaskiego, czasami nawet zapadnięty. Jest półprzeźroczysty, wskutek czego jest prążkowany od prześwitujących blaszek. W wilgotnych warunkach powierzchnia jest mocno śluzowata, błyszcząca i gładka, natomiast w czasie suszy – lepka. Barwa zmienna – od płowopiaskowej do pomarańczowobrunatnej 
Dość rzadkie i grube oraz szeroko przyrośnięte, a czasami nawet zbiegające. Na brzegu kapelusza równe, przy trzonie czasami połączone anastomozami. Początkowo białawe, później – różowawe, niemal zawsze z popielatym, lub rzadziej z zielonkawym odcieniem.
Wysokość od 2 do 5 cm, średnicy od 3 do 5 mm, cylindryczny, niekiedy wygięty, elastyczny. Powierzchnia gładka, mocno śluzowata, błyszcząca. w środku pusty. Ma barwę podobną do kapelusza, nieco jaśniejszą, w górnej części czasami jest szaropopielaty.
Elastyczny, początkowo bladoochrowy, potem brązowopomarańczowy, miejscami półprzeźroczysty. Ma łagodny smak, czasami jest bezwonny, czasami ma nieprzyjemny zapach podobny do zapachu starej gumy.
Biały. Zarodniki o kształcie odszerokoelipsoidalnego do kulistego, gładkie. 
Występowanie i siedlisko.
W Polsce gatunek rzadki. Znajduje się na "Czerwonej liście roślin i grzybów Polski". Ma status V – gatunek zagrożony wymarciem. Znajduje się na listach gatunków zagrożonych także w Szwajcarii, Niemczech i Holandii.
Rośnie od czerwca do października. Występuje gromadnie w trawie i mchach na łąkach, pastwiskach, zaroślach i skrajach lasów.
Znaczenie.
Grzyb niejadalny.
Gatunki podobne.
Do wilgotniczki jasnej najbardziej podobna jest niejadalna wilgotniczka papuzia ("Gliophorus psittacinus"), która ma również zielonkawe zabarwienie, odróżnia się ją szeroko przyrośniętymi blaszkami.

</doc>
<doc id="752796" url="https://pl.wikipedia.org/wiki?curid=752796" title="KDice">
KDice

KDice – strategiczna gra online napisana w 2006 roku przez Ryana Dewsbury’ego. "KDice" jest oparta na technologiach Adobe Flash i AJAX. Rozgrywka w niej wykazuje podobieństwa do popularnej gry planszowej "Ryzyko" – celem gry jest zajęcie wszystkich pól na mapie.
Rozgrywka.
"KDice" jest grą turową przeznaczoną dla siedmiu graczy. Zmagania toczą się na dwuwymiarowych planszach zawierających od 27 do 43 pól. Na początku każdej rozgrywki terytoria są losowo przydzielane poszczególnym graczom. Także losowe liczby kości (reprezentujących armie) są rozmieszczane na każdym z terenów.
By zaatakować, należy wybrać własne terytorium, na którym znajduje się więcej niż jedna kostka. Następnie gracz zaznacza wrogi, przyległy teren. Gra porównuje sumy wyników rzutów kośćmi (liczba rzutów jest równa liczbie kości na danym terenie). Jeżeli atakujący uzyskał wyższą sumę, podbija atakowane terytorium, zaś wszystkie kości poza jedną są przesuwane z terytorium, z którego atakowano do podbitego. W innym wypadku obrońca zachowuje kontrolę, agresor zaś traci wszystkie kości użyte do ataku z wyjątkiem jednej.
Nie ma limitu ataków na turę. Na zakończenie każdej gracz otrzymuje nowe kości w liczbie równej największej liczbie połączonych terenów. Są one rozmieszczane losowo na jego terytoriach. Na każdym z pól może być maksymalnie osiem kości. Nadmiarowe kości (do 32) są zachowywane, jeśli na każdym z terenów jest maksymalna liczba kostek. W kolejnych turach są one rozmieszczane wszędzie, gdzie jest to możliwe (czyli na tych terytoriach danego gracza, na których znajduje się mniej niż 8 kostek). Co ważne, poszczególne kości nie mogą być przemieszczane między terytoriami należącymi do gracza. Celem gry jest podbicie wszystkich terytoriów na mapie lub wyeliminowanie wszystkich przeciwników z gry.

</doc>
<doc id="752798" url="https://pl.wikipedia.org/wiki?curid=752798" title="Dawid Słowakiewicz">
Dawid Słowakiewicz

Dawid Słowakiewicz (ur. 4 stycznia 1984 w Nowym Targu, zm. 25 sierpnia 2021) – polski hokeista.
Kariera.
Wychowanek Podhala Nowy Targ. Od listopada 2011 po raz drugi w karierze zawodnik szwedzkiego klubu Rönnängs IK.
W barwach reprezentacji Polski do lat 18 uczestniczył w turniejach mistrzostw świata do lat 18 edycji 2002 (Dywizja II), w barwch reprezentacji Polski do lat 20 uczestniczył w turniejach mistrzostw świata do lat 20 edycji 2003 (Dywizja I), 2004 (Dywizja IIA).
Zmarł 25 sierpnia 2021. Został pochowany na starym cmentarzu w Nowym Targu.

</doc>
<doc id="752799" url="https://pl.wikipedia.org/wiki?curid=752799" title="Skrypt użytkownika">
Skrypt użytkownika



</doc>
<doc id="752801" url="https://pl.wikipedia.org/wiki?curid=752801" title="Samut Prakan">
Samut Prakan

Samut Prakan (tajski: สมุทรปราการ) – miasto w południowej Tajlandii, przy ujściu rzeki Menam do Zatoki Tajlandzkiej, ośrodek administracyjny prowincji Samut Prakan. Około 471,3 tys. mieszkańców (2013). .

</doc>
<doc id="752802" url="https://pl.wikipedia.org/wiki?curid=752802" title="Dargijczycy">
Dargijczycy

Dargijczycy (darg. дарганти, darganti; ros. даргинцы, dargińcy) – północno-wschodnia kaukaska grupa etniczna pochodząca z Północnego Kaukazu, stanowiąca drugą co do wielkości grupę etniczną w rosyjskiej republice Dagestanu. Mówią w języku dargwa. Grupa etniczna obejmuje jednak wszystkich użytkowników języków grupy dargijskiej; dargwa to standardowa odmiana pośród tych języków. 
Według spisu ludności z 2002 roku Dargijczycy stanowią 16,5% populacji Dagestanu, z 425 526 mieszkańcami. Są oni skoncentrowani w obwodach kajtagskim, dahadajewskim, lewaszyńskim, akuszyńskim i sergokalińskim.
Dargijczycy żyją w Dagestanie od wielu stuleci. W średniowieczu i renesansie tworzyli państwo Kajtag, które przetrwało aż do podboju rosyjskiego. Dziś Dargijczycy są jednymi z najliczniejszych w Dagestanie, drugimi pod względem liczebności po Awarach.
Pochodzenie.
Dargijczycy są antropologicznie spokrewnieni z rasą północno-kaukaską. Jeśli chodzi o pochodzenie rasy północno-kaukaskiej, postawiono dwie hipotezy - autochtoniczną (opracowaną w pracach M.G. Abduszeliszwili, W. P. Aleksejewa itp.) i migracyjną (zaproponowaną przez G. F. Debets).
Kultura.
Infrastruktura i architektura ludu Dargijczyków były niezwykle dobrze rozwinięte w porównaniu z ich sąsiadami przez cały czas ich obecności w Dagestanie. Ludowi mistrzowie tych sztuk wykazali się bardzo wysokim poziomem w budowaniu i ozdabianiu wież oraz fortec, budowaniu zespołów budynków, meczetów, mostów oraz budowaniu konstrukcji irygacyjnych przy źródłach i studniach. Kunszt Dargijczyków jest wyraźnie widoczny w ich sztuce dekoracyjnej i użytkowej: w dziełach złotników Kubaczi; w pracy kamieniarzy, ślusarzy, stolarzy, ceramików i glazurników; w tkactwie, kaletnictwie i futrzarstwie oraz w tańcu ludowym i muzyce wokalnej. Dargijczycy są znani ze swoich tekstyliów. Duchowym i religijnym centrum narodu Dargijczyków była Akusza-Dargo. Główny sąd Dargijczyków również znajdował się w Akuszy. Inne znane miasta dargijskie to Lewaszi, Mekegi, Kubaczi i Kadar.
Przed aneksją regionów zamieszkałych przez Dargijczyków przez Rosję medycyna Darginów była połączeniem medycyny ludowej i medycyny wschodniej. Uzdrowiciele ludowi (khakim) osiągali znaczne sukcesy w leczeniu ran, siniaków, złamań kości i zwichnięć, a nawet trepanacji; byli również biegli w fitoterapii i leczeniu różnych chorób wewnętrznych. Najbardziej znanymi uzdrowicielami byli: Murtuzali Hażi z Butri, który przez pięć lat studiował medycynę w Kairze, pracował również z rosyjskim chirurgiem N. I. Pirogowem i otrzymał od niego zestaw narzędzi chirurgicznych; Tajmaz z Uraki; Mohammed Hażi z Kajalmaki; Dawud Hażi z Akuszy ; Alisułtan Hażi z Urkaraku i inni. Służbę medyczną ustanowiono dopiero w 1894 r.: było to dziewięciu lekarzy i dwanaście pielęgniarek w całym Dagestanie, co dawało stosunek jednego lekarza na 60 000 osób. Od tego momentu w każdym większym ośrodku znajduje się punkt pomocy paramedycznej albo medyk rejonowy, albo powiatowy lub międzyokręgowy szpital, lub punkt pierwszej pomocy z własnym transportem, włączając w to transport lotniczy.
Religia.
Dargijczycy to głównie sunnici praktykujący szkołę szaficką. Istnieje również niewielka mniejszość wyznająca szyizm. Islam zaczął zadomawiać się wśród Dargijczyków co najmniej od XV wieku. W XIX wieku większość Dargijczyków była muzułmanami i do dziś są znani jako bardzo pobożni muzułmanie.

</doc>
<doc id="752803" url="https://pl.wikipedia.org/wiki?curid=752803" title="Ratchaburi">
Ratchaburi

Ratchaburi (tajski: ราชบุรี) - miasto w zachodniej Tajlandii, nad rzeką Klong, na zachód od Bangkoku, ośrodek administracyjny prowincji Ratchaburi. Około 94 tys. mieszkańców.

</doc>
<doc id="752806" url="https://pl.wikipedia.org/wiki?curid=752806" title="4P/Faye">
4P/Faye

4P/Faye – kometa okresowa należąca do rodziny komet Jowisza.
Odkrycie.
Kometa ta została odkryta przez Hervé Faye 23 listopada 1843 roku w Królewskim Obserwatorium w Paryżu.
Orbita komety.
Orbita komety 4P/Faye ma kształt elipsy o mimośrodzie 0,57. Peryhelium znajduje się w odległości 1,65 j.a., aphelium zaś 6,02 j.a. od Słońca. Jest to więc kometa z rodziny Jowisza. Jej okres obiegu wokół Słońca wynosi 7,52 roku, nachylenie do ekliptyki zaś 9,07˚.
Średnica jądra komety 4P/Faye to ok. 3,54 km.

</doc>
<doc id="752813" url="https://pl.wikipedia.org/wiki?curid=752813" title="Komatsu D575">
Komatsu D575

Komatsu D575 – buldożer produkowany przez firmę Komatsu - jednego z największych na świecie producentów maszyn budowlanych. Moc 1150 KM (860 kW). Wymiary standardowego lemiesza tej maszyny pozwalają na przemieszczenie 69 m3 urobku w jednym cyklu roboczym. Wariant D575A-3 SD Super Dozer jest w stanie przemieszczać do 96 m3 materiału.

</doc>
<doc id="752814" url="https://pl.wikipedia.org/wiki?curid=752814" title="Andermatt">
Andermatt

Andermatt – miasto i gmina w Szwajcarii, w kantonie Uri, w pobliżu Przełęczy Św. Gotharda. Około 1,3 tys. mieszkańców.
Linki zewnętrzne.
Oficjalna strona miasta

</doc>
<doc id="752818" url="https://pl.wikipedia.org/wiki?curid=752818" title="Fort pancerny pomocniczy 53a „Winnica”">
Fort pancerny pomocniczy 53a „Winnica”

Fort 53a Winnica – jeden z fortów Twierdzy Kraków. Powstał w latach 1898–1899. Obok Fortu 38 Skała jedyny, w obrębie Twierdzy Kraków, fort typu górskiego. W czasie I wojny światowej na jego przedpolach wybudowano system kawern i okopów.
Obiekt jest jednym z niewielu fortów, w których zachowały się wieże pancerne. Został wpisany do rejestru zabytków. Znajduje się na wzniesieniu Winnica (234 m n.p.m.), ok. 300 m na zachód od ul. Winnickiej w Krakowie. Na forcie prowadzone są obecnie prace porządkowe i remontowe.

</doc>
<doc id="752821" url="https://pl.wikipedia.org/wiki?curid=752821" title="Feldkirch (Austria)">
Feldkirch (Austria)

Feldkirch – miasto powiatowe w Austrii, w kraju związkowym Vorarlberg, siedziba powiatu Feldkirch. Leży w dolinie górnego Renu. Liczy ok. 31 tys. mieszkańców (2010).
Z Feldkirch pochodzi Katharina Liensberger, austriacka narciarka alpejska.
W mieście rozwinął się przemysł włókienniczy, maszynowy, elektroniczny, drzewny, chemiczny oraz poligraficzny.

</doc>
<doc id="752823" url="https://pl.wikipedia.org/wiki?curid=752823" title="Inessa Armand">
Inessa Armand

Inessa Fiodorowna Armand, właściwie Elisabeth-Inès Stéphane d'Herbenville (ur. 8 maja 1874 w Paryżu, zm. 24 września 1920 w Nalczyku) – rosyjska komunistka pochodzenia francuskiego, kochanka Włodzimierza Lenina.
Życiorys.
Urodziła się jako córka Théodore'a Pécheux d'Herbenville, śpiewaka operowego, i Nathalie z domu Wild, teatralnej aktorki komediowej. Ojciec jej umarł gdy miała 5 lat – została wzięta na wychowanie przez ciotkę mieszkającą w Moskwie.
W wieku lat 19 poślubiła Aleksandra Armanda, syna bogatego rosyjskiego przedsiębiorcy z branży tekstylnej. Miała z nim czworo dzieci. Otworzyli razem szkołę dla chłopskich dzieci. Przyłączyła się także do grupy charytatywnej pomagającej pozbawionym środków do życia kobietom z Moskwy.
W 1902 opuściła męża i wyszła za jego młodszego brata Władymira, z którym miała kolejne dziecko.
W 1903 wstąpiła w szeregi nielegalnej Socjaldemokratycznej Partii Robotniczej Rosji. Armand rozpowszechniała nielegalne materiały propagandowe i po aresztowaniu w czerwcu 1907, została skazana na dwuletnie zesłanie na Syberię.
W 1909 po powrocie z zesłania Armand opuściła Rosję i osiadła w Paryżu, gdzie poznała Lenina i innych bolszewików przebywających na emigracji. W 1911 została sekretarzem Komitetu Organizacji Zagranicznych SdPRR utworzonej w celu koordynacji działań wszystkich grup bolszewickich działających w Europie Zachodniej.
Armand powróciła do Rosji w lipcu 1912, aby pomóc w organizacji bolszewickiej kampanii wyborczej do Dumy. Dwa miesiące później została aresztowana i uwięziona na okres sześciu miesięcy. Po uwolnieniu w sierpniu 1913, wyjechała do Galicji do Lenina i Nadieżdy Krupskiej. W tym okresie rozpoczęła także redagowanie bolszewickiej gazety przeznaczonej dla pracujących kobiet pt. "Robotnica".
Armand była zirytowana, gdy wielu socjalistów w Europie nie sprzeciwiło się, a nawet przyczyniło się poprzez głosowania za kredytami wojennymi dla swych narodowych rządów, do wybuchu I wojny światowej. Razem z Leninem prowadziła propagandę wśród wojsk sprzymierzonych nakłaniającą żołnierzy do zwrócenia swojej broni przeciwko swoim oficerom i rozpoczęcia rewolucji socjalistycznej. W marcu 1915, Armand pojechała do Szwajcarii, gdzie zorganizowała antywojenną Międzynarodową Konferencję Kobiet Socjalistycznych.
Gdy 2 marca 1917 car Mikołaj II abdykował przekazując władzę w kraju Rządowi Tymczasowemu, bolszewicy, którzy przebywali na wygnaniu, robili wszystko, by móc powrócić do kraju i współtworzyć przyszłość kraju. Niemieckie Ministerstwo Spraw Zagranicznych, mające nadzieję, że ich obecność w Rosji może przyczynić się do osłabienia państwa carów i przeniesienia wojny na front wschodni, przygotował dla Armand, Włodzimierza Lenina i 26 innych rewolucjonistów specjalnie zaplombowany pociąg celem wysłania go do Piotrogrodu.
Po rewolucji październikowej Armand pełniła funkcję członka komitetu wykonawczego moskiewskiej Rady Delegatów Robotniczych. Była zagorzałym krytykiem decyzji rządu radzieckiego o podpisaniu traktatu pokojowego w Brześciu Litewskim. Po powrocie do Piotrogrodu, została dyrektorem Żenotdiełu, organizacji powołanej do pilnowania równości płci w Partii Komunistycznej i w radzieckich związkach zawodowych. Przewodniczyła także Pierwszej Międzynarodowej Konferencji Kobiet Komunistycznych w 1920. Wkrótce potem zaraziła się cholerą i umarła w wieku 46 lat.
Inessa Armand została sportretowana w filmach "Lenin w Paryżu", "Le Train" i "All My Lenins".

</doc>
<doc id="752825" url="https://pl.wikipedia.org/wiki?curid=752825" title="Sławomir Janicki (polityk)">
Sławomir Janicki (polityk)

Sławomir Wacław Janicki (ur. 28 września 1948 w Radomiu) – polski polityk, matematyk i samorządowiec, prezydent Lublina w latach 1990–1991.
Życiorys.
Ukończył studia na Wydziale Matematyki, Fizyki i Chemii Uniwersytetu Marii Curie-Skłodowskiej w Lublinie. W 1977 uzyskał stopień doktora nauk matematycznych. W 1971 został pracownikiem naukowym Politechniki Lubelskiej.
W 1980 wstąpił do „Solidarności”, przewodniczył komisji zakładowej na uczelni i zasiadał we władzach Regionu Środkowo-Wschodniego związku. Po wprowadzeniu stanu wojennego został internowany na okres od 13 grudnia 1981. Po zwolnieniu w sierpniu 1982 działał w podziemnych struktura „S”.
W 1990 był członkiem prezydium II Krajowego Zjazdu Delegatów w Gdańsku, do 1993 wchodził w skład zarządu regionu. W pierwszej połowie lat 90. należał do Porozumienia Centrum, od 1997 był członkiem RS AWS, od 2004 związany z Partią Centrum (istniejącą do 2008), w której był przewodniczącym zarządu wojewódzkiego.
W latach 1990–1991 zajmował stanowisko prezydenta Lublina. Od 1994 do 1998 i ponownie w latach 2002–2006 zasiadał w radzie miasta, gdzie w latach 2002–2003 piastował stanowisko przewodniczącego rady. Kandydował bez powodzenia w 1997 z list AWS do Sejmu. W okresie 1998–2002 był radnym sejmiku lubelskiego I kadencji. W 2014 bez powodzenia startował do rady miasta (z listy PiS jako kandydat Solidarnej Polski, do której w międzyczasie przystąpił). W 2015 (nadal należąc do tej partii) kandydował bez powodzenia do Sejmu z ramienia komitetu wyborczego wyborców Kukiz’15, zorganizowanego przez Pawła Kukiza. W 2018 ponownie wystartował z listy PiS do rady miejskiej.

</doc>
<doc id="752827" url="https://pl.wikipedia.org/wiki?curid=752827" title="Bad Gastein">
Bad Gastein

Bad Gastein (1906-1996 "Badgastein") – gmina uzdrowiskowa w Austrii, w kraju związkowym Salzburg, w powiecie St. Johann im Pongau, leży w Wysokich Taurach, na wysokości 1002 metrów. Liczy 4171 mieszkańców (1 stycznia 2015). Największe austriackie uzdrowisko z cieplicami radioaktywnymi, znane już od czasów rzymskich, znany ośrodek turystyczno-wypoczynkowy. Ważne centrum kongresowe i ośrodek sportów zimowych.
Sport.
Rozgrywano tu między innymi zawody Pucharu Świata w narciarstwie alpejskim, Pucharu Świata w biathlonie i Pucharu Świata w snowboardzie. W 1958 roku rozegrano tu 15. Mistrzostwa Świata w Narciarstwie Alpejskim.
W Bad Gastein, w latach 2007-2015, rozgrywany był kobiecy turniej tenisowy, Nürnberger Gastein Ladies, zaliczany do rozgrywek WTA Tour.

</doc>
<doc id="752832" url="https://pl.wikipedia.org/wiki?curid=752832" title="Łódzkie Ogłoszenia - Lodzer Anzeiger">
Łódzkie Ogłoszenia - Lodzer Anzeiger



</doc>
<doc id="752834" url="https://pl.wikipedia.org/wiki?curid=752834" title="Felin (imię)">
Felin (imię)

Felin — imię męskie, którego patronem jest św. Felin, towarzysz św. Gratyniana i razem z nim patron Arony. Gratynian i Felin zostali męczennikami za czasów cesarza Decjusza. Relikwie przeniesiono do opactwa w Aronie, gdzie opatem–komendatariuszem był w 1550 Karol Boromeusz. Obecnie opactwo jest zlikwidowane, ale kościół pod wezwaniem męczenników istnieje po dziś dzień.
Żeński odpowiednik: Felina. 
Felin imieniny obchodzi 1 czerwca.

</doc>
<doc id="752836" url="https://pl.wikipedia.org/wiki?curid=752836" title="Leszek Bobrzyk">
Leszek Bobrzyk

Leszek Bobrzyk (ur. 20 lutego 1948 roku w Lublinie) – polski elektrotechnik, elektroenergetyk, automatyk i samorządowiec, prezydent Lublina w latach 1991–1994.
Życiorys.
W 1990 został wiceprezydentem Lublina, zastępując odwołanego Adama Maciąga. W 1991, po odwołaniu Sławomira Janickiego przez radę miasta, został prezydentem Lublina. Urząd sprawował do 1994. W 2002 bez powodzenia kandydował do lubelskiej rady miejskiej.
Doktor inżynier elektrotechniki w zakresie elektroenergetycznej automatyki zabezpieczeniowej. Pracownik Wyższej Szkoły Ekonomii i Innowacji w Lublinie oraz dyrektor Invest-Banku w Lublinie. Współautor książki "Laboratorium zabezpieczeń elektroenergetycznych". 
Obecnie jako senior bierze udział w zawodach lekkoatletycznych (w rzucie dyskiem, a także w skoku w dal). Medalista mistrzostw świata i Europy w kategorii weteranów.

</doc>
<doc id="752837" url="https://pl.wikipedia.org/wiki?curid=752837" title="St Mary’s Stadium">
St Mary’s Stadium

St Mary’s Stadium – stadion piłkarski w Southampton, w Anglii. Na tym obiekcie rozgrywa swoje mecze drużyna Southampton F.C. Obiekt zbudowany kosztem 32 milionów funtów może pomieścić 32 689 widzów. 
St Mary’s Stadium jest siedzibą Southampton F.C. od 2001. Wcześniej klub rozgrywał swoje spotkania na The Dell, który służył klubowi z Hampshire od 1898. Prawa do nazwy nowego stadionu Świętych nabyła firma ubezpieczeniowa Friends Provident stąd pełna nazwa stadionu brzmiała: The Friends Provident St Mary’s Stadium. W 2006 roku nowy sponsor Flybe.com nie zdecydował się na zakup praw do nazwy stadionu, co oznaczało powrót do nazwy: St Mary's Stadium.

</doc>
<doc id="752838" url="https://pl.wikipedia.org/wiki?curid=752838" title="Felina">
Felina

Felina – imię żeńskie; żeński odpowiednik imienia Felin, którego patronem jest św. Felin, towarzysz św. Gratyniana i razem z nim patron Arony. 
Felina imieniny obchodzi 1 czerwca. 
Postaci fikcyjne o imieniu Felina:
Felina w sztuce:

</doc>
<doc id="752839" url="https://pl.wikipedia.org/wiki?curid=752839" title="Stanisław Miedza-Tomaszewski">
Stanisław Miedza-Tomaszewski

Stanisław Władysław Miedza-Tomaszewski, właściwie Stanisław Władysław Tomaszewski ps. „Bartoszek”, „Malarz”, „Miedza”, „Wiśniewski” (ur. 20 stycznia 1913 w Warszawie, zm. 15 grudnia 2000 tamże) – polski rysownik, plastyk, grafik, architekt wnętrz, żołnierz Armii Krajowej. Brat fotografa Jerzego Tomaszewskiego. Ojciec chrzestny prezydenta RP Lecha Kaczyńskiego.
Życiorys.
W latach 1935–1939 studiował architekturę wnętrz u Wojciecha Jastrzębowskiego i malarstwo u Karola Tichego na Akademii Sztuk Pięknych w Warszawie. Dyplom uzyskał w czerwcu 1939.
Podczas okupacji hitlerowskiej pracował w Departamencie Informacji, dokumentował zbrodnie Niemców na ziemiach polskich. Podobnie jak jego brat, oprócz fotografowania robił odbitki ze zdjęć przyniesionych przez Niemców do wywołania w zakładzie, w którym pracował. Dokumentacja ta wkrótce została przerzucona do Londynu i stanowiła dowód w procesach norymberskich.
We współpracy z Józefem Walaszczykiem pomagał Żydom w getcie, przemycając żywność, leki i dokumenty. . Pozwoliło to na przeniesienie go do szpitala zakaźnego, gdzie udał nagły atak wyrostka robaczkowego. W związku z tym został przetransportowany do szpitala na Woli, gdzie również działała komórka konspiracyjna. Prof. Józef Grzybowski i dr Leon Manteuffel-Szoege przeprowadzili pozorowaną operację, w trakcie której pacjent został zamieniony na przygotowane zwłoki niedawno zmarłego mężczyzny. Lekarze oznajmili dyżurnemu agentowi gestapo, że pomimo udanego zabiegu operowany zmarł. W mieście ukazały się klepsydry Stanisława Miedzy-Tomaszewskiego i odbył się jego pogrzeb – on sam ukrywał się przez resztę okupacji. Ta niezwykła ucieczka stanowiła podstawę scenariusza filmu "Umarłem, aby żyć".
Przed i po aresztowaniu aż do 1946 roku Miedza był jednym z projektantów Grobów Pańskich w kościele św. Anny w Warszawie. Groby Pańskie i żłóbki bożonarodzeniowe w tym kościele, nawiązujące do aktualnej sytuacji kraju, projektował także podczas stanu wojennego i do końca lat 80.
Brał także udział w Akcji N. W czasie powstania warszawskiego tworzył plakaty i znaczki dla podziemia (m.in. Poczty Polowej AK). Był autorem winiety konspiracyjnego "Biuletynu Informacyjnego" oraz okładek i rysunków do broszur i książek drukowanych przez Tajne Wojskowe Zakłady Wydawnicze. Projektował dywersyjne banknoty (najbardziej znana pięciomarkówka, podrzucana żołnierzom niemieckim jadącym na front wschodni, na pozór nieróżniąca się od oryginału, nosiła napis: "5 marek odszkodowania otrzyma twoja rodzina, gdy zginiesz na froncie wschodnim" i podpis "Hitlerowska rzeźnia").
Jako wuj Lecha i Jarosława Kaczyńskich złożył ich kandydatury na casting do głównych ról w filmie "O dwóch takich, co ukradli księżyc" z 1962.
Stanisław Miedza-Tomaszewski po wojnie wykładał na warszawskiej Akademii Sztuk Pięknych oraz był jednym z autorów "socrealistycznej przebudowy wnętrz Hotelu Bristol", przeprowadzonej w latach 1952–1954 przez zespół: Kazimierz Biernacki, Stanisław Miedza-Tomaszewski, Jerzy Świdliński, Zenon Różewicz (wystrój niezachowany, usunięty podczas gruntownej renowacji Hotelu w latach 80 Opracował album "Plakaty powstańczej Warszawy", wydany w Warszawie w 1989, opublikował też książkę "Benefis konspiratora". 
Był współautorem z Andrzejem Janem Wróblewskim, Stanisławem Siemkiem i Olgierdem Rutkowskim obudowy komputera AKAT-1 w 1959, konstrukcji Jacka Karpińskiego.
Stanisław Miedza-Tomaszewski był ojcem chrzestnym prezydenta RP Lecha Kaczyńskiego oraz mężem Ireny, siostry Jadwigi Kaczyńskiej. Spoczywa na cmentarzu Powązkowskim w Warszawie (kwatera 92-2-9).

</doc>
<doc id="752841" url="https://pl.wikipedia.org/wiki?curid=752841" title="Wilgotniczka papuzia">
Wilgotniczka papuzia

Wilgotniczka papuzia, wilgotnica papuzia ("Gliophorus psittacinus" (Schaeff.) Herink) – gatunek grzybów z rodziny wodnichowatych ("Hygrophoraceae").
Systematyka i nazewnictwo.
Pozycja w klasyfikacji według Index Fungorum: "Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1774 r. Schaeffer nadając mu nazwę "Agaricus psittacinus". Obecną, uznaną przez Index Fungorum nazwę nadał mu w 1958 r. Josef Herink.
Synonimów naukowych ma ponad 20. Niektóre z nich:
Nazwę polską „wodnica papuzia” podała Barbara Gumińska w 1983 r. (dla synonimu "Hygrocybe psittacina" (Schaeff.) P. Kumm.) W polskim piśmiennictwie mykologicznym gatunek ten opisywany był też jako „wodnicha żywobarwna”. W 2021 Komisja ds. Polskiego Nazewnictwa Grzybów Polskiego Towarzystwa Mykologicznego zarekomendowała, aby w razie używania synonimu "Gliophorus psittacinus" (Schaeff.) Herink używać nazwy „wilgotniczka papuzia”.
Morfologia.
Średnicy od 1 do 4 cm, młody – stożkowaty, dzwonkowaty, później wypukły do rozpostartego z tępym garbkiem. Cienkomięsisty, jego powierzchnia jest bardzo mocno śluzowata. Kolor trawiastozielony, później żółtozielony, zielonopomarańczowy, pomarańczowożółty, pomarańczowobrązowy. Starsze owocniki płowieją, a ich brzeg staje się pofałdowany i żłobiony od prześwitujących blaszek.
Grube, rzadkie, szerokie, wybrzuszone, przyrośnięte do trzonu. U młodych owocników mają barwę od żółtej do pomarańczowej, u starszych zielonkawą.
Wysokość 3–7 cm, grubość 3–8 mm. Jest walcowaty, lub wrzecionowaty, pusty i bardzo śluzowaty. Powierzchnia gładka, błyszcząca, w dolnej części żółta lub pomarańczowa, w górnej zielona.
Bardzo kruchy, biały z odcieniem żółtawym, zielonkawym i pomarańczowym. Smak łagodny, brak zapachu.
Biały, nieamyloidalny. Zarodniki eliptyczne, gładkie.
Występowanie i siedlisko.
W Polsce gatunek rzadki. Znajduje się na "Czerwonej liście roślin i grzybów Polski". Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych. Znajduje się na listach gatunków zagrożonych także w Holandii i Niemczech.
Pojawia się od maja do połowy listopada na nienawożonych pastwiskach, łąkach, trawnikach, na obrzeżach lasów, na leśnych drogach, na trawiastych miejscach w świetlistych lasach.
Znaczenie.
Grzyb niejadalny.
Gatunki podobne.
Ze względu na charakterystyczny kolor, łamliwość i oślizgłość pomylenie wilgotniczki papuziej z innym gatunkiem jest mało prawdopodobne. Nieco podobna jest dzwonkówka brązowozielona ("Entoloma incanum"), która jednak nie ma odcieni żółtopomarańczowych.

</doc>
<doc id="752843" url="https://pl.wikipedia.org/wiki?curid=752843" title="Firmus (imię)">
Firmus (imię)

Firmus – imię męskie pochodzenia łacińskiego, pochodzące od przymiotnika "firmus", 'trwały, mocny, silny'. Istnieje siedmiu świętych o tym imieniu. 
Firmus imieniny obchodzi 1 czerwca.
Zobacz też:

</doc>
<doc id="752844" url="https://pl.wikipedia.org/wiki?curid=752844" title="Mate Parlov">
Mate Parlov

Mate Parlov (ur. 16 listopada 1948 w Splicie, zm. 29 lipca 2008 w Puli) – chorwacki bokser walczący w barwach Jugosławii, mistrz olimpijski, świata i Europy. Były zawodowy mistrz federacji WBC w wadze półciężkiej.
Kariera amatorska.
Rozpoczął międzynarodową karierę w 1968, kiedy to dotarł do ćwierćfinału na Igrzyskach Olimpijskich w Meksyku w wadze średniej (przegrał z późniejszym mistrzem Chrisem Finneganem z Wlk. Brytanii). W następnym roku zdobył srebrny medal podczas Mistrzostw Europy w Bukareszcie w wadze średniej (wygrał wówczas m.in., z Januszem Gortatem, z którym wielokrotnie mierzył się podczas międzynarodowych imprez, zawsze wygrywając).
Kolejne sukcesy odnosił w wadze półciężkiej. Był kolejno: mistrzem Europy w Madrycie 1971, mistrzem olimpijskim w Monachium 1972, ponownie mistrzem Europy w Belgradzie 1973 (na wszystkich trzech imprezach wygrał w Gortatem), wreszcie w 1974 zwyciężył w pierwszych Mistrzostwach Świata w Hawanie.
Osiem razy zdobywał mistrzostwo Jugosławii (w latach 1967-1974). Raz wystąpił w meczu z reprezentacją Polski (w Zrenjaninie 25 lutego 1972, wygrał ze Stanisławem Draganem w 3. rundzie przez t.k.o).
Jako amator stoczył 310 walk, przegrywając tylko 13.
Kariera zawodowa.
Parlov przeszedł na zawodowstwo w 1975. Zdobył tytuł zawodowego mistrza Europy w wadze półciężkiej w 1976 wygrywając z dotychczasowym mistrzem Domenico Adinolfim. Bronił skutecznie mistrzostwa w trzech walkach. W 1978 zdobył mistrzostwo świata organizacji WBC po wygraniu przez z Miguelem Angelem Cuello przez nokaut w 9. rundzie. W tym samym roku wygrał w obronie tytułu z Johnem Contehem i przegrał z Marvinem Johnsonem.
W grudniu 1979 stoczył walkę z Marvinem Camelem o pierwszy tytuł w nowo utworzonej wadze junior ciężkiej. Walka zakończyła się remisem. W powtórzonej walce 31 marca 1980 Camel wygrał na punkty. Po tej walce Parlov zakończył karierę bokserską.
Parlov stoczył 29 walk zawodowych, z których wygrał 24, przegrał 3 (z Matthew Saadem Muhammadem, Johnsonem i Camelem) i zremisował 2 (z Matthew Saadem Muhammadem i Camelem).
Mieszkał w miejscowości Fažana niedaleko Puli. W marcu 2008 wykryto u niego raka płuc. Zmarł 29 lipca tego roku w szpitalu w Puli.

</doc>
<doc id="752846" url="https://pl.wikipedia.org/wiki?curid=752846" title="Awarowie (naród kaukaski)">
Awarowie (naród kaukaski)

Awarowie (nazwa własna: магӀарулал "ma’arulal", dosłownie „ludzie gór”), czasem dla odróżnienia od żyjącego w średniowieczu, a noszącego tę samą nazwę ludu koczowniczego, określani jako Awarczycy – naród kaukaski, zamieszkujący głównie rosyjski Dagestan, gdzie stanowi 27,9% populacji i jest najliczniejszą grupą etniczną.
Awarowie zamieszkują głównie południowo-zachodnią, górzystą część Dagestanu oraz przyległe doń tereny w Azerbejdżanie; poza tym awarska diaspora zamieszkuje też w stolicy tej republiki – Machaczkale, a także w dużych miastach Rosji, zwłaszcza w Moskwie. Ogólna liczba Awarów szacowana jest na około 800–900 tysięcy, spośród czego Dagestan zamieszkuje 577,1 tys. osób.
Używają języka awarskiego należącego do zespołu awaro-didojskiego, tworzącego podgrupę w grupie północno-wschodniej (nachsko-dagestańskiej) języków kaukaskich. Awarowie wyznają islam sunnicki z wyraźnymi wpływami sufizmu.
Wspólna nazwa z proto-mongolskimi Awarami, którzy we wczesnym średniowieczu zajęli część terenów Kaukazu, jest podstawą spekulacji o pochodzeniu współczesnych Awarów od ich średniowiecznych imienników. Jest możliwe, że są potomkami głównego trzonu starożytnego plemienia Awarów, którego odgałęzieniem byli Awarowie „europejscy”. Informacje takie pozostają w kręgu hipotez, jednak przeciw temu związkowi przemawia m.in. odrębność językowa obu ludów.
Znani Awarowie: Imam Szamil, Rasuł Gamzatow, Sułtan Ibragimow, Chabib Nurmagomiedow, Magomiet Gadżyjew.

</doc>
<doc id="752849" url="https://pl.wikipedia.org/wiki?curid=752849" title="Marie-Therese Nadig">
Marie-Therese Nadig



</doc>
<doc id="752852" url="https://pl.wikipedia.org/wiki?curid=752852" title="Chartowo Tower">
Chartowo Tower

Chartowo Tower – dwudziestokondygnacyjny wysokościowiec mieszkalny w kształcie elipsy położony w Poznaniu, na Chartowie przy osiedlu Rusa (z którego blokami z "wielkiej płyty" kontrastuje). Mieści w sobie 210 mieszkań. Wieżowiec jest 7 najwyższym budynkiem w mieście. Autorzy projektu: Krzysztof Frąckowiak, Aleksandra Kornecka, Stanisław Mikołajczak, Katarzyna Weiss.
Pozwolenie na budowę tego budynku uzyskano w 1999 roku, natomiast budowę rozpoczęto w 1996. Budowa trwała do 2000 roku. W 2003 roku pojawiła się plotka o rzekomym dużym odchyleniu budynku od pionu (nawet do 40 cm) i konieczności jego rozbiórki. Nadzór budowlany i przedstawiciel projektanta zdecydowanie temu zaprzeczyli, mówiąc, że jeśli było odchylenie, to małe (1,5 cm, a dopuszczalne to 6 cm) i naprawialne.
Koszt budowy metra kwadratowego wyniósł ok. 3100 zł.

</doc>
<doc id="752854" url="https://pl.wikipedia.org/wiki?curid=752854" title="Ruch zwolenników Sathya Sai Baby">
Ruch zwolenników Sathya Sai Baby



</doc>
<doc id="752861" url="https://pl.wikipedia.org/wiki?curid=752861" title="Justin Hawkins">
Justin Hawkins

Justin David Hawkins (ur. 17 marca 1975 w Chertsey) – lider grupy Hot Leg, frontman The Darkness, zanim do niego dołączył grał w Vital Signs. Ukończył Huddersfield Technical College. Ma brata – Dana. Od 2005 roku prowadzi swój solowy projekt, British Whale.
Jego styl ukształtowały przede wszystkim zespoły tworzące klasycznego hard rocka i glam metal w latach 70. i 80. XX wieku, takich jak Van Halen, Led Zeppelin, Queen, Def Leppard, Whitesnake, Aerosmith czy AC/DC.
W 2006 roku piosenkarz został sklasyfikowany na 88. miejscu listy 100 najlepszych wokalistów wszech czasów według Hit Parader.
Życiorys.
Wczesne lata.
Urodził się w Chertsey w Surrey w Wielkiej Brytanii. Wkrótce wraz z rodziną przeniósł się do Suffolk w Lowestoft, gdzie dorastał wraz z młodszym bratem Danem (ur. 12 grudnia 1976) i siostrą. W młodym wieku nauczył się grać na gitarze i innych instrumentach muzycznych.
Uczęszczał do Kirkley High School, gdzie nakręcono program "Rock School" dla stacji Channel 4, jednakże wszystkie nawiązania do Hawkinsa i jego ówczesnego zespołu The Darkness zostały usunięte, pomimo iż muzyk wspierał szkołę wartymi tysiące funtów instrumentami muzycznymi. Przerwał naukę tam przed zdaniem 'A' Levels (odpowiednik polskiej matury). Następnie studiował Music Technology w Huddersfield Technical College.
Kariera.
Miłość Hawkinsa do muzyki rockowej urosła w siłę podczas gdy grał w heavy metalowym zespole The Commander (jako Justin „Turbo” Hawkins, wraz z Rico Mussonem, Shaggym Forleyem, Davidem „Growy” Owensem, Jimem Lee i Richardem „Breaky” Bedfordem).
Był solowym gitarzystą The Darkness, dopóki jego brat Dan nie zobaczył jego występu – interpretacji mimicznej do „Bohemian Rhapsody” zespołu Queen w The Swan, w Beccles, 31 grudnia 1999. Od tego czasu zaczęli używać potencjału Justina jako frontmana grupy, mimo że wciąż grał większość solówek gitarowych w zespole.
Debiutancki albumu "Permission To Land" (2003) sprzedano w ilości 1,5 miliona egzemplarzy w Wielkiej Brytanii.
W 2005 Justin rozpoczął solowy projekt British Whale. Debiutancki singiel, „This Town Ain't Big Enough for Both of Us”, cover hitu grupy Sparks z 1974 roku, wydany 15 sierpnia osiągnął 6 miejsce na liście przebojów UK Singles Chart. W 2006 Justin wydał drugi singiel, który dostępny był tylko do ściągnięcia z sieci. Był to nieoficjalny hymn na Puchar Świata, zatytułowany „England”.
W sierpniu 2006 ujawniono informację o uzależnieniu frontmana od alkoholu i narkotyków; informacja została potwierdzona przez managera zespołu The Darkness. 11 października 2006 ujawnił, że po sukcesie odniesionym w 2003 przez singiel „I Believe In A Thing Called Love”, w ciągu trzech lat wydał ponad £150,000 na kokainę. Kiedy zdał sobie sprawę, że nie ma już kontroli nad swoimi nałogami, poddał się kuracji odwykowej w renomowanej londyńskiej klinice The Priory.
W październiku 2006 Hawkins opuścił The Darkness i został zastąpiony na wokalach przez basistę Richiego Edwardsa.
Zaśpiewał także chórki do coveru grupy The Sweet, „Hell Raiser”, nagranego przez Def Leppard w 2006 na ich album "Yeah!".
W 2007 był jednym z 6 kandydatów do reprezentowania Wielkiej Brytanii na konkursie Eurowizji w Helsinkach, śpiewając w duecie z Beverlei Brown. Wspólnie zaśpiewali napisaną przez Justina piosenkę „They Don’t Make 'Em Like They Used To”, ale nie wygrali eliminacji.
16 marca 2007 Justin Hawkins pojawił się w Comic Relief, transmitowanym podczas półgodzinnego programu "Top Gear of the Pops". Wykonał tam piosenkę Billy Ocean, „Red Light Spells Danger”, wspólnie z prezenterami programu.
29 marca 2007 Justin stworzył nowy profil na portalu MySpace zawierający między innymi piosenki które miały pojawić się na jego solowym albumie zatytułowanym "Panther". Były to utwory: „You Can't Hurt Me Anymore”, „I've Met Jesus” i „Whichever”. 12 maja Justin dodał kolejną piosenkę „Gay In The 80's”, która również miała pojawić się na tym albumie. 13 lipca wszystkie piosenki zostały usunięte, a na ich miejscu pojawiło się zdanie: "Będziecie musieli poczekać" (angielski oryginał: "You'll Just Have to Wait"). Hawkins ogłosił także, że uczestniczył w nagraniu dwóch albumów grupy Magnet Watch, zatytułowanych "Nude Horizon" i "Party Party Time Time".
8 listopada 2007 o 3:00 nad ranem Justin umieścił na MySpace blog zawierający linki do organizacji Do the Green Thing, dla której skomponował utwór „Do It In The Dark”, który był podkładem muzycznym do krótkiego filmiku który zachęcałby ludzi do wyłączania światła i urządzeń elektrycznych i oszczędzania energii. Piosenka została wydana jako singiel, ale jest też dostępna do ściągnięcia za darmo.
W 2008 Justin, wspólnie z Pete’em Rinaldim, Samuelem SJ Stokesem i Darbym Toddem założył zespół Hot Leg, który supportował amerykańskie zespoły Alter Bridge i Extreme podczas ich tras koncertowych po Wielkiej Brytanii. Zespół 20 października 2008 wydał pierwszy singiel, „Trojan Guitar”, zwiastujący płytę "Red Light Fever", która pojawiła się na sklepowych półkach w styczniu 2009 nakładem wytwórni Barbecue Rock Records. Premierę kolejnego singla zespołu, „I've Met Jesus” miała miejsce 15 grudnia 2008.
Hawkins użyczył swojego głosu i gry na gitarze dla „Kurtza”, wokalisty „bad guy band” Mantyz w serialu animowanym BBC "Freefonix", którego premiera była 4 stycznia 2008. W filmie "Telestar" (2008), opowiadającym o życiu i karierze Joego Meeksa, wystąpił jako Screaming Lord Sutch u boku Kevina Spacey, Pam Ferris i Jamesa Cordena. Pojawił się też w "Psychosis" (2010) jako Josh z Charismą Carpenter.
Można było usłyszeć „Black Shuck” w komedii "Szkoła rocka" (2003), „Growing on Me” w komedii "Jazda na maksa" (2004), a „I Believe in a Thing Called Love” w "" (2004) i serialu "Glee" (2014).
W 2011 Hawkins wraz z członkami oryginalnego składu The Darkness wznowił działalność zespołu.
Stał się znany z noszenia kocich kombinezonów (catsuits) i kwiecistości. W październiku 2014 próbował sprzedawać swoje stare kombinezony w serwisie eBay.
27 maja 2015 ukazał się czwarty krążek w karierze The Darkness "The Last Of Our Kind", który promował rysunkowy teledysk do singla "Barbarian".
Życie prywatne.
W latach studenckich (1995-97) był związany z Kathryn Biddle. Od 2000 roku spotykał się menadżerką Sue Whitehouse, którą poślubił w 2004 roku, mają córkę Charlotte. Związany był też z Jennifer Stephens (2003-2004) i Heleną Linder (2010). 18 października 2012 roku ożenił się z Sarah Hawkins.

</doc>
<doc id="752865" url="https://pl.wikipedia.org/wiki?curid=752865" title="Seleukos (imię)">
Seleukos (imię)

Seleukos – imię męskie pochodzenia greckiego, od "séleukos" – "gorący, zapalczywy". Jest ono znane przede wszystkim jako imię królów z dynastii Seleucydów, rządzących państwem leżącym na terenach Bliskiego i Środkowego Wschodu w trzech ostatnich stuleciach p.n.e.
Oto poszczególni władcy z tej dynastii noszących to imię:
Imię to nosiło również kilku świętych katolickich, w tym św. Seleukos, wspominany razem ze śwśw. Pamfilem, Pawłem i innymi świętymi.
Seleukos imieniny obchodzi 1 czerwca. 

</doc>
<doc id="752866" url="https://pl.wikipedia.org/wiki?curid=752866" title="Patrice Abanda">
Patrice Abanda

Patrice Abanda Etong (ur. 3 sierpnia 1978 w Jaunde), wzrost: 185 cm, waga: 82 kg, kameruński piłkarz, występował na pozycji obrońcy.
Kariera klubowa.
Swoją karierę zaczynał w Tonnerre Jaunde, z którym w 1997 roku zajął siódme miejsce, a rok później trzecie. Dostrzegli go działacze greckiego Apollonu Kalamaria i Abanda zmienił barwy klubowe. Grał tam przez dwa sezony, a następnie wyjechał do Czech. Jego pierwszym klubem w tym kraju była Sparta Praga. W sezonie 2000/2001 i 2002/2003 zdobył mistrzostwo kraju, a w sezonie 2003/2004 Puchar kraju. Następnie odszedł do innego czeskiego klubu, o nazwie 1. FK Drnovice, gdzie rozegrał 12 meczów, a po sezonie po raz kolejny zmienił otoczenie. Tym razem na FK Teplice, gdzie z kolei wystąpił w 9 meczach.
Na sezon 2006/2007 postanowił wyjechać z Czech i zmienił drużynę na mało znany, albański KS Besa Kavajë, gdzie grał z rodakiem François Endene'em Elokanem. W 2007 roku zakończył karierę.
Kariera reprezentacyjna.
Został powołany do kadry Kamerunu na Mistrzostwa Świata 1998, jednak nie zagrał na nich ani minuty, a „Nieposkromione Lwy” odpadły z turnieju już w fazie grupowej. W 2000 roku grał na Igrzyskach Olimpijskich w Sydney, kiedy to Kamerun pokonał Hiszpanię 5:3 w karnych, 2:2 w regulaminowym czasie. Warto dodać, że piłkarze z Afryki przegrywali 2:0 i musieli odrabiać straty, co doskonale im się udało. Zwycięskiego karnego, dającego Kameruńczykom złoty medal, na bramkę zamienił Pierre Wome.

</doc>
<doc id="752868" url="https://pl.wikipedia.org/wiki?curid=752868" title="Marian Maciejewski (prezbiter)">
Marian Maciejewski (prezbiter)

Marian Maciejewski (ur. 24 marca 1926 w Poznaniu, zm. 31 stycznia 1998 w Szamotułach) – katolicki prezbiter, kanonik.
W roku 1947 wstąpił do Seminarium Duchownego w Poznaniu, gdzie studiował do roku 1953. Po zakończeniu studiów otrzymał 30 maja 1953 w poznańskiej farze z rąk ks. abpa Walentego Dymka święcenia kapłańskie. Rozpoczął pracę jako wikariusz w Rogoźnie.
W roku 1956 został wikariuszem parafii katedralnej w Poznaniu, oraz pełnił obowiązki kapelana i sekretarza ks. bpa Franciszka Jedwabskiego.
W roku 1965 został proboszczem parafii Św. Wawrzyńca w Pniewach, następnie w 1968 dziekanem dekanatu pniewskiego.
W roku 1992 ks. abp Jerzy Stroba mianował go Kanonikiem Honorowym Kapituły Kolegiackiej w Poznaniu.
Od 24 marca 2003 roku jest patronem pniewskiego gimnazjum. Święto szkoły obchodzone jest w dzień urodzin księdza kanonika. Z okazji nadania imienia szkole, została wydana książka pt. "Przekazałem Wam, co sam otrzymałem" w której opublikowano testament księdza, wspomnienia mieszkańców Pniew oraz homilie wygłoszoną podczas mszy pogrzebowej.

</doc>
<doc id="752873" url="https://pl.wikipedia.org/wiki?curid=752873" title="Lochkow">
Lochkow

Lochkow (ang. "Lochkovian")

</doc>
<doc id="752875" url="https://pl.wikipedia.org/wiki?curid=752875" title="3~">
3~



</doc>
<doc id="752876" url="https://pl.wikipedia.org/wiki?curid=752876" title="Gorodok">
Gorodok



</doc>
<doc id="752879" url="https://pl.wikipedia.org/wiki?curid=752879" title="CF">
CF



</doc>
<doc id="752880" url="https://pl.wikipedia.org/wiki?curid=752880" title="Meglena Kunewa">
Meglena Kunewa

Meglena Sztiłjanowa Kunewa, bułg. Меглена Щилянова Кунева (ur. 22 czerwca 1957 w Sofii) – bułgarska prawniczka i polityk, wiceminister spraw zagranicznych (2001–2002), przewodnicząca Komitetu Integracji Europejskiej (2001–2006) i minister ds. europejskich (2002–2006), od 1 stycznia 2007 do 2 lutego 2010 komisarz Unii Europejskiej ds. ochrony konsumenta jako pierwszy bułgarski członek Komisji Europejskiej, od 2014 do 2017 wicepremier, od 2016 również minister edukacji i nauki.
Życiorys.
Ukończyła studia na wydziale prawa Uniwersytetu Sofijskiego im. św. Klemensa z Ochrydy, na którym następnie uzyskała stopień doktora (1984). Kontynuowała karierę naukową, w tym samym czasie prowadziła w radiu publicznym BNR program o tematyce prawniczej. W 1990 została starszym legislatorem w Rządowym Centrum Legislacji. Na tym stanowisku pracowała do 2001. W międzyczasie ukończyła fakultet spraw zagranicznych na Georgetown University.
W wyborach parlamentarnych w 2001 została wybrana do Zgromadzenia Narodowego z listy Narodowego Ruchu Symeona Drugiego. Dwa miesiące po wyborach, w sierpniu 2001, zrezygnowała z mandatu, ponieważ została delegowana na stanowiska wiceministra spraw zagranicznych i przewodniczącą Komitetu Integracji Europejskiej w nowo utworzonym rządzie. Była głównym negocjatorem prowadzącym rozmowy w sprawie przystąpienia Bułgarii do Unii Europejskiej. Specjalnie dla niej w maju 2002 został utworzony urząd ministra ds. europejskich w gabinecie Symeona Sakskoburggotskiego. Pozostała na tym stanowisku po wyborach parlamentarnych 2005, kiedy władzę w kraju przejęła koalicja BSP-NDSW-DPS, a na czele nowego gabinetu stanął socjalista Sergej Staniszew.
26 października 2006 Meglena Kunewa otrzymała nominację na pierwszego bułgarskiego członka Komisji Europejskiej. José Manuel Barroso desygnował ją na stanowisko komisarza ds. ochrony konsumenta. Parlament Europejski zaakceptował tę nominację 12 grudnia tego samego roku (583 głosy za, 21 przeciw, 28 wstrzymujących się). Urząd komisarza objęła 1 stycznia 2007, kiedy to Bułgaria została oficjalnie państwem członkowskim, zaprzysiężenie odbyło się 22 stycznia przed Trybunałem Sprawiedliwości w Luksemburgu. W 2008 otrzymała nagrodę dla najlepszego komisarza UE ufundowaną przez czasopismo „European Agenda”.
W wyborach do Parlamentu Europejskiego w 2009 startowała z listy Narodowego Ruchu na rzecz Stabilności i Postępu, uzyskując mandat deputowanej z najlepszym wynikiem w kraju. Zrezygnowała z jego objęcia, pozostając w składzie Komisji Europejskiej.
Chociaż należała do najlepiej ocenianych komisarzy, nowy premier Bułgarii Bojko Borisow, niedługo po wygraniu przez jego partię GERB wyborów parlamentarnych, zapowiedział, że Meglena Kunewa nie otrzyma ponownej nominacji. Zamiast niej wybrał minister spraw zagranicznych ze swojego rządu Rumjanę Żelewą, która jednak zrezygnowała w wyniku zarzutów o zatajenie udziałów w firmie konsultingowej oraz o konflikt interesów, po czym zastąpiła ją Kristalina Georgiewa.
Po odejściu z Komisji Europejskiej została doradcą Siima Kallasa. Weszła również w skład rady dyrektorów grupy bankowej BNP Paribas. Objęła też funkcję przewodniczącej rady zarządzającej think tanku European Policy Centre.
W 2011 Meglena Kunewa wzięła udział w wyborach prezydenckich jako kandydatka niezależna, w pierwszej turze głosowania zajęła 3. miejsce, zdobywając 14% głosów poparcia. Założyła także nową partię polityczną pod nazwą Ruch „Bułgaria na rzecz Obywateli”, która w wyborach w 2013 nie przekroczyła jednak wyborczego progu. W 2014 Meglena Kunewa dołączyła ze swoją partią do Bloku Reformatorskiego, bez powodzenia startując z pierwszego miejsca do Europarlamentu. W tym samym roku została natomiast wybrana do Zgromadzenia Narodowego 43. kadencji.
7 listopada 2014 objęła urząd wicepremiera ds. polityki europejskiej i kwestii instytucjonalnych w drugim rządzie Bojka Borisowa. 3 lutego 2016 została również ministrem edukacji i nauki w tym samym gabinecie. Urzędy te sprawowała do stycznia 2017, w tym samym roku ustąpiła z przywództwa w partii.
W 2018 otrzymała nominację na ambasadora Unii Europejskiej przy Radzie Europy.
Życie prywatne.
Meglena Kunewa jest żoną finansisty Andreja Prymowa, ma jednego syna. Mówi biegle po angielsku, francusku i rosyjsku. Jest katoliczką.

</doc>
<doc id="752882" url="https://pl.wikipedia.org/wiki?curid=752882" title="CTF">
CTF



</doc>
<doc id="752886" url="https://pl.wikipedia.org/wiki?curid=752886" title="Piec donicowy">
Piec donicowy

Piec donicowy – rodzaj pieca do wytopu szkła, nazywany tak, ponieważ masę szklaną topi się w ustawionych w nim okrągłych tyglach zwanych "donicami". Piec tego typu może zawierać jeden, dwa lub więcej tygli. W każdym z nich może być wytwarzany inny rodzaj masy szklanej. Wszystkie tygle są podgrzewane jednocześnie, ponieważ są ustawione w jednej przestrzeni ogniowej pieca.

</doc>
<doc id="752887" url="https://pl.wikipedia.org/wiki?curid=752887" title="Zewnątrzsterowność">
Zewnątrzsterowność

Zewnątrzsterowność – cecha osobowości przejawiająca się poleganiem na innych osobach, zależności od ich decyzji i od innych sił zewnętrznych. Jest ona przeciwstawiana wewnątrzsterowności. Polskie słowo "zewnątrzsterowność" jest tłumaczeniem z języka angielskiego dwóch odrębnych terminów z zakresu nauk społecznych: "other-direction" Davida Riesmana oraz "outer containment" Waltera Recklessa. Terminy te nie powinny być mylone.
Zewnątrzsterowność u Davida Riesmana.
Zewnątrzsterowność ("other-direction") jest u Riesmana pewnym typem osobowości opisanym w pracy "Samotny tłum" (1950). Jest on charakterystyczny dla współczesnych społeczeństw postprzemysłowych, dysponujących dużą ilością wolnego czasu i dóbr materialnych, a dzięki temu zdolnych do rozrzutnej „luksusowej” konsumpcji.
Typ zewnątrzsterowny przeważa wśród młodzieży, mieszkańców większych miast oraz osób o wysokich dochodach. Ludzie żyją tu tak jak "nakazują" im inni by zdobyć akceptację i stać się lubianym. Zewnątrzsterowność cechuje się uczuleniem na oczekiwania i preferencje innych. Człowiek zewnątrzsterowny „podbija ludzi”, żyje wśród ludzi, musi umieć porozumiewać się z innymi. Często zatraca pewność kim właściwie jest i dokąd zmierza. Ma wiele twarzy i zmienia je w zależności od okoliczności. Jest głodny nowych doświadczeń, boi się, żeby nie zostać w tyle. Często jest niepewny, zaniepokojony, ocenia się zbyt surowo i żyje w świecie złudzeń, które nie są w stanie dorównać rzeczywistości. 
Zewnątrzsterowność u Waltera Recklessa.
Zewnątrzsterowność ("outer containtment") u Waltera Recklessa jest częścią jego teorii kontroli społecznej. Czasami utożsamiana jest błędnie z teorią poczucia umiejscowienia kontroli, nie jest jednak z nią tożsama, jako że odnosi się jedynie do opisu funkcjonowania ludzi wewnątrz/zewnątrzsterownych, bez wyraźnego akcentowania procesów atrybucyjnych, leżących u podłoża tych zachowań.
W przypadku człowieka zewnątrzsterownego czynniki zewnętrzne (takie jak nacisk społeczny, rozkazy, sugestie, wskazówki innych ludzi, nagrody, kary, instytucje) są głównym sprawcą zachowań i przekładają się bezpośrednio na jego zachowanie.
Osoba zewnątrzsterowna jest zwykle podporządkowana, często zachowuje się konformistycznie, oczekuje że inni będą podejmować za nią decyzje, jest bierna i trudno toleruje niejednoznaczności. Zwykle jest lojalna wobec tych, którzy nią kierują, niezwykle posłuszna wobec władzy, ale jednocześnie mało twórcza. Ludzie zewnątrzsterowni mają skłonność do spostrzegania świata jednowymiarowo ("biało-czarno"). Zewnątrzsterowność idzie także w parze ze skłonnością do traktowania innych (np. wychowywania dzieci) poprzez kontrolę i wymaganie posłuszeństwa.

</doc>
<doc id="752888" url="https://pl.wikipedia.org/wiki?curid=752888" title="Tite Kubo">
Tite Kubo

Tite Kubo (jap. 久保 帯人 "Kubo Taito", właśc. Noriaki Kubo 久保宣章 "Kubo Noriaki", ur. 26 czerwca 1977) – japoński mangaka, autor serii "Bleach".
Historia.
Tite jest synem członka rady miejskiej położonego w hirosimowym powiecie Aki miasteczka Fuchū. Ukończył Prefekturalne Liceum Okręgu Aki w Hirosimie. W wieku 18 lat złożył pierwszą koncepcję Zombie Powder[""]. Zombie Powder został odrzucony wiele razy, ale kiedy Kubo miał 22 lata, magazyn Shūkan Shōnen Jump rozpoczął serializację mangi, jednak z powodu braku popularności zaprzestano publikacji.
W 2004 r. studio Pierrot rozpoczęło adaptację Bleacha, najpopularniejszego dzieła autora, do postaci serialu animowanego. Premierowe odcinki emitowane były na antenie TV Tokyo. W 2005 r. Kubo został uhonorowany nagrodą Shōgakukan Manga przyznaną Bleachowi w kategorii w shōnen. W lipcu 2012 roku opublikowano pięćsetny rozdział "Bleacha". Tite Kubo wraz z Makoto Matsubarą współtworzył dwie beletryzacje serii "Bleach", zostały wydane przez Shūēshę pod szyldem Jump Books. Kubo wystąpił w 112 odcinku japońskiego programu radiowego Bleach B-Station. Tamże wraz z Masakazu Moritą (aktorem podkładającym głos pod Ichigo Kurosakiego, głównego bohatera Bleacha) udzielił wywiadu, podczas którego odpowiedział na pytania fanów. 26 lipca 2008 Tite Kubo udał się swoją pierwszą podróż do Stanów Zjednoczonych, gdzie w San Diego gościł na Comic-Conie.
Utwory.
Publikowane przez wydawnictwo Shūeisha.
Opowiadania ilustrowane.
Tygodnik Shūkan Shōnen Jump.
Komiksy seryjne.
Tygodnik Shūkan Shōnen Jump.
Powieści.
Jump Books.

</doc>
<doc id="752890" url="https://pl.wikipedia.org/wiki?curid=752890" title="Prowincja Samut Sakhon">
Prowincja Samut Sakhon

Samut Sakhon (taj. สมุทรสาคร) – jedna z centralnych prowincji ("changwat") Tajlandii. Sąsiaduje z prowincjami Samut Songkhram, Ratchaburi, Nakhon Pathom i Bangkokiem. Prowincja leży nad zatoką Tajlandzką.

</doc>
<doc id="752891" url="https://pl.wikipedia.org/wiki?curid=752891" title="Kościół Opatrzności Bożej w Piasku">
Kościół Opatrzności Bożej w Piasku

Kościół Opatrzności Bożej w Piasku - kościół filialny Parafii Ewangelicko-Augsburskiej w Częstochowie.
Historia.
W 1755 r. koloniści niemieccy wznieśli w Piasku kaplicę ewangelicką oraz uruchomili szkołę. Kaplica wkrótce uległa ona spaleniu. W 1760 r. w jej miejsce zbudowali kościół, który w pierwotnej postaci zachował się do dzisiaj.
Architektura i wyposażenie.
Kościół zbudowano na rzucie prostokąta zbliżonym do kwadratu, z niską kwadratową więżą od frontu. Jego architektura, jak i wyposażenie, są skromne i klasyczne, co jest cechą charakterystyczną świątyń protestanckich. Do najważniejszego wyposażenia należą oryginalny, zachowany z okresu budowy kościoła drewniany rokokowy ołtarz ambonowy, organy, a także XIX-wieczna chrzcielnica.

</doc>
<doc id="752895" url="https://pl.wikipedia.org/wiki?curid=752895" title="Eogyrinus">
Eogyrinus

Eogyrinus (z greckiego "eos" – wczesny "gyrinos" – kijanka) – rodzaj labiryntodonta z rodziny Eogyrinidae. Był jednym z największych karbońskich tetrapodów, i być może największym przedstawicielem swojej rodziny, osiągając 4,6 m długości i ważącym do 560 kg.
Był prawdopodobnie świetnym pływakiem, pomagającym sobie długim ogonem. Był drapieżnikiem, czyhającym bez ruchu na przepływającą ofiarę, podobnie jak współczesne krokodyle.

</doc>
<doc id="752896" url="https://pl.wikipedia.org/wiki?curid=752896" title="Valerie Perrine">
Valerie Perrine

Valerie Ritchie Perrine (ur. 3 września 1943 w Galveston, w stanie Teksas) – amerykańska aktorka i modelka, występowała w roli Eve Teschmacher w filmie sci-fi "Superman" (1978), za rolę w dramacie biograficznym Boba Fosse "Lenny" (1974) u boku Dustina Hoffmana otrzymała nominację do Złotego Globu i Oscara.
Urodziła się jako córka Kennetha Perrine'a, amerykańskiego podpułkownika, i Winifred McGinley. Ze względu na służbę wojskową Kennetha, rodzina Perrine’ów musiała często zmieniać miejsce zamieszkania.
Karierę rozpoczynała jako tancerka w Las Vegas. W 1971 roku pojawiła się w filmie "Diamenty są wieczne", jednak jej nazwisko zostało pominięte nawet w napisach końcowych. W 1972 roku wystąpiła w "Rzeźnii nr 5"; w tym samym roku miała sesję zdjęciową dla magazynu "Playboy".
W 1991 wystąpiła w filmie „Płonący brzeg” w roli Isabelle.

</doc>
<doc id="752897" url="https://pl.wikipedia.org/wiki?curid=752897" title="Hydromulcz">
Hydromulcz

Hydromulcz (ang. "hydromulch") - mokra mieszanka stosowania do zazieleniania trawników, stabilizacji gruntów (skarp, nasypów) oraz rekultywacji metodą hydrosiewu.
Gotowa mieszanka hydromulczu zawiera:
Mokra mieszanka jest wylewana na grunt za pomocą hydrosiewnika.

</doc>
<doc id="752899" url="https://pl.wikipedia.org/wiki?curid=752899" title="Godło Azerbejdżańskiej SRR">
Godło Azerbejdżańskiej SRR

Godło Azerbejdżańskiej Socjalistycznej Republiki Radzieckiej zawierało typowe elementy godeł republik związkowych ZSRR: umieszczony w centralnym punkcie godła sierp i młot – symbol sojuszu robotniczo chłopskiego oraz najważniejszy element godła Związku Radzieckiego, a także wschodzące słońce – mające wyrażać świt, początek nowej ery w życiu kraju. Na tle owej tarczy słonecznej widniał wizerunek wieży wiertniczej, której obecność wskazywała na główne bogactwo kraju – ropę naftową. Całość otoczona była przez wieniec złożony ze stylizowanych kłosów zboża oraz gałązek bawełny z otwartymi torebkami nasiennymi. Umieszczenie symbolu zboża i bawełny w godle z jednej strony podkreślało znaczenie rolnictwa dla kraju oraz symbolizowało dobrobyt, a z drugiej – nawiązywało do graficznego wyglądu godła ZSRR. U góry, u zbiegu obu wieńców umieszczono czerwoną pięcioramienną gwiazdę – oznaczającą zwycięstwo komunizmu w pięciu częściach świata. Wieńce przepasane były czerwonymi wstęgami, na których umieszczone było wezwanie do jedności proletariatu: 
"Proletariusze wszystkich krajów, łączcie się!" w językach azerskim: "Бүтүн ватанрин пролетарлары, бирлешин!" i rosyjskim: "Пролетарии всех стран, соединяйтесь!". U góry, także na czerwonej wstędze znajdowała się dwujęzyczna nazwa republiki w języku azerskim: Азәрбајҹан Совет Сосиалист Республикасы i rosyjskim: Азербайджанская Советская Социалистическая Республика ("Azerbejdżańska Socjalistyczna Republika Radziecka").
Autorem godła był artysta grafik Rubien Szchijan. Zostało przyjęte w 1937 roku. Wcześniej, od 1931, obowiązywała inna wersja: w środku oprócz wieży wiertniczej znajdowały się również inne obiekty związane z wydobyciem ropy naftowej oraz traktor. Nad sierpem i młotem zamiast czerwonej gwiazdy znajdował się półksiężyc i gwiazda – symbol islamu (jest to ewenement w radzieckiej heraldyce, starannie usuwającej wszelkie religijne symbole).

</doc>
<doc id="752902" url="https://pl.wikipedia.org/wiki?curid=752902" title="Choroba Bowena">
Choroba Bowena

Choroba Bowena (łac. "morbus Bowen") – postać raka przedinwazyjnego ("carcinoma in situ") skóry; pojedyncze lub mnogie ogniska, dobrze odgraniczone od skóry zdrowej, brunatnawej barwy, o hiperkeratotycznej lub gładkiej powierzchni.
Patogeneza.
Uważa się, że związek z wystąpieniem choroby Bowena mają takie czynniki jak:
Objawy i przebieg.
Dla choroby Bowena charakterystyczne są zmiany płasko-wyniosłe, wyraźnie odgraniczone, szerzące się na obwód "pełzakowato". W środkowej części zmiany może pojawić się nadżerka i zanik bliznowaty.
Zmiany lokalizują się najczęściej na skórze kończyn i tułowia.
Zmiany nie ustępują samoistnie, 10% przypadków choroby Bowena z czasem przechodzi w raki kolczystokomórkowe.
Gdy zmiany dotyczą żołędzi prącia bądź warg sromowych, mówi się o erytroplazji Queyrata.
Historia.
Jednostkę chorobową jako pierwszy opisał John Templeton Bowen w 1912 roku.

</doc>
<doc id="752905" url="https://pl.wikipedia.org/wiki?curid=752905" title="Lotnisko Debrzno">
Lotnisko Debrzno



</doc>
<doc id="752907" url="https://pl.wikipedia.org/wiki?curid=752907" title="Piec wannowo-zmianowy">
Piec wannowo-zmianowy

Piec wannowo-zmianowy (wanna szklarska) – rodzaj pieca do wytopu szkła składającego się z basenu, w którym znajduje się topiona masa szklana i z przestrzeni ogniowej znajdującej się ponad nim.

</doc>
<doc id="752908" url="https://pl.wikipedia.org/wiki?curid=752908" title="Prowincja Samut Songkhram">
Prowincja Samut Songkhram

Samut Songkhram (taj. สมุทรสงคราม) – jedna z centralnych prowincji ("changwat") Tajlandii. Sąsiaduje z prowincjami Phetchaburi, Ratchaburi i Samut Sakhon. Prowincja leży nad zatoką Tajlandzką. Jest najmniejszą prowincją Tajlandii. Tutaj urodziły się pierwsze bliźnięta syjamskie Chang i Eng Bunker.

</doc>
<doc id="752910" url="https://pl.wikipedia.org/wiki?curid=752910" title="Elland Road">
Elland Road

Elland Road – stadion piłkarski w Leeds (w dzielnicy Beeston) w hrabstwie West Yorkshire w Anglii. Od 1919 siedziba klubu piłkarskiego Leeds United. Stadion ma pojemność 37 890 miejsc. Podczas turnieju Mistrzostw Europy w piłce nożnej 1996 w Anglii na stadionie zostały rozegrane trzy mecze fazy grupowej. W czasie Pucharu Świata w Rugby 2015 stadion był areną dwóch spotkań fazy grupowej.
Stadion posiada 4 trybuny: północną im. Dona Reviea, wschodnią im. Jacka Charltona, południową im. Normana Huntera i zachodnią im. Johna Charlesa.
Historia.
Lata początkowe.
Tereny, na których obecnie znajduje się stadion, pod koniec XIX w. były własnością browaru Bentley i nosiły nazwę "Old Peacock Ground", od nazwy pobliskiego pubu, od której pochodzi przydomek klubu – "Pawie" (ang. "Peacock").
Po sprzedaży gruntów przez browar za kwotę 1100 funtów, kolejnym właścicielem została lokalna drużyna rugby Holbeck Rugby Club. 23 kwietnia 1898 odbył się na tych terenach pierwszy mecz piłki nożnej i był to finał West Yorkshire Cup pomiędzy Hunslet i Harrogate, w którym Hunslet wygrał 1:0. Przed sezonem 1898–99 wybudowano jedną trybunę. Prawdopodobnie w tym czasie tereny wokół boiska zaczęto nazywać Elland Road.
Od sezonu 1902–03 zrzeszona w miejskiej lidze rugby, drużyna Leeds Woodville współdzieliła boisko z zespołem Holbeck RFLC. W 1904 zespół Holbeck, po przegranej w play-offach z ekipą St. Helens, uległ rozwiązaniu, a tereny boiska przekształcono tymczasowo na targowisko. W tym samym roku powstał klub piłkarski Leeds City, który wynajął tereny Elland Road na najbliższy sezon. Umowa najmu została podpisana 13 października 1904 na kwotę 75 funtów rocznie.
W 1905 Leeds City zostało przyjęte do Football League, a po pierwszym sezonie w lidze, klub wybudował kosztem 1 050 funtów zadaszone trybuny na 5000 miejsc po zachodniej stronie boiska. Frekwencja na meczach stale rosła, osiągając – 30 grudnia 1905 – ponad 22 500 widzów podczas derbego meczu z Bradford City, z którego dochód ze sprzedaży biletów wyniósł 487 funtów.
W lutym 1906 klub kupił od lokalnego przedsiębiorstwa Monk’s Bridge Iron Company 3961 m² pobliskiej ziemi za cenę 420 funtów. 17 listopada 1906 przed meczem z Chelsea, burmistrz Leeds Joseph Hepworth odsłonił nowo wybudowaną trybunę na 4000 miejsc. Koszt budowy wyniósł 3000 funtów. Wzdłuż trybuny znajdował się tor treningowy, a tuż przy niej szatnie dla zawodników i sędziów oraz garaże samochodowe. Na boisku przeprowadzono prace melioracyjne w celu poprawienia odpływu nadmiaru wody w czasie opadów deszczu.
Podczas I wojny światowej na boisku odbywały treningi strzeleckie.
Na początku sezonu 1919–20 klub został oskarżony o nieprawidłowości finansowe związane z nielegalnym opłacaniem zawodników w czasie I wojny światowej. W wyniku tych oskarżeń klub został usunięty z Football League po pierwszych ośmiu meczach nowego sezonu, a następnie rozwiązany. Surowa kara została wymierzona głównie z powodu zachowania dyrekcji klubu, która odmówiła współpracy z FA w czasie śledztwa, nie przekazując dokumentacji finansowej klubu.
Wycofanie klubu z rozgrywek skłoniło grupę lokalnych biznesmenów do pomysłu przekształcenia Elland Road w cegielnię, ze względu na istniejące pod nim pokłady gliny, lecz ostatecznie boisko zostało na krótki okres wynajęte klubowi piłkarskiemu Yorkshire Amateurs, co pozwoliło uratować Elland Road przed zniszczeniem.
W 1920 roku Yorkshire Amateurs sprzedał Elland Road nowo utworzonemu klubowi Leeds United za 250 funtów.
1920-1945.
W latach 20. XX w. nad trybuną południową wybudowano drewniany dach w kształcie beczki, który zyskał miano "„drapaczki”". Kolejną trybunę, o nazwie "Lowfields", wybudowano od strony wschodniej. Za bramką od strony północnej znajdował się plac dla kibiców, którego nazwa „Spion Kop” upamiętniała brytyjskich żołnierzy poległych w Bitwie o Spion Kop.
W latach 30. i 40. XX w. na Elland Road nie wprowadzono żadnych znaczących zmian.
27 grudnia 1932 spotkanie z Arsenalem oglądało 56 796 widzów, co pozostało rekordem frekwencji przez 35 lat.
W 1938 odbył się tutaj finał Rugby Football League pomiędzy Leeds i Hunslet w obecności 54 112 widzów.
W czasie II wojny światowej teren stadion został zarekwirowany przez War Office na cele administracyjne.
1946-1980.
9 listopada 1953 podczas meczu z Hibernian po raz pierwszy zastosowano sztuczne oświetlenie. Zainstalowane oświetlenie o wartości 7000 funtów, było wówczas najdroższe w Anglii, a sam mecz przyciągnął na trybuny 31 500 widzów.
18 września 1956, we wczesnych godzinach porannych na stadionie wybuchł pożar, który strawił trybunę zachodnią, a także uszkodził duży fragment boiska. Zniszczeniu uległy biura, sprzęt sportowy, sprzęt do fizjoterapii, szatnie, loża prasowa, generatory do oświetlenia, a dach trybuny zawalił się przed przyjazdem straży pożarnej. Całkowite szkody oszacowano na 100 000 funtów, lecz ubezpieczenie było niewystarczające do pokrycia strat. W usuwaniu gruzu brali udział zawodnicy klubu. Zarząd, przy współpracy Rady Miasta Leeds, wystosował apel o zbiórkę funduszy na odbudowę trybuny. Ostatecznie zebrano 60 000 funtów, a na początku następnego sezonu ligowego otwarto nową trybunę, której koszt budowy wyniósł 180 000 funtów. Nowa trybuna posiadała 4 000 miejsc siedzących. Dwa lata później wybuchł kolejny pożar, po meczu Central League z Preston North End, który dzięki szybkiej reakcji sekretarza klubu Cyrila Williamsona oraz kilku dyrektorów został szybko opanowany i nie wyrządził znaczących szkód.
20 marca 1965 odbyła się pierwsza transmisja telewizyjna z Elland Road z meczu ligowego pomiędzy Leeds United a Evertonem wygranego przez gospodarzy 4:1.
15 marca 1967 podczas powtórki meczu piątej rundy Pucharu Anglii przeciwko Sunderlandowi ustanowiono nowy rekord frekwencji wynoszący 57 892 widzów.
W kwietniu 1968 roku plac Spion Kop został usunięty, a w jego miejsce wybudowano za 250 000 funtów nową trybunę. Zadaszona konstrukcja została zbudowana w mniej niż sześć tygodni i stała się znana jako Gelderd End. Po ukończeniu prac budowlanych pomiędzy nową trybuną a boiskiem pozostał pas ziemi o szerokości ok. 18 m, wobec czego zdecydowano się przesunąć murawę o 9 m w kierunku trybuny.
W 1970 połączono trybunę zachodnią z północną, a także wschodnią z północną. Prace modernizacyjne kosztowały 400 000 funtów.
W 1972 został otwarty sklep z klubowymi pamiątkami.
W 1974 przebudowano kosztem 500 000 funtów trybunę południową. Zdemontowano drewniany dach. Nowa trybuna mogła pomieścić 4 000 widzów i posiadała rząd 16 lóż VIP. Plany połączenia trybuny południowej ze wschodnią zostały ograniczone przez brak funduszy. W tym samym roku zmodernizowano oświetlenie. Zamontowano nowe maszty oświetleniowe o wysokości 79 m, które były wówczas najwyższe w Europie. Początkowo wzniesiono trzy maszty – dwa po obu stronach trybuny The Kop i jeden w południowo-zachodnim narożniku – a ostatni cztery lata później.
1981-2000.
Pierwszym transmitowanym na żywo meczem z Elland Road była powtórka finału Pucharu Ligi rugby pomiędzy Hull FC i Widnes, rozegrana 19 maja 1982 roku.
Latem 1982 roku klub sprzedał Elland Road miastu Leeds za 2,5 miliona funtów, otrzymując w zamian dzierżawę obiektu na okres 125 lat.
We wrześniu 1991 otwarto narożnik między trybunami południowa i wschodnią.
W kwietniu 1992 na tyłach trybuny zachodniej otwarto salę bankietową oraz centrum konferencyjne.
Latem 1992 wyburzono trybuną wschodnią Lowfields, a w jej miejsce wybudowano nową dwupoziomową trybunę na 17 000 miejsc (10 000 miejsc na dolnym poziomie i 7 000 miejsc na górnym poziomie). Koszt remontu zakończonego w 1993 wyniósł 5,5 mln funtów. Na nowej trybunie mieściło się 25 lóż VIP. Na jej dolnym poziomie część miejsc przeznaczono na sektor rodzinny. Trybuna wschodnia była wówczas największą trybuną wspornikową na świecie.
W sezonie 1994-95 na trybunie północnej The Kop zamontowano krzesełka, dzięki czemu Elland Road stało się stadionem wyłącznie z miejscami siedzącymi. Wypełnienie stadionu miejscami siedzącymi wynikało z zaleceń Raportu Taylora, który powstał po tragicznych wydarzeniach z 15 kwietnia 1989 na stadionie Hillsborough w Sheffield podczas półfinału Pucharu Anglii pomiędzy Nottingham Forest i Liverpoolem. Otwarcie przebudowanej trybuny północnej odbyło się w październiku 1994 w obecności prezydenta klubu Georgea Lascellesa oraz Elsy Revie, wdowie po Donie Revie, byłym zawodniku i trenerze Leeds United. Trybunie północnej nadano imię Dona Revie.
16 listopada 1997 na Elland Road odbył się trzeci i decydujący mecz rugby z serii Super League Test pomiędzy Wielką Brytanią i Australią w obecności 39 337 widzów.
W 1998 klub odkupił od miasta stadion za 10 milionów funtów.
2001-2010.
16 sierpnia 2001 prezes klubu, Peter Ridsdale wysłał do akcjonariuszy oraz posiadaczy karnetów list dotyczący przyszłości klubu, w którym przedstawił dwa scenariusze zmian: modernizacja Elland Road lub przeniesienie siedziby klubu na inny stadion. Do listu dołączona była ankieta do głosowania, a treść listu była stronnicza na korzyść zmiany siedziby. Z 18 500 ankietowanych aż 87,6% opowiedziało się za przeprowadzką. 7 września 2001 Ridsdale ogłosił zamiar przeniesienia klubu na 50-tysięczny stadion w Skelton. Plany te nigdy nie doszły do skutku, ponieważ Ridsdale ustąpił ze stanowiska w marcu 2003, pozostawiając klub w trudnej sytuacji finansowej.
22 grudnia 2001 w meczu Premier League z Newcastle United ustanowiono nowy rekord frekwencji, odkąd stadion posiadał jedynie miejsca siedzące. Spotkanie oglądało 40 287 widzów.
W 2003 Elland Road został sprzedany z klauzulą dzierżawy i wykupu na 25 lat, w celu spłaty pożyczki zaciągniętej od Jacka Petcheya, angielskiego biznesmena i filantropa.
27 grudnia 2006 roku okazało się, że stadion został sprzedany 15 miesięcy wcześniej korporacji Teak Trading Corporation z siedzibą na Brytyjskich Wyspach Dziewiczych.
Latem 2006 została zmodernizowana trybuna południowa. Remont obejmował pomieszczenia kuchenne, powierzchnie biurowe na antresoli, modernizacje zaplecza korporacyjnego oraz restauracji Billy’s Bar, nazwanej na cześć byłego kapitana klubu Billyego Bremnera.
2011-2022.
W lipcu 2017 roku przeprowadzono szereg wewnętrznych i zewnętrznych ulepszeń, aby poprawić ogólny wygląd stadionu. Ulepszenia polegały na częściowej modernizacji dachu i elewacji trybuny zachodniej, banerów po obu stronach trybuny wschodniej, południowej i północno-wschodnim narożniku boiska, na których widniały podobizny byłych i obecnych zawodników Leeds United. Ponadto wyremontowano wnętrza trybuny zachodniej mieszczące szatnie.
W kwietniu 2020 po śmierci legendy Leeds Normana Huntera, trybuna południowa została nazwana jego imieniem.
W styczniu 2021 klub ogłosił plany przekształcenia części obiektu w centrum szczepień, aby przeciwdziałać pandemii COVID-19, w ramach programu szczepień COVID-19 w Wielkiej Brytanii.
Trybuny stadionu.
Trybuna im. Dona Reviego.
Trybuna północna o pojemności 7 000 miejsc (w tym narożniki północno-wschodni i północno-zachodni).
Wcześniej nosiła nazwę Gelderd End lub Kop i pierwotnie była placem. W 1994 nadano jej imię na cześć najbardziej utytułowanego menedżera i byłego gracza klubu, Dona Revie. W północno-zachodnim narożniku znajduje się centrum systemu monitoringu wizyjnego obiektu.
Trybuna im. Jacka Charltona.
Trybuna wschodnia o pojemności 14 900 miejsc.
Trybuna dwupoziomowa, wybudowana jako ostatnia z 4 trybun, w miejscu trybuny Lowfields. Otwarta w sezonie 1993–94 kosztem 5,5 miliona funtów. Po ukończeniu była to największa trybuna wspornikowa na świecie, mieszcząca 10 000 widzów na poziomie dolnym i 7000 na poziomie górnym. Sektor rodzinny został przeniesiony z trybuny południowej i pierwotnie obejmował cały dolny poziom; w późniejszym okresie jednak zostało to zmienione i obecnie istnieją dwa sektory rodzinne, po jednym na każdym końcu niższego poziomu dla członków klubu i posiadaczy biletów sezonowych uczestniczących w meczach wspólnie z dziećmi. Pomiędzy sektorami rodzinnymi znajduje się 25 loż VIP. W tylnej części trybuny znajdują się sklepy, punkty bukmacherskie i restauracja.
Trybuna im. Normana Huntera.
Trybuna południowa o pojemności 5000 miejsc (w tym narożniki południowo-wschodni i południowo-zachodni).
Trybuna zbudowana w 1974 roku kosztem 500 000 funtów, zastąpiła trybunę Scratching Shed ("drapaczka"), która znajdowała się tam od lat 20. XX w. Składa się z dwóch niedużych kondygnacji, które przecina rząd 32 lóż VIP oraz restauracja. W południowo-zachodnim narożniku znajduje się niewiele miejsc siedzących oraz duży ekran wideo. Narożnik południowo-wschodni może pomieścić 1710 widzów i był przeznaczony dla kibiców klubów przyjezdnych. W późniejszym czasie sektor kibiców gości został przeniesiony na trybunę zachodnią. Latem 2006 trybuna została przebudowana i zamknięta na kilka pierwszych meczów sezonu 2006–07. W tylnej części trybuny mieści się restauracja Billy’s Bar, nazwana na cześć byłego kapitana Leeds Billy Bremnera. Mieści się tutaj klubowy sklep. 23 kwietnia 2020 władze klubu ogłosiły, że trybuna zostanie nazwana imieniem Normana Huntera, który zmarł 20 kwietnia.
Trybuna im. Johna Charlsa.
Trybuna zachodnia o pojemności 11 000 miejsc.
Wcześniej znana jako West Stand. Przemianowana w hołdzie zmarłemu 21 lutego 2004 Johnowi Charlsowi, byłemu zawodnikowi klubu. Jest to najstarsza dwupoziomowa trybuna na Elland Road, zbudowana w 1957 po spaleniu się poprzedniej trybuny. Znajdują się tutaj biura klubowe, sala bankietowa, centrum konferencyjne, stanowiska komentatorskie oraz zaplecze dla przedstawicieli radia i prasy. Trybuna mieści także lożę dla dyrektorów drużyn gospodarzy i gości. Od września 2011 znajduje się tutaj sektor kibiców drużyn goszczących na Elland Road.
Boisko.
Boisko o wymiarach 105 m długości i 68 m szerokości. Pod murawą znajduje się system ogrzewania gruntu, którego łączna długość instalacji wynosi ok. 95 km. System ogrzewania murawy oraz drenaż pozwalają rozgrywać mecze nawet w bardzo trudnych warunkach atmosferycznych. Pod trybuną zachodnią i północna znajdują się studnie poboru wody, co pozwala czerpać wodę do podlewania murawy z własnego ujęcia wody.
Pomniki.
W 1999 przed stadionem odsłonięto pomnik legendarnego kapitana Leeds United Billy Bremnera.
W maju 2012, z okazji 40. rocznicy zdobycia przez Leeds United Pucharu Anglii, przed stadionem (naprzeciwko trybuny wschodniej) odsłonięto pomnik byłego menedżera zespołu, Dona Reviego. Odlany z brązu pomnik o wysokości 2,5 m i wadze ok. 200 kg autorstwa Grahama Ibbesona rzeźbiarza z Barnsley, został odsłonięty przez graczy zwycięskiej drużyny z 1972.
Euro 1996.
Podczas turnieju Mistrzostw Europy w piłce nożnej 1996 w Anglii na stadionie Elland Road zostały rozegrane trzy mecze fazy grupowej:
Dojazd do stadionu.
Najbliższa stacja kolejowa to Cottingley, chociaż duża liczba kibiców dojeżdża pociągami do głównej stacji kolejowej Leeds (zwanej także Leeds City), która znajduje się w odległości około 2,4 km od stadionu. Spacer od stacji kolejowej do stadionu zajmuje ok. 35 minut. Z dworca na stadion kursują taksówki oraz autobusy miejskie. Osoby podróżujące samochodem mogą parkować na pobliskich parkingach wokół stadionu. W dni meczowe kursują specjalne autobusy bezpośrednio do i ze stadionu, zwykle odjeżdżające z ulicy Sovereign Street w pobliżu stacji kolejowej.
Inne wydarzenia.
Na obiekcie kilkukrotnie odbywały się koncerty muzyczne. 20 maja 1982 odbył się tutaj koncert zespołu Queen, 1 lipca 1987 U2, a 1 czerwca 1991 Happy Mondays. Ponadto koncertowali tutaj: Heart, Joan Jett and the Blackhearts, The Teardrop Explodes, The Fall, The Mission, The Pretenders, The Kaiser Chiefs, The Enemy, Kate Nash, Friendly Fires, The Young Knives, The Farm, The La’s, Rod Stewart.
W 2010 na Elland Road została nakręcona pierwsza scena filmu "Jak zostać królem" (ang."The King’s Speech"), w której książę Albert, grany przez Colina Firtha, próbuje wygłosić przemówienie do tłumu.
W 1986 swoje mecze rozgrywała tutaj drużyna futbolu amerykańskiego Leeds Cougars, lecz ze względu na intensywne zużycie murawy po jednym sezonie opuściła stadion. W 1987 w trzydniowym kongresie pod hasłem „Zaufaj Jehowie” wzięło udział 15 000 Świadków Jehowy.

</doc>
<doc id="752911" url="https://pl.wikipedia.org/wiki?curid=752911" title="Amanita phalloides">
Amanita phalloides



</doc>
<doc id="752914" url="https://pl.wikipedia.org/wiki?curid=752914" title="Leonard Orban">
Leonard Orban

Leonard Orban (ur. 28 czerwca 1961 w Braszowie) – rumuński ekonomista, w latach 2007–2010 komisarz europejski, od 2011 do 2012 minister ds. europejskich. Brat Ludovika Orbana.
Życiorys.
W 1986 ukończył studia inżynierskie na Universitatea Transilvania din Brașov, a w 1992 ekonomię na wydziale zarządzania Akademii Studiów Ekonomicznych w Bukareszcie. Od 1986 do 1993 był zatrudniony jako inżynier. Następnie do 2001 był doradcą w administracji Izbie Deputowanych, zajmując się m.in. kontaktami z Parlamentem Europejskim.
Od maja 2001 w ścisłym kierownictwie zespołu negocjującego warunki przyjęcia Rumunii do Unii Europejskiej. Od tego czasu do grudnia 2004 był zastępcą głównego negocjatora, następnie do kwietnia 2005 głównym negocjatorem. W grudniu 2004 został również sekretarzem stanu w Ministerstwie Integracji Europejskiej. W kwietniu 2005 jako koordynator został dodatkowo obserwatorem w Radzie Europejskiej, a w czerwcu 2006 przewodniczącym delegacji negocjującej warunku akcesji do Europejskiego Obszaru Gospodarczego.
W styczniu 2007, po wejściu Rumunii do UE, został pierwszym rumuńskim komisarzem. W komisji europejskiej José Manuela Barroso objął resort ds. wielojęzyczności. Zakończył urzędowanie w lutym 2010.
Objął następnie funkcję doradcy w administracji prezydenta Traiana Băsescu. Od 2011 do 2012 był ministrem ds. europejskich w gabinetach, którymi kierowali Emil Boc, Mihai Răzvan Ungureanu, Victor Ponta. Kandydował w 2012 do Europejskiego Trybunału Obrachunkowego, nie uzyskując poparcia w Parlamencie Europejskim. Kierował następnie do 2015 instytucją badawczą Institutul European din România. Został też doradcą prezydenta Klausa Iohannisa do spraw polityki europejskiej.

</doc>
<doc id="752918" url="https://pl.wikipedia.org/wiki?curid=752918" title="Wanna szklarska">
Wanna szklarska



</doc>
<doc id="752920" url="https://pl.wikipedia.org/wiki?curid=752920" title="Piec wannowy">
Piec wannowy



</doc>
<doc id="752923" url="https://pl.wikipedia.org/wiki?curid=752923" title="Warmia (wydawnictwo)">
Warmia (wydawnictwo)



</doc>
<doc id="752924" url="https://pl.wikipedia.org/wiki?curid=752924" title="Prowincja Saraburi">
Prowincja Saraburi

Saraburi (taj. สระบุรี) – jedna z centralnych prowincji ("changwat") Tajlandii. Sąsiaduje z prowincjami Lopburi, Nakhon Ratchasima, Nakhon Nayok, Pathum Thani i Ayutthaya.

</doc>
<doc id="752928" url="https://pl.wikipedia.org/wiki?curid=752928" title="Prowincja Sing Buri">
Prowincja Sing Buri

Sing Buri (taj. สิงห์บุรี) – jedna z centralnych prowincji ("changwat") Tajlandii. Sąsiaduje z prowincjami Nakhon Sawan, Lopburi, Ang Thong, Suphanburi i Chainat.

</doc>
<doc id="752931" url="https://pl.wikipedia.org/wiki?curid=752931" title="Czerwień żelazowa">
Czerwień żelazowa

Czerwień żelazowa ("minia żelazna", "caput mortuum") – czerwony pigment zawierający tlenek żelaza(III), otrzymywany przez prażenie rud żelaza. Stosowana do produkcji farb, barwienia betonu i szkliwa emalierskiego.

</doc>
<doc id="752934" url="https://pl.wikipedia.org/wiki?curid=752934" title="Erytroplazja Queyrata">
Erytroplazja Queyrata

Erytroplazja Queyrata (łac. "erythroplasia Queyrat", ang. erythroplasia of Queyrat) – postać raka kolczystokomórkowego przedinwazyjnego ("carcinoma in situ") skóry; pojedyncza, ostro odgraniczona zmiana, sinoczerwonej barwy, o gładkiej, aksamitnie błyszczącej powierzchni, zlokalizowana na żołędzi prącia lub, rzadziej, w obrębie sromu. W późniejszym okresie choroby może wystąpić stwardnienie podstawy zmiany, pokrycie jej powierzchni strupem, mogą też wystąpić przerzuty.
Tę jednostkę chorobową uważa się za szczególną postać choroby Bowena, lub określa jako chorobę Bowena żołędzi prącia.
Etiologia erytroplazji Queyrata wiąże się z infekcją wirusem brodawczaka ludzkiego (HPV typy 16, 18, 31, 33, 35); w większości przypadków można wykazać ich obecność.
Historia.
Termin erytroplazji Queyrata wiąże się z nazwiskiem francuskiego dermatologa Louisa Auguste'a Queyrata (1872-1933), działającego w Paryżu, który przedstawił opis choroby w 1911 roku i uznał ją za stan poprzedzający rozwój raka. Przed nim chorobę opisywali profesor Tarnowski z Petersburga w 1891 i Jean Alfred Fournier (1832-1914) wespół z Ferdinandem-Jeanem Darierem (1856-1938) w 1893 roku.

</doc>
<doc id="752936" url="https://pl.wikipedia.org/wiki?curid=752936" title="Alternative 4">
Alternative 4

Alternative 4 – czwarty studyjny album zespołu Anathema, wydany 1998. Jego nazwa wzięła się od książki Lesliego Watkinsa "Alternative 3" (książka ta opowiada o teoriach spisku – natomiast płyta – o zaufaniu).
Lista utworów.
Dodatkowe utwory na wydaniu z 2004 roku.
Trzy z tych utworów to covery Pink Floyd, z wyjątkiem „Better Off Dead” będącego coverem Bad Religion

</doc>
<doc id="752937" url="https://pl.wikipedia.org/wiki?curid=752937" title="Prowincja Suphanburi">
Prowincja Suphanburi

Suphanburi (taj. สุพรรณบุรี) – jedna z centralnych prowincji ("changwat") Tajlandii. Sąsiaduje z prowincjami Uthai Thani, Chainat, Sing Buri, Ang Thong, Phra Nakhon Si Ayutthaya, Nakhon Pathom i Kanchanaburi.

</doc>
<doc id="752938" url="https://pl.wikipedia.org/wiki?curid=752938" title="Paraklet">
Paraklet

Paraklet (gr. "παρακλητος" 'obok wezwany') – termin techniczny, stosowany w sądownictwie wobec osoby wspomagającej, wezwanej do pomocy prawnej oskarżonego w procesie, obrońca, adwokat. "Parakletos" występował i przemawiał w imieniu oskarżonego.
W Biblii.
Tym terminem Jezus określił Ducha Świętego w czasie jednej z mów poprzedzających opuszczenie uczniów (J 14,26). Określenie użyte przez apostoła Jana jest „rzeczownikiem odsłownym strony biernej od czasownika "parakaleo" ("wzywam, proszę") – "przywołany na pomoc"”, i ściśle rzecz biorąc oznacza "obrońcę" (jak jest tłumaczony w "Biblii poznańskiej"), "wspomożyciela" (jak jest tłumaczony w "Piśmie Świętym w Przekładzie Nowego Świata"), "orędownika" (jak jest tłumaczony w "Przekładzie Ekumenicznym"). W większości tłumaczeń Biblii ten grecki termin oddano jako "pocieszyciel", co według ks. bp. Kazimierza Romaniuka jest tłumaczeniem nieścisłym, "„opiera się na fałszywej etymologii i nie ma potwierdzenia w Nowym Testamencie”", gdyż nie oddaje faktycznego charakteru działania Ducha Św. wobec uczniów Jezusa, niemniej termin bywał używany również w tym znaczeniu (np. Hi 16,2 w greckich przekładach Teodocjona i Akwilli). Słowo to występuje też w 1 J 2,1, w odniesieniu do Chrystusa wstawiającego się za grzesznikami.

</doc>
<doc id="752939" url="https://pl.wikipedia.org/wiki?curid=752939" title="Reparacje wojenne">
Reparacje wojenne

Reparacje wojenne (łac. "reparatio" „naprawa” od "reparare" „odzyskiwać; odnawiać”) – rekompensaty finansowe za straty i szkody spowodowane przez działania wojenne, wypłacane zaatakowanej stronie konfliktu w przypadku jej zwycięstwa bądź korzystnego dla niej rozejmu, wynikające z łamania przez napastników postanowień Konwencji haskiej z 1907 roku bądź innych aktów prawa międzynarodowego.
Do I wojny światowej odszkodowania były nakładane wedle uznania wygranych, dopiero traktat wersalski ustanowił obowiązek wypłacania rekompensat (przez Niemcy, por. też Plan Dawesa), a po II wojnie światowej uregulowały je konferencja jałtańska i konferencja poczdamska oraz pokój paryski (1947).
Reparacje dzielą się na dwa rodzaje:
Od reparacji należy odróżnić kontrybucje.
Prawo do uzyskania reparacji nie wygasa nawet przez wiele lat od zakończenia wojny. Przykładowo RFN wypłaciła ostatnią ratę reparacji za I wojnę światową w 2010 roku.

</doc>
<doc id="752943" url="https://pl.wikipedia.org/wiki?curid=752943" title="Davey Havok">
Davey Havok

Davey Havok, właściwie David Paden Marchand (ur. 20 listopada 1975 w Rochester w stanie Nowy Jork w USA) - wokalista i jeden z założycieli zespołu AFI (A Fire Inside).
Kiedy był jeszcze dzieckiem, jego rodzina przeprowadziła się do Ukiah, CA. Stracił swojego biologicznego ojca (zawdzięcza mu swoje włoskie pochodzenie), ale matka wyszła ponownie za mąż. Davey ma młodszego brata.
Havok pasjonował się muzyką od wczesnych lat. Występował podczas rodzinnych zjazdów. Niedługo później polubił jazdę na deskorolce, po czym zainteresował się muzyką punk rock.
Wkłada mnóstwo serca w tworzoną przez siebie muzykę i w teksty, które pisze. Jego styl pisania przeszedł niesamowitą metamorfozę poprzez te wszystkie lata, dziś można teksty te śmiało określić mianem prozy poetyckiej. Oprócz tego wokalista żyje wedle zasad Straight Edge (zero narkotyków, zero alkoholu, itd.). Jest także weganinem.
Próbował też swych sił jako projektant odzieży. Pochodząca z 2003 roku linia odzieżowa Glitterboy Clothing Line nie odniosła zbyt wielkiego sukcesu i wycofano ją ze sklepów (chodziło o różnicę poglądów między Daveyem i firmą). Nowa linia odzieżowa – PADEN – niedługo ma się pojawić w ekskluzywnym butiku Fred Segal (południowa Kalifornia). Obecnie razem z Jeffree Starem jest twarzą reklamującą najnowszą kolekcję biżuterii Tariny Tarantino.
Davey i jego przyjaciel z zespołu, Jade, stworzyli razem elektroniczny projekt – Blaqk Audio.
Inne projekty, w których brał udział: zespół Son of Sam. Pojawił się też w epizodzie filmu "Mary Jane's Not a Virgin Anymore" (1997) oraz podkładał głos w "Live Freaky, Die Freaky" (jako Hay).
W 2011 roku Davey wystąpił w roli diabła w musicalu "Tim Timebomb's Rock'n'roll Theater" w reżyserii członka zespołu Rancid - Tima Armstronga.

</doc>
<doc id="752944" url="https://pl.wikipedia.org/wiki?curid=752944" title="Protoewangelia">
Protoewangelia

Protoewangelia (Rdz 3,15) – według chrześcijańskiej teologii pierwsza zapowiedź przyjścia Jezusa jako Zbawiciela świata. To fragment Księgi Rodzaju, który jest pierwszą zapowiedzią Mesjasza Odkupiciela, walki między wężem i Niewiastą oraz ostatecznego zwycięstwa jej potomka.
Miała ona miejsce zaraz po grzechu pierworodnym (Rdz 3,14). Dotyczy ona walki potomków Ewy z szatanem (wieczna nieprzyjaźń między potomkami szatana czyli siłami zła a potomkami Ewy, czyli ludźmi). Jej wypełnieniem było przyjście Jezusa na świat w ludzkiej naturze. Tym samym przyniósł On ludziom Ewangelię, czyli Dobrą Nowinę o tym, iż każdy z ludzi jest zbawiony.
Wulgata św. Hieronima z IV w. utrwaliła maryjne tłumaczenie wprowadzając zmianę rodzaju: "ipsa conteret" - "Ona zmiażdży".
Neowulgata poprawiła tłumaczenie na "ipsum conteret" - "ono zmiażdży".

</doc>
<doc id="752948" url="https://pl.wikipedia.org/wiki?curid=752948" title="Kopułek łąkowy">
Kopułek łąkowy

Kopułek łąkowy ("Cuphophyllus pratensis" (Fr.) Bon) – gatunek grzybów z rodziny wodnichowatych ("Hygrophoraceae").
Systematyka i nazewnictwo.
Pozycja w klasyfikacji według Index Fungorum: "Cuphophyllus, Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1818 r. Elias Fries nadając mu nazwę "Agaricus pratensis". Obecną, uznaną przez Index Fungorum nazwę nadał mu w 1984 r. Marcel Bon, przenosząc go do rodzaju "Cuphophyllus".
Synonimów naukowych jest ponad 70. Niektóre z nich:
Polską nazwę podali Barbara Gumińska i Władysław Wojewoda w 1968 r. Niektóre atlasy podawały nazwę wilgotnica łąkowa). Obydwie te nazwy polskie są jednak niespójne z aktualną nazwą naukową, według Index Fungorum gatunek ten bowiem nie należy już ani do rodzaju "Camarophyllus" (kopułek), ani "Hygrocybe" (wilgotnica), lecz do rodzaju "Cuphophyllus". 
Morfologia.
Średnica od 2 do 12 cm, młody jest wypukły, następnie wypukły do płaskiego a u starszych owocników wklęsły. Jego powierzchnia jest falista, a pośrodku znajduje się niewielki, tępy grabek. Skórka jest gładka, sucha i matowa. "Cuphophyllus" "pratensis" ma kapelusz w różnych odcieniach żółtego i pomarańczowego, natomiast u odmiany "Cuphophyllus pratensis" var. "pallida" kapelusz jest jasny, w kolorach od białego do jasnokremowego.
Szerokie, rzadkie, dość daleko zbiegające po trzonie, ostrze gładkie, kolor nieco jaśniejszy od kapelusza.
Wysokość od 2,5 do 5,5 cm, średnica od 6 do 12 mm, cylindryczny, zwężony ku podstawie, powierzchnia sucha, gładka, podłużnie włókienkowata. Pełny, elastyczny, kolor – jak w kapeluszu lub nieco jaśniejszy.
Gruby w centrum kapelusza, wąski ku jego brzegom, kremowopomarańczowy, soczysty. Smak łagodny, zapach delikatny, niemal niewyczuwalny.
Biały. Zarodniki elipsoidalne, gładkie. Rozmiar 6-7 x 4-5 μm.
Występowanie i siedlisko.
Najwięcej stanowisk opisano w Europie, ale notowany jest w wielu kontynentach: w Ameryce Północnej, Środkowej i Południowej, w Azji i na Nowej Zelandii. Dość pospolity jest w Alpach, w Niemczech podlega ochronie. W Polsce gatunek rzadki. Znajduje się na "Czerwonej liście roślin i grzybów Polski". Ma status R – gatunek potencjalnie zagrożony z powodu ograniczonego zasięgu geograficznego i małych obszarów siedliskowych. 
Owocniki wytwarza od sierpnia do końca listopada, wyrastają one pojedynczo lub w grupach, w trawie, na pastwiskach, na łąkach i przy brzegach lasów. Rośnie zarówno na glebach kwaśnych, jak i zasadowych. W Europie Środkowej jest to jeszcze dość częsty gatunek, gdzie indziej rzadki. Częściej występuje na pogórzu i w górach.
Znaczenie.
Grzyb jadalny. Jest bardzo smaczny i można go przyrządzić na różne sposoby z przeznaczeniem do bezpośredniego spożycia.
Gatunki podobne.
Najbardziej jest podobny tzw. kopułek śnieżny ("Cuphophyllus virgineus"), ale jest mniejszy i bardziej delikatny. Podobna jest też wodnicha gajowa ("Hygrophorus nemoreus"), wyrastająca w lasach liściastych (dąb). Kapelusz ma ciemniej brązowo zabarwiony, biały miąższ.

</doc>
<doc id="752950" url="https://pl.wikipedia.org/wiki?curid=752950" title="Ulica Szpitalna w Krakowie">
Ulica Szpitalna w Krakowie

Ulica Szpitalna – ulica w Krakowie w dzielnicy I na Starym Mieście. 
Ma swój początek przy Małym Rynku, a kończy się przy Plantach, biegnąc w pobliżu teatru im. Juliusza Słowackiego i Baszty Pasamoników.
Historia.
Nazwa ulicy Szpitalnej poświadczona jest w dokumentach miejskich w XIV wieku. Nawiązuje do zespołu najstarszych krakowskich szpitali prowadzonych przez zakon duchaków w tym rejonie miasta od XIII wieku. Przed II wojną światową była znana z handlu książkami, gdyż znajdowały się tutaj liczne antykwariaty, prowadzone przez żydowskie rodziny Himmelblauów, Seidenów.
Ważniejsze budynki.
Kamienica Lamellich.
Kamienica Lamellich to pierwszy budynek przy ulicy Szpitalnej (idąc od strony Małego Rynku) znajdujący się na rogu z ulicą Mikołajską 2.
Dom nr 7.
To dom „Pod Rakiem”. w którym zachowało się średniowieczne godło. W czasie powstania styczniowego 1863 w kamienicy był punkt werbunkowy. O fakcie tym przypomina tablica pamiątkowa umieszczona na fasadzie w 1989.
Budynek posadowiono w roku 1478 jako jednopiętrowy z wysokim parterem. Na elewacji frontowej (odnowionej w 2004 wraz ze średniowiecznym portalem) widoczne detale architektoniczne z zachowanym i odnowionym godłem kamienicy „Pod Rakiem”. W kolejnych latach dobudowano cztery piętra, zachowując nad nadprożami okiennymi każdej kondygnacji fasady frontowej reliefy w kształcie główek aniołków. W latach 30. XX w. mieściły się w kamienicy antykwariaty, nawiązujące do działalności antykwarycznej pozostałych kamienic ul. Szpitalnej. Obecnie działa w „Domu pod Rakiem” zakład naprawy wiecznych piór, jak również zgodnie z tradycją antykwariat „Rara Avis”.
Dom nr 8.
Kamienica Jaroszowska – gotycka kamienica, która mimo późniejszych przekształceń do dziś zachowała oryginalny zakończony trójliściem portal wejściowy.
Kamienica nr 9.
Kamienica Zubkiewiczowska z XIV wieku.
Dom nr 11.
Domy te, jako szpital dla psychicznie chorych, ufundował biskup Andrzej Trzebicki. Od rodowego herbu biskupa nazywano je kamienicami „Pod Łabędziem”. Na ich miejscu w 1928 zbudowano budynek mieszkalny dla pracowników Kasy Oszczędności projektu architekta Wacława Krzyżanowskiego.
Dom nr 10–12.
To klasztor zakonu sióstr duchaczek.
Dom nr 14.
Kościół św. Tomasza Apostoła w Krakowie wybudowany na miejscu drewnianego budynku zboru braci polskich, zburzonego podczas rozruchów antyprotestanckich 23 maja 1591.
Dom nr 15.
Budynek dawnej Komunalnej Kasy Oszczędności Miasta Krakowa zbudowany w latach 1881-1883 według projektu Karola Borkowskiego i Karola Knausa. Dziś mieści się tutaj oddział banku Pekao. Na klatce schodowej znajdują się witraże z alegoriami Oszczędności i Dobrobytu, wykonane w 1933 według projektu Józefa Mehoffera.
Dom nr 17.
Zachował późnogotycki portal z trójlistnym zakończeniem. W 1874 wykonano nadbudowę 2. piętra. Autorem przebudowy był Filip Pokutyński. Kamienica otrzymała również rzadko spotykany w Krakowie przykład neogotyckiej fasady.
Dom nr 18.
Zwany domem „Pod Obrazem” – dawny klasztor sióstr prezentek, obecnie mieszczący Publiczne Liceum Ogólnokształcące Sióstr Prezentek w Krakowie oraz internat.
Dom nr 21.
Początki tego domu to 1464. Został ufundowany jako szpital św. Rocha dla scholarów i stanowi jedyny zachowany dziś fragment dawnych średniowiecznych szpitalnych zabudowań, wyburzonych pod koniec XIX w. Dziś od krucyfiksu zdobiącego jego fasadę nazwany jest Domem pod Krzyżem i mieści w muzealnych wnętrzach pamiątki teatralne.
Dom nr 24.
Kamienica ta należała do rodu Jordanów. Na początku XX w. mieściła Żydowskie Towarzystwo Dobrych Dążności. Po przebudowie od 1932 należała do Żydowskiego Stowarzyszenia miłości Bliźniego i mieściła dom modlitwy. Synagoga Ahawat Raim w Krakowie została doszczętnie zniszczona przez Niemców w 1940. Od 1947 mieści się w jej dawnym budynku parafialna cerkiew prawosławna Zaśnięcia Przenajświętszej Bogurodzicy.
Dom nr 26.
Pochodzi z początków XV w., a z czasów przebudowy dokonanej w XVII w. zachował się barokowy portal wejściowy. Ostatnią przebudowę kamienica przeszła w 2. połowie XIX w. Mieszkał tutaj Wincenty Pol, o czym przypomina umieszczona nad portalem tablica pamiątkowa wykonana w 1907 według projektu Zygmunta Hendela.
Kamienica nr 30.
To dawny dom zajezdny, który w 1834 zakupił Kacper Poller i urządził w nim elegancki hotel. Dokonano jego rozbudowy w dwóch etapach w 1845 oraz 1861 adaptując na pomieszczenia hotelowe sąsiednie kamienice. Od znajdującej się na fasadzie kotwicy był nazywany hotelem „Pod Złotą Kotwicą”. Obecnie znowu prowadzą go przedstawiciele rodziny Pollerów.
Kamienica nr 38.
Przed 1896 mieścił się tu dom, w którym Ferdynand Turliński prowadził kawiarnię zwaną „Paonem” – ulubione miejsce świata artystycznego ówczesnego Krakowa. Obecna kamienica została zbudowana w 1912 według projektu architekta Teodora Hoffmana. Na dole mieściła się kawiarnia „Teatralna”, którą w latach 30. XX w. zastąpił ekskluzywny lokal nocny „Cyganeria”. W okresie II wojny światowej znajdował się tu lokal dla niemieckich oficerów. 22 grudnia 1942 przedstawiciele kilku żydowskich organizacji podziemnych dokonali wspólnie udanego zamachu na lokal (zginął oficer Luftwaffe, a 3 inne osoby zostały ranne). Jednym z uczestników tej akcji był Icchak Cukierman. Lokal uległ likwidacji na początku lat 90. XX w. Dziś w jego dawnych wnętrzach mieści się sklep spożywczy sieci „Kefirek”. Jak wyglądało wnętrze „Cyganerii” można zobaczyć w serialu "Stawka większa niż życie", którego odcinek "W imieniu Rzeczypospolitej" rozgrywa się w Krakowie, a część zdjęć nakręcono w oryginalnych wnętrzach „Cyganerii”.

</doc>
<doc id="752951" url="https://pl.wikipedia.org/wiki?curid=752951" title="Jolanta Nowak">
Jolanta Nowak

Jolanta Nowak-Pun (ur. 5 maja 1959 w Warszawie) – polska aktorka telewizyjna, filmowa i teatralna.
Życiorys.
Wczesne lata.
Wychowywała się wraz z bratem na warszawskim Muranowie, przy ulicy Miłej. Na srebrnym ekranie zadebiutowała jako 17-letnia uczennica XLV LO im. Romualda Traugutta – w pierwszym odcinku miniserialu "Zielona miłość" (1978) z Joanną Pacułą w roli głównej. O przesłuchaniu dowiedziała się z prasowego anonsu. Gdy była uczennicą szkoły średniej, zmarł jej ojciec. Wyboru zawodu dokonała stosunkowo późno. Myślała raczej o architekturze. Natomiast jej rodzice marzyli, aby wybrała się na medycynę. Jednak matka aktorki Iwony Głębickiej i instruktorka kółka recytatorskiego działającego przy Domu Kultury na Muranowie skłoniła ją do studiów aktorskich, na które ostatecznie się zdecydowała.
Kariera.
Będąc na pierwszym roku studiów pojawiła się po raz pierwszy na kinowym ekranie w czarno-białym filmie psychologicznym Tomasza Zygadły "Ćma" (1980) u boku Romana Wilhelmiego i Anny Seniuk. Zagrała też w sensacyjnym dramacie wojennym "Wyrok śmierci" (1980) na podstawie noweli Jerzego Gierałtowskiego.
W 1982, po ukończeniu warszawskiej PWST, związała się z Teatrem Dramatycznym w Warszawie, gdzie występowała w spektaklach: "Wesele Figara", "Operetka" Witolda Gombrowicza, "Dziewczynki", "Kandyd" Woltera i "Bezterminowi". W 1987 podpisała angaż z Teatrem Powszechnym w Warszawie.
Zagrała postać Warszulki, wiejskiej dziewczyny o niepospolitej urodzie i przymiotach ducha w melodramacie "Soból i panna" (1983) na podstawie powieści Józefa Weyssenhoffa. Widzowie zapamiętali ją jednak z komedii erotycznej Romana Załuskiego "Och, Karol" (1985), gdzie zagrała postać Ireny, zdecydowanej, obdarzonej ścisłym, analitycznym umysłem, bezbronnej wobec potęgi miłości. Można ją było dostrzec w Marka Koterskiego "Życie wewnętrzne" (1986) i "Porno" (1989), Radosława Piwowarskiego "Marcowe migdały" (1989) czy Wojciecha Wójcika "Zabić na końcu" (1990). Zagrała tytułową rolę sekretarki siedziby głównej NATO w Brukseli w dramacie telewizyjnym DEFA "Vera Lenz" ("Vera - Der schwere Weg der Erkenntnis", ).
W 1990 przeprowadziła się do Niemiec i od tej pory bardzo rzadko przyjeżdżała do Polski.
W serialu TV4 "Pensjonat pod Różą" (2005) wcieliła się w rolę Marzeny Paluch, szwagierki jednej z głównych bohaterek, rozwiedzionej pani architekt, która twardo negocjuje warunki, nie licząc się za bardzo z uczuciami swoich klientów.

</doc>
<doc id="752955" url="https://pl.wikipedia.org/wiki?curid=752955" title="Iga Karst">
Iga Karst

Iga Karst (ur. 9 września 1985) – polska pisarka, autorka powieści i opowiadań kryminalnych, a także romansów. W jej książkach można znaleźć wątki obyczajowe, przygodowe i sensacyjne. Wychowała się we Wrocławiu. Ukończyła studia z zakresu komunikacji społecznej, corporate identity i public relations. Zawodowo związana z branżą PR. W 2015 roku nominowana w plebiscycie „7 Nadziei Wrocławia”.
Twórczość.
Powieści:
Opowiadania:

</doc>
<doc id="752957" url="https://pl.wikipedia.org/wiki?curid=752957" title="Rozwój psychoseksualny">
Rozwój psychoseksualny



</doc>
<doc id="752958" url="https://pl.wikipedia.org/wiki?curid=752958" title="Lisia Sztolnia">
Lisia Sztolnia



</doc>
<doc id="752960" url="https://pl.wikipedia.org/wiki?curid=752960" title="Córka botanika">
Córka botanika

Córka botanika – francusko-kanadyjski film fabularny z 2006 roku w reżyserii Dai Sijie. Film kręcono w Hanoi (Wietnam). Film otrzymał dwie nagrody i jedną nominację festiwalu filmowym World Film Festival – Montreal.
Opis fabuły.
Jest to historia dziewczyny, która pochodzi z chińskiej prowincji. Li Ming po wyjściu z sierocińca trafia do ogrodu botanicznego w jednym z większych miast i tam zaprzyjaźnia się z Chen An, córką ogrodnika. Przyjaźń między dziewczynami przeradza się w erotyczne fascynacje skrywane wśród zieleni.

</doc>
<doc id="752962" url="https://pl.wikipedia.org/wiki?curid=752962" title="Margherita Buy">
Margherita Buy

Margherita Buy (ur. 15 stycznia 1962 w Rzymie) - włoska aktorka filmowa.
Znana głównie z roli w filmie "On, ona i on", za którą była nominowana do Europejskiej Nagrody Filmowej w kategorii najlepsza aktorka. Zasiadała w jury konkursu głównego na 51. MFF w Wenecji (1994).

</doc>
<doc id="752963" url="https://pl.wikipedia.org/wiki?curid=752963" title="Igman (kompleks skoczni)">
Igman (kompleks skoczni)

Igman – kompleks skoczni narciarskich położony w masywie Igman w Górach Dynarskich, na południowy zachód od stolicy Bośni i Hercegowiny Sarajewa.
Skocznie posiadały punkty konstrukcyjne K112 i K90, a powstały z myślą o organizacji w Sarajewie XIV Zimowych Igrzysk Olimpijskich. Po igrzyskach okazjonalnie odbywały się na nich zawody pucharu Europy w skokach narciarskich. Obiekt popadł w ruinę podczas wojny w Bośni i Hercegowinie i mimo kilku projektów nie został do dziś odbudowany. Obecnie oba obiekty nie spełniają wymogów FIS. 
Pierwotnie obok zachowanych do dziś skoczni znajdowały się także trzy mniejsze obiekty.
Historia.
Powstanie skoczni.
W drugiej połowie lat 70. XX wieku Sarajewo rozpoczęło starania o organizacje w roku 1984 zimowych igrzysk olimpijskich. Kontrkandydatami położonego w ówczesnej Socjalistycznej Federacyjnej Republice Jugosławii miasta były szwedzki Göteborg oraz japońskie Sapporo, które poprzednio gościło zimowe igrzyska w 1972 roku. Ostatecznie 18 maja 1978 roku w Atenach Międzynarodowy Komitet Olimpijski przyznał prawo goszczenia igrzysk Sarajewu, które zobowiązało się do wybudowania w przeciągu kolejnych lat nowoczesnego centrum sportów zimowych. Wśród argumentów przemawiających za Sarajewem była potrzeba stworzenia nowego centrum sportów zimowych w tym rejonie Europy.
W następstwie decyzji MKOl lokalny komitet wybrał rejon Malo Polje w masywie Igman, popularny wśród amatorów biegów narciarskich, aby tam zbudować skocznie narciarskie. Jugosłowianie przygotowując ofertę olimpijską planowali zbudować dwie skocznie jako osobne obiekty, ale po przyznaniu praw zmieniono koncepcję i postanowiono zbudować jeden wspólny obiekt, który miał pozwolić na lepsze wykorzystanie po zakończeniu igrzysk. Projekt skoczni został przedstawiony 30 kwietnia 1979, a Rada Miasta Sarajewo zatwierdziła go we wrześniu tego samego roku. W październiku 1979 roku projekt został zaakceptowany przez Międzynarodową Federację Narciarską. W tym samym czasie rozpoczęto pierwsze prace związane z infrastrukturą drogową, która miała połączyć obiekty z miastem. 
Budowa skoczni oraz wieży sędziowskiej rozpoczęła się 1 lipca 1980 roku, a została zakończona 1 grudnia 1982. Od października 1982 do października 1983 trwały prace przy konstruowaniu wyciągu krzesełkowym. Pierwsze konkursy, będące próbą przedolimpijską, odbyły się na obiekcie Igman 12 i 13 lutego 1983 roku. 
Zimowe Igrzyska Olimpijskie 1984.
Podczas igrzysk olimpijskich na skoczniach odbyły się dwa konkursy skoków, cieszące się bardzo dużym zainteresowaniem kibiców, których przybyło ok. 90 000. Zwycięzcą konkursu na skoczni dużej został Matti Nykänen, który wyprzedził Jensa Weißfloga oraz Pavla Ploca. Na skoczni normalnej wygrał Jens Weißflog, wyprzedzając Mattiego Nykänena oraz Jariego Puikkonena. Igman był także częścią rywalizacji w kombinacji norweskiej, która zakończyła się zwycięstwem Norwega Tom Sandberg, a srebro i brąz zdobyli Finowie: Jouko Karjalainen i Jukka Ylipulli. 
Po igrzyskach, lata 90. XX wieku.
Po zmaganiach olimpijskich skocznia Igman gościła w kolejnych latach zawody pucharu Europy w skokach narciarskich (w sezonach 1984/1985, 1985/1986, 1987/1988, 1988/1989). Ostatnie oficjalne zawody międzynarodowe odbyły się na skoczni Igman we wrześniu 1989 roku. 
Podczas trwającego w latach 1992-1995 oblężenia Sarajewa teren, na którym położone są skocznie był częścią strefy buforowej pomiędzy Republiki Serbskiej i terenami kontrolowanymi przez armie bośniacką. W rejonie skoczni trwały także walki W trakcie wojny w Bośni i Hercegownie rejon skoczni był także miejscem walk. Po zakończeniu działań zbrojnych w rejonie masywu Igman powstały pomniki upamiętniające wydarzenia. 
XXI wiek.
Pierwsze plany odbudowy skoczni po działaniach wojennych wiązały się z wysunięciem kandydatury Sarajewa, w roku 1999, do organizacji igrzysk zimowych w 2010 roku. Projekt ten nie został jednak wcielony w życie, a Międzynarodowy Komitet Olimpijski nie przyjął bośniackiej kandydatury. W kolejnych latach plany modernizacji niszczejących skoczni (m.in. przesunięcie punktu K na 90 i 120 metr) miała współfinansować Unia Europejska, ale nie doszło to do skutku. 
Kolejne plany związane z remontem skoczni wiązał się z przyznaniem stolicy Bośni i Hercegowiny prawa do organizacji olimpijskiego festiwalu młodzieży w 2017 roku (EYOF). Później Sarajewo zamieniło się z Erzurum w roli gospodarza zimowego EYOF-u i zamiast w 2017 roku zorganizowało edycję w 2019 roku. Ostatecznie w programie zawodów zabrakło skoków narciarskich oraz kombinacji norweskiej, ponieważ ze względów na duże koszty nie podjęto się remontu obiektów Igman. 
Na początku 2020 roku Barcelona, chcąca ubiegać się o prawo do organizacji zimowych igrzysk w roku 2030, złożyła propozycję lokalnym władzom olimpijskim Bośni i Hercegowiny, aby w przypadku przyznania jej imprezy konkursy skoków narciarskich rozegrać w Sarajewie. Propozycja wynika z partnerstwa pomiędzy Barceloną i Sarajewem, a oprócz konkurencji klasycznych obejmowała także potencjalne rozegranie zawodów na odbudowanym torze bobslejowo-saneczkarskim na zboczu szczytu Trebević.

</doc>
<doc id="752967" url="https://pl.wikipedia.org/wiki?curid=752967" title="Skocznia Olimpijska Igman K90">
Skocznia Olimpijska Igman K90



</doc>
<doc id="752971" url="https://pl.wikipedia.org/wiki?curid=752971" title="Janusz Robaszewski">
Janusz Robaszewski

Janusz Robaszewski (ur. 8 czerwca 1952 r. w Jarosławiu) – polski artysta-plastyk tworzący szkło unikatowe i designer szkła użytkowego produkowanego głównie w Hucie Szkła Kryształowego "Violetta" w Stroniu Śląskim, związany z ziemią kłodzką.
Życiorys.
Jest absolwentem Państwowego Liceum Sztuk Plastycznych im. Stanisława Wyspiańskiego w Jarosławiu, które ukończył w 1972 r. Studiował w Państwowej Wyższej Szkole Sztuk Plastycznych we Wrocławiu w pracowni prof. Zbigniewa Horbowego i prof. Ludwika Kiczury. W 1977 r. uzyskał tam dyplom z wyróżnieniem z projektowania szkła. Od roku 1978 pracuje w przemyśle szklarskim. Obecnie jest kierownikiem Zakładowego Ośrodka Wzornictwa w HSK "Violetta" w Stroniu Śląskim. Zaprojektowane przez niego wyroby znajdują się również we wzorcowniach hut szkła i firm handlowych w Europie, Kanadzie, Japonii, Australii oraz USA.
Praca twórcza.
W jego kręgu zainteresowań jest twórczość w zakresie szkła artystycznego i przemysłowego, grafiki użytkowej i rysunku. Uczestniczył w sympozjach dotyczących sztuki na Ukrainie i na Węgrzech. W latach 1984-1989 brał udział w plenerach szklarskich w Polanicy-Zdroju, a w latach 1991-1996 w Ogólnopolskich Plenerach Szklarskich w Stroniu Śląskim. W 1993 r. był kuratorem artystycznym XIV edycji tego pleneru. Uczestniczył w plenerach dla pedagogów i studentów organizowanych przez Wydział Sztuk Pięknych Uniwersytetu Jana Gutenberga w Moguncji.
Wystawy.
Wystawy indywidualne:
Jego prace znalazły się również w licznych wystawach zbiorowych m.in.:
Prace Janusz Robaszewskiego można obejrzeć w następujących zbiorach:

</doc>
<doc id="752981" url="https://pl.wikipedia.org/wiki?curid=752981" title="Józef Burniewicz">
Józef Burniewicz

Józef Burniewicz (ur. 20 marca 1946 w Olsztynie) – polski rysownik, karykaturzysta, twórca komiksów, dziennikarz, satyryk, autor piosenek, publicysta, powieściopisarz, pisarz dokumentalista, scenarzysta kabaretowy, radiowy i filmowy, scenograf, plakacista, kompozytor, medioznawca, copywriter, PR-owiec i wydawca. 
Życiorys.
Z wykształcenia historyk. Mieszka i tworzy w Olsztynie. Określany jako „najwszechstronniejszy twórca w dziejach kultury olsztyńskiej”.
W 2004 r. odznaczony Złotym Krzyżem Zasługi za zasługi dla społeczności lokalnej, za osiągnięcia w pracy dziennikarskiej i publicystycznej. 
Najważniejsze nagrody: II nagroda i srebrna plakietka Światowego Festiwalu Karykatury w Skopje (1976) oraz Brązowa Szpilka (1977).
Najważniejsze pozycje literackie.
Pod pseudonimem Józef Burny napisał następujące powieści z serii Pan Samochodzik:

</doc>
<doc id="752982" url="https://pl.wikipedia.org/wiki?curid=752982" title="Giuseppe Tornatore">
Giuseppe Tornatore

Giuseppe Tornatore (ur. 27 maja 1956 w Bagherii) – włoski reżyser, scenarzysta i producent filmowy. Za film "Cinema Paradiso" (1989) otrzymał Oscara dla najlepszego filmu nieanglojęzycznego i Grand Prix na 42. MFF w Cannes. Inne jego znane filmy to "" (1998) i "Malena" (2000).
Życiorys.
Giuseppe Tornatore zaczynał jako reżyser sztuk teatralnych i filmów dokumentalnych dla telewizji RAI. Debiutował w 1986 filmem "Kamorysta". Jego kolejnym filmem było "Cinema Paradiso" (1989). Film ten zdobył między innymi Oscara, nagrodę BAFTA, Grand Prix na 42. MFF w Cannes i Cezara. Od tego filmu datuje się współpraca reżysera z kompozytorem Ennio Morricone.
W 1990 nakręcił film "Wszyscy mają się dobrze" z Marcello Mastroiannim. Rok później ze swoim bratem Francesciem założył wytwórnię „Sciarlo”.
W 1994 do kin wszedł czwarty film Tornatore – "Czysta formalność", thriller z Gerardem Depardieu i Romanem Polańskim w rolach głównych.
Powrócił do nostalgicznego klimatu w kolejnych filmach: "Sprzedawca marzeń" (1995), "" (1998) z Timem Rothem i "Malena" (2000) z Monicą Bellucci.
Zasiadał w jury konkursu głównego na 50. MFF w Wenecji (1993).

</doc>
<doc id="752983" url="https://pl.wikipedia.org/wiki?curid=752983" title="Mistrzostwa Polski w piłce nożnej (1922)">
Mistrzostwa Polski w piłce nożnej (1922)

Mistrzostwa Polski w piłce nożnej 1922 – 3. edycja oficjalnych mistrzostw Polski w piłce nożnej mężczyzn, a druga dokończona oraz zakończona wyłonieniem zwycięzcy (mistrzostwa Polski 1920 zostały bowiem przerwane na skutek trwającej wojny polsko-bolszewickiej). Organizatorem rozgrywek był Polski Związek Piłki Nożnej (PZPN). Całą rywalizację przeprowadzono systemem mieszanym (quasi ligowym) w roku kalendarzowym 1922, jako sezonie (tzw. cyklem "wiosna-jesień").
Zmagania decydującej fazy mistrzostw (fazy finałowej) trwały 85 dni – od 29 lipca 1922 do 22 października 1922. W 26 spotkaniach (25 rozstrzygniętych i 1 remisowym) - rozegranych w jej ramach - uzyskano 154 bramki, co daje średnią 5,92 gola na mecz. Tytuł mistrza Polski wywalczyła Pogoń Lwów, a koronę króla strzelców - jej zawodnik - Wacław Kuchar, zdobywca 21 trafień.
Na początku stycznia 1922 funkcjonowało w Polsce już osiem Okręgowych Związków Piłki Nożnej. Do pięciu istniejących wcześniej okręgów (krakowskiego, lwowskiego, łódzkiego, poznańskiego i warszawskiego) dołączyły trzy kolejne: górnośląski (następnie pod nazwą śląski), lubelski oraz wileński. Spowodowało to zwiększenie liczby okręgowych mistrzostw Klasy A, a tym samym liczby drużyn bezpośrednio walczących o tytuł mistrza Polski (z pięciu do ośmiu). Nowe OZPN-y przyjęto w poczet członków piłkarskiej centrali podczas "3. Walnego Zgromadzenia PZPN", zorganizowanego w dniu 26 lutego 1922 w Krakowie. W jego trakcie zatwierdzono też regulamin mistrzostw wraz ze zmianami. Wzorem dwóch wcześniejszych sezonów przewidywał on walkę o tytuł mistrzowski w cyklu "wiosna-jesień" oraz w dwóch fazach: okręgowych mistrzostwach Klasy A i ogólnokrajowym turnieju finałowym. W obydwu z nich grano systemem ligowym – „każdy z każdym, mecz i rewanż”. Różnicą w stosunku do poprzednich lat był fakt rezygnacji z przeprowadzania centralnych mistrzostw Klasy B (ze względu na wysokie koszty), a także zorganizowanie turnieju finałowego w dwóch równorzędnych grupach (północnej i południowej). Siłą rzeczy, kolejną nowością była więc konieczność rozegrania dodatkowych spotkań finałowych, pomiędzy zwycięzcami każdej z grup (w formule pucharowego dwumeczu "u siebie i na wyjeździe"). Wywalczenie tytułu mistrza Polski nie dawało prawa występu w fazie finałowej następnej edycji, bowiem podczas "3. Walnego Zgromadzenia PZPN" odrzucono wniosek o dopuszczenie do finałów mistrzostw Polski obrońcy tytułu, jeśli zajmie on 2. miejsce w mistrzostwach swojego okręgu. Postanowiono za to założyć centralną kartotekę piłkarzy-członków związku i klubów, której podstawą była legitymacja zgłoszeniowa.
Faza finałowa.
Etap pierwszy.
Tabela końcowa grupy południowej.
Legenda:
Finał.
Finałowy dwumecz o tytuł mistrza Polski 1922, pomiędzy zwycięzcami obydwu grup fazy finałowej:
 Mistrzem Polski w sezonie 1922 została Pogoń Lwów.

</doc>
<doc id="752984" url="https://pl.wikipedia.org/wiki?curid=752984" title="Józef Burny">
Józef Burny



</doc>
<doc id="752987" url="https://pl.wikipedia.org/wiki?curid=752987" title="Fazy rozwoju psychoseksualnego">
Fazy rozwoju psychoseksualnego



</doc>
<doc id="752988" url="https://pl.wikipedia.org/wiki?curid=752988" title="Grupa allilowa">
Grupa allilowa

Grupa allilowa, allil, prop-2-en-1-yl – jednowartościowa grupa organiczna wywodząca się z propenu o wzorze . Występuje w związkach nienasyconych jak np. alkohol allilowy i eugenol.

</doc>
<doc id="752990" url="https://pl.wikipedia.org/wiki?curid=752990" title="Mylène Jampanoï">
Mylène Jampanoï

Mylène Jampanoï (ur. 12 lipca 1980 w Aix-en-Provence) – francuska aktorka, głównie znana z roli " Li Ming " z filmu "Córka botanika".
Jej ojciec jest z pochodzenia Chińczykiem, a matka Francuzką. W 2006 roku wyszła za indyjskiego aktora Milinda Somana.

</doc>
<doc id="752992" url="https://pl.wikipedia.org/wiki?curid=752992" title="2-propenyl">
2-propenyl



</doc>
<doc id="752996" url="https://pl.wikipedia.org/wiki?curid=752996" title="Mylene Jampanoi">
Mylene Jampanoi



</doc>
<doc id="752997" url="https://pl.wikipedia.org/wiki?curid=752997" title="Przemysł szklarski">
Przemysł szklarski

Przemysł szklarski – dział przemysłu zajmujący się produkcją szkła użytkowego (dekoracyjnego, laboratoryjnego), szkła płaskiego, materiałów budowlanych ze szkła i opakowań szklanych. Zaliczany jest do gałęzi przemysłu mineralnego lub chemicznego.

</doc>
<doc id="752998" url="https://pl.wikipedia.org/wiki?curid=752998" title="Kantycjonał">
Kantycjonał



</doc>
<doc id="753000" url="https://pl.wikipedia.org/wiki?curid=753000" title="Prag">
Prag

Prag (ang. "Pragian")

</doc>
<doc id="753001" url="https://pl.wikipedia.org/wiki?curid=753001" title="Lights Out (album Antimatter)">
Lights Out (album Antimatter)

Lights Out – drugi album brytyjskiej grupy Antimatter, wydany w 2003 roku przez Prophecy Productions i The End Records.

</doc>
<doc id="753005" url="https://pl.wikipedia.org/wiki?curid=753005" title="Planetary Confinement">
Planetary Confinement

Planetary Confinement – trzeci album brytyjskiej grupy Antimatter, wydany w 2005 roku przez Prophecy Productions i The End Records. Po jego nagraniu z grupy odszedł Duncan Patterson.

</doc>
<doc id="753006" url="https://pl.wikipedia.org/wiki?curid=753006" title="Copa América 1916">
Copa América 1916

Copa América 1916 – pierwsze mistrzostwa kontynentu południowoamerykańskiego (oficjalnie dopiero od 1917 roku) odbyły się w dniach 2 – 17 lipca 1916 roku w Argentynie. Uczestniczyły w nich cztery reprezentacje: Argentyny, Urugwaju, Brazylii i Chile. Grano systemem każdy z każdym, a o zwycięstwie w turnieju decydowała końcowa tabela.
Podsumowanie.
Wyniki.
"Wszystkie mecze rozgrywano w Buenos Aires na stadionie Gimnasia y Esgrima, jedynie mecz Argentyna – Urugwaj na stadionie Racing Club Avellaneda"
Tabela końcowa.
Pierwszym triumfatorem turnieju Copa América został zespół Urugwaju.

</doc>
<doc id="753007" url="https://pl.wikipedia.org/wiki?curid=753007" title="Judgement">
Judgement

Judgement – piąty studyjny album zespołu Anathema, wydany w 1999. 
Lista utworów.
Źródło.
Twórcy.
Źródło.
Opis.
Utwór „One Last Goodbye” zadedykowany został Helen Cavanagh (1949–1998), matce braci Cavanagh. Danny Cavanagh wykonując ten utwór na wspólnej płycie z Anneke van Giersbergen pt. "In Parallel" (2009), przyznał, że jest to „bardzo osobista piosenka”, a po jej wykonaniu potwierdził, utwór dotyczy jego zmarłej wówczas 10 lat wcześniej mamy.
Nawiązanie.
Fragment utworu „One Last Goodbye” został wykorzystany w filmie dokumentalnym pt. "Dziennik zapowiedzianej śmierci" (2000), opowiadającym o Tomaszu Beksińskim, który w jednym z ujęć wsłuchuje się we wspomnianą piosenkę Anathemy. Popełnił on samobójstwo 24 grudnia 1999.

</doc>
<doc id="753008" url="https://pl.wikipedia.org/wiki?curid=753008" title="Oskar Troplowitz">
Oskar Troplowitz

Oskar Troplowitz (ur. 18 stycznia 1863 w Gliwicach, zm. 27 kwietnia 1918 roku w Hamburgu) – niemiecki farmaceuta, współwynalazca kremu Nivea.
Pochodził z rodziny żydowskiej, która w XVIII w. z Opawicy w Górach Opawskich przywędrowała do Gliwic, przyjmując nazwisko od nazwy rodzinnej miejscowości. Jego przodkowie szybko osiągnęli zamożność. Dziadek Oskara, Salomon Troplowitz (1789–1869), słynął na Górnym Śląsku jako handlarz win węgierskich. Był właścicielem winiarni przy gliwickim Rynku i żydowskim radnym w mieście. Ojciec Oskara, Louis Troplowitz (1825–1913), był mistrzem murarskim i również zasiadał w radzie miejskiej. W 1861 r. wraz z Salomonem Lubowskim wzniósł gliwicką synagogę.
Około 1870 roku rodzina Troplowitzów przeprowadziła się z Gliwic do Wrocławia. Tam Oscar uczęszczał do Gimnazjum Marii Magdaleny. Nie zamierzał prowadzić przedsiębiorstwa budowlanego ojca. Marzył o studiach z zakresu historii sztuki, choć rodzina chciała go widzieć raczej na studiach prawniczych lub ekonomicznych. Ostatecznie, za radą swego wuja Gustawa Mankiewicza, właściciela aptek w Poznaniu i Berlinie, związał swe życie z farmacją. Odbył trzyletnią praktykę w jednej z wrocławskich aptek, a w 1886 r. ukończył studium farmacji i złożył egzamin państwowy. Przez krótki czas pracował w aptece wuja w Poznaniu, po czym wrócił na studia – tym razem na filozofię do Heidelbergu, gdzie w 1888 r. uzyskał doktorat. Po odbyciu rocznej służby wojskowej kontynuował pracę w poznańskiej Hof-Apotheke i zaręczył się ze swoją kuzynką Gertrudą Mankiewicz (1869–1920).
W 1890 roku ożenił się z Gertrudą. Dzięki pomocy finansowej rodziny, za kwotę 60 tysięcy marek w tym samym roku wykupił zakład farmaceutyczny Carla P. Beiersdorfa w Altonie (wtedy Szlezwik-Holsztyn, od 1937 r. część Hamburga). Rozwinął go w dużą firmę kosmetyczną „Beiersdorf &amp; Co” (jej spadkobierczynią jest dzisiejsza Beiersdorf AG), w przededniu wybuchu I wojny światowej obecną w 29 krajach na 4 kontynentach, zatrudniającą w samych Niemczech ponad 500 pracowników i stawiającą na innowacyjność swych wyrobów. Dziełem Troplowitza był m.in. pierwszy samoprzylepny plaster („Leukoplast”, 1901), pasta do zębów („Pebeco”, 1905), zastępująca stosowany dotychczas proszek do mycia zębów oraz mydło „Nivea” (1906). W 1911 Troplowitz odkupił od chemika dr Isaaca Lifschütza patent na uzyskiwanie eucerytu – doskonałego emulgatora, umożliwiającego produkcję stabilnej emulsji tłuszcz-woda. Współpracując z dermatologiem, prof. Paulem Gersonem Unną, w 1911 r., wykorzystując euceryt, wprowadził na rynek najbardziej znany kosmetyk w historii – krem „Nivea”.
Troplowitz wyróżniał się w tamtych czasach wyjątkową dbałością o warunki socjalne swoich pracowników. Robotnikom ograniczył w 1892 r. czas pracy do 60 godzin tygodniowo (a do 1912 r. – zredukował go do 48 godzin tygodniowo), zachowując pełne wynagrodzenie i płatne urlopy. Otrzymywali oni też bezpłatne posiłki w fabryce oraz premie na Boże Narodzenie. Szczególna opieką otaczał kobiety ciężarne i młode matki. W 1916 r. w swym majątku w Holsztynie urządził ośrodek wypoczynkowy dla pracowników swojej firmy. Angażował się również w sprawy regionu: był członkiem parlamentu hamburskiego i działał w tamtejszych komisjach finansów, budownictwa i edukacji.
W 1909 r. małżonkowie wprowadzili się do reprezentacyjnej willi w Hamburgu przy Agnesstraße 1. Wykorzystując stabilną sytuację firmy i własną niezależność finansową Troplowitz powrócił do swych młodzieńczych pasji – sztuki. Nawiązał kontakt z wieloma artystami czynnymi w początkach XX w.: malarzami, grafikami i rzeźbiarzami, wspierając głównie młodych twórców. Dla miasta Hamburga ufundował rzeźbę – pomnik Diany. Swym rodzinnym Gliwicom podarował pomnik – alegorię górnośląskiego przemysłu, przedstawiający robotnika z młotem (dzieło to, autorstwa berlińskiego rzeźbiarza Arthura Bocka, zniknęło w 1945 r., zastąpione obeliskiem ku czci Armii Czerwonej). Rozpoczął kolekcjonowanie obrazów: w jego zbiorach znalazły się m.in. prace Renoira, Sisleya, Liebermanna i Slevogta, a także liczne grafiki współczesnych mu twórców. Był pierwszym Niemcem, który zakupił obraz Pabla Picassa (w 1914 r.). Po śmierci Troplowitza jego żona Gertruda przekazała kolekcję 18 najcenniejszych dzieł hamburskiej Kunsthalle. Dla uczczenia 150. rocznicy urodzin swego dobroczyńcy galeria ta przygotowała w 2013 r. specjalną wystawę poświęconą Troplowitzowi.
Od 1897 roku był członkiem hamburskiej gminy żydowskiej. W 1910 roku, wraz z małżonką Gertrudą, przechodzi na chrześcijaństwo
Oscar Troplowitz zmarł 27 kwietnia 1918 roku na udar mózgu. Został pochowany w rodzinnym grobowcu przy głównej alei wielkiego cmentarza Ohlsdorf w Hamburgu.

</doc>
<doc id="753014" url="https://pl.wikipedia.org/wiki?curid=753014" title="7,5 cm leichtes Infanteriegeschütz 18">
7,5 cm leichtes Infanteriegeschütz 18

7,5 cm leichtes Infanteriegeschütz 18 (7,5 cm le.IG 18) – niemieckie działo piechoty kalibru 75 mm używane przez Wehrmacht w okresie II wojny światowej. Armata została zaprojektowana w 1927 w zakładach Rheinmetall.
Informacja ogólna.
W wersji podstawowej (le.IG 18) załoga była chroniona przez tarczę pancerną. Produkowano także wersję górską tej armaty 7,5 cm leichtes Gebirgsinfanteriegeschütz 18 rozkładaną na 10 części, z których najcięższa ważyła 74,9 kg. Górskie bataliony były zazwyczaj wyposażone w dwa działa tego typu.
W 1939 wyprodukowano 6 armat 7,5 cm le.IG 18F przeznaczonych dla wojsk powietrznodesantowych. Mogły być one rozłożone na cztery części po 140 kg. Charakteryzowały się mniejszymi kołami i brakiem tarczy pancernej. Istniała także wersja znana jako 7,5 cm Infanteriegeschütz L/13, będąca zmodyfikowaną odmianą le.IG 18 rozkładaną na cztery lub sześć części. Wyprodukowano około 12 tys. sztuk,
Zobacz też.
7,5 cm le.Geb.I.G.18

</doc>
<doc id="753019" url="https://pl.wikipedia.org/wiki?curid=753019" title="Tespezy">
Tespezy



</doc>
<doc id="753020" url="https://pl.wikipedia.org/wiki?curid=753020" title="Mistrzostwa Polski w piłce nożnej (1926)">
Mistrzostwa Polski w piłce nożnej (1926)

Mistrzostwa Polski w piłce nożnej (1926) – 5. edycja mistrzostw Polski w piłce nożnej. Ostatnie mistrzostwa Polski rozegrane systemem nieligowym w II Rzeczypospolitej.
W rozgrywkach brali udział mistrzowie poszczególnych regionów. Tytuł obroniła .
Etap pierwszy.
Tabela grupy południowej.
Legenda:
Finał.
W decydującym meczu Pogoń Lwów pokonała Polonię Warszawa 2:0.
Tabela.
Legenda:

</doc>
<doc id="753021" url="https://pl.wikipedia.org/wiki?curid=753021" title="Tespezjusz">
Tespezjusz

Tespezjusz, Tespezy – imię męskie pochodzenia greckiego, od gr. "théspesios" — "nadludzki, boski, obwieszczający boskie rzeczy, natchniony". Istnieje dwóch świętych o tym imieniu. 
Tespezjusz, Tespezy imieniny obchodzą 1 czerwca i 20 listopada.

</doc>
<doc id="753024" url="https://pl.wikipedia.org/wiki?curid=753024" title="Blasco Giurato">
Blasco Giurato

Blasco Giurato (ur. 7 czerwca 1941 w Rzymie, zm. 26 grudnia 2022 tamże) – włoski operator filmowy.
Życiorys.
Zasłynął jako autor zdjęć do wczesnych filmów Giuseppe Tornatore: "Kamorysta" (1986), "Wszyscy mają się dobrze" (1990), "Czysta formalność" (1994), a zwłaszcza "Cinema Paradiso" (1988). Ten ostatni film przyniósł mu nominację za najlepsze zdjęcia do nagrody BAFTA.
Giurato był również operatorem "Roku broni" (1991) Johna Frankenheimera oraz telewizyjnej wersji "Doktora Żywago" (2002) w reżyserii Giacomo Campiottiego.

</doc>
<doc id="753025" url="https://pl.wikipedia.org/wiki?curid=753025" title="Alkohol absolutny">
Alkohol absolutny



</doc>
<doc id="753026" url="https://pl.wikipedia.org/wiki?curid=753026" title="Philipp Melanchton">
Philipp Melanchton



</doc>
<doc id="753027" url="https://pl.wikipedia.org/wiki?curid=753027" title="Wszyscy mają się dobrze (film 1990)">
Wszyscy mają się dobrze (film 1990)

Wszyscy mają się dobrze (wł. "Stanno tutti bene"; fr. "Ils vont tous bien") – włosko-francuski film z 1990 roku w reżyserii Giuseppe Tornatore.

</doc>
<doc id="753029" url="https://pl.wikipedia.org/wiki?curid=753029" title="SWIFT">
SWIFT

SWIFT, Society for Worldwide Interbank Financial Telecommunication (pl. "Stowarzyszenie na rzecz Światowej Międzybankowej Telekomunikacji Finansowej") – stowarzyszenie założone w 1973 roku, międzynarodowa organizacja instytucji finansowych utrzymująca sieć telekomunikacyjną służącą do wymiany informacji.
SWIFT to system płatności używany do rozliczania transakcji finansowych poprzez transfer wartości pieniężnych. Obejmuje to instytucje, instrumenty, zasady, procedury, standardy i technologie, które umożliwiają transfer. Pośredniczy w transakcjach między bankami, domami maklerskimi, giełdami i innymi instytucjami finansowymi. Wykorzystywany system komputerowy oparty na sieci SWIFTNet Link (SNL) realizuje dziennie około 14 milionów operacji (stan na grudzień 2007), głównie pomiędzy krajami europejskimi (65% transakcji). Każdy uczestnik SWIFT posiada swoje oznaczenie BIC.
Organizacja została utworzona w Brukseli przez 239 banków z 15 krajów, a jej siedziba znajduje się w La Hulpe w Belgii. W 2007 roku SWIFT zrzeszał 8332 instytucje finansowe z 208 krajów i na całym świecie zatrudniał łącznie 1890 pracowników. W 1996 roku prezesem zarządu został Yawar Shah.

</doc>
<doc id="753030" url="https://pl.wikipedia.org/wiki?curid=753030" title="Żywet">
Żywet

Żywet (ang. "Givetian")

</doc>
<doc id="753031" url="https://pl.wikipedia.org/wiki?curid=753031" title="Krzysztof Janczak">
Krzysztof Janczak



</doc>
<doc id="753032" url="https://pl.wikipedia.org/wiki?curid=753032" title="Zdzisław Mordarski">
Zdzisław Mordarski

Zdzisław Józef Mordarski (ur. 16 czerwca 1922 w Krakowie zm. 18 lutego 1991 tamże) – piłkarz reprezentacji Polski.
Życiorys.
W reprezentacji narodowej rozegrał 12 meczów i strzelił 2 bramki, debiutował 10 października 1948 w Chorzowie w meczu z reprezentacją Rumunii (0:0). Pochowany na Cmentarzu Rakowickim w Krakowie (kwatera AD-płd.-1). 

</doc>
<doc id="753034" url="https://pl.wikipedia.org/wiki?curid=753034" title="Kamorysta">
Kamorysta

Kamorysta (wł. "Il Camorrista") – włoski film z 1986 roku, debiut reżyserski Giuseppe Tornatore. Ekranizacja powieści Giuseppe Marrazza.

</doc>
<doc id="753035" url="https://pl.wikipedia.org/wiki?curid=753035" title="Emanuel Imiela">
Emanuel Imiela



</doc>
<doc id="753036" url="https://pl.wikipedia.org/wiki?curid=753036" title="Copa América 1917">
Copa América 1917

Copa América 1917 – drugie mistrzostwa kontynentu południowoamerykańskiego (oficjalnie pierwsze), odbyły się w dniach 30 września – 14 października 1917 w Urugwaju. Uczestniczyły w nich cztery reprezentacje (dokładnie te same co rok wcześniej): Argentyny, Urugwaju, Brazylii i Chile. Grano systemem każdy, z każdym, a o zwycięstwie w turnieju decydowała końcowa tabela.
Podsumowanie.
Wyniki.
"Wszystkie mecze rozgrywano w Montevideo na stadionie Parque Pereira"
Końcowa tabela.
Drugim triumfatorem turnieju Copa América został po raz drugi z rzędu zespół Urugwaju.

</doc>
<doc id="753037" url="https://pl.wikipedia.org/wiki?curid=753037" title="Fran">
Fran

Fran (ang. Frasnian)

</doc>
<doc id="753040" url="https://pl.wikipedia.org/wiki?curid=753040" title="Mélanie Thierry">
Mélanie Thierry

Mélanie Thierry (ur. 17 lipca 1981 w Saint-Germain-en-Laye) – francuska modelka, aktorka filmowa i teatralna, znana m.in. z filmu "".
Życiorys.
Dorastała w Sartrouville pod Paryżem. Od 1994 roku pracuje jako modelka. Debiutowała na paryskich wybiegach, by później znaleźć się w Mediolanie. Jest jedną z nielicznych modelek, które pomimo niskiego wzrostu (163 cm) przebiły się na rynek międzynarodowy. Mélanie ozdabiała pokazy: Chanel, Thierry’ego Muglera, Gucciego oraz Comme des Garçons. Wzięła udział w kampaniach reklamowych takich marek jak: Hermès, Krizia, Max Factor oraz Yves Saint Laurent. Jej twarz wielokrotnie zdobiła okładki: Elle, Madame Figaro oraz Marie Claire. Od 1998 roku Mélanie łączy pracę modelki z aktorstwem.
Przewodniczyła jury Złotej Kamery na 74. MFF w Cannes (2021).
Ma syna Romana (ur. 28 maja 2008) ze swoim długoletnim partnerem, piosenkarzem Raphaëlem.

</doc>
<doc id="753041" url="https://pl.wikipedia.org/wiki?curid=753041" title="Melanie Thierry">
Melanie Thierry



</doc>
<doc id="753042" url="https://pl.wikipedia.org/wiki?curid=753042" title="WHAM!">
WHAM!



</doc>
<doc id="753046" url="https://pl.wikipedia.org/wiki?curid=753046" title="Zuleyka Rivera">
Zuleyka Rivera

Zuleyka Jerrís Rivera Mendoza (ur. 3 października 1987 w Cayey) – portorykańska modelka, zdobywczyni tytułu Miss Universe 2006.
Obecnie spotyka się z portorykańskim koszykarzem J.J Barea - koszykarskim bohaterem Portoryko.
W 2017 roku wystąpiła gościnnie w teledysku do piosenki Despacito autorstwa Luisa Fonsi.
Droga do tytułu.
W konkursie Miss Teen Puerto Rico (Miss Nastolatek Portoryko) zajęła drugie miejsce, później w 2005 roku wystartowała w krajowym konkursie piękności. Zuleyka została ukoronowana na nową Miss Puerto Rico przez Natalię Glebovą – Miss Universe 2005 i gościa honorowego konkursu.
Rivera reprezentowała Portoryko na wyborach Miss Universe w 2006 roku. 23 lipca 2006 roku zdobyła tytuł miss pokonując m.in. reprezentantki Japonii, Szwajcarii i Paragwaju. Została ukoronowana po raz drugi przez ustępującą miss, Natalię Glebovą.
Zuleyka była piątą reprezentantką Portoryko, która wygrała ten prestiżowy konkurs. W ten sposób jej kraj wyprzedził Wenezuelę i zajął drugie miejsce w ogólnej klasyfikacji zwycięstw na Miss Universe.
Rok z życia Miss Universe.
Zuleyka została ukoronowana na nową Miss Universe 23 lipca 2006 w Los Angeles.
W sierpniu Zuleyka pojechała do Japonii. Wraz z Kurarą Chibaną (pierwszą wicemiss Universe) odwiedziła Mikimoto, firmę jubilerską która wyrabia korony na potrzeby tego konkursu. Następnie zwiedziła Indonezję.
Rivera, jako Miss Universe, zwiedziła: Czechy, Rosję, Turcję, Francję, Grecję, Kazachstan, Indie, Tajlandię i Brazylię.
1 kwietnia 2007 była obecna na gali ukoronowania Miss USA 2007. Została nią Rachel Smith.
Swoją następczynię koronowała 28 maja 2007 w Meksyku. Została nią Riyo Mori.

</doc>
<doc id="753047" url="https://pl.wikipedia.org/wiki?curid=753047" title="Famen">
Famen

Famen (ang. "Famennian")

</doc>
<doc id="753048" url="https://pl.wikipedia.org/wiki?curid=753048" title="Dzienniki Łodzi do 1939 roku">
Dzienniki Łodzi do 1939 roku

W Łodzi na przestrzeni lat, ukazywało się wiele dzienników. Języki w jakich były wydawane, odzwierciedlają wielokulturowość miasta, przed wybuchem II wojny światowej.
W tabeli przedstawione są dzienniki, w kolejności chronologicznej swojego wydawania.

</doc>
<doc id="753051" url="https://pl.wikipedia.org/wiki?curid=753051" title="Fabricio Oberto">
Fabricio Oberto

Fabricio Raul Jesus Oberto (ur. 21 marca 1975 w Las Varillas) – argentyński koszykarz, silny skrzydłowy lub center, mistrz olimpijski z Aten, mistrz NBA z 2007 roku, wielokrotny medalista rozmaitych imprez międzynarodowych.
Mierzący 208 cm wzrostu koszykarz karierę zaczynał w Atenas de Córdoba, skąd w 1998 odszedł do Olympiakosu. W Grecji rozegrał tylko jeden sezon, następne lata spędził w hiszpańskiej ACB - najpierw był graczem TAU Cerámica (1999 - 2002, mistrzostwo Hiszpanii 2002), a następnie Pamesy Walencja (2002-2005). W międzyczasie (1999) prowadził rozmowy z New York Knicks, jednak zakończyły się one fiskiem. Wtedy to właśnie związał się z TAU. W 2005 podpisał kontrakt z czołowym zespołem NBA San Antonio Spurs, gdzie grał obok m.in. swego rodaka Manu Ginobiliego. W pierwszym roku gry w USA Oberto był rezerwowym, w sezonie 06/07 często wychodził na parkiet w pierwszej piątce i wraz z kolegami zdobył mistrzowskie pierścienie. Latem 2009 roku Oberto przeszedł do Detroit Pistons, w ramach większej wymiany obejmującej 3 kluby. Niestety w barwach nowej drużyny nie rozegrał ani jednego spotkania. Jeszcze w lipcu tego samego roku został zwolniony, co pozwoliło klubowi z Detroit na zaoszczędzenie 1.7 miliona dolarów z jego kontraktu (zawodnik otrzymał 1,8 z 3,5 miliona dolarów zapisanych w umowie). Pod koniec miesiąca były mistrz NBA podpisał nowy kontrakt, tym razem z zespołem Washington Wizards, za 2 miliony dolarów. 
W reprezentacji Argentyny debiutował już jako dziewiętnastolatek. Trzykrotnie brał udział w MŚ (1998, 2002, 2006), trzy razy zagrał w turnieju rozgrywanym na igrzyskach olimpijskich (1996, 2004, 2008). Oprócz złota z Aten ma na koncie srebrny medal MŚ 2002 oraz brązowy z Pekinu. Oberto posiada również włoskie obywatelstwo.
5 listopada 2010 roku z powodu problemów z sercem zakończył karierę sportową.

</doc>
<doc id="753053" url="https://pl.wikipedia.org/wiki?curid=753053" title="Liga polska w piłce nożnej (1931)">
Liga polska w piłce nożnej (1931)

Liga polska w piłce nożnej 1931 – 5. edycja najwyższych w hierarchii rozgrywek ligowych polskiej klubowej piłki nożnej.
Absolutnym beniaminkiem Ligi była Lechia Lwów.
Klasyfikacja medalowa mistrzostw Polski po sezonie.
"Tabela obejmuje wyłącznie kluby mistrzowskie."

</doc>
<doc id="753059" url="https://pl.wikipedia.org/wiki?curid=753059" title="Associazione Sportiva Volley Lube">
Associazione Sportiva Volley Lube

Associazione Sportiva Volley Lube – włoski męski klub siatkarski z siedzibą w Treia, założony w 1990 roku. Od sezonu 2016 drużyna występuje w rozgrywkach pod nazwą Cucine Lube Civitanova.
Historia.
A. S. Volley Lube powstał w 1990 roku w miejscowości Treia kilka kilometrów od Maceraty. Tam swoją siedzibę ma firma przemysłowa Cucine Lube. Zarząd firmy postanowił od podstaw stworzyć własny klub siatkarski. W 1990 roku klub wystartował w rozgrywkach Serie C. W 1993 roku awansował do Serie A2, a już w sezonie 1994/1995 wywalczył awans do Serie A1.
Bilans sezon po sezonie.
Poziom rozgrywek:
Polacy w klubie.
2 czerwca 2005 roku trzyletni kontrakt z Lube podpisał Arkadiusz Gołaś, jednak reprezentant Polski zginął 16 września 2005 roku w wypadku samochodowym pod Klagenfurtem w Austrii, jadąc do Maceraty i nie zdążył zadebiutować w tym klubie.
Pamięć Gołasia uczcili Świderski, Kurek i Bieniek grając w Lube w koszulce z numerem 16, tym samym, z którym występowałby Gołaś.
Kadra.
Sezon 2022/23
Sezon 2021/22
Sezon 2020/21
Sezon 2019/20
Sezon 2018/19
Sezon 2017/18
Sezon 2016/17
Sezon 2015/16
Sezon 2014/15
Sezon 2013/14
Kadry historyczne.
Sezon 2012–2013
Sezon 2011/12
Sezon 2010/11
Sezon 2009/10
Sezon 2008/09
Sezon 2007/08
Sezon 2006/07
Sezon 2005/06
Sezon 2004/05
Sezon 2003/04
Sezon 2002/03
Sezon 2001/02
Sezon 2000/01
Sezon 1999/00
Sezon 1998/99
Sezon 1997/98
Sezon 1996/97
Sezon 1995/96
Sezon 1994/95
Sezon 1993/94

</doc>
<doc id="753061" url="https://pl.wikipedia.org/wiki?curid=753061" title="Sigirija">
Sigirija

Sigirija (syng. සීගිරිය, tamil. சிகிரியா, w swobodnym tłum. „Lwia Skała”) – stanowisko archeologiczne w Sri Lance, z ruinami starożytnego pałacu i twierdzy wzniesionymi za panowania króla Kassapy (473–491) na szczycie 180-metrowej skały. Jedno z siedmiu miejsc w Sri Lance umieszczonych w wykazie światowego dziedzictwa kulturowo-przyrodniczego.
Pod względem fizycznym obiekt stanowi ogromną bryłę magmy – pozostałość po dawno wygasłym i zapadniętym wulkanie. Usytuowany na stosunkowo płaskiej wyżynie, widoczny jest z odległości wielu kilometrów.
W legendarnym przekazie.
Panujący w drugiej połowie V wieku n.e. na Cejlonie król Dhatusen miał dwóch synów – Mogallana i Kassapę. Starszy Mogallan miał objąć po ojcu tron, którego nie zamierzał mu ustąpić młodszy i pochodzący z nieprawego łoża Kassapa. W roku 473 dokonał on przewrotu pałacowego, uwięził, a następnie zamordował ojca (podobno żywcem zakopanego, gdy nie chciał wyjawić miejsca ukrycia swych skarbów), lecz Mogallan, który mu się wymknął, na czele garstki zwolenników zbiegł do Indii. 
Kassapa wprawdzie został królem, choć nie opuszczał go strach przed zemstą przyrodniego brata. Dlatego postanowił zbudować zamek na szczycie odosobnionej, wyniosłej skały w centrum wyspy, w pobliżu jeziora Mineria. Ogromnym wysiłkiem wzniesiono na szczycie pałac i system fortyfikacji, wykuto zbiorniki na wodę i spichlerze na żywność dla przetrzymania nawet wielomiesięcznego oblężenia; jedyną drogę na szczyt stanowiły wykute w skale wąskie schody.
Usunięty Mogallan długo gromadził siły, by wreszcie, w roku 491, po osiemnastu latach panowania Kassapy, na czele wielkiej armii wylądować na wyspie i zaatakować uzurpatora, który pokonany w walnej bitwie, podobno popełnił samobójstwo podcinając sobie gardło własnym sztyletem w obliczu przeważających sił wroga.
Sigirija współcześnie.
Do czasów dzisiejszych zachowały się jedynie fundamenty pałacu i umocnień, a na ścianach skalnych – dobrze zachowane malowidła przedstawiające najprawdopodobniej damy dworu lub nałożnice królewskie. Zrekonstruowano początkową partię schodów, które wychodzą spomiędzy dwóch lwich łap kamiennych. Dla wygody turystów zbudowano również wygodne schody oparte na stalowej konstrukcji. 
Przewodniki turystyczne zachęcają do oglądania resztek twierdzy i Górnego Pałacu z położoną w połowie wysokości galerią malowideł naściennych, a także (u podstawy skały) – Dolnego Pałacu i umocnień oraz pałacowych ogrodów.

</doc>
<doc id="753062" url="https://pl.wikipedia.org/wiki?curid=753062" title="Above">
Above

Above – debiutancki album studyjny supergrupy Mad Season. Wydany został 14 marca 1995 roku nakładem wytwórni fonograficznej Columbia. Trzy miesiące od premiery, album uzyskał certyfikację złotej płyty, przyznanej przez Recording Industry Association of America, za sprzedaż ponad 500 tysięcy kopii. Produkcją albumu zajął się Brett Eliason, przy współpracy z samym zespołem. Album wypełniło łącznie 10 utworów, autorstwa wszystkich członków zespołu. Za warstwę tekstową odpowiedzialny jest wokalista Layne Staley. Nagrań dokonano w studiu Bad Animals na terenie miasta Seattle, pod koniec 1994 roku. 
Album był promowany przez trzy single, z czego pierwszy z nich, „River of Deceit”, stał się przebojem w lokalnej rozgłośni radiowej. W momencie wydania album zadebiutował na 24. pozycji zestawienia Billboard 200. Cechami charakterystycznymi albumu są rozbudowane aranżacyjnie utwory, utrzymane w klimacie rocka alternatywnego, blues rocka, hard rocka, oraz z małymi elementami jazzu i tradycyjnego bluesa. Warstwa tekstowa, autorstwa Staleya, w głównej mierze odnosi się do relacji międzyludzkich. Ponadto w utworach pojawiają się motywy samotności, poczucia odrzucenia, depresji. 
Kontekst, nagrywanie.
W roku 1994 gitarzysta grupy Pearl Jam Mike McCready udał się do Minneapolis na leczenie odwykowe. Tam spotkał basistę Johna Bakera Saundersa, występującego wówczas z zespołem The Lamont Cranston Band. Po powrocie do Seattle, obaj muzycy zaprosili do współpracy perkusistę grupy Screaming Trees Barretta Martina. Następnie rozpoczęli wspólne próby. McCready zaprosił do zespołu wokalistę grupy Alice in Chains Layne’a Staleya, który w tym czasie zakończył leczenie z uzależnienia od heroiny. Po skompletowaniu składu, muzycy rozpoczęli ze sobą odbywać regularne próby. Podczas wspólnego grania, na próbach powstały takie utwory jak „Wake Up” oraz „River of Deceit”. Po ukończeniu prób, Staley został głównym wokalistą w zespole. Pomimo odbytych tylko trzech prób, McCready w październiku 1994 roku zorganizował w klubie Crocodile Cafe nigdzie niezapowiadany koncert zespołu. Występ okazał się bardzo dużym sukcesem, więc grupa zorganizowała jeszcze dwa dodatkowe koncerty w tym samym miejscu. Podczas występów, powstał nowy utwór, zatytułowany „Artificial Red”. Podczas początkowych koncertów, grupa przedstawiała się jako Gacy Bunch. Nazwa wzięła się od amerykańskiego seryjnego mordercy Johna Wayne Gacy'ego, oraz popularnego serialu telewizyjnego z lat 70. "The Brady Bunch".
Pod koniec 1994 roku, zespół wszedł do studia Bad Animals, aby nagrać materiał na debiutancki album długogrający. Sesja nagraniowa trwała łącznie 10 dni. W nagraniach grupę wspomagali wokalista grupy Screaming Trees Mark Lanegan, który wystąpił gościnnie w dwóch utworach, wspomagając wokalnie Staleya, oraz Eric Walton który zagrał na saksofonie. Ponadto w nagraniach brał udział inżynier dźwięku znany ze współpracy z grupą Pearl Jam, Brett Eliason, którego do współpracy zaprosił McCready. Masteringiem albumu zajął się Howie Weinberg w Masterdisk Studio w Nowym Jorku. Muzyka do wspomnianych już utworów „Wake Up” oraz „River of Deceit” powstała w okresie kiedy zespół odbywał ze sobą pierwsze próby. Utwór „Artificial Red” powstał podczas jednej z prób, jakie grupa odbywała w październiku 1994 roku w Crocodile Cafe. Kompozycje „Lifeless Dead” oraz „I Don't Know Anything” swą premierę miały 8 stycznia za pośrednictwem satelitarnego łącza nadrzędnego. W jednym z wywiadów, gitarzysta Mike McCready tak wspomniał okres przygotowań oraz samych nagrań: 
McCready odniósł się również do procesu pisania tekstów przez Staleya:
Kompozycje oraz teksty.
McCready tak wspomniał w jednym z wywiadów proces tworzenia muzyki: 
 Recenzent serwisu AllMusic, Stephen Thomas Erlewine recenzując album stwierdził: „Album brzmi jak skrzyżowanie Alice in Chains oraz Pearl Jam, z początku lat 90., oraz nieco psychodelii z lat 70.”. Autor w swej recenzji zauważa również fakt, że piosenki brzmią w sposób surowy oraz są ponure, dzięki czemu momentami mogą przypominać brzmienie Temple of the Dog.
Wokalista Mark Lanegan z grupy Screaming Trees gościnnie zaśpiewał w dwóch utworach – „I'm Above” oraz „Long Gone Day”. Utwór „I Don't Know Anything” zawiera charakterystyczny takt połączony z efektem gitarowym overdrive, podczas którego wydobywany jest flażolet. Kolejny singlowy utwór, „Long Gone Day” zawiera w sobie elementy jazzu, rocka progresywnego, rocka klasycznego oraz bluesa. W utworze prócz Lanegana, gościnnie wystąpił Skerik (Nalgas Sin Carne), który zagrał na saksofonie.
Motywem przewodnim warstwy lirycznej stworzonej przez Staleya, są relacje międzyludzkie. Utwory takie jak „Artificial Red” czy „Lifeless Dead”, odnoszą się do skomplikowanych relacji z życiową partnerką wokalisty – Demri Larą Parrott. Opowiadają o bardzo pokrętnej relacji, zdradzonej podstawowej obietnicy pomiędzy ludźmi budującymi związek. „Lifeless Dead” to kompozycja o mężczyźnie u kresu życia, który umiera w najgorszym upodleniu, zaniedbany, porzucony. Tekst do singlowego utworu „River of Deceit” został zainspirowany książką Gibrana "The Prophet". Ponadto w swoich tekstach Staley próbuje ukazać rzeczy istotne w życiu codziennym.
Perkusista Barrett Martin wspomniał:
Wydanie, odbiór albumu, promocja.
Premiera albumu "Above" nastąpiła 14 marca 1995 roku, nakładem wytwórni fonograficznej Columbia. W momencie wydania album zadebiutował na 24. pozycji zestawienia Billboard 200. 14 czerwca tego samego roku album uzyskał w Stanach Zjednoczonych certyfikację złotej płyty, przyznanej przez Recording Industry Association of America. 
Brytyjski magazyn "Melody Maker" określił album jako „połączenie country z Black Sabbath”, oraz „album nagrany przez znanych muzyków, którzy w tym czasie pragnęli odrobiny wyciszenia”. Stephen Thomas Erlewine z serwisu AllMusic przyznał płycie 3 gwiazdki (na 5 możliwych) tłumacząc że „album nie posiada jakiegoś określonego kierunku muzycznego, ale zawiera przebłyski w postaci Staleya i McCready’ego, którzy razem tworzą niezwykłe partie”. Barbara Davies z magazynu "Rolling Stone" przyznała płycie 2.5 gwiazdki, tłumacząc że „Mad Season podjęło ryzyko, próbując stworzyć coś zupełnie nowego”. Mimo to, Davies skrytykowała album za to że mimo nagrania, grupa nie tworzy spójnej całości, lecz odrębne części, sklejone w postaci albumu. Chuck Eddy z amerykańskiego magazynu "Entertainment Weekly" stwierdził, że „solo saksofonu oraz niektóre partie gitary wnoszą świeżość do albumu, jednak reszta nie ukazuje niczego nowego”. Dodał „Mimo wszystko to duży kłopot, kiedy jeden z najbardziej optymistycznych utworów na płycie nazywa się „Lifeless Dead”.
Album był promowany łącznie przez trzy single – „River of Deceit”, „I Don't Know Anything” oraz „Long Gone Day”. Do pierwszego utworu powstał teledysk, do pozostałych wykorzystano nagrania z koncertu zawartego na albumie "Live at The More". „River of Deceit” okazał się największym sukcesem w dorobku grupy. Stał się przebojem w lokalnej rozgłośni radiowej oraz osiągnął wysokie pozycje na listach Mainstream Rock Tracks oraz Modern Rock Tracks (odpowiednio 2. i 9.). Drugi z singli, utwór „I Don't Know Anything” również zanotował wysoką, 20. pozycję na liście Mainstream. „River of Deceit” do dziś jest najbardziej rozpoznawalnym utworem w dorobku zespołu.
Zespół w trakcie swej działalności zagrał łącznie jedynie osiem koncertów. Pierwszy z nich odbył się 12 października 1994 roku w Crocodile Cafe, natomiast ostatni 29 kwietnia 1995 roku w Moore Theatre w Seattle. Zespół na swoich koncertach, prócz własnych utworów, wykonywał również covery – „Voodoo Child (Slight Return)” z repertuaru Jimiego Hendrixa, „Jesusathon”, czy „I Don't Wanna Be a Soldier” z repertuaru Johna Lennona. Ten ostatni, zespół nagrał w wersji studyjnej, i w 1995 roku znalazł się na składance "Working Class Hero: A Tribute to John Lennon".
Koncert jaki zespół dał 29 kwietnia 1995 roku w Moore Theatre, został zarejestrowany, i 29 sierpnia ukazał się w formie albumu koncertowego "Live at The Moore" na VHS.
Twórcy.
Opracowano na podstawie materiału źródłowego:
Mad Season
Muzycy sesyjni
Produkcja
Reedycja.
W październiku 2012 roku perkusista Barrett Martin zapowiedział w wywiadzie, że 12 marca 2013 roku na rynku ukaże się specjalny box, w którego skład wejdą zremasterowana wersja albumu "Above", wydanie koncertowe "Live at The Moore" w wersji DVD z poprawioną jakością obrazu, oraz nieopublikowany materiał powstały jeszcze w latach 90.:
7 stycznia 2013 roku witryna Blabbermouth.net poinformowała, że wytwórnia Legacy Recordings wyda specjalny box set, w skład którego wejdą 2 płyty CD oraz jedna DVD. Będą to zremasterowana wersja "Above", oraz szereg dodatków w postaci kilku nieopublikowanych wcześniej nagrań, przygotowanych na drugi album studyjny, który ostatecznie się nie ukazał. Będą to utwory autorstwa Marka Lanegana. Ponadto box set zawierać będzie zapis koncertu "Live at The Moore" w wersji CD oraz DVD, z dodatkowym zapisem koncertu jaki zespół dał w sylwestrowy wieczór w klubie RKCNDY w Seattle.

</doc>
<doc id="753065" url="https://pl.wikipedia.org/wiki?curid=753065" title="Volley Treviso">
Volley Treviso

Volley Treviso – dawniej Sisley Treviso, włoski męski klub siatkarski z siedzibą w Treviso, założony w 1966 roku, na skutek wycofania się sponsorów upadł w 2012 roku. Sezon 2012/2013 rozpoczął w Serie B2 (czwarty poziom rozgrywek). W sezonach 1988/1989-2011/2012 klub występował w rozgrywkach Serie A1.
Jeden z najbardziej utytułowanych włoskich klubów siatkarskich oraz jeden z najbardziej utytułowanych klubów świata.
Sukcesy.
 Puchar Europy Zdobywców Pucharów:
 Puchar CEV:
 Klubowe Mistrzostwa Świata:
 Puchar Włoch:
 Mistrzostwo Włoch:
 Superpuchar Europy:
 Liga Mistrzów:
 Superpuchar Włoch:
Kadra.
Sezon 2010/2011.
 
 

</doc>
<doc id="753067" url="https://pl.wikipedia.org/wiki?curid=753067" title="Michelle Alves">
Michelle Alves

Michelle Alves (ur. 19 września 1978 w Londrinie) – brazylijska modelka.
Jej zdjęcia pojawiły się w międzynarodowych wydaniach magazynów mody: „Sports Illustrated Swimsuit Issue”, „Marie Claire” i „Vogue”. Pracuje w Mediolanie, Paryżu, Nowym Jorku, Londynie. Wielokrotnie prezentowała kolekcje: Armaniego, Ralpha Laurena, Stelli McCartney, Emanuela Ungaro, Givenchy, Jeana-Paula Gaultiera, Valetnina, Versace, Alexandra McQueena, Christiana Diora, Christiana Lacroix, Donny Karan, Johna Galliano, Sonii Rykiel, Viktora &amp; Rolfa, Dolce &amp; Gabbany, Vivienne Westwood, Diane von Furstenberg. Brała udział w kampaniach reklamowych: L’Oréal, Christiana Diora, Yves'a Saint-Laurenta, Victoria’s Secret.

</doc>
<doc id="753068" url="https://pl.wikipedia.org/wiki?curid=753068" title="KP Wałbrzych">
KP Wałbrzych



</doc>
<doc id="753069" url="https://pl.wikipedia.org/wiki?curid=753069" title="Marrakusz">
Marrakusz



</doc>
<doc id="753071" url="https://pl.wikipedia.org/wiki?curid=753071" title="Sherbrooke (Quebec)">
Sherbrooke (Quebec)



</doc>
<doc id="753073" url="https://pl.wikipedia.org/wiki?curid=753073" title="Double Star">
Double Star

Double Star – pierwsza wspólna misja Europejskiej Agencji Kosmicznej oraz Chińskiej Narodowej Agencji Kosmicznej, której celem było badanie przy użyciu dwóch chińskich satelitów "Tan Ce" (pol. badacz) magnetosfery Ziemi (w tym jej ogona magnetycznego) oraz wpływu oddziaływania Słońca na naszą planetę.
Przebieg i opis misji.
Pierwszy z satelitów, Tan Ce 1 (w skrócie TC-1), został wyniesiony na orbitę 29 grudnia 2003 roku o godzinie 19:06 czasu uniwersalnego. Drugi obiekt – TC-2 – dołączył 25 lipca 2004 roku o godzinie 7:05 czasu uniwersalnego. Do wyniesienia satelitów na orbitę użyto rakiet Długi Marsz 2C.
TC-2 okrąża Ziemię po mocno wydłużonej orbicie polarnej, TC-1 zaś poruszał się po również mocno wydłużonej orbicie zbliżonej do równikowej. Konfiguracja taka umożliwiała uzyskanie danych dotyczących ziemskiego pola magnetycznego oraz cząstek naładowanych z dwóch różnych, wzajemnie się uzupełniających, miejsc jednocześnie.
Misja Double Star nieprzypadkowo zbiegła się w czasie z innym, tym razem samodzielnym, przedsięwzięciem ESA – misją Cluster, w ramach której cztery satelity również zajmują się badaniem magnetosfery. Siedem instrumentów sond Tan Ce było identycznych jak te działające w satelitach Cluster. Razem tworzyły mini-konstelację 6 satelitów, prowadzących badania jednocześnie, co umożliwiało zmaksymalizowanie czasu badania interesujących naukowo obszarów magnetosfery z kilku różnych odległości od Ziemi naraz i pozwoliło stworzyć trójwymiarowy model magnetosfery.
Początkowo zakładano, iż misja Double Star trwać będzie rok, jednak dwukrotnie była przedłużana i formalnie zakończyła się w październiku 2007 po tym, jak TC-1 wszedł w atmosferę ziemską i spłonął, co było konsekwencją przebiegu jego orbity. TC-2 i jego instrumenty działają do tej pory.

</doc>
<doc id="753075" url="https://pl.wikipedia.org/wiki?curid=753075" title="Copa América 1919">
Copa América 1919

Copa América 1919 – trzecie mistrzostwa kontynentu południowoamerykańskiego, odbyły się w dniach 11 – 29 maja 1919 roku w Brazylii. Uczestniczyły w nich cztery reprezentacje (te same co dotychczas): Argentyny, Urugwaju, Brazylii i Chile. Grano systemem każdy, z każdym, a o zwycięstwie w turnieju decydowała końcowa tabela.
Podsumowanie.
Wyniki.
"Wszystkie mecze rozgrywano w Rio de Janeiro na stadionie das Laranjeiras"
Końcowa tabela.
Ponieważ drużyny Brazylia i Urugwaj uzyskały jednakową liczbę punktów rozegrano między nimi mecz decydujący o mistrzostwie.
Mecz dodatkowy (Finał).
Brazylia – Urugwaj 1:0 (0:0, 0:0, 0:0, 0:0, 0:0), po dogrywce
Był to najdłuższy mecz w historii Copa América, gdyż do rozstrzygnięcia finałowej rywalizacji potrzeba było czterech serii dogrywek po 15 min, stąd cały mecz w sumie trwał 150 minut!
Trzecim triumfatorem turnieju Copa América został po raz pierwszy zespół Brazylii.

</doc>
<doc id="753077" url="https://pl.wikipedia.org/wiki?curid=753077" title="Cloris Leachman">
Cloris Leachman

Cloris Leachman (ur. 30 kwietnia 1926 w Des Moines, zm. 26 stycznia 2021 w Encinitas) – amerykańska aktorka filmowa, teatralna i telewizyjna, zdobywczyni Oscara dla najlepszej aktorki drugoplanowej za rolę w filmie "Ostatni seans filmowy".
Życiorys.
Leachman, najstarsza z trzech sióstr, urodziła się w Des Moines, w stanie Iowa, jako córka Cloris (z domu Wallace) i Berkeleya „Bucka” Leachmana, którzy pracowali w rodzinnej firmie "Leachman Lumber Company". Ukończyła Roosevelt High School w Des Moines w 1944. Później studiowała na Wydziale Dramatycznym na Northwestern University oraz Illinois State University, gdzie była członkiem klubu "Gamma Phi Beta". Leachman zaczęła pojawiać się w telewizji, krótko po udziale w konkursie Miss America jako Miss Chicago 1946.
Po zdobyciu stypendium dzięki udziałowi w konkursie piękności Leachman studiowała aktorstwo w Nowym Jorku w Actors Studio na jednym roku z Elią Kazanem. Leachman wystąpiła jako Nellie Forbush w pierwotnej obsadzie musicalu Rodgersa i Hammersteina "South Pacific".
W trakcie swojej długiej kariery zdobyła wiele nagród. Jako jedyna aktorka jest laureatką pięciu nagród Emmy w pięciu różnych kategoriach. Zdobyła Oscara za najlepszą rolę drugoplanową w "Ostatnim seansie filmowym" (1972), opartym na bestsellerowej książce Larry’ego McMurtry’ego. Grała niewierną żonę nauczyciela wychowania fizycznego. Reżyser Peter Bogdanovich przepowiedział Leachman w trakcie produkcji, że zdobędzie Oscara. Pierwotnie rolę Cloris proponowano aktorce Ellen Burstyn.
14 maja 2006 otrzymała doktorat honoris causa Drake University.
Brała udział w siódmej edycji amerykańskiego wydania "Tańca z gwiazdami" jako najstarsza uczestniczka (w wieku 82 lat). Zajęła 7. miejsce.
W marcu 2009 wydała wspomnienia "Cloris: My Autobiography".

</doc>
<doc id="753078" url="https://pl.wikipedia.org/wiki?curid=753078" title="Ems (geologia)">
Ems (geologia)

Ems (ang. "Emsian")

</doc>
<doc id="753079" url="https://pl.wikipedia.org/wiki?curid=753079" title="Ems">
Ems

Niemcy:
Szwajcaria:
Inne:
Zobacz też:

</doc>
<doc id="753080" url="https://pl.wikipedia.org/wiki?curid=753080" title="SE Lain">
SE Lain



</doc>
<doc id="753082" url="https://pl.wikipedia.org/wiki?curid=753082" title="Befana">
Befana

Befana – wróżka o wyglądzie wiedźmy, dosyć złośliwa, która w tradycji włoskiej przynosi dzieciom prezenty w związku z Bożym Narodzeniem. Pełni tę samą rolę, co święty Mikołaj. Dzieci oczekują prezentów od Befany w noc z 5 na 6 stycznia w Święto Trzech Króli. Pochodzenie jej imienia ma przypuszczalnie związek z "epifanią", czyli aktem objawienia.
Befana jest staruszką z długim, zakrzywionym nosem. Ubrana jest w postrzępione i brudne rzeczy. Głowę ma przewiązaną szalem lub chustką. Lata na miotle, wchodzi do domów przez komin i zostawia w skarpecie prezenty. Dzieci, które chcą się jej przypodobać powinny zostawić na stole przed snem mandarynkę, pomarańczę lub kieliszek wina. Dzieciom mówi się, że jeżeli nie będą grzeczne, to wiedźma Befana włoży im do świątecznej skarpety węgiel, popiół, cebulę lub czosnek.
Legenda głosi, że Trzej Królowie powiedzieli Befanie o narodzeniu Jezusa, jednak nie zdążyła ona na jego powitanie, ponieważ zgubiła się. Od tego czasu Befana, latając na miotle, zostawia prezenty w każdym domu, w którym mieszka dziecko, na wypadek, gdyby był w nim Jezus.
Święto.
Co roku 6 stycznia (dzień wolny od pracy) w Rzymie na Piazza Navona odbywa się święto dla dzieci pod nazwą „Befana”, a związane z postacią wróżki. Stawiane są stragany, na których sprzedaje się lalki wiedźmy na miotle, ozdoby świąteczne i skarpety na prezenty, organizuje się zabawy, rozdaje słodycze. Według danych statystycznych w 2005 r. Włosi wydali na prezenty z okazji Befany 750 milionów euro, a średnia wartość prezentów włożonych do jednej skarpety to 68 euro.

</doc>
<doc id="753083" url="https://pl.wikipedia.org/wiki?curid=753083" title="Nieustraszeni (reality show)">
Nieustraszeni (reality show)

Fear Factor (z ang. "Czynniki strachu") – program typu "reality show", realizowany w Stanach Zjednoczonych. Najbardziej znany polski odpowiednik tego tytułu to "Nieustraszeni" i takim na ogół posługują się Polacy. Pierwsza wersja została wyprodukowana przez holenderską firmę Endemol N.V. i pojawiła się na antenie 11 czerwca 2001 roku. Przetrwała sześć sezonów. W 2011 r. władze NBC postanowiły przywrócić program. Zrealizowano dziewięć odcinków, jednak wyemitowano osiem. Tym samym stacja pożegnała się z formatem. W 2017 r. własną wersję postanowiła wyprodukować MTV.
Pierwowzorem dla amerykańskiej edycji jest holenderski program "Now Or Neverland", który powstał w 1998 r.
W Polsce program był wyświetlany przez telewizję Polsat (serie 1–4, 6), potem VIVĘ (1–7), a od jesieni 2017 r. najnowsza wersja przez MTV Polska.
Format.
Zamysł programu polega na postawieniu uczestników przed zadaniami, których wykonanie polega na zmierzeniu się z własnym lękiem. W większości odcinków zawodnicy mieli do wykonania 3 zadania. Pierwsze i trzecie były sprawdzianem siły i odwagi; najczęściej odbywały się one na wysokości, w wodzie (także pod wodą) lub w samochodzie. Drugie sprawdzało determinację i zdolność do pokonywania lęków; nierzadko gracze mieli do czynienia z żywymi zwierzętami (zarówno „dużymi”, jak i owadami). Z sześciu (lub 4 par) śmiałków wyłaniano zwycięzcę, który wygrywał 50 000 dolarów.
W edycji telewizji MTV zawsze udział brały cztery pary, a gra podzielona była na trzy segmenty:
Jeżeli zdarzyła się sytuacja, w której żaden z uczestników nie wykonał zadania, to z puli zabierane było 25 000, a gra toczyła się dalej. Jeżeli zadanie ukończyła tylko jedna osoba, wtedy wygrywała 25 000, a dalsza gra toczyła się o pozostałe pieniądze (wyjątkiem był sezon 1., w którym zawodnikowi przyznano 10 000 dolarów, a kwota do wygrania była nienaruszona).
Specjalne odcinki.
Wielokrotnie zdarzały się odcinki specjalne, takie jak: odcinek świąteczny, odcinek czterozadaniowy, odcinek z zadaniami wyłącznie „obrzydliwymi”, odcinek, w trakcie którego nie można było spać, w Las Vegas (podczas którego zwycięzca musiał postawić połowę wygranej na Blackjacka), z bliźniakami, rodzice i dzieci, z modelkami lub Miss USA, ze sławnymi osobami, z nowożeńcami, randka w ciemno (dwoje przeciwnej płci nieznajomych w drużynie) itp.
W drugim i trzecim sezonie odbyły się 2 pojedynki mistrzów. Zwycięzcy poszczególnych odcinków zmagali się ze sobą o 100 000 dolarów i samochód osobowy.
Ponadto warta odnotowania jest również wersja "Couples", obejmująca 7 odcinków. 9 par (lub – w 5. serii – 8 par) walczyło w 17 zadaniach (lub – w 5. serii – 14) o nagrodę główną 1 000 000 dolarów oraz różne dodatkowe.
W szóstym sezonie przeprowadzana była tzw. "inwazja domowa", w której ekipa tworząca program przyjeżdżała do domu zgłoszonej osoby. Wykonawszy jedno krótkie zadanie wygrywano 5000 dolarów. Ta kilkuminutowa część pojawiała się zawsze pod koniec odcinka.
Specjalne wydania.
W 1. i 2. sezonie prowadzący w specjalnym odcinku przypominał najciekawsze zadania minionego sezonu. Tak samo było w sezonie trzecim, lecz zostało to rozbite na dwie części: "15 Najlepszych Momentów" oraz "Zadania ze Zwierzakami"; również w trakcie tego sezonu wyemitowano "making of" programu"."
Lokalne wersje.
Oprócz Holandii, USA i Polski program ten miał wiele lokalnych wersji w niemal 40 krajach świata; w niektórych wciąż jest nadawany.
Polska wersja miała mniejszą oglądalność od amerykańskiej, co spowodowało, że Polsat nie zdecydował się na realizację drugiej edycji, a jedynie kontynuował emisję oryginału.
Muzyka.
Muzyka pt. "Fear Factor Theme" została skomponowana i miksowana na potrzeby niektórych odcinków przez Russa Landau'a. Za tła muzyczne służyły również zmodyfikowane fragmenty ścieżki dźwiękowej brytyjskiej wersji programu "Survivor".
Parodie.
Program ze względu na swoją formułę doczekał się licznych parodii, zarówno amatorskich, jak i profesjonalnych. Odmienny pomysł na reality show został przedstawiony m.in. w programie MADtv telewizji FOX. Również dla Comedy Central powstała kilkuminutowa parodia, w której wystąpił sam Joe Rogan. Wśród polskich parodii najszerzej znany jest prześmiewczy obraz „Nieustraszonych” w 279. odcinku „Świata według Kiepskich”, zatytułowanym „Niezastraszeni”.
Na oficjalnym kanale programu na YouTube zamieszczono 6 filmików będących remiksami fragmentów odcinków różnych serii.

</doc>
<doc id="753087" url="https://pl.wikipedia.org/wiki?curid=753087" title="Requiem dla nieznajomych przyjaciół z s/y Bieszczady">
Requiem dla nieznajomych przyjaciół z s/y Bieszczady

„Requiem dla nieznajomych przyjaciół z s/y Bieszczady” (spotyka się również tytuły „Requiem dla Nieznajomych Przyjaciół z »Bieszczadów«” oraz „Requiem dla Nieznajomych”) – polska pieśń szantowa wykonywana przez zespół Banana Boat. Autorem tekstu jest Paweł Jędrzejko, muzykę napisał Paweł Konieczny. W późniejszym okresie piosenkę wykonywał m.in. zespół Strata Czasu.
Treść.
Żałobna pieśń jest hołdem złożonym siedmiu członkom załogi polskiego jachtu Bieszczady, którzy zginęli 10 września 2000 roku po staranowaniu u wybrzeży Danii przez hongkoński gazowiec MV Lady Elena. Piosenka wspomina również słynną łódź ratunkową „Mona”, która zatonęła 8 grudnia 1959 roku. Pieśń wyraża tęsknotę za poległymi żeglarzami, wyraża też radość, że katastrofę udało się przeżyć chociaż jednej osobie, drugiemu oficerowi Małgorzacie Kądzielewskiej, porównanej do skry. Ostatnia zwrotka piosenki przypomina o ciążącym na ludziach przeznaczeniu: każdy z nas spotka się kiedyś z żeglarzami z jachtu „Bieszczady”, żeglującymi teraz radośnie po spokojnych wodach na których nie grozi żadne niebezpieczeństwo.
Ze względu na osobisty stosunek Banana Boat do tragedii (dwóch członków zespołu, autor tekstu Paweł Jędrzejko oraz Maciej Jędrzejko, pływało niegdyś na „Bieszczadach”), zespół zrzekł się wszystkich przywilejów materialnych związanych z prawami autorskimi do piosenki.

</doc>
<doc id="753088" url="https://pl.wikipedia.org/wiki?curid=753088" title="Archieparchia preszowska">
Archieparchia preszowska

Archieprachia preszowska – najznaczniejsza jednostka jurysdykcyjna słowackiej cerkwi greckokatolickiej, obejmuje obszar kraju preszowskiego, wraz z eparchią koszycką i eparchią bratysławską tworzy greckokatolicką metropolię preszowską. Biskup Peter Rusnák pełni obecnie funkcję administratora apostolskiego "sede vacante". 
Dzieje greckokatolickiej eparchii w Preszowie.
Eparchia w Preszowie wywodzi się z greckokatolickiej eparchii w Mukaczewie. Dla sprawnego zarządzania tą niezwykle rozległą eparchią władycy mukaczewscy ustanawiali stałe wikariaty. Jako trzeci, 27 lipca 1787, został ustanowiony wikariat w Koszycach. Ponieważ dwaj kolejni wikariusze nie mogli znaleźć siedziby w tym mieście, w 1790 siedzibą wikariuszy stał się ostatecznie pobliski Preszów. Wikariat koszycki obejmował tereny komitatów Gömör és Kishont, Borsod, Szepes, Abaúj, Torna, Sáros i północną część komitatu Zemplén. W granicach wikariatu znaleźli się niemal wszyscy katolicy obrządku bizantyjskiego zamieszkujący tereny dzisiejszej Słowacji - wówczas jeszcze niemal wyłącznie Rusini. Tylko środkowa i południowa część Zemplina pozostała pod bezpośrednią władzą eparchii mukaczewskiej. 
Na mocy służącego cesarzom prawa patronatu cesarz Franciszek I Habsburg 3 listopada 1815 utworzył w Preszowie greckokatolicką eparchię podległą metropolii ostrzyhomskiej, po czym 13 marca 1816 ustanowił jej ordynariuszem Grzegorza Tarkoviča. Eparchia obejmowała obszar byłego wikariatu koszyckiego i liczyła 194 parochie ze 149 tysiącami wiernych. Przez następne dwa lata nominat starał się w Rzymie o potwierdzenie erekcji i nominacji przez papieża. 22 września 1818 papież Pius VII bullą "Relata semper" zatwierdził nowo utworzone biskupstwo i jego pierwszego władykę. 17 czerwca 1821 nominat odebrał święcenia biskupie, 26 września został mianowany ordynariuszem preszowskim, a następnie został intronizowany. Swemu pierwszemu władyce eparchia zawdzięcza powołanie podstawowych instytucji, w szczególności kancelarii, biblioteki i archiwum, oraz utworzenie siedziby biskupiej. Za czasów kolejnych władyków eparchia bogaciła się o nowe instytucje. Tworzono sieć szkół parafialnych, w I połowie XIX wieku eparchia patronowała pierwszym słowackim i rusińskim instytucjom kulturalnym. 12 września 1880, po wielu latach wysiłków, otwarto eparchialne seminarium duchowne. Pod koniec XIX wieku władycy starali się o zapewnienie opieki duszpasterskiej greckokatolickim emigrantom z Zakarpacia i wschodniej Słowacji, którzy licznie osiedlali się wówczas w USA i w Kanadzie. Na przełomie XIX i XX wieku doszło do madziaryzacji życia eparchii; proces ten nasilił się przed samą I wojną światową za sprawą madziarońskiego władyki Stefana Nováka. Do cerkwi i szkół cerkiewnych wprowadzono wtedy język węgierski, cyrylicę zastąpiono alfabetem łacińskim, wprowadzono kalendarz gregoriański. W początkach XX wieku eparchia liczyła 160 tys. wiernych, 212 księży, 190 parochii, 190 cerkwi, 25 czasowni, prowadziła 24 szkoły parafialne z 28 tys. uczniów, szkołę średnią dla chłopców i seminarium teologiczne. W tym czasie spory odsetek grekokatolików stanowili już Słowacy. 
Czas rozpadu Austro-Węgier nadał nowy kierunek losom eparchii. Na przełomie lat 1914 i 1915 jej północny skraj był miejscem zażartych walk austriacko-rosyjskich. W schyłkowej fazie wojny eparchia popadła w kłopoty materialne. Po powstaniu Czechosłowacji w 1918 eparchia preszowska niemal w całości znalazła się na terytorium tego państwa – po stronie węgierskiej pozostało tylko kilkanaście parochii. Ostatni węgierski biskup Stefan Novák 1 października 1918 złożył rezygnację i wyjechał na Węgry. W latach 1918-1922 eparchią preszowską zarządzał ks. Mikulaš Russnák jako wikariusz generalny. W latach 1922-1927 tymczasowym zarządcą – administratorem apostolskim eparchii był dotychczasowy biskup pomocniczy eparchii w Križevcach Dionýz Njarady. Kolejnym, już słowackim administratorem apostolskim został bł. Paweł Gojdič OSBM, który przeprowadził eparchię przez okres międzywojenny, II wojnę światową i początkowy okres władzy komunistycznej. 
Za czasów pierwszej Republiki Czechosłowackiej działalność greckokatolickiej eparchii preszowskiej napotykała problemy narodowościowe: konflikt węgiersko-słowacki i słowacko-rusiński - oraz polityczne: czeski antyklerykalizm, a później także szowinizm słowackich faszystów. Pokonanie tych trudności cerkiew zawdzięcza głównie energicznej działalności charyzmatycznego biskupa Pawła Gojdiča i jego sufragana bł. Vasiľa Hopko. W eparchii nie doszło do rozłamów, mimo że przez pewien czas postulowano jej podział na jurysdykcję słowacką i rusińską. W okresie międzywojennym powoli dostosowywano organizację kościelną do nowych granic politycznych. Do eparchii preszowskiej włączono Czechy, Morawy i czeską część Śląska, podległe wcześniej lwowskiej metropolii greckokatolickiej (były to jednak w praktyce tereny misyjne, na których grekokatolików niemal nie było). Do kolejnych zmian doszło po aneksji Rusi Zakarpackiej i wschodniej Słowacji przez Węgry w latach 1938-1939. Nowa granica słowacko-węgierska podzieliła zarówno eparchię preszowską, jak i mukaczewską. 13 marca 1939 papież Pius XII mianował biskupa Gojdiča administratorem apostolskim części eparchii mukaczewskiej pozostałej w granicach Słowacji. W jego imieniu parochiami na tym obszarze zarządzał wikariusz generalny ks. prepozyt Anton Tink. Apostolskim administratorem tej części eparchii, która znalazła się pod okupacją węgierską, został mianowany biskup Dionýz Njarady. Za czasów Państwa Słowackiego bp Gojdič popadł w ostry konflikt z jego władzami, protestując przeciwko wywózkom Żydów do obozów koncentracyjnych. Po kolejnym konflikcie z władzami bp Gojdič poprosił o mianowanie władyką preszowskim innego duchownego, bardziej odpowiadającego władzom. Stolica Apostolska nie przyjęła jego rezygnacji - przeciwnie, 8 sierpnia 1940 został mianowany ordynariuszem eparchii preszowskiej. 
Po II wojnie światowej diecezja preszowska liczyła 320 tysięcy wiernych w 241 parafiach. Posiadała 1 seminarium z 50 alumnami i około 300 księży.
Po krótkim okresie względnej swobody w latach 1945-1948 nadeszły pierwsze administracyjne ograniczenia w działalności cerkwi greckokatolickiej. Już w lutym 1948 czeska cerkiew prawosławna, która podlegała patriarsze moskiewskiemu, rozpoczęła w parafiach greckokatolickich kampanię na rzecz połączenia z prawosławiem. Rząd czechosłowacki powołał specjalny komitet, mający za zadanie przygotowanie powtórnego połączenia. Milicja miała zorganizować odpowiedni nacisk na parafian i księży. Ostateczna likwidacja odbyła się w 1950. 28 marca aresztowano biskupa Gojdiča i zdemolowano jego siedzibę. 13 kwietnia napadnięto na klasztory i zamknięto je, zakonników skierowano do "klasztorów koncentracyjnych", a przeorów uwięziono. 28 kwietnia w Preszowie odbyła się konferencja kościelna, w której uczestniczyło 5 księży i około 300 osób świeckich. Osoby świeckie również przewodniczyły tej konferencji. Konferencja uznała się za sobór greckokatolicki i jednogłośnie podjęła decyzję o zjednoczeniu diecezji z cerkwią prawosławną. Pod koniec maja władze czechosłowackie rozwiązały kościół greckokatolicki na terenie całej Czechosłowacji. 
Majątek diecezji i instytucje zostały zagrabione przez państwo, po czym przekazane cerkwi prawosławnej. Księża, którzy odmówili wymuszonego przejścia na prawosławie (283 z 328; później jeszcze 22 odstąpiło od prawosławia), zostali przesiedleni do północnych Czech, nakazano im podjęcie zawodów świeckich. Uwięziono obu biskupów - Pawła Gojdiča, który zmarł w więzieniu w 1960, i Wasyla Hopko, który przeżył uwięzienie, ale ze zniszczonym zdrowiem. Okres formalnego nieistnienia w latach 1950-1968 cerkiew greckokatolicka przetrwała dzięki wiernym i księżom praktykującym w konspiracji. 
Eparchia preszowska odrodziła się w 1968, po referendum, przeprowadzonym na polecenie władz w parafiach prawosławnych. W efekcie 205 parafii wróciło do grekokatolicyzmu, a tylko 5 zostało przy prawosławiu. 17 lipca 1968 odtworzono greckokatolicką siedzibę biskupią w Koszycach, początkowo zarządzaną przez księży Andreja Zimę, Jana Murina i Stefana Ujhelyi’ego. 2 kwietnia 1969 tymczasowym zarządcą eparchii preszowskiej został mianowany ks. Ján Hirka, który przeniósł siedzibę biskupią z powrotem do Preszowa. Mimo formalnego zezwolenia na działalność cerkwi greckokatolickiej w latach 70. i 80. XX wieku komunistyczne władze nadal ją prześladowały: nie dopuszczano do wyświęcania potrzebnej liczby księży, nie zezwolono na powołanie biskupa, nie zwrócono cerkwi zajętych przez cerkiew prawosławną. Najbardziej dotkliwy okazał się brak w eparchii księży i biskupa. Parochowie, z reguły w podeszłym już wieku, musieli obsługiwać po kilka parochii, a po śmierci biskupa Hopki w 1976 święceń kapłańskich musieli udzielać biskupi Križevci w Jugosławii. W 1990 jeden ksiądz przypadał na 1.691 wiernych. 
Dopiero w 1989 władze państwowe przestały prześladować cerkiew greckokatolicką. Zwrócono ostatnie cerkwie zabrane w 1950 i resztę majątku, ponownie otwarto greckokatolickie seminarium duchowne w Preszowie, które po krótkim czasie włączono do Uniwersytetu Preszowskiego jako wydział teologii. 17 lutego 1990 dotychczasowy administrator diecezji preszowskiej ks. Ján Hirka odebrał święcenia biskupie. 
Po rozpadzie Czechosłowacji władyka preszowski ustanowił dla Czech, Moraw i czeskiego Śląska wikariusza w osobie ks. Ivana Ljavinca. 18 stycznia 1996 Stolica Apostolska wyłączyła te ziemie z eparchii preszowskiej i powołała egzarchat apostolski dla grekokatolików z siedzibą w Pradze. 27 stycznia 1997 Stolica Apostolska utworzyła egzarchat apostolski dla grekokatolików w Koszycach. Administratorem apostolskim został dotychczasowy preszowski biskup pomocniczy Milan Chautur. 30 stycznia 2008 eparchia preszowska została podniesiona do rangi archieparchii, tworząc wraz z nowo utworzonymi eparchiami koszycką i bratysławską nową metropolię.
W drugiej połowie XX wieku doszło we wschodniej Słowacji do masowej słowakizacji Rusinów. Eparchia preszowska, dotychczas w przeważającej mierze rusińska, również nabiera coraz bardziej charakteru słowackiego. Powoduje to konflikty w parochiach, głównie wokół języka używanego w liturgii i duszpasterstwie.
Greckokatoliccy władycy i administratorzy preszowscy.
Linki zewnętrzne: 

</doc>
<doc id="753090" url="https://pl.wikipedia.org/wiki?curid=753090" title="Johann Christoph Friedrich GutsMuths">
Johann Christoph Friedrich GutsMuths

Johann Christoph Friedrich GutsMuths (ur. 9 sierpnia 1759 w Quedlinburgu, zm. 21 maja 1839 w Ibenhain bei Schnepfenthal) – pedagog niemiecki, nauczyciel geografii i gimnastyki. Jako pierwszy wprowadził do programu szkolnego systematyczne ćwiczenia fizyczne. 
Życiorys.
Johann Christoph Friedrich GutsMuths urodził się 9 sierpnia 1759 roku w Quedlinburgu. W 1770 roku rozpoczął naukę w liceum w Quedlinburgu. W 1773 roku został nauczycielem Carla Rittera (1759–1839), późniejszego współtwórcy nowożytnej geografii. Interesował się pedagogiką, studiował prace Johannesa Bernharda Basedowa (1724–1790) i Jean-Jacques'a Rousseau (1712–1778). 
W latach 1779–1782 studiował teologię w Halle i uczęszczał na wykłady z pedagogiki prowadzone przez Ernsta Christiana Trappa (1745–1818). W 1782 roku ponownie został nauczycielem Rittera, który trzy lata później wraz z bratem rozpoczął naukę w Philanthropinum w Schnepfenthal, gdzie GutsMuths został zatrudniony jako nauczyciel. Nauczał tam geografii, języka francuskiego, gimnastyki i pływania. 
Zajmował się zagadnieniami edukacji, a z czasem kwestiami aktywności fizycznej w pracy nauczyciela gimnastyki, zbierając i opracowując ćwiczenia gimnastyczne. W 1793 roku wydał pracę "Gymnastik für die Jugend" ze zbiorem ćwiczeń fizycznych, która została przetłumaczona na 
duński, angielski, francuski, holenderski, włoski i grecki. Następnie opublikował prace na temat gier i zabaw (1796) oraz pływania (1798), które również cieszyły się wielkim zainteresowaniem. Zajmował się także zagadnieniami nauczana geografii, walcząc z utartymi metodami zorientowanymi na nauczanie granic państwowych i propagując bardziej kompleksowe nauczanie. Od 1800 roku był redaktorem pisma "Bibliothek für Pädagogik, Schulwesen und die gesammte pädagogische Litteratur Deutschlands", które przez kolejne 20 lat ukazywało się pod różnymi tytułami. 
Największe zasługi GutsMuths ma na polu promocji wychowania fizycznego. Uznawany jest za jednego z najważniejszych pionierów i autorów ćwiczeń fizycznych w historii edukacji. 
GutsMuths zmarł 21 maja 1839 roku w Ibenhain bei Schnepfenthal.
Publikacje.
Wybór prac podany za Neue Deutsche Biographie:
W 1800 jego praca na temat wychowania fizycznego została przetłumaczona na angielski i wydana w Londynie pod tytułem "Gymnastics for youth: or A practical guide to healthful and amusing exercises for the use of schools".

</doc>
<doc id="753091" url="https://pl.wikipedia.org/wiki?curid=753091" title="Johann GutsMuths">
Johann GutsMuths



</doc>
<doc id="753094" url="https://pl.wikipedia.org/wiki?curid=753094" title="Sigiriya">
Sigiriya



</doc>
<doc id="753098" url="https://pl.wikipedia.org/wiki?curid=753098" title="Włodzimierz Jagodziński">
Włodzimierz Jagodziński

Włodzimierz Jagodziński (ur. 31 maja 1952 - zm. 13 października 1982) – opozycjonista, działacz NSZZ Solidarność.
Pochodził z Grudziądza, był pracownikiem Kombinatu Metalurgicznego Huty Katowice. Współpracował z NSZZ Solidarność. Kilkakrotnie sam zawiesił flagę „Solidarności” na drodze wiodącej do bramy głównej Huty Katowice, a tuż przed wizytą sowieckiej delegacji, zawiesił sztandar na wiadukcie przed Hutą.
Jak podają notatki służbowe Milicji Obywatelskiej, w Dąbrowie Górniczej, zginął przy próbie zawieszenia flagi „Solidarności” na linii wysokiego napięcia.

</doc>
<doc id="753099" url="https://pl.wikipedia.org/wiki?curid=753099" title="Jagodziński">
Jagodziński



</doc>
<doc id="753100" url="https://pl.wikipedia.org/wiki?curid=753100" title="Senarath Paranavithana">
Senarath Paranavithana

Senarath Paranavithana (ur. 26 grudnia 1896 w Metaramba, zm. 4 października 1972), archeolog ze Sri Lanki. 
Prace:

</doc>
<doc id="753104" url="https://pl.wikipedia.org/wiki?curid=753104" title="Aglomeracja lubelska">
Aglomeracja lubelska

Aglomeracja lubelska – aglomeracja monocentryczna we wschodniej Polsce, w województwie lubelskim, obejmująca miasto centralne Lublin oraz okoliczne zurbanizowane gminy. W zależności od koncepcji i przyjętych kryteriów delimitacji obszarów podaje się, że liczba ludności zamieszkującej aglomerację wynosi od powyżej 400 do powyżej 600 tys. osób.
Koncepcje aglomeracji lubelskiej.
PZP województwa z 2002.
Według planu zagospodarowania przestrzennego województwa lubelskiego z 2002, w którym przyjęto perspektywę roku 2030, centrum aglomeracji będzie tworzyć Lubelski Zespół Miejski (Lublin i Świdnik, o łącznej liczbie ludności przekraczającej 500 tys.). Ośrodkami węzłowymi mają być miejscowości posiadające w 2002 status miasta: Bełżyce, Bychawa, Lubartów, Łęczna, Nałęczów i Piaski oraz miejscowości, które w 2002 takiego statusu nie miały: Garbów, Kurów i Markuszów (mające w sumie ponad 90 tys. mieszkańców).
Według PZP z 2002 w skład obszaru aglomeracji wchodzi także 29 gmin: Bełżyce, Borzechów, Bychawa, Fajsławice, Garbów, Głusk, Jastków, Jabłonna, Kamionka, Kurów, Konopnica, Lubartów, Ludwin, Łęczna, Mełgiew, Milejów, Markuszów, Nałęczów, Niedrzwica Duża, Niedźwiada, Niemce, Ostrówek, Puchaczów, Piaski, Serniki, Spiczyn, Strzyżewice, Wólka oraz Wojciechów. W sumie w 2030 ma je zamieszkiwać ponad 200 tys. osób. Przewidywano, że w 2030 obszar aglomeracji lubelskiej będzie zamieszkiwało ponad 700 tys. osób.
Głównym kierunkiem rozwoju aglomeracji lubelskiej według PZP z 2002 powinno być podniesienie Lublina do rangi ośrodka o znaczeniu europejskim (łączącego Polskę z Ukrainą i Białorusią). Autorzy PZP opowiedzieli się za stworzeniem studium przestrzennego aglomeracji, w którym opracowano by m.in. kwestie rozwoju gospodarczego i ochrony przyrody oraz zawarto by plan utworzenia „zielonego kołnierza” wokół aglomeracji.
Koncepcja Swianiewicza i Klimskiej z 2005.
W 2005 Paweł Swianiewicz i Urszula Klimska wyznaczyli obszar aglomeracji z miastem centralnym Lublinem oraz przyległych 18 gmin. Obszar ten w 2002 zamieszkiwało 564 tys. osób. Przy wyznaczaniu aglomeracji przeprowadzono delimitację obszarów przyległych, uwzględniając saldo migracji w latach 1998–2002, gęstość zaludnienia (w 2002), współczynnik zatrudnienia związany z natężeniem dojazdów.
Koncepcja Paryska z 2008.
W 2008 Jerzy Jan Parysek przedstawił koncepcję, według której w skład aglomeracji lubelskiej wchodzą: Lublin, Świdnik, Łęczna i Wólka. Wskazał, że aglomeracja jest we wstępnej fazie rozwojowej, a jej obszar zamieszkuje 0,5 mln osób.
Inne koncepcje.
Inne koncepcje aglomeracji, obszaru funkcjonalnego, zespołu miejskiego Lublina:
Lubelski Obszar Metropolitalny.
7 czerwca 2008 prezydent Lublina oraz przedstawiciele władz samorządów z obszaru 4 powiatów: lubelskiego, lubartowskiego, łęczyńskiego i świdnickiego podpisali umowę, która regulowała zasady wspólnego aplikowania i realizacji projektu „Lubelski Obszar Metropolitalny – Przyjazny Inwestorom”. Za główny cel projektu przyjęto zbudowanie partnerstwa pomiędzy Lublinem i okolicznymi samorządami jednostek terytorialnych, z zamiarem promowania ich obszaru jako miejsca atrakcyjnego do lokowania inwestycji. Obszar samorządów umowy partnerskiej określono jako „Lubelski Obszar Metropolitalny”.
W centrum aglomeracji znajdują się Lublin i Świdnik. W promieniu ok. 30 km od rdzenia znajdują się 24 gminy, w tym 6 miast satelickich (Bełżyce, Bychawa, Lubartów, Łęczna, Nałęczów, Piaski). Na tym obszarze rozwijają się procesy aglomeracyjne. Według statystyk z 2014 Lublin i cztery okoliczne powiaty zamieszkiwało 712 tys. osób.
W „Studium urbanizacji Lubelskiego Obszaru Metropolitalnego” z 2009 oprócz LOM zbadano także obszar gmin: Fajsławice (należącej do powiatu krasnostawskiego), Kurów, Markuszów i Nałęczów (należących do powiatu puławskiego). Autorzy opracowania przedstawili trzy warianty delimitacji LOM i opowiedzieli się za ostatnim z nich. Według tej koncepcji w skład LOM weszłyby 22 gminy: Lublin i Świdnik (jako rdzeń LOM), z powiatu lubartowskiego tylko miasto i gmina wiejska Lubartów, z powiatu łęczyńskiego gminy: Łęczna, Milejów, Puchaczów i Spiczyn, z powiatu świdnickiego gminy: Piaski i Mełgiew, cały powiat lubelski oprócz gmin: Borzechów, Krzczonów, Wysokie i Zakrzew, ponadto gmina Nałęczów. Liczba ludności tak delimitowanej aglomeracji wynosiła ok. 516 tys.
Porozumienie LOM nie przyniosło spodziewanych rezultatów co do ożywionej współpracy między gminami. Brakowało także wcześniejszych doświadczeń we współpracy samorządów. Potrzebę wspólnych działań częściowo zrekompensowała realizacja Zintegrowanych Inwestycji Terytorialnych, które objęły 1/3 gmin LOM.

</doc>
<doc id="753108" url="https://pl.wikipedia.org/wiki?curid=753108" title="Anund Gårdske">
Anund Gårdske

Anund z Gardarike szw. "Anund Gårdske" – według niemieckiego kronikarza Adama z Bremy był królem Szwecji ok. 1070-1075. Anund pochodził z Rusi Kijowskiej. Gårdske oznacza, że pochodził z "Gardariki", co jest jedną z dawnych skandynawskich nazw dla Rusi Kijowskiej.

</doc>
<doc id="753111" url="https://pl.wikipedia.org/wiki?curid=753111" title="Lion's Gate Bridge">
Lion's Gate Bridge



</doc>
<doc id="753114" url="https://pl.wikipedia.org/wiki?curid=753114" title="Dziesięciolecie">
Dziesięciolecie



</doc>
<doc id="753115" url="https://pl.wikipedia.org/wiki?curid=753115" title="Welin">
Welin

Welin (z fr. "vélin", od łac. "vitellus" – cielątko) – bardzo cienki pergamin z cielęcej skóry, wysokiego gatunku. Także delikatna koronka z Alençon.
W wieku XIX tak nazywano drogi, bardzo miękki, gładki i cienki papier, używany przede wszystkim do korespondencji i rysunków. Jeszcze w latach sześćdziesiątych XX wieku koperty i papier listowy poczty lotniczej w krajach anglosaskich sporządzane były z "vellum paper".
Terminologia.
W Europie w czasach panowania Rzymu, termin „welin” był stosowany w kontekście pergaminu wysokiej jakości, niezależnie od tego z jakiego zwierzęcia został on wykonany (używano skóry cieląt, owiec, kóz, świń, jeleni, osłów, koni i wielbłądów). Najlepszej jakości welin był wykonywany ze skóry poronionych lub nienarodzonych zwierząt, choć mianem tym określano również materiał wyprodukowany z młodej trzody.
Francuskie źródła, skupiające się na oryginalnej etymologii, podają, że "welin" odnosił się jedynie do pergaminu wykonanego z cieląt. Natomiast British Standards Institution podaje rozróżnienie polegające na tym, że pergamin wykonany jest z podzielonych płacht skóry, a welin tylko z jednej. Obecnie jednak pozostaje się przy tym, że welin jest to jedynie materiał pisarski wykonany ze skóry cieląt.
Produkcja.
Istnieją różne metody wykonania welinu w zależności od zwierzęcia z jakiego wykonany jest pergamin. Z tego powodu różnią się między sobą wykończeniem, jednak zazwyczaj jest on gładki i trwały. Produkcja głównie polega na oczyszczeniu i bieleniu skóry wodą, a następnie wodorotlenkiem wapnia. Później moczy się ją przez kilka dni w wapnie, by mogła ona zmięknąć i by można było usunąć sierść. Podczas oczyszczania wyraźnie zaczynają się różnić dwie strony skóry. Wewnętrzna część pergaminu zawsze jest jaśniejsza i cenniejsza od drugiej. Dzieje się tak dlatego, że na zewnętrznej stronie skóry zawsze pozostaną mieszki włosów oraz blizny.
Po usunięciu wszelkich pozostałości sierści, skóra zostaje naciągnięta na ramę. Aby nie uszkodzić pergaminu rozciąga się go poprzez naprzemienne nawilżanie i suszenie. Rogi skóry są związane sznurem dookoła. Aby zapobiec rozdarciom, osoba produkująca welin zwija materiał w miejscach, w których jest on związany. Pozostała część sierści odcinana jest nożem w kształcie półksiężyca (zwany też "lunarium" i "lunellum").
Kiedy skóra jest już sucha zostaje ona dokładnie czyszczona i przerabiana na arkusz. Liczba arkuszy wytłoczonych ze skóry jest zależna od jej wielkości i wymiarów podanych na zamówieniu. Na końcu wygładza się pergamin pumeksem i obrabia się wapnem lub kredą, by lepiej on absorbował tusz.
Papier welinowy.
Określenie "papier welinowy" używa się w dwóch znaczeniach:

</doc>
<doc id="753116" url="https://pl.wikipedia.org/wiki?curid=753116" title="Katarzyna Wojsz">
Katarzyna Wojsz

Katarzyna Wojsz (ur. 5 grudnia 1971 w Warszawie) – dialogistka, autorka polskich wersji językowych do filmów i seriali.

</doc>
<doc id="753117" url="https://pl.wikipedia.org/wiki?curid=753117" title="Kirjat Tiwon">
Kirjat Tiwon

Kirjat Tiwon (hebr. קריית טבעון; ang. Kiryat Tiv'on) – samorząd lokalny położony w dystrykcie Hajfa, w Izraelu.
Położenie.
Miasteczko leży pomiędzy dolinami Zvulun i Jezreel, na południowy wschód od Hajfy, przy drodze do Nazaretu. Kirjat Tiv'on jest znane z Parku Narodowego Beit She'arim.
Historia.
Miasto powstało w 1958 roku w wyniku połączenia trzech osad: Tiwon, Kirjat Amal i Elroi.
Demografia.
Zgodnie z danymi Izraelskiego Centrum Danych Statystycznych w 2006 roku w osadzie żyło 14 tys. mieszkańców.
Populacja osady pod względem wieku (dane z 2006):

</doc>
<doc id="753119" url="https://pl.wikipedia.org/wiki?curid=753119" title="Rechasim">
Rechasim

Rechasim (hebr. רכסים; arab. ريخاس) – samorząd lokalny położony w dystrykcie Hajfa, w Izraelu.
Miasteczko jest położone na zboczach góry Karmel, na południowy wschód od Hajfy.
Historia.
Miasto powstało w 1952.
Demografia.
Zgodnie z danymi Izraelskiego Centrum Danych Statystycznych w 2006 roku w osadzie żyło 8,6 tys. mieszkańców.
Populacja osady pod względem wieku (dane z 2006):

</doc>
<doc id="753121" url="https://pl.wikipedia.org/wiki?curid=753121" title="Ethel Lilian Voynich">
Ethel Lilian Voynich

Ethel Lilian Voynich, z domu Boole (ur. 11 maja 1864 w hrabstwie Cork w Irlandii, zm. 27 lipca 1960 w Nowym Jorku) – brytyjska pisarka i muzyczka o lewicowych poglądach. Jej ojcem był sławny matematyk brytyjski George Boole, a mężem – Polak Michał Wojnicz, znany jako odkrywca i badacz słynnego manuskryptu.
Na uniwersytecie berlińskim studiowała slawistykę, specjalizując się w filologii rosyjskiej. Podczas pobytu w Petersburgu zetknęła się z kręgami zrewolucjonizowanej inteligencji rosyjskiej, interesując się zwłaszcza działalnością „Woli Ludu”. Kontynuację tego stanowiły bliższe kontakty z emigrantami politycznymi różnych narodowości po powrocie do Londynu. W emigracyjnym środowisku polskim poznała przyszłego męża, poznając dzięki niemu także historię walk niepodległościowych narodu polskiego, co później znalazło literackie odbicie w powieści "Oliwia Latham" (1904).
Największy rozgłos przyniosła jej jednak powieść "Szerszeń" ("The Gadfly"), wydana w czerwcu roku 1897 w Stanach Zjednoczonych i we wrześniu tego samego roku w Anglii), opowiadająca o walce rewolucyjnej poprzedzającej zjednoczenie XIX-wiecznych Włoch. Pierwsze polskie tłumaczenie w przekładzie Marii Feldmanowej ukazało się w 1911 roku.
Antyklerykalno-rewolucyjna powieść była niezwykle popularna w Związku Radzieckim w czasach stalinowskich i jako odpowiednia ideologicznie została przetłumaczona na wiele języków bloku krajów satelickich, w tym również w Chińskiej Republice Ludowej. Do śmierci Ethel Voynich sprzedano w ZSRR 2,5 mln egzemplarzy tej książki.
W 1955 radziecki reżyser Aleksandr Fajntsimmer nakręcił według powieści film fabularny pod tym samym tytułem (), do którego muzykę skomponował Dmitrij Szostakowicz. W 1980 na kanwie powieści ponownie nakręcono film w reżyserii Nikołaja Maszczenki (w którym Andriej Charitonow otrzymał nagrodę „Złota Nimfa Monte Carlo” w roku 1981 za rolę Artura).

</doc>
<doc id="753122" url="https://pl.wikipedia.org/wiki?curid=753122" title="Samorząd Regionu Allona">
Samorząd Regionu Allona

Samorząd Regionu Allona (hebr. מועצה אזורית אלונה) – samorząd regionu położony w dystrykcie Hajfa, w Izraelu.
Położenie.
Samorządowi podlegają osady rolnicze położone w pobliżu miasta Binjamina-Giwat Ada. Siedzibą władz administracyjnych samorządu regionu jest moszaw Ammikam.
Osiedla.
Na terenach o powierzchni 27 km² mieszka około 1400 ludzi. Znajdują się tutaj 3 moszawy zajmujące się rolnictwem i produkcją wina.

</doc>
<doc id="753123" url="https://pl.wikipedia.org/wiki?curid=753123" title="Samorząd Regionu Chof ha-Karmel">
Samorząd Regionu Chof ha-Karmel

Samorząd Regionu Chof ha-Karmel (hebr. מועצה אזורית חוף הכרמל) – samorząd regionu położony w dystrykcie Hajfa, w Izraelu.
Położenie.
Samorządowi podlegają tereny na wybrzeżu Morza Śródziemnego pomiędzy miastami Hajfą i Haderą. Siedziba władz administracyjnych znajduje się w kibucu En Karmel.
Osiedla.
Pod administracją samorządu znajdują się tereny o powierzchni 180 km², na których mieszka około 21 300 ludzi.

</doc>
<doc id="753124" url="https://pl.wikipedia.org/wiki?curid=753124" title="Samorząd Regionu Zewulun">
Samorząd Regionu Zewulun

Samorząd Regionu Zewulun (hebr. מועצה אזורית זבולון) – samorząd regionu położony w dystrykcie Hajfa, w Izraelu.
Położenie.
Samorządowi podlegają tereny w Dolinie Zewulon.
Osiedla.
Podlegają mu tereny o powierzchni 60 km², na których mieszka około 10 600 ludzi. Znajduje się tutaj 5 kibuców, 2 moszawy oraz 5 wiosek.

</doc>
<doc id="753125" url="https://pl.wikipedia.org/wiki?curid=753125" title="Be’er Ja’akow">
Be’er Ja’akow

Be’er Ja’akow (hebr.: באר יעקב) – samorząd lokalny położony w Dystrykcie Centralnym, w Izraelu.
Historia.
Osiedle zostało założone w 1907 roku przez żydowskich imigrantów z Dagestanu.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 9,4 tys. mieszkańców, wszyscy Żydzi.
Populacja miasta pod względem wieku:
Komunikacja.
W południowej części miasta znajduje się stacja kolejowa Be’er Ja’akow. Pociągi z Beer Ya'aqov jadą do Lod, Tel Awiwu, Bene Berak, Petach Tikwa, Rosz ha-Ajin, Kefar Sawy, Naharijji, Hajfy, Riszon le-Cijjon, Binjamina-Giwat Ada, Netanii, Rechowot i Aszkelonu.

</doc>
<doc id="753127" url="https://pl.wikipedia.org/wiki?curid=753127" title="Mistrzostwa Europy w Boksie 1975">
Mistrzostwa Europy w Boksie 1975

XXI Mistrzostwa Europy w Boksie (mężczyzn) odbyły się w dniach 1-8 czerwca 1975 w Katowicach w Hali Widowiskowo-Sportowej. Walczono w jedenastu kategoriach wagowych. Startowało 163 uczestników z 23 państw, w tym jedenastu reprezentantów Polski.

</doc>
<doc id="753128" url="https://pl.wikipedia.org/wiki?curid=753128" title="Bet Dagan">
Bet Dagan

Bet Dagan (hebr.: בית דגן) – samorząd lokalny położony w Dystrykcie Centralnym, w Izraelu.
Leży przy moszawie Miszmar ha-Sziwa, na południowy zachód od międzynarodowego portu lotniczego im. Ben-Guriona.
Historia.
Wykopaliska archeologiczne wskazują, że około VI wieku p.n.e. istniała tutaj osada mieszkalna, z położonym w części zachodniej ośrodkiem rzemieślniczym. Odkryto między innymi kamienny mur oraz liczne monety i ceramikę.
Podczas Wojny o Niepodległość w 1948 doszło w tym rejonie do ciężkich walk izraelsko-arabskich. Wynikało to ze strategicznego położenia na skrzyżowaniu starej głównej drogi z Tel Awiwu do Jerozolimy z drogą prowadzącą do Rechowot na południu. Z tego okresu pochodzi zachowany fort brytyjskiej policji z czasów Mandatu Palestyny (obecnie wykorzystywany przez policję autostradową).
Współczesna osada została założona w 1948 przez żydowskich imigrantów z Północnej Afryki. Strategiczne znaczenie tego miejsca zmalało po wybudowaniu nowych dróg nr 1 do Jerozolimy i nr 4 na południe. W 1953 miejscowość otrzymała status samorządu lokalnego.
Demografia.
Miejscowość posiada następujące osiedla: Neve Hadarim, Newe Ganim, Bnei Bitkha i Nekudat Hen. Zgodnie z danymi Izraelskiego Centrum Danych Statystycznych w 2008 roku w mieście żyło 6,2 tys. mieszkańców, wszyscy Żydzi.
Populacja miasta pod względem wieku:
Edukacja i nauka.
W Bet Dagan znajduje się główny ośrodek "Organizacji Rozwoju Rolnictwa" (ang. "Agriculture Research Organization" - ARO), która jest ramieniem "Ministerstwa Rolnictwa" i odpowiada za większość badań rolniczych prowadzonych w Izraelu. W Bet Dagan umiejscowiono stały kampus badawczy "Volcani Center", który posiada światową renomę jako ośrodek naukowy pracujący na rzecz rozwoju rolnictwa. 
Dodatkowo znajduje się tutaj "International Irrigation Information Center" oraz "Instytut Weterynaryjny Kimron".
Przy miejscowości znajduje się także "Centralny Instytut Meteorologiczny", którego otwarcie miało miejsce w 1962.
Sport.
W północnej części miasteczka znajduje się boisko do piłki nożnej, wykorzystywane przez młodzieżowe sekcje sportowe.
Komunikacja.
Na północ od miasteczka znajduje się duży węzeł drogowy autostrady nr 1 (Tel Awiw-Jerozolima) z drogą nr 412 . Z miasteczka istnieje możliwość bezpośredniego wjazdu na autostradę nr 1 i drogę nr 412.
W południowo-zachodnim narożniku miejscowości znajduje się węzeł drogowy drogi ekspresowej nr 44 (Holon-Eszta’ol) z drogą nr 412.

</doc>
<doc id="753129" url="https://pl.wikipedia.org/wiki?curid=753129" title="Elad">
Elad

Elad (hebr. אלעד) – miasto położone w Dystrykcie Centralnym w Izraelu.
Leży w Szefeli w otoczeniu miasta Rosz ha-Ajin, kibucu Nachszonim, moszawów Bareket, Giwat Koach, Rinnatja, Mazor i Kefar Sirkin. Na wschód od miasta znajduje się granica Autonomii Palestyńskiej, strzeżona przez mur bezpieczeństwa. Po stronie palestyńskie są arabskie wioski Dajr Ballut i Rantis. Na południowy wschód od miasta znajduje się tajna super-nowoczesna baza Sił Obronnych Izraela.
Historia.
Budowa osady w tym miejscu rozpoczęła się pod koniec lat 90. XX wieku. Oficjalne utworzenie osiedla nastąpiło w 1998. Z powodu gęstej zabudowy i dużej liczby mieszkańców Elad od samego początku swojego istnienia posiadało status samorządu lokalnego. Jest to jedyne miasto w Izraelu, które zostało oficjalnie uznane za miasto religijne.
5 lutego 2008 Elad otrzymało prawa miejskie.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 33,2 tys. mieszkańców, wszyscy Żydzi.
Populacja miasta pod względem wieku:
Miasto posiada następujące osiedla: Neve Hadarim, Newe Ganim, Bnei Bitkha i Nekudat Hen.
Edukacja.
W mieście znajduje się 6 szkół podstawowych i 1 szkoła średnia. Dodatkowo są tutaj jesziwy "Talmud Tora Dereh HaMelech", "Talmud Tora Kehilat Jakov", "Talmud Tora", "Beit Midrash Or David" i "Letseirim Tsemah Tsadik Vizshnits".
W mieście znajduje się także centrum edukacji religijnej "Chabad of Elad".
Komunikacja.
Na zachód od miasta przebiega autostrada nr 6, brak jednak możliwości bezpośredniego wjazdu na nią. Z miasta wyjeżdża się na zachód na drogę nr 444 , którą jadąc na południe dojeżdża się do moszawu Bareket, lub jadąc na północ dojeżdża się do kibucu Nachszonim i węzła drogowego z autostradą nr 6.

</doc>
<doc id="753131" url="https://pl.wikipedia.org/wiki?curid=753131" title="Gedera">
Gedera

Gedera (hebr. גדרה; arab. قطرة يهود, pol. "Ogrodzone [miasto]") – samorząd lokalny położony w Dystrykcie Centralnym, w Izraelu.
Leży w Szefeli, w otoczeniu miasteczka Bene Ajisz, moszawów Kidron, Bet Chilkijja, Bene Re’em, Chacaw, Meszar, Kefar Mordechaj, Bet Gamli’el, Bet Elazari, kibucu Chafec Chajjim, oraz wioski młodzieżowej Kannot. Na północny wschód od miejscowości znajduje się Baza lotnicza Tel Nof, należąca do Sił Powietrznych Izraela. Na północ i południe od miejscowości znajdują się dwie tajne bazy wojskowe Sił Obronnych Izraela.
Historia.
Pierwotnie znajdowało się tutaj starożytne miasto HaGdera (pol. "Ogrodzone miasto") albo inne biblijne miasto nazwane Gderot (pol. "Ogrodzenia"). W pobliżu ruin tego starożytnego miasta, na wzgórzach porośniętych lasem, w 1884 powstała nowa osada rolnicza, którą założyli żydowscy imigranci z Rosji. W 1912 dołączyła do nich grupa imigrantów z Jemenu.
Mieszkańcy moszawu utrzymywali się z rolnictwa i uprawy winorośli. Później rozpoczęto hodowlę cytrusów. Pod brytyjskim protektoratem Gedera była znana ze swojego czystego powietrza. Z tego powodu było to popularne miejsce wypoczynku i rekreacji. W latach 30. XX wieku wybudowano centrum lecznicze chorób płuc oraz sanatoria.
Podczas wojny domowej w Mandacie Palestyny w latach 1947-1948 osada była napadana przez Arabów z sąsiedniej arabskiej wioski Kfar Qatra (arab. قطرة). Podczas wojny o niepodległość wioska została zdobyta 17 maja 1948 przez żydowskie oddziały Hagany. Mieszkańcy wioski uciekli, a ich domy zostały zniszczone.
Na miejscu zniszczonej arabskiej wioski powstały później domy położone w północnej części Gedery oraz sąsiedni moszaw Kidron. W 1949 Gedera otrzymała status samorządu lokalnego. W następnych latach osiedlili się tutaj liczni imigranci z Rumunii, Polski, Iraku, Egiptu, Maroka, Indii, Iranu i Libii.
W 2009 miasteczko padło ofiarą terrorystycznego ostrzału rakietowego prowadzonego przez palestyńską organizację Hamas ze Strefy Gazy.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 18 tys. mieszkańców, wszyscy Żydzi.
Populacja miasta pod względem wieku:
Miasteczko posiada następujące osiedla mieszkaniowe: Katra, Neve Shulamit, Neve Mosze, Neve Syjon, Neve Szelomo, Lev Gedera, Kfar Uriel, Shchunat HaPoalim, HaMoszawa, HaMoszawa HaGermanit, Givat Hariyot, Emek HaNesher, Nofesh, Azorei Gedera, ReShafim, Tsameret Gedera, Ahuzat Gedera oraz Gedera HaTseira.
Edukacja.
Wśród tutejszych szkół są między innymi: "Nir", "Pines" i "Re'ut". W południowej części miasteczka znajduje się "Instytut Edukacyjny Kfar Eliyahu".
Kultura.
W mieście znajduje się "Muzeum Historii Gedery i Ruchu Bilum" (ang. "The Museum Of The History Of Gedera And The Biluim").
Służba zdrowia.
W miasteczku znajduje się szpital "Harzfeld Geriatric Medical Center".
Komunikacja.
Wzdłuż południowej granicy miejscowości przebiega autostrada nr 7 (Gedera-Jad Binjamin), brak jednak możliwości bezpośredniego wjazdu na nią. Z Gedery wyjeżdża się czterema drogami na drogę ekspresową nr 40 (Kefar Sawa-Ketura), którą jadąc na południe dojeżdża się do autostrady nr 7 i drogi ekspresowej nr 41 (Aszdod-Gedera), lub jadąc na północ dojeżdża się do moszawu Bet Elazari. Lokalne drogi prowadzą na wschód do moszawu Kidron i na zachód do moszawu Meszar.

</doc>
<doc id="753135" url="https://pl.wikipedia.org/wiki?curid=753135" title="Erika Hess">
Erika Hess

Erika Hess (ur. 6 marca 1962 w Engelbergu) – szwajcarska narciarka alpejska, brązowa medalistka olimpijska, sześciokrotna mistrzyni świata oraz dwukrotna zdobywczyni Pucharu Świata.
Kariera.
Po raz pierwszy na arenie międzynarodowej Erika Hess pojawiła się w sezonie 1977/1978. W zawodach Pucharu Świata zadebiutowała 25 stycznia 1978 roku w Berchtesgaden, zajmując szóste miejsce w slalomie. Tym samym już w swoim debiucie zdobyła pierwsze pucharowe punkty. W kolejnych startach jeszcze dwukrotnie uplasowała się w najlepszej dziesiątce, jednak wyniku z debiutu nie poprawiła. W klasyfikacji generalnej zajęła 28. miejsce. W lutym 1978 roku wystąpiła na mistrzostwach świata w Garmisch-Partenkirchen, gdzie w gigancie była dziewiąta, a rywalizacji w slalomie nie ukończyła. W kolejnym sezonie punktowała pięciokrotnie, najlepszy wynik uzyskując 11 marca 1979 roku w Heavenly Valley, gdzie była czwarta w gigancie. Walkę o podium przegrała tam z Irene Epple z RFN o 0,38 sekundy. W klasyfikacji generalnej dało jej to piętnaste miejsce, a w klasyfikacji giganta była dziesiąta.
Już w drugich zawodach sezonu 1979/1980, 6 grudnia 1979 roku w Val d’Isère, Szwajcarka po raz pierwszy w karierze stanęła na podium. Zajęła tam trzecie miejsce w gigancie, przegrywając jedynie ze swą rodaczką Marie-Theres Nadig oraz Francuzką Perrine Pelen. Później była też między innymi druga w gigancie 8 grudnia w Limone Piemonte oraz trzecia w slalomie 21 stycznia 1980 roku w Bad Gastein i 9 marca w Wysokich Tatrach. Wielokrotnie zajmowała miejsca w czołowej dziesiątce, dzięki czemu uplasowała się na siódmej pozycji w klasyfikacji generalnej, piątej w klasyfikacji giganta i szóstej w slalomie. Wzięła także udział w igrzyskach olimpijskich w Lake Placid w 1980 roku, gdzie wywalczyła swój jedyny medal olimpijski. Po pierwszym przejeździe slalomu Hess zajmowała piąte miejsce, tracąc do prowadzącej Hanni Wenzel z Liechtensteinu jedną sekundę. W drugim przejeździe również osiągnęła piąty czas, dało to jej jednak trzeci łączny wynik i miejsce na najniższym stopniu podium. Ostatecznie straciła 2,80 sekundy do Wenzel i 1,39 sekundy do Christy Kinshofer z RFN. Na tych samych igrzyskach wystartowała także w gigancie, ale nie ukończyła rywalizacji.
Pierwsze zwycięstwo w zawodach Pucharu Świata odniosła 13 stycznia 1981 roku w Schruns, gdzie była najlepsza w slalomie. Poza tym jeszcze jedenaście razy stawała na podium, odnosząc sześć zwycięstw: 18 stycznia w Crans-Montana, 31 stycznia w Les Diablerets, 3 lutego w Zwiesel, 15 marca w Furano i 25 marca w Wangs zwyciężała w slalomie, a 24 marca w Wangs była najlepsza w gigancie. Dzięki temu Szwajcarka zdobyła pierwszą w karierze Małą Kryształową Kulę za zwycięstwo w klasyfikacji slalomu, a w gigancie była trzecia. Zajęła także drugie miejsce w klasyfikacji generalnej Pucharu Świata, ulegając tylko Marie-Theres Nadig. W dwóch kolejnych sezonach wygrywała klasyfikację slalomu, wielokrotnie stając na podium i odnosząc dziesięć zwycięstw. Wygrywała kolejno slalomy 13 grudnia w Piancavallo, 21 grudnia 1981 roku w Saint-Gervais i 3 stycznia 1982 roku w Mariborze, slalom i kombinację 20 stycznia w Bad Gastein, giganta i slalom w dniach 20-21 marca 1982 roku w L’Alpe d’Huez, giganta 9 grudnia w Val d’Isère oraz slalomy 16 grudnia 1982 roku w San Sicario i 9 lutego 1983 roku w Mariborze. Wyniki te dały jej Kryształową Kulę i zwycięstwo w klasyfikacji generalnej sezonu 1981/1982, a także trzecie miejsce w gigancie i drugie w klasyfikacji kombinacji. Sezon 1982/1983 ukończyła na trzecim miejscu, ulegając jedynie Tamarze McKinney z USA i Hanni Wenzel. W lutym 1982 roku brała udział w mistrzostwach świata w Schladming, gdzie zwyciężyła kolejno w kombinacji, gigancie i slalomie. W zjeździe nie wzięła udziału.
Drugą i ostatnią w karierze Kryształową Kulę Szwajcarka wywalczyła w sezonie 1983/1984. W najlepszej trójce plasowała się jedenaście razy, w tym siedmiokrotnie zwyciężając: w slalomie 1 grudnia 1983 roku w Kranjskiej Gorze i 15 stycznia 1984 roku w Mariborze, w gigancie 11 grudnia 1983 roku w Val d’Isère i 17 marca 1984 roku w Jasnej oraz kombinacji 14 grudnia 1983 roku w Sestriere, 22 stycznia w Verbier i 29 stycznia 1984 roku w Saint-Gervais. W lutym 1984 roku brała udział w igrzyskach olimpijskich w Sarajewie, jednak nie zdobyła medalu. Rywalizację w gigancie zakończyła na siódmej pozycji, a w slalomie zajęła piąte miejsce. Na rozgrywanych rok później mistrzostwach świata w Bormio była jedenasta w gigancie, a slalomu nie ukończyła. Wywalczyła za to złoty medal w kombinacji, uzyskując szesnasty czas zjazdu i najlepszy czas slalomu. W Pucharze Świata sześciokrotnie stawała na podium, wygrywając przy tym slalomy 19 marca w Park City i trzy dni później w Heavenly Valley. W klasyfikacji generalnej sezonu 1984/1985 była czwarta, a w klasyfikacji slalomu zdobyła kolejną Małą Kryształową Kulę.
Ostatni raz na podium klasyfikacji generalnej PŚ stanęła w sezonie 1985/1986, zajmując drugie miejsce za swą rodaczką, Marią Walliser. Na podium zawodów znalazła się dziewięć razy, z czego trzy razy wygrywała: kombinację 12 grudnia w Val d’Isère oraz slalom 15 grudnia w Savognin i 8 marca 1986 roku w Park City. Oprócz zwycięstwa w klasyfikacji generalnej wygrała także klasyfikacji slalomu, a w kombinacji była druga. Ostatnie pucharowe zwycięstwa odniosła 30 listopada w Waterville Valley i 21 grudnia 1986 roku w Valzoldana, gdzie była najlepsza w slalomach. Ostatni raz na podium stanęła 28 lutego 1987 roku w Zwiesel, gdzie była druga w slalomie za Corinne Schmidhauser. Trzy tygodnie później, 22 marca 1987 roku w Sarajewie po raz ostatni wystąpiła w międzynarodowych zawodach, zajmując dziewiąte miejsce w gigancie. Na przełomie stycznia i lutego 1987 roku wystąpiła na mistrzostwach świata w Crans-Montana, zdobywając złoty medal w kombinacji. Parę dni później zwyciężyła także w slalomie, wyprzedzając Austriaczkę Roswithę Steiner i Mateję Svet z Jugosławii. W marcu 1987 roku zakończyła karierę.
Wielokrotnie zdobywała medale mistrzostw Szwajcarii, w tym : w slalomie w latach 1980, 1981, 1982 i 1987, gigancie w latach 1981, 1983, 1984 i 1986 oraz kombinacji w latach 1979 i 1981. W 1982 roku otrzymała nagrodę Skieur d’Or, przyznawaną przez Międzynarodowe Stowarzyszenie Dziennikarzy Narciarskich. W tym samym roku otrzymała także nagrodę szwajcarskiej sportsmenki roku. W 1984 roku była chorążym reprezentacji Szwajcarii na igrzyskach w Sarajewie. Po zakończeniu kariery wyszła za mąż za Jacques’a Reymonda, z którym ma trzech synów: Fabiana, Nicolasa i Marco. Wraz z rodziną mieszka w miejscowości Saint-Légier-La Chiésaz w kantonie Vaud. Zajmuje się szkoleniem młodzieży i organizowaniem zawodów.
Jej siostra Monika Hess również uprawiała narciarstwo alpejskie.

</doc>
<doc id="753137" url="https://pl.wikipedia.org/wiki?curid=753137" title="Fort pancerny główny 52 ½ „Skotniki” N i S">
Fort pancerny główny 52 ½ „Skotniki” N i S

Forty 52 ½ N i S Skotniki – dwa niemalże bliźniacze forty należące do Twierdzy Kraków. Oznaczone są literami N (niem. "Nord") – północ i S (niem. "Sud") – południe. Powstały w latach 1897–1898. Położone są w VIII sektorze obronnym. Forty ryglowały jedyny dogodny wśród okolicznych bagien, dostęp do miasta od strony Tyńca i Skawiny. Obiekty dzieli 150–200 m.
Forty znajdują się po dwóch stronach ul. Kozienickiej w krakowskich Skotnikach. Fort 52 ½ N jest niedostępny, lecz widoczny zza ogrodzenia. Powstaje w nim Centrum Dokumentacji Zsyłek, Wypędzeń i Przesiedleń w Krakowie. Fort 52 ½ S jest dzierżawiony przez Fundację Pełną Życia, która podjęła się jego rewitalizacji. Fort jest jednym z niewielu, w których zachowały się oryginalne kopuły pancerne.

</doc>
<doc id="753140" url="https://pl.wikipedia.org/wiki?curid=753140" title="Naxi">
Naxi

Naxi (chiń. 纳西族, "Nàxī zú"; nazwa własna w języku naxi: "¹na²khi") – grupa etniczna zamieszkująca przedgórze Himalajów na terenie chińskiej prowincji Junnan (głównie powiat autonomiczny Yulong na obszarze prefektury Lijiang) i w południowo-zachodniej części Syczuanu. Uważa się, że Naxi pochodzą z Tybetu i jeszcze do niedawna utrzymywali się ze szlaków wiodących stamtąd do Indii i Chin.
Naxi są zaliczani do 55 oficjalnych mniejszości etnicznych zamieszkujących Chińską Republikę Ludową. Jako ich podgrupę zalicza się mniejszość Mosuo, chociaż zdaniem antropologów ze względu na obyczaje jest ona wyraźnie odrębna od Naxi. Obecnie ich populacja wynosi ok. 278 tys.
Pierwszymi, którzy opisali obyczaje Naxi, byli w XX wieku amerykański botanik Joseph Rock oraz rosyjski taoista Peter Goullart.
Kultura.
Naxi posługują się językiem naxi z grupy tybeto-birmańskiej. Posiadają bogatą literaturę (we własnych pismach – obrazkowym dongba i sylabicznym geba), oraz sztukę. Obecnie posługują się alfabetem łacińskim. Tradycja społeczno-polityczna charakteryzująca się silną władzą naczelników i powszechnym systemem niewolniczym jest bardzo stara i sięga I tysiąclecia n.e. W XIII–XVII w. Naxi popadli w zależność od Chin. Dawniej mieli matrylinearny system pokrewieństwa, czego pozostałości są dzisiaj widoczne wśród Mosuo, jednej z podgrup Naxi – głową rodziny jest kobieta, dziedziczy się po matce.
Religia.
W przeszłości byli szamanistami, wykorzystywali podczas swych obrzędów święte pisma obrazkowe. Obecnie wielu wyznaje buddyzm tybetański.

</doc>
<doc id="753146" url="https://pl.wikipedia.org/wiki?curid=753146" title="Sokółka (ujednoznacznienie)">
Sokółka (ujednoznacznienie)



</doc>
<doc id="753150" url="https://pl.wikipedia.org/wiki?curid=753150" title="Camaron de la Isla">
Camaron de la Isla



</doc>
<doc id="753151" url="https://pl.wikipedia.org/wiki?curid=753151" title="Tamara McKinney">
Tamara McKinney

Tamara Price McKinney (ur. 16 października 1962 w Lexington) – amerykańska narciarka alpejska, czterokrotna medalistka mistrzostw świata oraz zdobywczyni Pucharu Świata.
Kariera.
Pierwsze punkty do klasyfikacji generalnej Pucharu Świata wywalczyła 10 grudnia 1978 roku w Piancavallo, zajmując trzecie miejsce w slalomie. Tym samym nie tylko zdobyła punkty, ale od razu stanęła na podium, w zawodach tych ulegając jedynie swej rodaczce Abigail Fisher i Francuzce Perrine Pelen. Pierwsze zwycięstwo w zawodach pucharowych odniosła 22 stycznia 1980 roku w Nendaz, gdzie wygrała rywalizację w gigancie, pokonując Hanni Wenzel z Liechtensteinu i Irene Epple z RFN.
Łącznie 45 razy stawała na podium zawodów tego cyklu, odnosząc przy tym kolejne 17 zwycięstw: 24 stycznia 1981 roku w Les Gets, 8 marca 1981 roku w Aspen, 23 stycznia 1983 roku w St. Gervais, 9 i 10 marca 1983 roku w Waterville Valley, 12 marca 1983 roku w Vail, 11 marca 1984 roku w Waterville Valley i 21 marca 1984 roku w Zwiesel była najlepsza w gigantach, a 10 grudnia 1982 roku w Limone, 11 stycznia 1983 roku w Davos, 20 marca 1983 roku w Furano, 10 marca 1984 roku w Waterville Valley, 24 marca 1984 roku w Oslo, 5 stycznia 1985 roku w Mariborze, 16 marca 1985 roku w Waterville Valley, 18 grudnia 1986 roku w Courmayeur i 11 stycznia 1987 roku w Mellau triumfowała w slalomach.
Najlepsze wyniki osiągnęła w sezonie 1982/1983, kiedy zwyciężyła w klasyfikacji generalnej i klasyfikacji giganta, a w klasyfikacjach slalomu była trzecia. W sezonie 1983/1984 była trzecia w klasyfikacji generalnej, zwyciężyła w klasyfikacji slalomu, a w klasyfikacji giganta była druga. Ponadto w sezonach 1984/1985 i 1986/1987 była druga w slalomie, a w sezonie 1988/1989 zajęła w tej klasyfikacji trzecie miejsce.
W 1982 roku wystąpiła na mistrzostwach świata w Schladming, gdzie była szósta w gigancie, a rywalizacji w slalomie nie ukończyła. Na rozgrywanych trzy lata później mistrzostwach świata w Bormio zajęła trzecie miejsce w kombinacji, ulegając tylko Erice Hess ze Szwajcarii i Austriaczce Sylvii Eder. Wynik ten powtórzyła podczas mistrzostw świata w Crans-Montana, ponownie plasując się za Hess i Eder. Największe sukcesy osiągnęła na mistrzostwach świata w Vail w 1989 roku, gdzie zdobyła dwa medale. Najpierw zwyciężyła w kombinacji, wyprzedzając bezpośrednio dwie Szwajcarki: Vreni Schneider i Brigitte Oertli. Pięć dni później zajęła trzecie miejsce w slalomie, w którym lepsze były tylko Mateja Svet z Jugosławii i Vreni Schneider.
Jej debiutem olimpijskim były starty w gigancie i slalomie podczas igrzysk w Lake Placid w 1980 roku. Obu konkurencji nie ukończyła, kończąc rywalizację w pierwszych przejazdach. Na rozgrywanych cztery lata później igrzyskach olimpijskich w Sarajewie po pierwszym przejeździe giganta zajmowała ósme miejsce, tracąc do prowadzącej Christin Cooper 1,24 s. W drugim przejeździe McKinney osiągnęła najlepszy wynik, co jednak dało jej czwarty łączny czas. Walkę o podium przegrała z Perrine Pelen o 0,43 s. Brała też udział w igrzyskach w Calgary w 1988 roku, gdzie ponownie nie ukończyła slalomu i giganta.

</doc>
<doc id="753152" url="https://pl.wikipedia.org/wiki?curid=753152" title="Solaris Trollino 15">
Solaris Trollino 15



</doc>
<doc id="753154" url="https://pl.wikipedia.org/wiki?curid=753154" title="Gan Jawne">
Gan Jawne

Gan Jawne (hebr. גן יבנה; pol. "Ogród Jawne"; w oficjalnej pisowni ang. Gan Yavne) – samorząd lokalny położony w Dystrykcie Centralnym, w Izraelu.
Położenie.
Miasteczko jest położone na nadmorskiej równinie w północno-zachodniej części pustyni Negew, w odległości 6 kilometrów od Morza Śródziemnego. W jego otoczeniu jest miasta Aszdod, moszawy Gan ha-Darom, Bicaron, Azrikam i Szetulim, oraz kibucu Chacor-Aszdod. Na południowy wschód od miasteczka znajduje się wojskowa baza lotnicza Chacor.
Podział administracyjny.
Gan Jawne jest gęsto zaludnionym miasteczkiem położonym pośrodku niezabudowanego obszaru nadmorskiej równiny, dla której charakterystycznym elementem krajobrazu są intensywne uprawy rolnicze. W miejscowości znajdują się następujące osiedla mieszkaniowe: Neot HaMakabim, Givat Szimszon, Szikun Ovdim, Neot HaPerahim, Neot Hadarim, Givat HaSavjonim oraz Motta Gur.
Środowisko naturalne.
Miasteczko Gan Jawne zajmuje powierzchnię 10 962 hektarów, z czego 4,8 tys. są zakwalifikowane pod budownictwo mieszkaniowe, 600 pod tereny przemysłowe i 5 180 hektarów jako grunty rolnicze. Większość z gruntów rolnych jest przeznaczona pod przyszłą zabudowę mieszkaniową. Tutejsze ziemie są mieszane, a większość gruntów rolnych zajmują sady owocowe. Klimat śródziemnomorski charakteryzujący się gorącymi i wilgotnymi latami oraz chłodnymi i deszczowymi zimami. Średnia suma rocznych opadów wynosi 510 mm.
Demografia.
Zgodnie z danymi Izraelskiego Centrum Danych Statystycznych w 2010 roku w mieście żyło 18,9 tys. mieszkańców, z czego 98,1% było Żydami. W rankingu społeczno gospodarczego rozwoju Gan Jawne zajmuje 10 miejsce w kraju. Przeciętne wynagrodzenie mieszkańców w 2007 wynosiło 8 281 NIS.
Populacja miasta pod względem wieku:
Historia.
Osada Gan Jawne została założona w 1931 jako rolniczy moszaw. Grupa założycieli składała się z żydowskich imigrantów z Rosji i Polski, którzy przeszli szkolenie rolnicze w rejonie miasta Ra’ananna. W 1930 rozpoczęli negocjacje w sprawie zakupu ziemi i rok później założyli własną osadę rolniczą. W 1936 posiadali dużą plantację cytrusów.
Moszaw posiadał po stronie zachodniej i południowej sąsiedztwo sześciu arabskich wiosek, co stało się niezwykle uciążliwe podczas Wojny domowej w Mandacie Palestyny w 1947 i 1948. W okolicy dochodziło do licznych incydentów zbrojnych, co zmusiło żydowską organizację paramilitarną Hagana do zdobycia przewagi militarnej w całym obszarze Gan Jawne. W dniu 13 maja 1948 żołnierze Hagany zajęli i wyludnili arabską wioskę Barka, której ziemie weszły po wojnie w obszar Gan Jawne. Podczas I wojny izraelsko-arabskiej z moszawu operowały Siły Obronne Izraela.
W 1950 Gan Jawne otrzymało status samorządu lokalnego. W tym samym roku miasteczko przyjęło dużą grupę imigrantów z Jemenu, przybyłych do Izraela w wyniku operacji Latający Dywan. W latach 60. XX wieku osiedlili się tutaj imigranci z Afryki Północnej i Kurdystanu. W kolejnych latach dołączyli do nich przybysze z Etiopii i Tunezji, a w latach 90. dużą ilość imigrantów z krajów byłego ZSRR. Na przełomie 2008 i 2009 miasto ucierpiało od ostrzału rakietowego prowadzonego z pobliskiej Strefy Gazy.
Nazwa.
Nazwa nawiązywała do pobliskiego starożytnego miasta Jawne. Pod koniec lat 70. było nazywane także Tachshit Hashfela lub Low-Land Jewel.
Symbole.
Godło Gan Jawne przedstawia kamienną tablicę z Dziesięcioma Przykazaniami, na której widnieją dwa owoce pomarańczy i jedna cytryna, z polem uprawnym i domami w tle. Symbole te wyobrażają motto miasta: „Tora i praca”, które przyświecało jego założycielom. Studiowali oni Torę, i z miłości do Ziemi Izraela sadzili sady i winnice, oraz budowali nowe domy. W ten sposób powstało Gan Jawne. Miasteczko nie posiada oficjalnej flagi. W razie potrzeby jest używana pomarańczowa flaga z godłem.
Polityka.
Miasteczko Gan Jawne posiada status samorządu lokalnego - Mo'atza Mekomit Gan Jawne. Od 2003 na czele władz miejskich stoi Aaron Dror.
Współpraca międzynarodowa.
Gan Jawne posiada dwa zaprzyjaźnione miasta partnerskie. Są to: Puteaux w północnej Francji (od 1974) i Winnipeg w środkowej Kanadzie (od 2003).
Architektura.
W architekturze Gan Jawne dominują niewysokie domy oraz wille. Jedynie kilka budynków jest wyższych.
Zabytki.
Z racji młodego wieku miasta tutejsze zabytki są stosunkowo młodymi budynkami. Jako ważne dla lokalnej historii i obiekty zabytkowe uznano:
Kultura.
W Gan Jawne znajduje się miejskie centrum kultury z biblioteką, oraz trzy mniejsze osiedlowe ośrodki kultury. W miasteczku aktywnie działają ruchy młodzieżowe Bene Akiwa i Ha'Noar Ha'Oved Ve Ha'Lomed.
Edukacja.
Gan Jawne jest miasteczkiem o stosunkowo młodej populacji, stąd dobrze rozwinięta sieć szkół. W miasteczku znajdują się dwadzieścia trzy przedszkola, cztery państwowe szkoły podstawowe ("Ben Gurion", "Maccabim", "Ilan Ramon" i "Ehud Manor"), państwowa szkoła religijna ("Synaj") oraz dwie szkoły średnie ("Ort Icchak Rabin" i "Naomi Szemer"). Dodatkowo jest tutaj jesziwa "Chabad of Gan Jawne" i edukacyjna wioska dla dzieci "Beit Apel".
Gospodarka.
W południowej części miejscowości utworzono strefę przemysłową, która obecnie zajmuje powierzchnię 250 hektarów. Budowa kolejnych zakładów przemysłowych przyczyniła się do rozwoju miasteczka, dając wpływy i zatrudnienie dla mieszkańców. Firma "Cequesta Water" rozwija technologie oczyszczania ścieków komunalnych i przemysłowych. Z innych branży działają tutaj firmy elektroniczne, produkujące dźwigi, materiały budowlane, skład drewna, produkcji żywności i inne.
Lokalizacja Gan Jawne w bezpośredniej bliskości Portu Aszdod i obszaru metropolitalnego Gusz Dan sprawiła, że rozwinął się tutaj handel. W miejscowości istnieją duże hurtownie, dwa supermarkety oraz mniejsze niezależne sklepy.
Infrastruktura.
W Gan Jawne znajduje się centrum opieki nad osobami w podeszłym wieku.
Komunikacja.
Z miasteczka wyjeżdża się na południowy zachód bezpośrednio na skrzyżowanie będące początkiem autostrady nr 4 (Erez–Kefar Rosz ha-Nikra), którą jadąc na północny wschód dojeżdża się do węzła z drogą ekspresową nr 41 (Aszdod-Gedera) i drogą ekspresową nr 42 (Aszdod-Riszon le-Cijjon). Natomiast jadąc drogą ekspresową nr 4 na południe dojeżdża się do głównej drogi wjazdowej do miasta Aszdod. Osobna lokalna droga nr 3703 prowadzi na południe do sąsiedniego moszawu Szetulim. Z Gan Jawne można wyjechać także w kierunku wschodnim, jadąc lokalną drogą do sąsiedniego moszawu Bicaron lub położoną bardziej na południu lokalną drogą prowadzącą do drogi nr 3922 i bazy lotniczej Chacor.
Ważną rolę w tutejszej komunikacji odgrywa stacja kolejowa Aszdod.

</doc>
<doc id="753156" url="https://pl.wikipedia.org/wiki?curid=753156" title="Hala pod Klinem">
Hala pod Klinem



</doc>
<doc id="753159" url="https://pl.wikipedia.org/wiki?curid=753159" title="Złota Woda">
Złota Woda



</doc>
<doc id="753160" url="https://pl.wikipedia.org/wiki?curid=753160" title="Grupa N">
Grupa N

Grupa N (nazywana też grupą samochodów seryjnych lub produkcyjnych) – grupa samochodów spotykana na rajdach samochodowych. Grupa ta charakteryzuje się bardzo ograniczoną liczbą przeróbek dostosowującą samochód do rywalizacji w rajdzie. Podstawę do budowy aut tej grupy stanowią zawsze samochody sprzedawane seryjnie.
Modyfikacje silnika ograniczają się do wymiany wkładki filtra powietrza z papierowej na sportową (podobną, ale wykonaną z tkaniny, co powoduje mniejszy opór przepływu powietrza). W układzie wydechowym wymienia się katalizator na sportowy oraz końcowy tłumik (lepszy przepływ spalin). Nie ma natomiast ograniczeń co do modyfikacji zawieszenia.
We wnętrzu, jak w każdym samochodzie rajdowym, obowiązkowo montowana jest klatka bezpieczeństwa. Kierownicę wymienia się na sportową (pewniejszy chwyt), a seryjne fotele na kubełkowe. Montuje się też szelkowe pasy bezpieczeństwa. Kiedyś samochody grupy N musiały mieć zostawioną tylną kanapę (musiała być złożona ze względu na obecność klatki bezpieczeństwa). Obecnie kanapa ta jest wymontowywana, podobnie jak cała tapicerka z tylnej części samochodu.
Grupa N podzielona jest na klasy w zależności od pojemności silnika samochodu:

</doc>
<doc id="753161" url="https://pl.wikipedia.org/wiki?curid=753161" title="Giwat Szemu’el">
Giwat Szemu’el

Giwat Szemu’el (hebr.: גבעת שמואל) – miasto położone w Dystrykcie Centralnym w Izraelu.
Leży na równinie Szaron w aglomeracji miejskiej Gusz Dan, w otoczeniu miast Bene Berak, Petach Tikwa, Kirjat Ono i Ramat Gan.
Historia.
Osada została założona w 1944, a w 1948 otrzymało status samorządu lokalnego.
W 2007 otrzymała prawa miejskie.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 20,2 tys. mieszkańców, wszyscy Żydzi.
Populacja miasta pod względem wieku:
Edukacja.
W mieście znajduje się szkoła podstawowa "Yigal Alon" oraz szkoła średnia "Alon". Ze szkół religijnych są tutaj: "Moreshet Menahem Religious School".
W mieście znajduje się religijne centrum edukacyjne "Chabad of Giv'at Shmuel".
Przy południowej granicy miasta znajduje się kompleks budynków Uniwersytetu Bar-Ilana w mieście Ramat Gan. Uczy się tutaj prawie 26 tys. studentów.
Sport.
Miasto słynie z drużyny koszykarskiej "Makkabi Giwat Szemu’el", która prowadzi rozgrywki w pierwszej lidze izraelskiej.
Komunikacja.
Wzdłuż zachodniej granicy miasta przebiega autostrada nr 4 (Erez–Kefar Rosz ha-Nikra. W kierunku południowym wychodzi lokalna droga, którą można dojechać do miasta Kirjat Ono i drogi nr 471 , którą można pojechać na wschód do miasta Petach Tikwa.

</doc>
<doc id="753165" url="https://pl.wikipedia.org/wiki?curid=753165" title="Solaris Trollino 18">
Solaris Trollino 18



</doc>
<doc id="753168" url="https://pl.wikipedia.org/wiki?curid=753168" title="Wilgotnica szkarłatna">
Wilgotnica szkarłatna

Wilgotnica szkarłatna ("Hygrocybe coccinea" (Schaeff.) P. Kumm.) – gatunek grzybów z rodziny wodnichowatych ("Hygrophoraceae").
Systematyka i nazewnictwo.
Pozycja w klasyfikacji według Index Fungorum: "Hygrocybe, Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1774 r. Schaeffer nadając mu nazwę "Agaricus coccineus". Obecną, uznaną przez Index Fungorum nazwę nadał mu w 1871 r. P. Kumm., przenosząc go do rodzaju "Hygrocybe".
Synonimy naukowe:
Nazwę polską podali Barbara Gumińska i Władysław Wojewoda w 1983 r. W polskim piśmiennictwie mykologicznym gatunek ten opisywany był też jako bedłka pąsowa (ponsowa) i wodnicha szkarłatna. 
Morfologia.
Średnicy 2 do 5 cm, młody – półkulisty, z wiekiem staje się łukowaty, potem prawie płaski. Powierzchnia gładka, w wilgotnych warunkach śliska, w czasie suszy matowa, z przylegającymi drobnymi włókienkami, brzeg ostry. Kolor czerwony do szkarłatnoczerwonego, z czasem blaknący do ochrowo – żółtego. Brzeg ostry, powierzchnia kapelusza słabo żłobiona.
Grube, szerokie, dość gęste, szeroko przyrośnięte i zbiegające ząbkiem, początkowo czerwono-pomarańczowe, potem żółto-pomarańczowe. Ostrza blaszek żółte i gładkie
Wysokości od 4 do 6 cm, średnicy od 5 do 8 mm, cylindryczny, spłaszczony, powyginany, podstawa nieco zwężona, powierzchnia gładka, włóknisty, pusty. Kolor szkarłatnoczerwony do pomarańczowoczerwonego, ku podstawie biały. Jest kruchy i pusty w środku.
Cienki, kruchy, wodnisty, w kapeluszu czerwonopomarańczowy, smak łagodny, brak zapachu.
Biały.
Występowanie i siedlisko.
W Polsce gatunek rzadki. Znajduje się na "Czerwonej liście roślin i grzybów Polski". Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych. Znajduje się na listach gatunków zagrożonych także w Belgii, Szwajcarii, Niemczech, i Holandii.
Pojawia się od czerwca do października. Rośnie pojedynczo lub w grupach, na ubogich, suchych pastwiskach i polanach leśnych, na obrzeżach lasów, w strefie podgórskiej i górskiej. 
Znaczenie.
Prawdopodobnie jest grzybem mikoryzowym. Grzyb jadalny, lecz z reguły jest omijany przez grzybiarzy. Nie ma też znaczenia użytkowego ze względu na niewielkie rozmiary. Z uwagi na swą rzadkość występowania, zasługuje na ochronę i nie powinien być zbierany. 
Gatunki podobne.
Wilgotnica szkarłatna najbardziej podobna jest do wilgotnicy karminowej ("Hygrocybe punicea"), która jest jednak większa i ma białawy miąższ w kapeluszu. Istnieje również cała grupa mniejszych czerwonych wilgotnic, np. wilgotnica włoska ("Hygrocybe reidii"), wilgotnica torfowiskowa ("Hygrocybe helobia"), wilgotnica purpurowa ("Hygrocybe miniata").

</doc>
<doc id="753169" url="https://pl.wikipedia.org/wiki?curid=753169" title="Kafr Kasim">
Kafr Kasim

Kafr Kasim (, , ) – miasto położone w Dystrykcie Centralnym Izraela.
Położenie.
Leży w zachodniej części Samarii na granicy z równiną Szaron, w otoczeniu miasta Rosz ha-Ajin, miasteczek Kafr Bara, Oranit i Elkana, moszawów Newe Jarak i Chagor, osiedla Sha'arei Tikwa, oraz arabskiej wioski Azzun Atma. Na wschód od miasta przebiega mur bezpieczeństwa oddzielający Izrael od Autonomii Palestyńskiej.
Historia.
Obszar miasta został zaludniony już w starożytności. Z okresu panowania rzymskiego zachowały się ruiny domów.
Historia nowożytna miasta rozpoczęła się w XVII wieku, kiedy to mieszkańcy pobliskiej arabskiej wioski Mes'ha założyli w tym miejscu wioskę nazwaną Kafr Kasim. Podczas I wojny światowej w 1917 kontrolę nad tym obszarem przejęli Brytyjczycy. W 1922 wioska oficjalnie weszła w skład Mandatu Palestyny. Gdy 29 listopada 1947 roku Zgromadzenie Ogólne Organizacji Narodów Zjednoczonych przyjęła "Rezolucję nr 181", wioska Madżdal Jaba znalazła się na terenach przyznanych państwu arabskiemu.
Podczas Wojny o Niepodległość w 1948 wieś zajęły izraelskie oddziały. Na mocy porozumienia o zawieszeniu broni, wieś weszła w skład Izraela.
29 października 1956 izraelska straż graniczna dopuściła się w Kafr Kasim masakry ludności arabskiej, zabijając 48 cywilów.
12 lutego 2008 Kafr Kasim otrzymało prawa miejskie.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 18,4 tys. mieszkańców, wszyscy Arabowie.
Populacja miasta pod względem wieku:
Edukacja.
W mieście znajduje się 5 szkół podstawowych oraz 2 szkoły średnie. Wśród szkół są: "Ibn Sina", "Al-Zaharaa", "Al-Omarija", "Al-Manar", "Al-Ghazali" i "Makif".
Kultura i sport.
W mieście jest ośrodek kultury, który realizuje program koegzystencji Arabów z Żydami. Są tutaj także dwa boiska do piłki nożnej.
Gospodarka.
Na południe od miasta znajduje się strefa przemysłowa Afeq ("Afeq Industrial Park"), w którym ulokowały się przedsiębiorstwa telekomunikacyjne i informatyczne.
Komunikacja.
Na zachód od miasta przebiega autostrada nr 6, brak jednak możliwości bezpośredniego wjazdu na nią. Przez miasto przechodzi droga nr 5050, którą jadąc na zachód dojeżdża się do autostrady nr 5 (Tel Awiw-Ari’el), lub jadąc na wschód dojeżdża się do miasteczka Oranit. Lokalna droga prowadzi na południe do autostrady nr 5, strefy przemysłowej Afeq i miasta Rosz ha-Ajin.

</doc>
<doc id="753171" url="https://pl.wikipedia.org/wiki?curid=753171" title="Łunowo">
Łunowo

Łunowo (do 1945 niem. "Haferhorst") – część miasta Świnoujścia, stanowiąca część Osiedla Przytór-Łunowo; dawna wieś na wyspie Wolin (Półwysep Przytorski), położona 6 km na północny wschód od przeprawy promowej Świnoujście Warszów. 
Wieś ulicówka, założona w 2. połowie XIX, ciągnąca się na długości 900 m od zbiegu dróg krajowych nr 3 i 93 na północy, po rozlewiska Świny Wolińskiego Parku Narodowego na południu.
Znajduje się tu zabudowa rozproszona, głównie w postaci domków jednorodzinnych. W Osiedlu Przytór-Łunowo mieszka ok. 800 osób. Dojazd od centrum Świnoujścia autobusami komunikacji miejskiej linii nr 7 i 10.
Historia.
0,9 km na północny zachód, między drogami krajowymi nr 3 i 93 jest wzniesienie "Góra Zamkowa", na którym w średniowieczu znajdował się gród, będący siedzibą księcia Eryka. Dzisiaj znajduje się w tym miejscu leśniczówka. Zamek ten napadli w 1458 roku szczecińscy mieszczanie, najechawszy nań na wielkich okrętach, i spalili go wraz z zabudowaniami, przypuszczalnie dlatego, że ów książę gnębił ich poborem myta.
Samorząd mieszkańców.
Świnoujście utworzyło jednostkę pomocniczą miasta – "Osiedle Przytór-Łunowo", którego granice stanowią jednostki obszarowe miasta: Przytór i Łunowo. Organem uchwałodawczym jest ogólne zebranie mieszkańców. Organem wykonawczym jest zarząd osiedla, który składa się od 5 do 7 członków. Ogólne zebranie mieszkańców wybiera zarząd osiedla.
Turystyka.
Na południu, na drugim brzegu kanału Wielka Struga, oraz na wschodzie, granica enklawy Wolińskiego Parku Narodowego. 
Przez dzielnicę przebiegają dwa znakowane szlaki turystyczne:
2,5 km na wschód-północny wschód, nad jeziorem Wicko Wielkie (zatoka Zalewu Szczecińskiego) przystań żeglarska "Młodzieżowego Domu Kultury" w Świnoujściu.
2,7 km na wschód-północny wschód (0,2 km za przystanią żeglarską) pomnik przyrody około 500-letni dąb "Wikingów", o obwodzie 650 cm.
3,0 km na północny wschód, przy drodze krajowej nr 3, niedaleko granicy powiatów - jodła "Elżbieta", o obwodzie 275 cm

</doc>
<doc id="753172" url="https://pl.wikipedia.org/wiki?curid=753172" title="Kefar Jona">
Kefar Jona

Kefar Jona (hebr. כפר יונה; pol. "Wieś Jona") – miasto położone w Dystrykcie Centralnym, w Izraelu.
Leży na równinie Szaron, w odległości 7 km na wschód od miasta Netanja, w otoczeniu miasteczka Pardesijja, moszawów Nordijja, Bet Jicchak-Sza’ar Chefer, Kefar Monash, Bet ha-Lewi, Channi’el, Burgeta, Januw, Ge’ulim i Cur Mosze, oraz wioski Gannot Hadar. Na północ od miasteczka znajduje się baza szkoleniowa Sił Obronnych Izraela zwana „"Obszarem 21"”.
Historia.
Tutejszą ziemię zakupiła w 1929 roku syjonistyczna grupa "Zionist Committee of Belgium", której przewodziła Jean Yona Fisher, członkini Światowego Kongresu Żydowskiego. Pierwszych dziesięciu żydowskich pionietów przybyło tutaj w 1930. Przygotowali oni teren pod założenie nowej osady rolniczej oraz wykopali studnię. Dalsze prace przy zakładaniu osady zostały przerwane przez śmierć Jony Fischera.
Pracę swojej matki, podjął syn Morris Fischer. Dzięki niemu 23 stycznia 1932 powstała dzisiejsza osada, w której zamieszkali imigranci z Argentyny, Belgii i Rosji. Nową osadę nazwano na cześć Jean Jona Fisher.
Podczas wojny o niepodległość w 1948 osada znalazła się na linii frontu, a jej obrońcy musieli stawić czoła nacierającym wojskom irackim, które usiłowały w rejonie miasta Natanja przeciąć Izrael na pół. Izraelskie oddziały zdołały odeprzeć arabskie natarcie, a Kefar Jona przez długi czas była najdalej wysunięto w tym rejonie żydowską osadą na wschód. Od 1949 granica z Jordanią przebiegała w odległości 6 km na wschód od miejscowości.
Początkowo w okolicy osady znajdowały się liczne sady cytrusowe, jednak w ostatnich latach, w wyniku szybkiego rozrostu miejscowości, większość tych sadów została zamieniona w osiedla mieszkaniowe. W 1940 Kefar Jona otrzymała status samorządu lokalnego. W dniu 12 lutego 2014 roku otrzymało prawa miejskie.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 15,9 tys. mieszkańców, wszyscy Żydzi.
Populacja miasta pod względem wieku:
Miejscowość posiada kilka osiedli mieszkaniowych: najstarszą Kefar Jona, oraz Szikun Hadash, Szikun Bet, Newe Niccanim, Bene Beitecha i Giwat Alonim.
Edukacja.
W miejscowości znajdują się 3 szkoły podstawowe ("Hadar", "Amal" i "Bar Ilan") oraz 2 szkoły średnie ("Ish Shalom" i "Neria"). Znajduje się tutaj także konserwatorium oraz centrum edukacji religijnej "Chabad of Kfar Yona".
Kultura.
Miejscowość spełnia rolę centrum kulturalnego dla całej okolicy. Znajduje się tutaj amfiteatr, a przy konserwatorium jest sala koncertowa. Odbywają się w nich liczne koncerty wielu rodzajów muzyki.
Gospodarka.
Gospodarka miejscowości opiera się na intensywnym rolnictwie i sadownictwie. Wielu mieszkańców dojeżdża do pracy w pobliskich miejscowościach.
Turystyka.
Dużą tutejszą atrakcją turystyczną jest aquapark, ufundowany przez zaprzyjaźnione kanadyjskie miasto Vancouver.
Komunikacja.
Przez północną część miasteczka przebiega droga ekspresowa nr 57, którą jadąc na zachód dojeżdża się do drogi ekspresowej nr 4 oraz miasta Netanja.

</doc>
<doc id="753173" url="https://pl.wikipedia.org/wiki?curid=753173" title="Fryderyk III legnicki">
Fryderyk III legnicki

Fryderyk III (ur. 22 lutego 1520, zm. 15 grudnia 1570) – książę legnicki. 
Rodzina.
Syn Fryderyka II i Zofii von Brandenburg-Ansbach (1485-1537), w 1538 r. Po ojcu odziedziczył księstwo legnickie. Ożenił się z Katarzyną von Mecklenburg-Schwerin (1518-1581), z którą miał dzieci:
Od Piastów do Promnitzów.
Córką piastowskiego ks. Fryderyka III legnickiego była księżniczka legnicka Helena a wnuczką Zofia von Kurzbach, żona Henryka Anzelma von Promnitz.

</doc>
<doc id="753174" url="https://pl.wikipedia.org/wiki?curid=753174" title="Michael von Grünigen">
Michael von Grünigen

Michael von Grünigen (ur. 11 kwietnia 1969 w Schönried) – szwajcarski narciarz alpejski, brązowy medalista olimpijski, czterokrotny medalista mistrzostw świata i zdobywca Małej Kryształowej Kuli w klasyfikacji Pucharu Świata w gigancie.
Kariera.
Po raz pierwszy na arenie międzynarodowej Michael von Grünigen pojawił się w 1987 roku, podczas mistrzostw świata juniorów w Sälen. Wywalczył tam srebrny medal w slalomie, a w gigancie zajął piąte miejsce. W zawodach Pucharu Świata zadebiutował w 10 stycznia 1989 roku w Kirchbergu, jednak nie zdobył punktów. Dokonał tego dziesięć miesięcy później, 23 listopada 1989 roku w Park City, zajmując szóste miejsce w gigancie. W sezonie 1989/1990 punktował jeszcze czterokrotnie, ale nie poprawił tego wyniku, ostatecznie zajmując 46. miejsce w klasyfikacji generalnej.
Pierwszy raz na podium zawodów pucharowych stanął 19 stycznia 1993 roku w Veysonnaz, zwyciężając w gigancie. W zawodach tych wyprzedził bezpośrednio Włocha Alberto Tombę oraz Lasse Kjusa z Norwegii. W kolejnych startach jeszcze kilka razy plasował się w najlepszej dziesiątce, jednak na podium już nie stawał. W klasyfikacji generalnej zajął dwudzieste miejsce, a w klasyfikacji giganta był szósty. W lutym 1993 roku startował na mistrzostwach świata w Morioce, gdzie zajął szesnaste miejsce w slalomie, a giganta nie ukończył. W międzyczasie zajął między innymi siódme miejsce w gigancie na mistrzostwach świata w Saalbach-Hinterglemm w 1991 roku oraz siódme miejsce w slalomie na rozgrywanych rok później igrzyskach olimpijskich w Albertville. W tym czasie jego najlepszym wynikiem pucharowym było czwarte miejsce w gigancie wywalczone 4 stycznia 1992 roku w Kranjskiej Gorze. W klasyfikacji generalnej zajmował jednak odległe lokaty.
Najważniejszym punktem sezonu 1993/1994 były igrzyska olimpijskie w Lillehammer. Szwajcar zajął tam piętnaste miejsce w slalomie, a rywalizacji w gigancie nie ukończył, wypadając z trasy już w pierwszym przejeździe. W Pucharze Świata wielokrotnie zajmował miejsca w dziesiątce, jednak na podium stanął raz: 13 grudnia 1993 roku w Val d’Isère zajmując trzecie miejsce w gigancie. W klasyfikacji generalnej zajął tym razem 19. miejsce, a w klasyfikacji giganta drugi raz z rzędu był szósty.
Przełom w karierze von Grünigena nastąpił w sezonie 1994/1995, który ukończył na dziewiątej pozycji. Na podium plasował się trzykrotnie, w tym 18 grudnia 1994 roku w Val d’Isère odniósł drugie w karierze zwycięstwo. Poza tym 3 grudnia w Tignes był drugi w tej konkurencji, a 22 stycznia 1995 roku w Wengen drugie miejsce zajął w slalomie. Wyniki te dały mu piąte miejsce w klasyfikacji giganta oraz siódme wśród slalomistów. Najlepsze wyniki w zawodach tego cyklu osiągnął w sezonie 1995/1996. Na podium stawał osiem razy, odnosząc przy tym pięć zwycięstw: 12 listopada w Tignes, 17 listopada w Vail, 25 listopada w Park City, 19 stycznia w Adelboden oraz 10 lutego w Hinterstoder był najlepszy w gigancie. W klasyfikacji generalnej zajął trzecie miejsce, ulegając tylko Lasse Kjusowi i Austriakowi Güntherowi Maderowi. Wywalczył ponadto pierwszą w karierze Małą Kryształową Kulę za zwycięstwo w klasyfikacji giganta. W lutym 1996 roku brał udział w mistrzostwach świata w Sierra Nevada, zdobywając swój pierwszy medal na arenie międzynarodowej. W gigancie zajął tam trzecie miejsce, plasując się o 0,82 sekundy za Tombą i 0,38 sekundy za swym rodakiem, Ursem Kälinem. Dwa dni później brązowy medal zdobył także w slalomie, tym razem ulegając Tombie i Austriakowi Mario Reiterowi.
Kolejny medal wywalczył podczas mistrzostw świata w Sestriere w 1997 roku. Zwyciężył tam w gigancie, wyprzedzając Lasse Kjusa o 1,12 sekundy i Austriaka Andreasa Schifferera o 1,45 sekundy. Trzy dni później von Grünigen zajął siódme miejsce w slalomie. W Pucharze Świata siedem razy stawał na podium, odnosząc cztery kolejne zwycięstwa w gigancie: 22 grudnia w Alta Badia, 5 stycznia w Kranjskiej Gorze, 8 marca w Nagano i 15 marca 1997 roku w Vail. Wyniki te dały mu piąte miejsce w klasyfikacji generalnej oraz kolejne zwycięstwo w klasyfikacji giganta. Podobne wyniki osiągał także w sezonie 1997/1998, który ukończył na szóstej pozycji. Z sześciu podiów trzykrotnie stawał na najwyższym stopniu, za każdym razem w gigancie. Najpierw zwyciężył 16 października w Tignes, następnie 14 grudnia 1997 roku w Val d’Isère, a 28 lutego 1998 roku w był najlepszy w Yongpyong. Tym razem w klasyfikacji giganta był drugi, przegrywając tylko ze zdobywcą Pucharu Świata, Hermannem Maierem. W lutym 1998 roku wystąpił na igrzyskach olimpijskich w Nagano. Po pierwszym przejeździe giganta zajmował piąte miejsce, tracąc do prowadzącego Maiera 0,62 sekundy. W drugim przejeździe uzyskał szósty wynik, co jednak dało mu trzeci łączny czas i brązowy medal. Oprócz Maiera von Grünigena wyprzedził jeszcze jego rodak, Stephan Eberharter.
Trzecią w karierze Małą Kryształową Kulę w klasyfikacji giganta zdobył w sezonie 1998/1999. Na podium stawał wówczas pięć razy, w tym zwyciężając w gigancie 20 grudnia w Alta Badia i 14 marca 1999 roku w Sierra Nevada. W klasyfikacji generalnej był ósmy, a wśród slalomistów zajął dziewiąte miejsce. Z rozgrywanych lutym 1999 roku mistrzostw świata w Vail wrócił jednak bez medalu. W swojej koronnej konkurencji był siódmy, a slalom zakończył na dwunastej pozycji. Sezon 1999/2000 był pierwszym od sześciu lat, w którym von Grünigen nie odniósł żadnego pucharowe zwycięstwa. Na podium plasował się czterokrotnie: 31 października w Tignes był drugi, 24 listopada w Vail i 5 lutego w Todtnau trzeci, a 26 lutego w Yongpyong ponownie zajął drugie miejsce w gigancie. W klasyfikacji generalnej był piętnasty, jednak w gigancie zajął trzecie miejsce za Hermannem Maierem i Christianem Mayerem.
Ostatni medal zdobył na mistrzostwach świata w Sankt Anton w 2001 roku. Po raz drugi w karierze zdobył tam tytuł mistrzowski w swej koronnej konkurencji, wyprzedzając Norwega Kjetila André Aamodta i Francuza Frédérica Coviliego. Wystąpił także w slalomie, jednak zajął 22. miejsce. Kolejne trzy zwycięstwa odniósł w zawodach pucharowych, wygrywając giganta 17 listopada w Park City, 17 grudnia w Val d’Isère i 6 stycznia 2001 roku w Les Arcs. W klasyfikacji generalnej był tym razem piąty, a w klasyfikacji giganta zajął drugie miejsce za Maierem. Kolejny sezon ukończył na piętnastym miejscu, a w gigancie był szósty. Tym samym pierwszy raz od 1996 roku Szwajcar nie stanął na podium klasyfikacji giganta. W zawodach trzy razy stanął na podium: 28 października w Sölden był trzeci, 16 grudnia w Alta Badia zajął drugie miejsce, a 10 marca 2002 roku w Altenmarkt był najlepszy w gigancie. W lutym 2002 roku brał udział w igrzyskach olimpijskich w Salt Lake City, gdzie plasował się poza czołową dziesiątką. W gigancie był jedenasty, a w slalomie zajął czternaste miejsce.
Ostatnie sukcesy osiągał w sezonie 2002/2003. W klasyfikacji generalnej był ponownie piętnasty, jednak w klasyfikacji giganta zdobył czwartą Małą Kryształową Kulę. Na podium stawał sześć razy: 22 listopada w Park City, 15 grudnia w Val d’Isère i 1 marca w Yongpyong wygrywał, 14 stycznia 2003 roku w Adelboden był drugi, a 27 października w Sölden i 15 marca w Lillehammer zajmował drugie miejsce. Wystąpił także na mistrzostwach świata w Sankt Moritz, gdzie w swoim jedynym starcie był siódmy w gigancie. W marcu 2003 roku zakończył karierę.
Wielokrotnie zdobywał medale mistrzostw Szwajcarii, w tym złote w slalomie w latach 1996, 1997 i 2001 oraz w gigancie w latach 1997 i 2001. W 1997 roku został wybrany sportowcem roku w Szwajcarii. Po zakończeniu kariery pracował dla firm produkujących sprzęt narciarski i dla Swiss-Ski.
Jego siostra Christine także była narciarką alpejską.

</doc>
<doc id="753175" url="https://pl.wikipedia.org/wiki?curid=753175" title="Żarnówka (Pogórze Wiśnickie)">
Żarnówka (Pogórze Wiśnickie)

Żarnówka – pojedyncze, najdalej na południe wysunięte wzniesienie na Pogórzu Wiśnickim. Ma wysokość 457 m n.p.m. i sąsiaduje od południa z górą Łopusze, która należy już do Beskidu Wyspowego. Żarnówka położona jest na terenie gminy Żegocina, w miejscowościach: Żegocina, Łąkta Górna, Bytomsko. Jest w większości zalesiona, głównie lasem iglastym z przewagą sosny. Wszystkie spływające z niej potoki stanowią dopływ Sanki.
Przez Żarnówkę nie prowadzą znakowane szlaki turystyczne, warto jednak zwiedzić ją wspinając się drogami leśnymi. W czasie I wojny światowej odbywały się na niej zażarte walki. 4 grudnia 1914 r. Prusacy szturmowali Rosjan okopanych na stokach Żarnówki i sąsiedniego wzgórza Górczyna. W toku zażartych walk Prusacy o godz. 15 zdobyli te wzgórza, dostając się jednak pod ogień armat rosyjskich ustawionych na grzbiecie wzniesienia od Leszczyny do Lipnicy Murowanej. Na odcinku tym walki trwały 14 dni, ostatecznie Prusacy przełamali front rosyjski w bezpośredniej walce na bagnety. W samych tylko okolicach Żarnówki pozostało po tych walkach 6 cmentarzy wojennych z 823 poległymi żołnierzami.
Projektowane jest utworzenie na Żarnówce częściowego rezerwatu leśnego obejmującego las sosnowy oraz odkrywkę geologiczną. Drzewa rosnące w lesie liczą 100–120 lat i jest to prawdopodobnie naturalny drzewostan.

</doc>
<doc id="753178" url="https://pl.wikipedia.org/wiki?curid=753178" title="Kochaw Ja’ir">
Kochaw Ja’ir

Kochaw Ja’ir (hebr. כוכב יאיר; pol. "Gwiazda Jaira") – samorząd lokalny położony w Dystrykcie Centralnym, w Izraelu.
Leży w zachodniej części Samarii, w otoczeniu miasta Tira, moszawów Azri’el i Cur Natan, kibucu Ejal, wioski Cur Jicchak, oraz osiedla żydowskiego Cufim. Na południe i wschód od miasta przebiega granica terytoriów Autonomii Palestyńskiej, która jest strzeżona przez mur bezpieczeństwa. Po stronie palestyńskiej znajduje się miasto Kalkilja oraz wioski Dżajus i Falamieh.
Historia.
Osiedle zostało założone w 1981 przez grupę 15 żydowskich rodzin. W dwa lata później rozpoczęto prace przy rozbudowie infrastruktury pod przyszłe miasto. W 1986 do nowych domów wprowadziło się 550 rodzin. Osiedle nazwano na cześć Awrahama Sterna (1907–1942), który był przywódcą radykalnej żydowskiej organizacji militarnej Lechi i nosił pseudonim "Ja’ir" (na cześć Jaira).
W 1991 na południe od Kochaw Ja’ir utworzono nowe osiedle, nazwane Tsur Igal (hebr. צוּר יִגְאָל; pol. "Skała Igala"). Na wiosnę 1994 pierwsze rodziny wprowadziły się do nowych domów. Osiedle nazwano na cześć Igala Kohena, który był członkiem Knesetu.
W listopadzie 2003 nastąpiło połączenie miasteczka Kochaw Ja’ir z sąsiednim osiedlem Tsur Igal.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 11,7 tys. mieszkańców, z czego 99,1% Żydzi.
Populacja miasta pod względem wieku:
Edukacja.
W miejscowości są 2 szkoły podstawowe oraz 1 szkoła średnia.
Kultura i sport.
W miejscowości znajdują się ośrodki kultury, biblioteka, boisko do piłki nożnej oraz basen pływacki.
W zachodniej części miasteczka znajduje się strefa komercyjna z centrum handlowym i rozrywkowym.
Komunikacja.
Na zachód od miasta przebiega autostrada nr 6, brak jednak możliwości bezpośredniego wjazdu na nią. Z miasta wyjeżdża się na zachód na drogę nr 444 , którą jadąc na północ dojeżdża się do miasta At-Tajjiba, lub na południe do drogi nr 551 . Drogą nr 551 jadąc na zachód dojeżdża się do węzła drogowego z autostradą nr 6. Lokalną drogą wyjeżdża się na południe na drogę nr 5504, którą jadąc na wschód dojeżdża się do osiedla żydowskiego Cufim.

</doc>
<doc id="753179" url="https://pl.wikipedia.org/wiki?curid=753179" title="Mazkeret Batja">
Mazkeret Batja

Mazkeret Batja (hebr. מזכרת בתיה; pol. "Pamięci Batja") – samorząd lokalny położony w Dystrykcie Centralnym, w Izraelu.
Leży w zachodniej części Szefeli, w otoczeniu miasteczka Kirjat Ekron, moszawów Ganne Jochanan, Jacic, Pedaja i Jesodot, oraz kibucu Chulda. Na południe od miasteczka znajduje się Baza lotnicza Tel Nof, należąca do Sił Powietrznych Izraela.
Historia.
Osada została założona 7 listopada 1883 roku przez jedenaście rodzin żydowskich imigrantów z Rosji (współczesna Białoruś). Była to pierwsza osada rolnicza założona w Palestynie przez syjonistyczny ruch młodzieżowy Chowewej Syjon. Ziemia została zakupiona przez barona Edmonda Jamesa de Rothschilda. Mieszkańcom wiele pomocy udzielił również rabin Samuel Mohylewer. W 1884 roku wybudowano pierwsze cztery domy. Osadę początkowo nazwano Ekron, jednak po wizycie w 1887 roku w osadzie matki barona Rothschilda, zmieniono nazwę na obecną (na pamięć matki barona, Batya de Rothschild).
Podczas wojny domowej w Mandacie Palestyny w 1947 roku i I wojny izraelsko-arabskiej w 1948 roku posterunki żydowskiej policji chroniły lokalne drogi. Z miejscowości wyruszały konwoje z zaopatrzeniem do okrążonej Jerozolimy. Znajdował się tu także szpital przyjmujący rannych podczas bitwy o Latrun.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 9,8 tys. mieszkańców, wszyscy Żydzi.
Populacja miasta pod względem wieku:
Edukacja.
Wśród tutejszych szkół znajdują się między innymi: "HaNasi Haim Herzog", "Ben Gurion", "Rabin High" oraz "Rabin". Jest tu także centrum edukacji religijnej "Chabad of Mazkeret Batja".
Kultura i sport.
W miejscowości jest ośrodek kultury, biblioteki, boisko do piłki nożnej, korty tenisowe oraz basen pływacki. Znajduje się tutaj także "Muzeum Historii Mazkeret Batja", które przedstawia licznie zgromadzone pamiątki, zdjęcia i dokumenty.
Gospodarka.
Gospodarka miejscowości opiera się na intensywnym rolnictwie i turystyce.
Turystyka.
Stara zabudowa Mazkeret Batja została otoczona ochroną przez "Stowarzyszenie Ochrony Miejsc Izraelskiego Dziedzictwa" (ang. "The Society for Preservation of Israel Heritage Sites", SPIHS). Historyczny kompleks obejmuje kilkanaście starych budynków mieszkalnych, synagogę, kuźnię, dom barona (obecnie służy jako dom opieki dziennej dla osób starszych i dom kultury), studnię i inne obiekty.
Komunikacja.
Na wschód od miejscowości przebiega autostrada nr 6, brak jednak możliwości bezpośredniego wjazdu na nią. Z miasteczka wyjeżdża się na południe na drogę nr 411, którą jadąc na południowy wschód dojeżdża się do kibucu Chulda, natomiast jadąc na północny zachód dojeżdża się do miasteczka Kirjat Ekron i drogi ekspresowej nr 40 (Kefar Sawa–Ketura). Droga nr 4233 prowadzi na północ do moszawów Ganne Jochanan i Jacic.

</doc>
<doc id="753180" url="https://pl.wikipedia.org/wiki?curid=753180" title="Kirjat Ekron">
Kirjat Ekron

Kirjat Ekron (hebr.: קריית עקרון) – samorząd lokalny położony w Dystrykcie Centralnym, w Izraelu.
Miasteczko jest położone w odległości 23 km na południe od miasta Tel Awiw-Jafa. Na południe od Kirjat Ekron znajduje się duża baza sił powietrznych izraelskiej armii.
Historia.
Osada została założona w 1948.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 9,9 tys. mieszkańców, z czego 99% Żydzi.
Populacja miasta pod względem wieku:
Komunikacja.
Przy miejscowości przebiega droga ekspresowa nr 40 (Kefar Sawa–Ketura).

</doc>
<doc id="753182" url="https://pl.wikipedia.org/wiki?curid=753182" title="Gamma Cephei">
Gamma Cephei

Gamma Cephei ("γ Cep", "Errai") – gwiazda w gwiazdozbiorze Cefeusza, odległa o około 44 lata świetlne od Słońca.
Nazwa.
Tradycyjna nazwa własna gwiazdy, Errai, wywodzi się z arabskiego , co oznacza „pasterz”. Międzynarodowa Unia Astronomiczna w 2015 roku formalnie zatwierdziła użycie nazwy Errai dla określenia tej gwiazdy.
Charakterystyka obserwacyjna.
Jest to druga co do jasności gwiazda konstelacji, jej obserwowana wielkość gwiazdowa to 3,22; zmienia się ona w zakresie od 3,18 do 3,24.
Errai można znaleźć na niebie, wyobrażając sobie linię łączącą gwiazdę Caph na końcu „litery W”, jaką tworzą gwiazdy Kasjopei i Polaris, współczesną Gwiazdę Polarną. Gamma Cephei jest nieco powyżej środka tej linii, w stronę Polaris.
Około roku 4000 n.e., z uwagi na precesję osi ziemskiej, Errai znajdzie się o 3° od północnego bieguna niebieskiego i zajmie na sferze niebieskiej miejsce Gwiazdy Polarnej.
Charakterystyka fizyczna.
Jest to gwiazda podwójna. W skład układu wchodzi widoczna Gamma Cephei A i oddalony o 0,9 sekundy kątowej (pomiar z 2006 r.) składnik Gamma Cephei B o wielkości 7,3. Obie gwiazdy krążą wokół siebie z okresem 57–66 lat w średniej odległości około 19 au; ze względu na mimośród orbity odległość dzieląca gwiazdy zmienia się od 12 do 26 au.
Gamma Cephei A to pomarańczowy olbrzym (lub podolbrzym) należący do typu widmowego K1. Ma on temperaturę 4920 K i jasność 10,6 razy większą niż jasność Słońca. Jej promień, znany dzięki pomiarowi średnicy kątowej, jest 4,9 razy większy niż promień Słońca, a masa jest oceniana na 1,6 razy większą od masy Słońca.
Gamma Cephei B jest mało masywną gwiazdą, czerwonym karłem o masie 0,3–0,4 masy Słońca. Jego temperatura to 3500 K, przypuszcza się, że reprezentuje typ widmowy M.
Układ planetarny.
W 1988 roku opublikowano wyniki analiz zmian prędkości radialnej gwiazdy, które zostały zinterpretowane jako możliwy efekt wywołany przez przyciąganie masywnej planety. Rok później o takim samym wyniku doniósł inny zespół badaczy. Ze względu na dużą niepewność pomiaru, odkrycie doczekało się weryfikacji dopiero w 2002 roku.
Planeta, którą odkryto w tym układzie, okrąża składnik A. Została ona oznaczona Gamma Cephei b i jest gazowym olbrzymem o masie 1,85 masy Jowisza, okrążającym składnik A w odległości dwukrotnie większej niż odległość Ziemi od Słońca, o okresie obiegu 2,5 roku.
Nazwa własna planety została wyłoniona w 2015 roku w publicznym konkursie. Tadmor to dawna semicka i współczesna arabska nazwa starożytnego miasta Palmyra, wpisanego na listę światowego dziedzictwa UNESCO. Zwycięską nazwę zaproponowali członkowie Syryjskiego Stowarzyszenia Astronomicznego (Syria).

</doc>
<doc id="753183" url="https://pl.wikipedia.org/wiki?curid=753183" title="Sawjon">
Sawjon

Sawjon (hebr.: סביון) – samorząd lokalny położony w Dystrykcie Centralnym, w Izraelu.
Miasteczko jest położone w aglomeracji miejskiej Tel Awiwu zwanej jako Gusz Dan.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 3,3 tys. mieszkańców, z czego 99% Żydzi.
Populacja miasta pod względem wieku:

</doc>
<doc id="753186" url="https://pl.wikipedia.org/wiki?curid=753186" title="Krystyna (żona Bolesława I Wysokiego)">
Krystyna (żona Bolesława I Wysokiego)

Krystyna (ur. przed 1150, zm. 23 lutego między 1204 a 1208) – druga żona Bolesława Wysokiego.
Przypuszcza się, że była niemiecką hrabianką. Kazimierz Jasiński przypuszczał, że mogła pochodzić z rodu hrabiowskiego z pogranicza sasko-turyńskiego: Eversteinów, Homburgów lub Pappenburgów.
Z małżeństwa z Bolesławem Wysokim miała kilkoro dzieci, w tym: Henryka Brodatego i Adelajdę Zbysławę.
Starsza literatura błędnie przyjmowała, że drugą żoną Bolesława Wysokiego była Adelajda z Sulzbachu, z kolei Krystyna uchodziła za drugą żonę Władysława II Wygnańca; okazało się, że Adelajda to postać fikcyjna, a Krystyna była żoną Bolesława Wysokiego, a nie jego ojca.

</doc>
<doc id="753189" url="https://pl.wikipedia.org/wiki?curid=753189" title="Sixaxis">
Sixaxis

Sixaxis (jap. シクサシス "Shikusashisu") (zapis stylizowany: SIXAXIS) – oficjalny bezprzewodowy gamepad dla konsoli PlayStation 3.
Wygląd kontrolera bardzo przypomina joypada konsoli PSX i PS2 – DualShocka. W fazie projektów konsoli wygląd kontrolera był inny – przypominał z wyglądu bumerang.
Liczba przycisków na kontrolerze jest taka sama jak w DualShocku. Przycisk Analog został zastąpiony okrągłym przyciskiem z wizerunkiem logo PS, którego naciśnięcie uruchamia pada oraz przenosi do menu (XMB). Ponadto przyciski R2 i L2 zastąpiono analogowymi spustami.
Kontroler używa bezprzewodowej technologii Bluetooth. Wyposażony jest w port mini-USB przez który może zostać podłączony przewodowo do konsoli. W momencie podłączenia joypada do konsoli ładują się jego akumulatory. W pełni naładowany akumulator pozwala na około 30 godzin użytkowania.
Sixaxis wyposażony jest również w czujnik położenia w płaszczyźnie podczas jego obracania. Kontroler ten ze względów prawnych nie posiada funkcji wibrowania, jednak dzięki porozumieniu między Sony a Immersion – firmą posiadającą prawa do patentu związanego z wibracjami, na rynek wszedł (pod koniec 2007 roku w Japonii, w 2008 w Stanach i Europie) kontroler DualShock 3, który de facto jest kontrolerem Sixaxis z dodaną funkcją wibracji.

</doc>
<doc id="753192" url="https://pl.wikipedia.org/wiki?curid=753192" title="Szoham">
Szoham

Szoham (hebr. שוהם; pol. "Onyks"; oficjalna pisownia w ang. Shoham) – samorząd lokalny położony w Dystrykcie Centralnym, w Izraelu.
Położenie.
Leży w Szefeli w otoczeniu moszawów Bet Arif, Tirat Jehuda, Bareket, Bet Nechemja i Kefar Truman. Na zachód od miasteczka znajduje się międzynarodowe lotnisko im. Ben-Guriona, a na południe znajduje się baza logistyczna "Tovala" Sił Obronnych Izraela. Na wschód od miasteczka znajduje się granica Autonomii Palestyńskiej, strzeżona przez mur bezpieczeństwa.
W miejscowości znajduje się siedziba władz administracyjnych samorządu regionu Chewel Modi’in.
Historia.
Osada została założona w 1993.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 19,7 tys. mieszkańców, wszyscy Żydzi.
Populacja miasta pod względem wieku:
Edukacja.
W miejscowości znajduje się 5 szkół podstawowych "Niccanim", "Avnei Hoshen", "Even Hen", "Rabin" i "Tsukim", oraz 2 szkoły średnie "Nachshon" i "Shoham". Uczy się w nich 6 tys. uczniów.
Kultura i sport.
W miejscowości znajdują się ośrodki kultury, boisko do piłki nożnej oraz korty tenisowe. Centrum sportowe "Yovav" posiada pełny kompleks obiektów sportowych, włącznie z basen pływackim.
Każdego roku organizowany jest Festiwal Sztuki oraz Międzynarodowy Wyścig Rowerów Górskich dla uczczenia pamięci premiera Icchaka Rabina.
Komunikacja.
Na wschód od miejscowości przebiega autostrada nr 6, brak jednak możliwości bezpośredniego wjazdu na nią. Z miejscowości wyjeżdża się dwoma drogami na wschód na drogę nr 444 , którą jadąc na południe dojeżdża się do moszawu Bet Nechemja, lub jadąc na północ dojeżdża się do moszawu Bareket. Jedną drogą wyjeżdża się na południe na drogę nr 453 , którą jadąc na wschód dojeżdża się do bazy wojskowej "Tovala" i moszawu Bet Nechemja, lub jadąc na zachód dojeżdża się do moszawu Kefar Truman. Lokalna droga prowadzi na zachód do moszawu Bet Arif.

</doc>
<doc id="753197" url="https://pl.wikipedia.org/wiki?curid=753197" title="Kometa Donatiego">
Kometa Donatiego

Kometa Donatiego (formalne oznaczenie C/1858 L1) – kometa długookresowa, widoczna gołym okiem w roku 1858.
Odkrycie.
Kometa ta została odkryta przez włoskiego astronoma Giovanniego Battistę Donatiego 2 czerwca 1858 roku (niektóre źródła podają datę pierwszej obserwacji na 7 czerwca).
Orbita komety.
Orbita Komety Donatiego ma kształt bardzo wydłużonej elipsy o mimośrodzie 0,996. Peryhelium znajduje się w odległości 0,58 j.a. od Słońca, aphelium zaś 311,69 j.a. od niego. Okres obiegu komety wokół Słońca wynosi około 1953 lat, nachylenie do ekliptyki to 116,95˚ (epoka 8 października 1858).
Właściwości fizyczne.
Kometę można było obserwować gołym okiem od połowy sierpnia 1858 do listopada tegoż roku. Na początku października 1858 znalazła się najbliżej Ziemi (0,54 j.a.) i tym samym osiągnęła największą jasność – ok. 0.
Kometa Donatiego wykształciła jasną głowę oraz dwa warkocze; jeden wąski, prosty i długi jonowy, a drugi szeroki gazowo-pyłowy. Warkocze miały na nieboskłonie długość do 60˚, a warkocz pyłowy dodatkowo 10˚ szerokości.
W tamtym czasie – z racji swej okazałości – kometa ta wzbudzała u wielu ludzi strach, gdyż – jak niektórzy uważali – miała zwiastować wielkie nieszczęścia, np. wojny lub epidemie.

</doc>
<doc id="753198" url="https://pl.wikipedia.org/wiki?curid=753198" title="Adelajda Zbysława">
Adelajda Zbysława

Adelajda Zbysława (ur. między 1157 a 1166, zm. 29 marca po 1213) – córka Bolesława Wysokiego, księcia śląskiego, i jego drugiej żony Krystyny.
Życiorys.
Imię Adelajda nawiązuje do dynastii Babenbergów, z której pochodziła babka księżniczki, Agnieszka. Drugie imię odziedziczyła po swojej prababce Zbysławie, pierwszej żonie Bolesława III Krzywoustego. Zapewne między 1175 a 1180 została żoną księcia morawskiego Dypolda II. Małżonkowie byli spokrewnieni ze sobą w stopniu czwartym dotykającym piątego, co w ówczesnych warunkach wymagało dyspensy papieskiej. Z tego małżeństwa pochodziło czworo dzieci:
Po śmierci męża Adelajda Zbysława wróciła na Śląsk i zamieszkała w klasztorze cysterek w Trzebnicy. Zmarła najwcześniej w 1214, gdyż w tym roku miało miejsce poświęcenie krypty kościoła klasztornego, w której została pochowana.

</doc>
<doc id="753200" url="https://pl.wikipedia.org/wiki?curid=753200" title="Tel Mond">
Tel Mond

Tel Mond (hebr. תל מונד; pol. "Wzgórze Monda") – samorząd lokalny położony w Dystrykcie Centralnym, w Izraelu.
Leży na równinie Szaron, w otoczeniu miasteczek Ewen Jehuda i Coran-Kadima, moszawów Bene Deror, En Wered i Cherut, oraz kibuców Kefar Hess i Tel Jicchak.
Historia.
W 1929 roku sir Alfred Moritz Mond (1868–1930), znany później jako lord Melchett, zakupił w tej okolicy ziemię i sfinansował zasadzenie sadu drzew cytrusowych (plantacja "Havat Tel Mond") dając zatrudnienie żydowskim mieszkańcom.
Moszaw został założony w 1933 przez grupę robotników z plantacji. W 1954 moszaw otrzymał status samorządu lokalnego.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 10,4 tys. mieszkańców, wszyscy Żydzi.
Populacja miasta pod względem wieku:
Edukacja.
W miejscowości znajdują się następujące szkoły: "Niccanim", "Shelanu" oraz "Or Tora Religious School". Są tu także religijne centra edukacyjne Beit Kneset Chabad i Chabad of Tel Mond.
Kultura.
W miejscowości znajduje się muzeum "House of Lord Museum", utworzone w domu, w którym mieszkał Lord Melchett. Muzeum przedstawia historię syjonistycznego osadnictwa w rejonie Tel Mond. Przed muzeum jest park z pomnikiem Lorda Melchetta, wykonanym przez Batię Lichansky.
Sport.
W Tel Mond znajduje się duże centrum sportowe, z kortami tenisowymi, boiskiem do piłki nożnej i z licznymi boiskami.
Gospodarka.
Jest to miasteczko w którym w większości mieszkają ludzie dojeżdżający do pracy w pobliskich dużych ośrodkach przemysłowych. Gospodarka miejscowości opiera się na sadownictwie.
Komunikacja.
Wzdłuż północnej granicy miejscowości przebiega droga nr 553 , którą jadąc na zachód dojeżdża się do moszawu Bene Deror i drogi ekspresowej nr 4 (Erez–Kefar Rosz ha-Nikra), lub jadąc w kierunku wschodnim dojeżdża się do moszawu En Wered. W kierunku północnym prowadzi droga nr 562 , którą dojeżdża się do miasteczka Coran-Kadima. Wzdłuż wschodniej granicy miasteczka przebiega droga nr 5531, którą jadąc na południe dojeżdża się do kibucu Kefar Hess i moszawu Cherut.

</doc>
<doc id="753202" url="https://pl.wikipedia.org/wiki?curid=753202" title="Prowincja Chachoengsao">
Prowincja Chachoengsao

Chachoengsao (taj. ฉะเชิงเทรา) – jedna z prowincji ("changwat") Tajlandii. Sąsiaduje z prowincjami Prachin Buri, Sa Kaeo, Chanthaburi, Chon Buri, Samut Prakan, Bangkok, Pathum Thani i Nakhon Nayok. Prowincja leży nad zatoką Tajlandzką.

</doc>
<doc id="753206" url="https://pl.wikipedia.org/wiki?curid=753206" title="Kopułek śnieżny">
Kopułek śnieżny

Kopułek śnieżny ("Cuphophyllus virgineus" (Wulfen) Kovalenko) – gatunek grzybów z rodziny wodnichowatych ("Hygrophoraceae").
Systematyka i nazewnictwo.
Pozycja w klasyfikacji według Index Fungorum: "Cuphophyllus, Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1781 r. Wulfen nadając mu nazwę "Agaricus virgineus". Obecną, uznaną przez Index Fungorum nazwę nadał mu w 1989 r. Alexander E. Kovalenko, przenosząc go do rodzaju "Cuphophyllus".
Synonimów naukowych jest ponad 60. Niektóre z nich:
Polską nazwę podał Feliks Berdau w 1876 r. W polskim piśmiennictwie mykologicznym gatunek ten opisywany był też jako kopułek śnieżny, bedłka panieńska, bedłka śnieżna, wodnicha śnieżysta, kopułek okazały, kopułek promienisty. Niektóre atlasy grzybów (np.) podają nazwę wilgotnica śnieżna. Wszystkie te nazwy są jednak niespójne z aktualną nazwą naukową, według Index Fungorum gatunek ten bowiem obecnie należy do rodzaju "Cuphophyllus"(brak polskiej nazwy).
Morfologia.
Średnica od 2 do 4,5 cm, młody – półkulisty, wypukły, później płaski, a w środku nieco zapadnięty. W wilgotnych warunkach bladożółty do wodnistobiałego, nieco lepki, w czasie suszy śnieżnobiały.
Rzadkie, zbiegające po trzonie, u podstawy szerokie, w ostrzu cienkie, wodniste, białożółtawe.
Wysokość od 1,5 do 4,5 cm, średnica od 3 do 5 mm, równogruby, ku podstawy zwężony i spłaszczony, początkowo pełny, później pusty, kolor biały, czasami z różowym nalotem.
Wodnistobiały, brak zapachu, smak łagodny.
Biały.
Występowanie i siedlisko.
Występuje na półkuli północnej. W polskim piśmiennictwie naukowym opisany na licznych stanowiskach.
Pojawia się od września do listopada. Dosyć częsty, rośnie na wilgotnych pastwiskach i łąkach i porośniętych trawą drogach leśnych.
Znaczenie.
Jest to grzyb jadalny, lecz zbyt mały, żeby jego zbieranie było opłacalne.
Gatunki podobne.
Ze względu na jej charakterystyczny wygląd i miejsce wyrastania, pomyłka jest mało prawdopodobna.

</doc>
<doc id="753208" url="https://pl.wikipedia.org/wiki?curid=753208" title="Prowincja Chanthaburi">
Prowincja Chanthaburi

Chanthaburi (taj. จันทบุรี) – jedna z prowincji ("changwat") Tajlandii. Sąsiaduje z prowincją Trat od południa, prowincjami Rayong, Chonburi, Chachoengsao i Sa Kaeo od północy oraz z Kambodżą. Prowincja leży nad zatoką Tajlandzką.

</doc>
<doc id="753209" url="https://pl.wikipedia.org/wiki?curid=753209" title="Coran-Kadima">
Coran-Kadima

Coran-Kadima (lub Kadima-Coran; hebr. צורן-קדימה) – samorząd lokalny położony w Dystrykcie Centralnym, w Izraelu.
Leży na równinie Szaron, w otoczeniu miasta Kalansuwa, miasteczek Ewen Jehuda i Tel Mond, oraz moszawów Cur Mosze, Ge’ulim, Porat, En Sarid, En Wered i Bene Deror.
Historia.
Osada Kadima została założona 5 lipca 1933 przez żydowskich imigrantów z Niemiec. W 1950 uzyskała ona status samorządu lokalnego. Nazwa w języku hebrajskim oznacza „"Naprzód"” lub „"Do przodu"”.
W 1992 na wschód od Kadimy powstała nowa osada, nazwana Coran, co oznacza w języku hebrajskim „"Krzem"”. Osada powstała według projektu znanego architekta Rachela Waldena. Pierwsi mieszkańcy wprowadzili się do nowych domów w 1994, a w 1997 osada otrzymała status samorządu lokalnego.
Współczesne miasteczko Coran-Kadima powstało w 2003 w wyniku połączenia ze sobą miejscowości Coran i Kadima.
W 2003 powstał tutaj projekt utworzenia "Zielonej Wioski" z przyległym kompleksem naukowo-badawczym działającym na potrzeby przemysłu. Całość ma być zintegrowana z wiejskim krajobrazem i pomóc w rozwoju regionu.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 17,2 tys. mieszkańców, wszyscy Żydzi.
Populacja miasta pod względem wieku:
Edukacja.
W miejscowości znajdują się szkoły podstawowe: "Nitsanei Ha-Sharon", "Netiwot-Moshe", "Yigal" i "Lev Ran". Szkoły średnie to: "Gvanim" i "Yuvalim". Dodatkowo jest tutaj szkoła religijna "Or Tora".
Gospodarka.
Gospodarka miejscowości opiera się na rolnictwie, sadownictwie i uprawach w szklarniach. We wschodniej części miejscowości znajduje się park przemysłowy Ha-Sharon.
Komunikacja.
Przez miejscowość przebiega droga nr 562 , którą jadąc na południe dojeżdża się do drogi nr 553 i miasteczka Tel Mond, a jadąc na północ dojeżdża się do moszawu Ge’ulim. Lokalną drogą prowadzącą na zachód dojeżdża się do drogi ekspresowej nr 4 (Erez–Kefar Rosz ha-Nikra). Lokalna droga prowadząca na wschód dojeżdża do moszawu En Sarid.

</doc>
<doc id="753210" url="https://pl.wikipedia.org/wiki?curid=753210" title="Prowincja Chonburi">
Prowincja Chonburi

Chonburi (taj. ชลบุรี) – jedna z prowincji ("changwat") Tajlandii. Sąsiaduje z prowincjami Chachoengsao, Chanthaburi i Rayong. Prowincja leży nad zatoką Tajlandzką.

</doc>
<doc id="753214" url="https://pl.wikipedia.org/wiki?curid=753214" title="Ketura">
Ketura

Ketura (hebr. קְטוּרָה) – postać biblijna, druga żona Abrahama, którą ten poślubił po śmierci Sary.
Życiorys.
Imię drugiej żony Abrahama pochodzi z języka hebrajskiego i oznacza "kadzidło". Z małżeństwa Ketury i Abrahama pochodziło sześciu synów:
Synowie Ketury i Abrahama dali początek sześciu arabskim plemionom w północnej i wschodniej Palestynie.

</doc>
<doc id="753217" url="https://pl.wikipedia.org/wiki?curid=753217" title="Prowincja Prachinburi">
Prowincja Prachinburi

Prachinburi (taj. ปราจีนบุรี) – jedna z prowincji ("changwat") Tajlandii. Sąsiaduje z prowincjami Nakhon Ratchasima, Sa Kaeo, Chachoengsao i Nakhon Nayok.

</doc>
<doc id="753219" url="https://pl.wikipedia.org/wiki?curid=753219" title="Wschód Słońca">
Wschód Słońca

Wschód Słońca – moment, w którym górny punkt tarczy słonecznej przekracza linię horyzontu.
Chociaż wydaje się, że Słońce „wschodzi” znad horyzontu, to tak naprawdę ruch Ziemi powoduje, że Słońce się pojawia. Iluzja poruszającego się Słońca wynika z faktu, że obserwatorzy ziemscy znajdują się w ruchomym punkcie odniesienia; ten pozorny ruch jest tak przekonujący, że wiele kultur zbudowało mitologie i religie wokół modelu geocentrycznego, który panował, dopóki astronom Mikołaj Kopernik nie sformułował swojego modelu heliocentrycznego w XVI wieku.
Architekt Buckminster Fuller zaproponował terminy „sunsight” i „sunclipse”, aby lepiej reprezentować model heliocentryczny, chociaż terminy te nie weszły do powszechnego użycia.
W związku z tym, że średnia wielkość promienia tarczy słonecznej wynosi 16′, a refrakcja atmosferyczna przy odległości zenitalnej równej 90° wynosi ok. 35′, środek tarczy słonecznej w momencie wschodu Słońca znajduje się w rzeczywistości 51′ poniżej horyzontu.
Położenie punktów wschodu i zachodu Słońca na horyzoncie zmienia się codziennie, a czas i miejsce wschodu Słońca jest inne dla każdego miejsca na świecie. Zależy zawsze od pory roku oraz równoleżnika i południka, na którym dany punkt się znajduje. Wschód Słońca jest początkiem dnia.

</doc>
<doc id="753222" url="https://pl.wikipedia.org/wiki?curid=753222" title="Samorząd Regionu Lew ha-Szaron">
Samorząd Regionu Lew ha-Szaron

Samorząd Regionu Lew ha-Szaron (hebr. מועצה אזורית לב השרון) – samorząd regionu położony w Dystrykcie Centralnym, w Izraelu.
Samorządowi podlegają tereny w obszarze aglomeracji miejskiej Tel Awiwu.
Osiedla.
Samorządowi podlega 16 moszawów i 3 wioski. Na terenach o powierzchni 50 km² mieszka około 8900 ludzi.

</doc>
<doc id="753223" url="https://pl.wikipedia.org/wiki?curid=753223" title="Bartolomeo Platina">
Bartolomeo Platina

Bartolomeo Platina, właśc. Bartolomeo Sacchi (ur. 1421 w Piadenie, zm. 1481) – włoski żołnierz, pisarz i bibliotekarz Biblioteki Watykańskiej. 
Do 1456 Bartolomeo zdobył doświadczenie żołnierskie, które pozwoliło mu zostać nauczycielem synów władcy Mantui, Ludwika II Gonzagi. W 1457 przybył do Florencji, gdzie pobierał nauki u bizantyjskiego filozofa Jana Argyropulosa. W 1462 przeprowadził się do Rzymu, najprawdopodobniej razem z dworem kardynała Francesca Gonzagi. W maju 1464 został wybrany przez papieża Piusa II do kolegium abrewiatorów (odwołany później przez papieża Pawła II). Między 1469 a 1479 napisał "Vitae Pontificum", pierwsze dzieło systematyzujące historię papiestwa. Po 1474 został mianowany przez papieża Sykstusa IV bibliotekarzem Biblioteki Watykańskiej. W 1481 sporządził pierwszy pełny spis zbiorów biblioteki – zawierał on wówczas 3500 woluminów (największy zbiór w ówczesnej Europie). 
Bartolomeo Platina jest także autorem traktatu "De honesta voluptate et valetudine", będącego pierwszą wydrukowaną książką kucharską. Dzieło to ukazało się w Rzymie ok. 1470 roku, a następnie w Wenecji w 1475 roku. Zawarte w nim przepisy kulinarne są autorstwa Martina da Como, kuchmistrza na dworze weneckiego kardynała Ludovica Trevisana.

</doc>
<doc id="753228" url="https://pl.wikipedia.org/wiki?curid=753228" title="Halowe Mistrzostwa Europy w Lekkoatletyce 1976">
Halowe Mistrzostwa Europy w Lekkoatletyce 1976

VII Halowe Mistrzostwa Europy odbyły się 21 i 22 lutego 1976 w Monachium w Olympiahalle.

</doc>
<doc id="753232" url="https://pl.wikipedia.org/wiki?curid=753232" title="Nowa Wieś (gmina Pleszew)">
Nowa Wieś (gmina Pleszew)

Nowa Wieś – wieś w Polsce położona w województwie wielkopolskim, w powiecie pleszewskim, w gminie Pleszew.
W latach 1975–1998 miejscowość administracyjnie należała do województwa kaliskiego.

</doc>
<doc id="753234" url="https://pl.wikipedia.org/wiki?curid=753234" title="Emma (księżna czeska)">
Emma (księżna czeska)

Emma, Hemma (zm. 2 listopada (?) 1006) - czeska księżna, żona Bolesława Pobożnego.
Księżna pochodziła z wysokiego rangą, prawdopodobnie królewskiego rodu. W literaturze historycznej jest często utożsamiana z wdową po królu Lotarze. Posiadała własny majątek i wybijała monety, na których używała tytułu królowej. Prowadziła bogatą działalność kulturalną i religijną w Czechach. Była fundatorką "Żywota świętego Wacława" z "Kodeksu z Wolfenbüttel". Przekazała również dary do grobu Świętego Udalryka w Augsburgu.
Pochodzenie.
Dawne teorie.
Zgodnie z przekazem Kosmasa z Pragi Emma pochodziła ze znamienitego szlachetnego rodu. Pochodzenie księżnej nie zostało jednak ostatecznie ustalone. Zdaniem części badaczy księżna pochodziła z Burgundii i była córką króla Konrada Spokojnego. Istnieje również hipoteza, jakoby Emma była księżniczką anglosaską, córką Edwarda Starszego. Mniemanie to polegało na identyfikacji Emmy z wymienioną na czeskich monetach Adivą. Pogląd ten został jednak odrzucony. Najprawdopodobniej Emma nie była jedyną żoną księcia. Bolesław był prawdopodobnie wcześniej żonaty, z kobietą z której miał synów: Bolesława i zmarłego w dzieciństwie Wacława.
Identyfikacja z Emmą francuską.
Obecnie coraz częściej księżna Emma jest identyfikowana z Emmą francuską, wdową po królu zachodniofrankijskim Lotarze. Po owdowieniu w 986 miała ona przybyć do Czech i poślubić księcia Bolesława. Do małżeństwa musiało dojść po 988, kiedy to Emma francuska jest po raz ostatni poświadczona w źródłach. Bolesław miał być wówczas żonaty z matką Jaromira i Oldrzycha, którą oddalił, by poślubić Emmę. Małżeństwo to było bezpotomne. Teoria ta jest przyjmowana przez część badaczy, inni zaś przyjmują za możliwy pobyt Emmy francuskiej w Czechach, jednak bez poślubiania przez nią Bolesława.
Działalność.
Monety z Mělnika.
Imię Emmy przekazały również wybijane w Mělniku monety, odkryte w 1931 niedaleko Starej Bolesław na których występuje ona z tytułem królowej. Datacja monet budzi kontrowersje w historiografii. Część badaczy uważa, że pochodzą one z okresu, gdy Emma była wdową. Najprawdopodobniej jednak pochodzą one z lat 995-999, kiedy mąż Emmy Bolesław poważnie zaniemógł. Tytuł królowej użyty przez Emmę na denarach świadczy, że pochodziła ona z królewskiego rodu, bądź jej pierwszy mąż był królem. Uprawdopodabnia to identyfikację Emmy z wdową po Lotarze.
Kodeks z Wolfenbüttel.
Księżna była również fundatorką "Żywota świętego Wacława" zawartego w kodeksie, obecnie przechowywanym w Wolfenbüttel. Żywot ten został spisany przez Gumpolda, biskupa Mantui w latach 968-973 lub około 983. Z woli Emmy kodeks został uzupełniony barwnymi iluminacjami. Na pierwszej karcie kodeksu przedstawiony został wizerunek księżnej Emmy, klęczącej przed koronującym Świętego Wacława Chrystusem.
Cud Świętego Udarlyka.
Działalności Emmy dotyczy najprawdopodobniej również relacja o cudach biskupa Augsburga Świętego Udalryka z lat 983-993, opisująca uzdrowienie syna książęcego. Matka uzdrowionego dziecka jest identyfikowana przez badaczy z księżną Emmą. Po wyzdrowieniu chłopca księżna podarowała do Augsburga pewną ilość monet. Dar Emmy jest świadectwem, że posiadała wówczas własny, duży majątek. Relacja o uzdrowieniu książęcego syna pochodzi najwcześniej z połowy 978, zaś owym synem był zapewne Oldrzych, który swe drugie imię otrzymał po Świętym Udalryku.
Potomstwo.
Istnieją spory w sprawie potomstwa Emmy. Zdaniem części badaczy przyjmującej anglosaskie pochodzenie Emmy, była ona matką tylko Bolesława i Wacława. Według zwolenników teorii burgundzkiej była ona matką Jaromira i Oldrzycha, bądź tylko Oldrzycha. Historycy identyfikujący księżną z wdową po Lotarze uważają, że małżeństwo Emmy i Bolesława Pobożnego było bezpotomne. Po śmierci męża Emma została wygnana z synami Jaromirem i Oldrzychem przez jego następcę Bolesława Rudego. Najprawdopodobniej był on więc pasierbem Emmy, a więc synem Bolesława z poprzedniego małżeństwa.

</doc>
<doc id="753242" url="https://pl.wikipedia.org/wiki?curid=753242" title="Marusha">
Marusha

Marusha Aphrodite Gleiss, właściwie Marion Gleiss (ur. 18 listopada 1966 w Norymberdze) - niemiecka producentka i didżejka, prekursorka stylu happy hardcore. 
Karierę rozpoczęła w 1991 od występów w programie radiowym "Dancehall" prowadziła również program radiowy DT64 poświęcony muzyce techno. W 1991 roku z jej inicjatywy w Berlinie odbyła się pierwsza edycja Mayday (save DT64). Impreza miała na celu ratowanie programu DT64. Następnie przez 2,5 roku prowadziła w niemieckiej stacji ORB TV własny program "Feuerreiter" o tematyce muzyki rave. W 1994 jej singel "Somewhere over the rainbow" wspiął się na 3. miejsce listy przebojów Media Controll Charts i sprzedał się w 500 000 egzemplarzy otrzymując status platyny. W tym samych czasie pojawił się też longplay zatytułowany "Raveland". Sukcesy na scenie niemieckiej i zagranicznej sprawiły, że w 1995 Marusha była nominowana na MTV Music Awards w kategorii "Best Female Artist". 
Kolejne lata przeplatane były licznymi przerwami w tworzeniu muzyki, jednak pojawiło się też kilka klubowych hitów, jak "Ur life". Trzeci longplay "No hide, No run" wydała w 1998. W 2002 wydała maxi CD "Snow in July", a w 2004 nowy album "Offbeat" - obydwa ciepło przyjęte przez fanów.
Bierze udział w czołowych klubowych wydarzeniach muzycznych na całym świecie. Była również współorganizatorką berlińskiej Love Parade. 

</doc>
<doc id="753243" url="https://pl.wikipedia.org/wiki?curid=753243" title="Alfabet białoruski (cyrylicki)">
Alfabet białoruski (cyrylicki)

Alfabet białoruski – alfabet oparty na cyrylicy, służący do zapisu języka białoruskiego. Składa się z następujących liter:

</doc>
<doc id="753247" url="https://pl.wikipedia.org/wiki?curid=753247" title="Eliminacje do Mistrzostw Europy w Piłce Nożnej 2008 (strzelcy)">
Eliminacje do Mistrzostw Europy w Piłce Nożnej 2008 (strzelcy)

Oto lista zdobytych bramek w eliminacjach do Mistrzostw Europy w Piłce Nożnej 2008 przez daną reprezentację. Lista aktualna na dzień 21 listopada 2007 po ostatnich meczach eliminacji.
Albania.
5 goli
2 gole
1 gol
Gol samobójczy
Andora.
1 gol
Anglia.
5 goli
4 gole
3 gole
2 gole
1 gol
Gol samobójczy
Armenia.
2 gole
1 gol
Azerbejdżan.
1 gol
Białoruś.
4 gole
3 gole
2 gole
1 gol
Belgia.
4 gole
2 gole
1 gol
Bośnia i Hercegowina.
4 gole
2 gole
1 gol
Bułgaria.
6 goli
1 gol
Chorwacja.
10 goli
7 goli
3 gole
2 gole
1 gol
Gol samobójczy
Cypr.
5 goli
3 gole
2 gole
1 gol
Czechy.
6 goli
3 gole
2 gole
1 gol
Dania.
8 goli
4 gole
2 gole
1 gol
(*) Zawodnicy, którzy strzelili bramki w anulowanym meczu Dania-Szwecja.
Estonia.
2 gole
1 gol
Finlandia.
3 gole
2 gole
1 gol
Francja.
6 goli
4 gole
3 gole
2 gole
1 gol
Gol samobójczy
Grecja.
5 goli
3 gole
2 gole
1 gol
Gol samobójczy
Gruzja.
5 goli
3 gole
1 gol
Hiszpania.
7 goli
4 gole
3 gole
2 gole
1 gol
Holandia.
4 gole
2 gole
1 gol
Gol samobójczy
Irlandia.
4 gole
2 gole
1 gol
Irlandia Północna.
13 goli
2 gole
1 gol
Islandia.
3 gole
1 gol
Gol samobójczy
Izrael.
6 goli
2 gole
1 gol
Kazachstan.
5 goli
2 gole
1 gol
Liechtenstein.
4 gole
2 gole
1 gol
Gol samobójczy
Litwa.
4 gole
2 gole
1 gol
Luksemburg.
1 gol
Łotwa.
5 goli
3 gole
2 gole
1 gol
Gol samobójczy
Macedonia.
3 gole
2 gole
1 gol
Malta.
3 gole
1 gol
Mołdawia.
4 gole
3 gole
2 gole
1 gol
Niemcy.
8 goli
5 goli
4 gole
3 gole
2 gole
1 gol
Gol samobójczy
Norwegia.
7 goli
4 gole
2 gole
1 gol
Polska.
9 goli
4 gole
3 gole
1 gol
Portugalia.
8 goli
3 gole
2 gole
1 gol
Rosja.
5 goli
3 gole
2 gole
1 gol
Rumunia.
6 goli
5 goli
4 gole
2 gole
1 gol
San Marino.
1 gol
Serbia.
7 goli
4 gole
3 gole
2 gole
1 gol
Gol samobójczy
Słowacja.
6 goli
3 gole
2 gole
1 gol
Gole samobójcze
Słowenia.
4 gole
2 gole
1 gol
Szkocja.
4 gole
3 gole
2 gole
1 gol
Szwecja.
6 goli
4 gole
3 gole
2 gole
1 gol
Turcja.
5 goli
3 gole
2 gole
1 gol
Ukraina.
5 goli
4 gole
2 gole
1 gol
Walia.
4 gole
3 gole
2 gole
1 gol
Gole samobójcze
Węgry.
4 gole
1 gol
Włochy.
5 goli
3 gole
2 gole
1 gol
Gol samobójczy
Wyspy Owcze.
4 gole

</doc>
<doc id="753248" url="https://pl.wikipedia.org/wiki?curid=753248" title="Parafia Matki Boskiej Gromnicznej w Porażu">
Parafia Matki Boskiej Gromnicznej w Porażu

Parafia Matki Boskiej Gromnicznej w Porażu – parafia rzymskokatolicka w Porażu pod wezwaniem Matki Bożej Gromnicznej, w dekanacie sanockim, archidiecezji przemyskiej. 
Historia.
W 1383 roku wieś była wzmiankowana jako "Kuncendorf". Ok. 1400 roku prawdopodobnie został zbudowany kościół w Porażu, w 1441 roku wzmiankowany jest proboszcz ks. Maciej. W 1536 roku pojawiła się pierwsza wzmianka o parafii. W 1600 roku z powodu najazdu protestanta Jana Drohojowskiego zostały zniszczone zabudowania kościelne. 
W roku 1600 roku Krzysztof Tarnawski potwierdził uposażenie parafii. W końcu XVII wieku do parafii należały: Poraż, Brzozowiec, Czaszyn, Łukowe, Mokre, Olchowa, Tarnawa Dolna i Górna, Zawadka, Wielopole, Zagórz, Morochów. W 1721 roku bp Krzysztof Jan Szembek wizytował parafię. 
W 1783 roku został zbudowany obecny kościół murowany, który w 1784 roku został poświęcony. W 1853 roku kościół został konsekrowany. W 1901 roku kościół został przebudowany i odnowiony. W 1937 roku na terenie parafii było 1 412 wiernych (w tym: Poraż – 1 015, Czaszyn z Brzozowcem – 363, Morochów – 17, Mokre – 15, Zawadka Morochowska – 2), grekokatolików – 1900, Żydów – 72. W 1954 roku wykonano polichromię.
W roku 1969 odlano 3 dzwony w Odlewni Jana Felczyńskiego z Przemyśla: Marię, Edwarda i Annę. Jedynie dzwonek sygnaturka pochodzi z 1731 roku.
Rok 2021: Został przeprowadzony remont dzwonów.
Na terenie parafii jest 1 500 wiernych (w tym: Poraż – 1 220, Mokre – 120, Morochów – 160).

</doc>
<doc id="753250" url="https://pl.wikipedia.org/wiki?curid=753250" title="SWEEPS-11">
SWEEPS-11

SWEEPS-11 (SWEEPS J175902.67-291153.5) – gwiazda znajdująca się około 8500 parseków od Ziemi w centralnym zgrubieniu Drogi Mlecznej. Jej masa wynosi około 1,1 masy Słońca, a promień 1,45 promienia Słońca. Posiada układ planetarny, orbitująca wokół niej planeta SWEEPS-11 b jest prawdopodobnie gazowym olbrzymem.

</doc>
<doc id="753258" url="https://pl.wikipedia.org/wiki?curid=753258" title="Deborah Compagnoni">
Deborah Compagnoni

Deborah Compagnoni (ur. 4 czerwca 1970 w Bormio) – włoska narciarka alpejska, czterokrotna medalistka olimpijska, trzykrotna mistrzyni świata oraz zdobywczyni Małej Kryształowej Kuli Pucharu Świata w klasyfikacji giganta.
Kariera.
Pierwszy sukces w karierze Deborah Compagnoni osiągnęła 1986 roku, kiedy podczas mistrzostw świata juniorów w Bad Kleinkirchheim zdobyła brązowy medal w biegu zjazdowym. Na rozgrywanych rok później mistrzostwach świata juniorów w Sälen/Hemsedal Włoszka była najlepsza w gigancie, a zjazd ponownie ukończyła na trzeciej pozycji. W zawodach Pucharu Świata zadebiutowała 28 listopada 1987 roku w Sestriere, zajmując piąte miejsce w supergigancie. Tym samym już w swoim debiucie zdobyła pierwsze pucharowe punkty. W sezonie 1987/1988 wystąpiła jeszcze dwa razy, w tym 5 grudnia w Val d’Isère była czwarta w zjeździe, przegrywając walkę o podium z Ulrike Stanggassinger z RFN o 0,03 sekundy. W styczniu tego samego roku doznała kontuzji prawego kolana i przez resztę sezonu nie startowała. W klasyfikacji generalnej zajęła ostatecznie 40. miejsce. Wkrótce doznała kolejnej kontuzji, w wyniku której straciła większość kolejnego sezonu. W kwietniu 1989 roku wystąpiła na mistrzostwach świata juniorów w Aleyska, zajmując siedemnaste miejsce w supergigancie. Do 1990 roku przeszła cztery operacje kolana oraz jedną związaną z infekcją nerek.
Od sezonu 1991/1992 skoncentrowała się na konkurencjach technicznych (gigancie i slalomie), by uniknąć kolejnych kontuzji kolan. Od tego czasu zaczęła startować regularnie, a 8 grudnia 1991 roku w Santa Caterina po raz pierwszy stanęła na podium zawodów pucharowych. Zajęła tam drugie miejsce w gigancie, przegrywając tylko z Vreni Schneider ze Szwajcarii. W kolejnych startach tego sezonu jeszcze pięć razy stawała na podium, w tym 26 stycznia 1992 roku w Morzine odniosła pierwsze zwycięstwo, wygrywając supergiganta. W klasyfikacji generalnej była jedenasta, w gigancie czwarta, a w supergigancie piętnasta. W lutym 1992 roku wzięła udział w igrzyskach olimpijskich w Albertville, zdobywając złoty medal w supergigancie. Została tym samym pierwszą w historii włoską alpejką, która zdobyła złoty medal olimpijski w tej konkurencji. Pozostałe miejsca na podium zajęły Francuzka Carole Merle, ze stratą 1,41 sekundy oraz Niemka Katja Seizinger, ze stratą 1,97 sekundy. Na tych samych igrzyskach wystąpiła także w gigancie, jednak nie ukończyła pierwszego przejazdu.
Jedenaste miejsce w klasyfikacji generalnej PŚ zajęła także w sezonie 1992/1993. Na podium stawała sześciokrotnie, w tym trzy razy w gigancie. Jedyne zwycięstwo, 7 marca 1993 roku w Morzine, odniosła jednak w supergigancie. W klasyfikacji tej konkurencji była szósta, a w gigancie zajęła ósmą pozycję. W lutym 1993 roku wzięła udział w mistrzostwach świata w Morioce, jednak nie zdobyła medalu. W supergigancie zajęła piąte miejsce, tracąc do podium 0,37 sekundy. Wystartowała także w gigancie i slalomie, jednak obu konkurencji nie ukończyła.
W czołowej dziesiątce klasyfikacji generalnej po raz pierwszy uplasowała się w sezonie 1993/1994, zajmując szóste miejsce. Na podium stawała pięciokrotnie, odnosząc trzy zwycięstwa w gigancie: 11 grudnia w Veysonnaz, 5 stycznia w Morzine oraz 16 stycznia 1994 roku w Cortinie d'Ampezzo. Wyniki te dały jej trzecie miejsce w klasyfikacji tej konkurencji, za Austriaczką Anitą Wachter oraz Vreni Schneider. W tym samym roku zdobyła także złoty medal w gigancie podczas igrzysk olimpijskich w Lillehammer. Włoszka wygrała oba przejazdy i sięgnęła po zwycięstwo z przewagą 1,22 sekundy Niemką Martiną Ertl oraz 2,0 sekundy nad Vreni Schneider ze Szwajcarii. Compagnoni jest pierwszą Włoszką, która wywalczyła olimpijskie złoto w tej konkurencji. Poza tym na tej samej imprezie była dziesiąta w slalomie, a supergiganta ukończyła na siedemnastej pozycji.
Przez dwa kolejne sezony ponownie zajmowała miejsca poza najlepszą dziesiątką klasyfikacji generalnej Pucharu Świata. W tym czasie łącznie siedem razy stawała na podium, jednak tylko dwa razy na najwyższym stopniu: 8 stycznia 1995 roku w Haus oraz 2 marca 1996 roku w Narwiku wygrywała giganty. W klasyfikacji tej konkurencji była piąta sezonie 1994/1995 oraz szósta w sezonie 1995/1996. W 1996 roku brała udział w mistrzostwach świata w Sierra Nevada, które były pierwszą imprezą tej rangi, na których nie wystartowała w supergigancie. Zdobyła za to złoty medal w gigancie, wyprzedzając Szwajcarkę Karin Roten o 0,35 sekundy, a o 0,70 sekundy pokonując Martinę Ertl. Wystartowała również w slalomie, jednak udział zakończyła już w pierwszym przejeździe.
Najlepsze wyniki osiągała w 1996/1997 i 1997/1998, które kończyła na czwartej pozycji klasyfikacji generalnej. W tym czasie osiemnaście razy stanęła na podium, przy czym dziewięć razy wygrywała: slalom 29 grudnia 1996 roku w Semmering oraz giganta 17 i 18 stycznia 1997 roku w Zwiesel, 26 stycznia w Cortinie d’Ampezzo, 15 marca w Vail, 25 października w Tignes, 21 listopada w Park City, 19 grudnia 1997 roku w Val d’Isère i 6 stycznia 1998 roku w Bormio. W sezonie 1996/1997 zdobyła Małą Kryształową Kulę w klasyfikacji giganta, a w slalomie była trzecia. Rok później w gigancie była druga za Martiną Ertl, natomiast w slalomie zajęła szóste miejsce. Na mistrzostwach świata w Sestriere w 1997 roku zwyciężyła zarówno w gigancie, jak i w slalomie. Dwa medale przywiozła także z rozgrywanych rok później igrzysk olimpijskich w Nagano. W gigancie wygrała oba przejazdy, zdobywając swój trzeci złoty medal olimpijski. Dzięki temu została jednocześnie pierwszą w historii alpejką, która obroniła tytuł mistrzyni olimpijskiej w gigancie oraz pierwszą w historii alpejką, która zdobywała złoty medal olimpijski na trzech kolejnych igrzyskach. Parę dni później Włoszka prowadziła także po pierwszym przejeździe slalomu, z przewagą 0,60 sekundy nad Niemką Hilde Gerg. W drugim przejeździe uzyskała jednak szósty wynik, co dało jej drugi łączny czas i srebrny medal. Ostatecznie na podium rozdzieliła Gerg (do której straciła 0,06 sekundy) oraz Australijkę Zali Steggall.
Compagnoni startowała także w sezonie 1998/1999, jednak nie odniosła żadnego zwycięstwa. Na podium stanęła dwukrotnie: 24 października w Sölden była trzecia, a 11 grudnia w Val d’Isère druga w gigancie. W klasyfikacji generalnej zajęła 22. miejsce, a w klasyfikacji giganta była dziewiąta. Ostatni start w zawodach pucharowych zanotowała 13 marca 1999 roku w Sierra Nevada, gdzie była siódma w swej koronnej konkurencji. Wystąpiła także na mistrzostwach świata w Vail/Beaver Creek, gdzie w gigancie była siódma, a w slalomie uplasowała się jedną pozycję niżej. W marcu 1999 roku zakończyła karierę z powodu problemów ze zdrowiem.
Wielokrotnie zdobywała medale mistrzostw Włoch, w tym siedem złotych: w slalomie w 1989 roku, supergigancie w 1991 roku i gigancie w latach: 1989, 1991, 1993, 1994 i 1997. Po zakończeniu kariery wyszła za mąż za Alessandro Benettona, prezesa firmy Benetton, z którym ma trójkę dzieci. Podczas ceremonii otwarcia igrzysk w Lillehammer w 1994 roku była chorążym reprezentacji Włoch.

</doc>
<doc id="753264" url="https://pl.wikipedia.org/wiki?curid=753264" title="Azor">
Azor

Azor (hebr.: אזור; arab. يازور) – samorząd lokalny położony w Dystrykcie Tel Awiwu, w Izraelu.
Leży na równinie Szaron w aglomeracji miejskiej Gusz Dan, w otoczeniu miast Tel Awiw, Ramat Gan, Or Jehuda, Holon i Riszon le-Cijjon, oraz moszawów Gannot i Miszmar ha-Sziwa. Na wschód od miasteczka jest międzynarodowy port lotniczy im. Ben-Guriona.
Historia.
Od początku XX wieku obszar dzisiejszej miejscowości Azor miał duże znaczenie strategiczne, ponieważ przechodziła tędy ważna droga prowadząca z Tel Awiwu do Jerozolimy. Znajdowała się wówczas tutaj arabska wieś o nazwie Yazur, która została zdobyta i zniszczona podczas Wojny o Niepodległość w 1948.
Współczesna osada została założona w 1948 przez żydowskich imigrantów z Węgier, Rumunii, Bułgarii, Polski i Turcji. W 1951 Azor otrzymał status samorządu lokalnego.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 10,4 tys. mieszkańców.
Populacja miasta pod względem wieku:
Miasto posiada kilka osiedli mieszkaniowych: Ben Gurion, Shikun Shva'na, Shikun Gag, Itschak Sadeh i Ganei Ezor.
Edukacja.
Ze szkół znajduje się tutaj między innymi "Itzchak Rabin Junior High School", "Yoseftal School", "Maimon School" i "Ha Shiv'a School". Dodatkowo jest tutaj chasydzkie centrum edukacyjne Chabad Azor.
Kultura i sport.
W miejscowości jest dom kultury, dwie biblioteki miejskie oraz ośrodek sportowy z boiskiem do piłki nożnej, kortami tenisowymi i basenem kąpielowym.
Gospodarka.
W zachodniej części miasta znajduje się niewielka strefa przemysłowa. Z przedsiębiorstw w Azor znajdują się zakłady tekstylne "Offis Textile Ltd.", w których farbuje się oraz wykończa materiały tkane oraz obicia mebli. Z branży hi-tech działa tutaj między innymi spółka "Micronet", dostawca terminali i oprogramowania.
Komunikacja.
Po stronie północno-wschodniej miasteczka przebiega autostrada nr 1 (Tel Awiw-Jerozolima), nie ma jednak bezpośredniego wjazdu na nią. W celu usprawnienia miejskiej komunikacji, nad autostradą poprowadzono wiadukt z lokalną drogą.
Po stronie południowo-wschodniej miasteczka przebiega autostrada nr 4 (Erez-Kefar Rosz ha-Nikra), nie ma jednak bezpośredniego wjazdu na nią.
Przy miasteczku, od strony południowo-zachodniej przebiega droga ekspresowa nr 44 (Holon-Eszta’ol), poprzez którą można wjechać na autostradę nr 4, a następnie na autostradę nr 1. Całość stanowi duży węzeł drogowy z licznymi bezkolizyjnymi zjazdami. Przy tym węźle drogowym, od strony północnej znajduje się moszaw Gannot, a od strony południowej moszaw Miszmar ha-Sziwa.

</doc>
<doc id="753266" url="https://pl.wikipedia.org/wiki?curid=753266" title="Mędrcy ze Wschodu">
Mędrcy ze Wschodu



</doc>
<doc id="753273" url="https://pl.wikipedia.org/wiki?curid=753273" title="Kefar Szemarjahu">
Kefar Szemarjahu

Kefar Szemarjahu (hebr.: כפר שמריהו, "Kfar Shmaryahu") – samorząd lokalny położony w Dystrykcie Tel Awiwu, w Izraelu. Leży na równinie Szaron nad Morzem Śródziemnym w aglomeracji miejskiej Gusz Dan, w otoczeniu miast Herclijja i Ra’ananna, oraz moszawu Riszpon.
Miasteczko jest jednym z najbardziej popularnych miejsc do zamieszkania w Izraelu. Mieszka tutaj wielu dyplomatów i biznesmenów.
Historia.
Osada została założona 20 maja 1937 przez żydowskich imigrantów z Niemiec. Początkowo była to typowo rolnicza wioska, która jednak z czasem przeobraziła się w osiedle luksusowych jednorodzinnych willi.
W 1950 osada otrzymała status samorządu lokalnego.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 1,9 tys. mieszkańców.
Populacja miasta pod względem wieku:
Kultura.
Od 1991 w miejscowości działa chór "Kfar Shmaryahu Choir". W jego repertuarze znajduje się wiele klasycznych pieśni, jednakże nacisk kładzie się na pieśni pochodzące z różnych grup etnicznych żydowskiej Diaspory (Turcja, Hiszpania, Jemen i inne).
Instytucje międzynarodowe.
W Kefar Szemarjahu znajduje się konsulat Chorwacji.
Gospodarka.
W miejscowości działa spółka "Kfar Shemaryahu Pharmacy" prowadząca sieć aptek.
Na pobliskim lotnisku swoją siedzibę ma firma "Avia Airways", oferująca usługi powietrznej taksówki, loty czarterowe, turystyczne, fotografię lotniczą, transmisje radiowe i powietrzne testy dla przemysłu high-tech.
Komunikacja.
Przy miejscowości przebiega autostrada nr 2 (Tel Awiw-Hajfa). W bezpośrednim sąsiedztwie rozpoczyna się także autostrada nr 20 (Riszon le-Cijjon-Riszpon), która początkowo jest zwykłą międzymiejską drogą.
Na wschód od Kefar Szemarjahu znajduje się port lotniczy Herclijja, wykorzystywany do lotów prywatnych samolotów i nauki latania.

</doc>
<doc id="753275" url="https://pl.wikipedia.org/wiki?curid=753275" title="Peptydy nierybosomalne">
Peptydy nierybosomalne

Peptydy nierybosomalne (ang. "nonribosomal peptide", NRP) – klasa metabolitów wtórnych, chemicznie będących peptydami, ale w przeciwieństwie do normalnych białek organizmów, są one niekodowane genomowo, a co za tym idzie, ich synteza nie jest związana z translacją rybosomalną. Zwykle są metabolitami mikroorganizmów: bakterii i grzybów. Czasami można je znaleźć w organizmach wyższych, jak na przykład w ślimakach morskich rzędu "Nudibranchia", jakkolwiek uważa się raczej, że nawet tam są one produktem symbiotycznych z tymi organizmami bakterii.
Niniejsza nazwa (NRP), mimo że z definicji wskazuje na peptydy pochodzenia nierybosomalnego, odnosi się do bardzo specyficznej części tych biomolekuł, która jest opisana w tym haśle. Poza nimi organizmy żywe syntezują wiele białek, nieprodukowanych na rybosomach, jakkolwiek nazwa NRP się do nich nie odnosi.
W przeciwieństwie do zwykłych białek, te peptydy są syntezowane bez udziału aparatury translacyjnej przez syntetazę peptydowów nierybosomowych (NRPS "nonribosomal peptide synthetases") z aminokwasów jako substratów. NRPS mogą być traktowane jako duże białkowe kompleksy-fabryki o budowie modułowej, które w przeciwieństwie do rybosomów nie potrzebują matrycy mRNA jako informacji o sekwencji syntezowanego peptydu, ale są raczej stworzone do syntezy jednego konkretnego peptydu, zatem działają jak zwykłe enzymy (ich kompleks).
NRP często bywają związkami cyklicznymi często z dodatkowo rozgałęzioną strukturą. Mogą zawierać tak zwane aminokwasy "niebiałkowe", czyli nie kodowane standardowo w genomie: D-aminokwasy, aminokwasy modyfikowane N-metylacją i N-formylacją, czy też glikozylowane, acylowane, hydroksylowane, a nawet halogenizowane.
Cyklizacja nie zawsze jest efektem zamknięcia łańcucha wiązaniem peptydowym, ale bywa rozwiązana przez reakcję zamknięcia przez atomy tlenu czy siarki, które mogą podlegać dalszemu utlenianiu lub redukcji.
Czasami seryna jest modyfikowana przez dehydratację co skutkuje powstaniem dehydroalaniny.
NRP mogą być także dimerami albo trimerami identycznych sekwencji monomerowych, które są zamknięte w pierścień lub rozgałęzione.
Te i szereg innych modyfikacji zapewniają bardzo dużą rozmaitość tej klasy związków i pomimo tego, że zwykle składają się one z mniejszej ilości jednostek monomerowych (aminokwasów) niż przeciętne białko, po uwzględnieniu modyfikacji ich zmienność jest także bardzo wysoka.
W związku z tym, peptydy nierybosomalne są niezwykle różnorodną rodziną związków organicznych o bardzo szerokim przekroju funkcji i aktywności biologicznych, w tym o aktywnościach farmakologicznych. Często są one toksynami, sideroforami czy barwnikami. W tej klasie występuje wiele antybiotyków, cytostatyków i substancji immunosupresyjnych, także dostępnych handlowo.
Biosynteza.
Peptydy nierybosomalne są syntezowane przez jedną lub więcej wyspecjalizowanych syntetaz peptydów nierybosomalnych (NRPS). Geny modułów tej złożonej maszynerii są zwykle zorganizowane w jeden operon u bakterii albo klaster genów u eukariota. Moduły całego kompleksu, czyli produkty poszczególnych genów, są pojedynczymi enzymami obsługującymi daną reakcję (na przykład przyłączenie kolejnego aminokwasu).
Biosynteza peptydów nierybosomalnych jest analogiczna do syntezy poliketydów czy kwasów tłuszczowych, która także jest obsługiwana przez modularne zespoły enzymatyczne. Z powodu tych podobieństw w mechanice i rozwiązaniu strukturalnym syntezy, niektóre NRPS zawierają moduły obecne w syntazach poliketydowych – na przykład jednostki dodające fragmenty etylowe czy propylowe do łańcucha peptydowego.
Moduły.
Kolejność modułów i domen kompletnej syntetazy peptydów nierybosomalnych jest zwykle ustalona i dość konserwatywna.
Procesowanie.
Ukończone peptydy często są dodatkowo modyfikowane, na przykład glikozylowane, acylowane, hydroksylowane, czy halogenizowane. Enzymy obsługujące te reakcje są zwykle połączone z całym kompleksem syntezującym, a ich geny są w wspólnym z innymi składnikami operonie lub klasterze genowym.
Specyficzność substratowa.
Większość domen ma dość szeroką specyficzność wobec substratów i zazwyczaj to domena A determinuje, który aminokwas ma być przyłączany przez dany moduł. To właśnie aminokwasy definiują specyficzność wobec kolejnych substratów, więc można je potraktować jak analogii "kodonów" z klasycznej translacji. Także domena C, kondensacyjna, jest uważana za specyficzną wobec substratów, szczególnie gdy znajduje się za modułem z domeną E (epimeryzacyjną), gdzie działa jako rodzaj "filtra" dla form epimerycznych.
Połączenia z poliketydami.
Z powodu podobieństw z syntetazą poliketydową (PKS), wiele metabolitów wtórnych jest w rzeczywistości połączeniem NRP i poliketydów. Ma to zwykle miejsce, gdy moduły PK znajdują się za modułami NRP i na odwrót. Jakkolwiek istnieje bardzo duża analogia pomiędzy oboma syntetazami, ich mechanizm działania od strony chemicznej jest jednak różny.
Przykładowe połączenie NRP i poliketydu:

</doc>
<doc id="753278" url="https://pl.wikipedia.org/wiki?curid=753278" title="NRP">
NRP



</doc>
<doc id="753282" url="https://pl.wikipedia.org/wiki?curid=753282" title="Stopa w drzwi">
Stopa w drzwi



</doc>
<doc id="753283" url="https://pl.wikipedia.org/wiki?curid=753283" title="Syntetaza peptydów nierybosomalnych">
Syntetaza peptydów nierybosomalnych



</doc>
<doc id="753284" url="https://pl.wikipedia.org/wiki?curid=753284" title="Samorząd Regionu Ef'al">
Samorząd Regionu Ef'al

Samorząd Regionu Ef'al – był samorządem regionalnym na północy Izraela. Administracyjnie należał do Dystryktu Tel Awiwu. Samorządowi podlegały tereny w obszarze aglomeracji miejskiej Tel Awiwu zwane Gusz Dan. Istniał on w latach 1950-2008, kiedy to tereny samorządu zostały włączone do okolicznych rozbudowujących się miast.
Podlegały mu tereny o powierzchni 5,5 km², na których mieszkało około 4100 ludzi.

</doc>
<doc id="753285" url="https://pl.wikipedia.org/wiki?curid=753285" title="Turion 64 X2">
Turion 64 X2

AMD Turion 64 X2 – mobilny procesor dwurdzeniowy. Posiada podobnie jak swój poprzednik możliwość adresowania 40–bitowych adresów fizycznych i 48–bitowych adresów wirtualnych oraz podwojoną liczbę rejestrów wewnętrznych: 16 64–bitowych rejestrów całkowitoliczbowych oraz 16 128–bitowych rejestrów SSE/SSE2/SSE3. Przeznaczona do procesora podstawka to Socket S1.

</doc>
<doc id="753287" url="https://pl.wikipedia.org/wiki?curid=753287" title="NRPS">
NRPS



</doc>
<doc id="753289" url="https://pl.wikipedia.org/wiki?curid=753289" title="Zofia Bajkowska">
Zofia Bajkowska

Zofia Bajkowska (ur. 21 września 1881 w Warszawie – zm. 1972), polska aktorka, autorka tekstów kabaretowych i piosenek.
W czasie I wojny światowej organizowała frontowe występy dla wojska. W dwudziestoleciu międzywojennym znana była z działalności społecznej. Autorka licznych tekstów do melodii cygańskich oraz piosenek i melorecytacji.
Najbardziej znane piosenki: "Śnieg" (muz. P. Arezzo), "Stary Cygan", "Trali-trala", "Walc romantyczny"(muz. Adam Lewandowski), "Destinee", "Biedna Colombina", "Dawno już zwiędły bzy", "Miłość niewyznana" (Gostaldon) i inne.

</doc>
<doc id="753291" url="https://pl.wikipedia.org/wiki?curid=753291" title="SWEEPS-11 b">
SWEEPS-11 b

SWEEPS-11 b (przez część źródeł określana jako SWEEPS-11) – planeta pozasłoneczna orbitująca wokół gwiazdy SWEEPS-11, odkryta w 2006 przy użyciu Kosmicznego Teleskopu Hubble’a w ramach programu SWEEPS ("Sagittarius Window Eclipsing Extrasolar Planet Search"). Szacowana masa planety wynosi 9,7 ± 5,6 , a jej promień jest niewiele większy od promienia Jowisza i wynosi 1,13 ± 0,21 . Okres orbitalny wynosi 1,796 dób ziemskich.

</doc>
<doc id="753301" url="https://pl.wikipedia.org/wiki?curid=753301" title="Radio eM">
Radio eM

Radio eM – śląska stacja radiowa prowadzona przez Instytut Gość Media z siedzibą w Katowicach przy ul. Wita Stwosza 11.
Radio eM odbierane jest na częstotliwości 107,6 MHz na terenie prawie całego województwa śląskiego oraz części województw opolskiego, małopolskiego oraz łódzkiego. Jest także odbierane w Czechach i na Słowacji.
Rozgłośnia została utworzona w roku 1991. Na początku funkcjonowała pod nazwami Radio Archidiecezji Katowickiej i Radio Arka. Następnie od 1998 do 31 marca 2002 roku przynależało do sieci Plus jako Radio Plus Katowice. Od 1 kwietnia 2002 funkcjonuje pod swoją obecną nazwą.
Profil rozgłośni.
Stacja emituje programy publicystyczne, religijne, oraz audycje muzyczne. Radiostacja nadaje każdego dnia ok. 6 godzin audycji religijnych (w tym codziennie Koronka do Miłosierdzia Bożego).

</doc>
<doc id="753317" url="https://pl.wikipedia.org/wiki?curid=753317" title="Hillsborough Stadium">
Hillsborough Stadium

Hillsborough Stadium – stadion piłkarski w Sheffield, Anglia.
Na tym obiekcie swoje mecze rozgrywa klub piłkarski Sheffield Wednesday. Stadion mogący obecnie pomieścić 39 859 widzów został oddany do użytku 2 września 1899. Położony jest około 2 km od centrum miasta, nad rzeką Don.
Historia.
Projektantem stadionu Hillsborough jest najwybitniejszy architekt tego typów obiektów w Wielkiej Brytanii, Szkot Archibald Leitch, który zaprojektował takie areny piłkarskie jak: Anfield, Highbury, Old Trafford. W 1899 roku drużyna zakupiła za sumę 4500 funtów ziemię pod stadion, wcześniej w tym miejscu znajdował się gaj oliwny. Początkowo stadion posiadał 5500 miejsc, z czego 3000 siedzących i 2500 miejsc stojących. Otwarcie stadionu Hillsborough miało miejsce 2 września 1899 roku. W swoim debiucie drużyna Sheffield Wednesday FC pokonał 5-1 Chesterfield FC. Pierwszą bramkę strzelił Herbert Munda, zawodnik Chesterfield FC.
Przebudowy.
W 2009 roku powstał projekt przebudowy stadionu w związku kandydaturą Anglii do tytułu gospodarza Mistrzostw Świata w piłce nożnej w 2018 roku. Przebudowa miała pochłonąć 22 000 000 funtów i polegałaby na przebudowie trybuny zachodniej i The Kop, co spowodowałoby zwiększenie pojemności wstępnie oszacowanej pomiędzy 39 000 a 45 000 widzów. W związku z nieprzyznaniem Anglii Mistrzostw Świata w 2018 roku projekt jest czasowo wstrzymany, ponieważ głównym źródłem pieniędzy na tę przebudowę miały być rządowe dotacje.
Katastrofa na Hillsborough.
15 kwietnia 1989 roku w wyniku utraty kontroli nad tłumem przez policjantów i przepełnienia na trybunach zginęło 96 kibiców klubu Liverpool FC. Katastrofa była skutkiem kilku przypadkowych przyczyn (korki na drodze powodujące spóźnienie się kibiców na mecz, błędy organizatorów w oznaczeniu miejsc na stadionie, wady konstrukcyjne trybuny) a także zaniedbań ze strony policji oraz błędów oficerów policji dowodzących akcją. W wyniku katastrofy wydano Raport Taylora, w którym zamieszczono propozycje zmian w prawie mającym na celu zwiększenie bezpieczeństwa na stadionach (np. likwidacja ogrodzeń stadionu, wprowadzenie wyłącznie miejsc siedzących). Do dnia dzisiejszego żaden oficer policji (w tym głównodowodzący) nie ponieśli konsekwencji.
Stadion obecnie.
Obecnie pojemność stadionu wynosi: 39 812 kibiców:
Stadion Hillsborough plasuje się na 9 miejscu pod względem pojemności wśród wszystkich stadionów w Anglii.

</doc>
<doc id="753318" url="https://pl.wikipedia.org/wiki?curid=753318" title="Travis Barker">
Travis Barker

Travis Landon „Trav” Barker (ur. 14 listopada 1975 w Fontanie w stanie Kalifornia) – amerykański muzyk, kompozytor i instrumentalista, perkusista.
Życiorys.
Naukę gry na perkusji rozpoczął w wieku pięciu lat.
Barker występował w zespołach takich jak The Aquabats, Blink-182, Transplants oraz Box Car Racer. W 2005 roku, po rozpadzie Blink-182 razem z Markiem Hoppusem założył grupę Plus 44. Komponował i nagrywał perkusję do piosenek Avril Lavigne, Black Eyed Peas, Pharrela Williamsa czy The Game.
Zagrał w filmie American Pie jako członek zespołu garażowego, razem z Markiem Hoppusem i Tomem DeLonge.
20 września 2008 Barker miał wypadek samolotowy. Na pokładzie prywatnego samolotu, którym mieli dolecieć na koncert znajdowało się 6 osób, z czego 4 (pilot, asystent i dwóch przyjaciół) zginęły na miejscu. Przeżyli tylko muzycy, Barker i Adam „DJ AM” Goldstein, zostali od razu przewiezieni do szpitala w stanie krytycznym, Barker doznał oparzeń 3 stopnia na torsie i nogach, DJ AM poparzenia 2 stopnia na ramieniu i głowie. Fani Barkera żeby dodać mu siły i pokazać, że są z nim, grali na perkusjach przed szpitalem w którym się znajdował.
W 2009 roku w plebiscycie magazynu branżowego „DRUM!” został wyróżniony tytułem „najlepszego perkusisty punkowego”.
15 marca 2011 nakładem wytwórni płytowej Interscope Records ukazał się debiutancki album artysty zatytułowany „Give the Drummer Some”. Gościnnie w nagraniach udział wzięli m.in. Lil Wayne, Game, Rick Ross, Snoop Dogg, Ludacris, Kid Cudi, E-40 czy Busta Rhymes.
Życie prywatne.
22 września 2001 ożenił się z Melissą Kennedy. Rozwiedli się 6 sierpnia 2002. 30 października 2004 poślubił Shana Moakler, byłą miss USA, modelkę „Playboya”, aktorkę. 8 lutego 2008 doszło do rozwodu. Ma dwójkę dzieci - syna Landona (ur. 9 października 2003) i córkę Alabamę (ur. 24 grudnia 2005). Od 2021 roku spotyka się z Kourtney Kardashian.

</doc>
<doc id="753325" url="https://pl.wikipedia.org/wiki?curid=753325" title="Sztuka starochrześcijańska">
Sztuka starochrześcijańska



</doc>
<doc id="753333" url="https://pl.wikipedia.org/wiki?curid=753333" title="Akcent paroksytoniczny">
Akcent paroksytoniczny



</doc>
<doc id="753336" url="https://pl.wikipedia.org/wiki?curid=753336" title="Stowarzyszenie zwykłe">
Stowarzyszenie zwykłe



</doc>
<doc id="753343" url="https://pl.wikipedia.org/wiki?curid=753343" title="Kozure Okami">
Kozure Okami



</doc>
<doc id="753344" url="https://pl.wikipedia.org/wiki?curid=753344" title="Pasieka-Kolonia">
Pasieka-Kolonia

Pasieka-Kolonia – kolonia w Polsce położona w województwie lubelskim, w powiecie kraśnickim, w gminie Kraśnik.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Kraśnik.

</doc>
<doc id="753348" url="https://pl.wikipedia.org/wiki?curid=753348" title="Stykkishólmur">
Stykkishólmur

Stykkishólmur – miejscowość w zachodniej Islandii, położona na północnym krańcu niewielkiego półwyspu Þorsnes, który stanowi część większego półwyspu Snæfellsnes. Stykkishólmur znajduje się w środkowej części tego półwyspu, po jego północnej stronie, nad fiordem Breiðafjörður. Wchodzi w skład gminy Stykkishólmsbær, w regionie Vesturland. Na początku 2018 roku zamieszkiwało ją blisko 1,2 tys. osób.

</doc>
<doc id="753353" url="https://pl.wikipedia.org/wiki?curid=753353" title="Saraburi">
Saraburi

Saraburi (tajski: สระบุรี) – miasto w środkowej Tajlandii, nad rzeką Pa Sak, ośrodek administracyjny prowincji Saraburi. Około 85 tys. mieszkańców.

</doc>
<doc id="753355" url="https://pl.wikipedia.org/wiki?curid=753355" title="Wilgotnica drobna">
Wilgotnica drobna

Wilgotnica drobna ("Hygrocybe insipida" (J.E. Lange) M.M. Moser) – gatunek grzybów z rodziny wodnichowatych ("Hygrophoraceae").
Systematyka i nazewnictwo.
Pozycja w klasyfikacji według Index Fungorum: "Hygrocybe, Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1923 r. Jakob Emanuel Lange, jako odmianę zasłonaka "Cortinarius reae", nadając mu nazwę "Hygrocybe reae" var. "insipida". Obecną, uznaną przez Index Fungorum nazwę nadał mu w 1967 r. Meinhard Michael Moser.
Niektóre synonimy naukowe:
Nazwę polską podała Barbara Gumińska w 1997 r. W polskim piśmiennictwie mykologicznym gatunek ten opisywany był też jako wilgotnica mdła. 
Morfologia.
Średnica od 1 do 4 cm, początkowo półkulisty, u dojrzałych owocników płasko wypukły. Jest higrofaniczny. W czasie suszy jego powierzchnia jest oślizgła, pomarańczowa, podczas wilgotnej pogody czerwona, szkarłatna, z typowym brzegiem chromowożółtym do pomarańczowożółtego .
Szeroko przyrośnięte, nieco zbiegające, dosyć rzadkie, z licznymi blaszeczkami. Początkowo są białawe, żółtawe, później chromowożółte, o lekkim pomarańczowym odcieniu, na ostrzu wyraźnie bledsze.
Wysokość od 2 do 5 cm, średnica od 3 do 7 mm, cylindryczny, często wygięty, pusty, początkowo nieco oślizgły, później suchy. Młody – na wierzchołku czerwonawy, ku dołowi przybiera odcień pomarańczowożółty, u starszych okazów cały jest chromowożółty.
Żółtopomarańczowy, bez zapachu, o niewyraźnym smaku.
Biały, nieamyloidalny. Zarodniki eliptyczne, gładkie.
Występowanie.
W Polsce gatunek rzadki. Znajduje się na "Czerwonej liście roślin i grzybów Polski". Ma status E – gatunek wymierający. Znajduje się na listach gatunków zagrożonych także w Niemczech, i Holandii.
Pojawia się od sierpnia do października na dobrze oświetlonym skraju lasów, na porośniętych mchem spasanych lub koszonych łąkach, na pastwiskach, zwłaszcza jesienią, kiedy są wystarczająco wilgotne.
Grzyb niejadalny.

</doc>
<doc id="753363" url="https://pl.wikipedia.org/wiki?curid=753363" title="Asterixis">
Asterixis

Asteriksje (łac. "asterixis") – wczesny objaw encefalopatii metabolicznej, występujący np. w encefalopatii wątrobowej, ostrej niewydolności wątroby, chorobie Wilsona, a także w hipoksemii i hiperkapnii. Polega na obustronnym trzepotaniu (równoczesnym nierównomiernym napięciu zginaczy i prostowników) z częstością kilku razy na minutę przy wyciągnięciu dłoni naprzeciw siebie i ustawieniu ich w supinacji (dłoniowo). Po raz pierwszy opisany w 1949 roku przez Adamsa i Foleya.

</doc>
<doc id="753365" url="https://pl.wikipedia.org/wiki?curid=753365" title="Ljósá">
Ljósá

Ljósá (lub Ljósáir, duń. "Lyså", IPA: ) – wieś na Wyspach Owczych, terytorium zależnym Danii, mieszczącym się na Morzu Norweskim. Administracyjnie wieś ta mieści się w gminie Eiðis kommuna, należącej do regionu Eysturoy. W Ljósá mieszka obecnie (I 2015 r.) 21 osób. Miejscowość została założona w roku 1840.
Geografia.
Położenie.
Ljósá leży na zachodnim wybrzeżu w północnej części wyspy Eysturoy. Na wschód od miejscowości znajduje się dość łagodna grań, która dopiero później zaczyna ostro piąć się do góry, tworząc dwa szczyty - Svartbakstindur (801 m n.p.m.) oraz Blámansfjall (790 m n.p.m.). Na północ i północny wschód od Ljósá znajdują się sztuczny zbiornik wodny Eiðisvatn (ok. 0,5 km²) oraz szczyt Vaðhorn (727 m n.p.m.). Na południu i zachodzie od wsi rozpościerają się wody cieśniny Sundini, dzielącej wyspę Eysturoy i Streymoy. Najbliższą miejscowością od Ljósá, jest leżące na północy Eiði.
Klimat.
Klimat w Ljósá jest podobny do klimatu w pozostałej części Wysp Owczych. Jest on definiowany, jako klimat umiarkowany chłodny, w odmianie morskiej, znacznie łagodzony przez prąd morski Golfsztrom, płynący ze strony zachodniej, od wybrzeży Ameryki. Lata są tam stosunkowo chłodne, temperatura rzadko przekracza 20°C, a średnio oscyluje w granicach kilkunastu, zimą natomiast rzadko spada poniżej 0 °C. Klimat morski, potęgowany przez Prąd Zatokowy, wywołuje na Wyspach Owczych dość obfite opady w ciągu roku. Klimat Ljósá jest nieco łagodzony, przez to, że znajduje się ona na wybrzeżu dość wąskiej cieśniny i lądy otaczają tę miejscowość praktycznie ze wszystkich stron.
Informacje ogólne.
Populacja.
Populacja Ljósá w roku 2009 wynosiła 31 osób, z których 14 to mężczyźni, a 17 kobiety. Współczynnik feminizacji, jest zatem, w porównaniu do całych Wysp Owczych dość wysoki. Liczba ludności w tej miejscowości oscyluje zwykle w pobliżu 30 osób, na przestrzeni ostatniego trzydziestolecia najniższą wartość osiągnęła w roku 2015 (21 osób), a najwyższą w roku 1988 (38 osób). Większość mieszkańców stanowią rdzenni Farerczycy.
Transport i zakwaterowanie.
W miejscowości Ljósá swojego postoju nie ma żaden z publicznych środków transportu na Wyspach Owczych. Nie staje tam prom, najbliższe lądowisko helikopterów znajduje się w Klaksvík, a autobus linii 200, kursujący pomiędzy Eiði a Oyrarbakki, jedynie przejeżdża przez tę wieś, nie zatrzymując się tam.
Dla turystów przewidziano tylko jeden budynek do wynajęcia, o powierzchni 30 m².

</doc>
<doc id="753367" url="https://pl.wikipedia.org/wiki?curid=753367" title="Celina Jesionowska">
Celina Jesionowska

Celina Jesionowska (późniejsze nazwiska Gerwin i Orzechowska, ur. 3 listopada 1933 w Łomży) – polska lekkoatletka, medalistka olimpijska.
Życiorys.
Startowała w sprincie, a pod koniec kariery na 400 metrów. Zdobyła brązowy medal podczas igrzysk olimpijskich w (1960) w Rzymie w sztafecie 4 × 100 metrów (wraz z Teresą Wieczorek, Barbarą Janiszewską i Haliną Richter). Indywidualnie dotarła do półfinału biegu na 200 metrów.
Wzięła udział w trzech mistrzostwach Europy. W Bernie (1954) zajęła 5. miejsce w sztafecie 4 × 100 metrów (z Marią Ilwicką, Barbarą Lerczak i Marią Kusion), a w biegu na 100 metrów odpadła w półfinale. W Sztokholmie (1958) zdobyła brązowy medal w sztafecie 4 × 100 m (w tym samym składzie), a w biegach na 100 m i 200 m dotarła do półfinałów. W swym ostatnim występie w Budapeszcie (1966) startowała na 400 metrów; odpadła w przedbiegach.
Przez większość kariery była zawodniczką CWKS Legia Warszawa.
Siedmiokrotnie zdobywała mistrzostwo Polski:

</doc>
<doc id="753370" url="https://pl.wikipedia.org/wiki?curid=753370" title="Siarhiej Hocmanau">
Siarhiej Hocmanau

Siarhiej Anatoliewicz Hocmanau (biał. Сяргей Анатолевіч Гоцманаў, ros. Сергей Анатольевич Гоцманов, "Siergiej Anatoljewicz Gocmanow", ur. 27 marca 1959 w Mińsku) – białoruski piłkarz występujący na pozycji pomocnika, reprezentant Związku Radzieckiego i Białorusi, Wicemistrz Europy w 1988.
Przez większą część kariery związany był z najsłynniejszym i najbardziej utytułowanym białoruskim klubem Dynamą Mińsk. Jego barw bronił w latach 1977-1990 (poza sezonem 1978, gdy występował w Dynamie Brześć). W 1982 zdobył Mistrzostwo ZSRR. W 1990 wyjechał za granicę. Grał w Anglii i Niemczech. Karierę zakończył w sezonie 1992-1993 jako zawodnik Dynama.
Od 15 maja 1984 do 21 września 1989 wystąpił w 31 meczach reprezentacji ZSRR, strzelił 2 bramki. Brał udział w mistrzostwach Europy w 1988, na których drużyna radziecka zdobyła srebrny medal. W latach 1992-1993 wystąpił w 3 meczach drużyny narodowej niepodległej Białorusi, strzelił 1 bramkę.
W 1983, 1985, 1987 i 1989 zwyciężał w plebiscytach na najlepszego piłkarza Białorusi.
Po zakończeniu kariery piłkarskiej wyjechał z rodziną do Stanów Zjednoczonych, gdzie mieszka i pracuje do dziś. Jego syn Sasha Gotsmanov występuje w zespole MLS Colorado Rapids.

</doc>
<doc id="753371" url="https://pl.wikipedia.org/wiki?curid=753371" title="Siergiej Gocmanow">
Siergiej Gocmanow



</doc>
<doc id="753373" url="https://pl.wikipedia.org/wiki?curid=753373" title="Prowincja Rayong">
Prowincja Rayong

Rayong (taj. ระยอง) – jedna z prowincji ("changwat") Tajlandii. Sąsiaduje z prowincjami Chon Buri i Chanthaburi. Prowincja leży nad zatoką Tajlandzką.

</doc>
<doc id="753375" url="https://pl.wikipedia.org/wiki?curid=753375" title="Eifel (geologia)">
Eifel (geologia)

Eifel (ang. "Eifelian")

</doc>
<doc id="753378" url="https://pl.wikipedia.org/wiki?curid=753378" title="Wsiewołod Pudowkin">
Wsiewołod Pudowkin

Wsiewołod Iłłarionowicz Pudowkin (ros. Всеволод Илларионович Пудовкин, ur. w Penzie, zm. 30 czerwca 1953 w Rydze) – radziecki teoretyk sztuki, reżyser, krytyk, scenograf i aktor filmowy. Utytułowany twórca radzieckiej szkoły montażu.
Życiorys.
Urodził się w Penzie, a gdy miał cztery lata rodzina przeniosła się do Moskwy. Początkowo wykazywał zainteresowania biologiczno-chemiczne, i w tym kierunku podjął edukację. W roku 1914 przerwał studia nad chemią fizyczną na Uniwersytecie Moskiewskim aby na ochotnika udać się na front I wojny światowej, gdzie walczył w rosyjskiej artylerii. Na wojnie został ranny i w roku 1915 dostał się do niemieckiej niewoli. Po trzech latach pobytu w obozie, uciekł z niewoli w roku 1918. Wrócił do porewolucyjnej Moskwy gdzie ukończył studia. Rozpoczął również pracę jako chemik oraz plakacista. Rozwijał w tym okresie swoje zainteresowania związane ze sztuką, początkowo ignorując film.
Kinematografią Wsiewołod Pudowkin zainteresował się pod wpływem filmu Davida W. Griffitha "Nietolerancja" z 1916. Równie silnym bodźcem było poznanie przez Pudowkina młodego wówczas scenografa i teoretyka filmu Lwa Kuleszowa. W roku 1920 rozpoczął studia w Goskinszkole. Początkowo współpracował z Władimirem Gardinem przy filmach propagandowych "W dni walki" (1920), "Sierp i młot" (1921), "Ślusarz i kanclerz" (1923). Jako jego najbliższy asystent pomagał w reżyserii, pisaniu scenariuszy, zajmował się scenografią. Wystąpił w nich również jako aktor.
W roku 1922 rozpoczął edukację w klasie Lwa Kuleszowa. Był współreżyserem, współscenarystą, scenografem i aktorem w jego filmach "Niezwykłe przygody Mister Westa w krainie bolszewików" (1924) i "Promień śmierci" (1925). Prowadził pracę nad nowatorskimi technikami montażu w eksperymentalnym laboratorium Kuleszowa, które wykorzystał już w swoim debiucie.
Pierwszą realizacją Wsiewołoda Pudowkina była krótkometrażowa komedia, powstała dzięki współpracy z Nikołajem Szpikowskim pt. "Gorączka szachowa" z 1925 roku. Opowiadał on w humorystyczny sposób o dużym zainteresowaniu szachami, wywołanym organizacją turnieju międzynarodowego. Rozpoczął tym filmem wieloletnią współpracę z operatorem Anatolijem Gołownią, której jednym z efektów był zrealizowany w 1926 roku "Mechanika mózgu". Film opowiadający o teorii Iwana Pawłowa o odruchach warunkowych, znacząco wpłynął na późniejszy rozwój kina z nurtu popularnonaukowego. Filmowcy zarejestrowali doświadczenie z małpami przeprowadzone przez uczniów Pawłowa, nie tylko dla potrzeb filmu, ale i dla naukowych.
W roku 1926 zostały wydane w Moskwie pierwsze rozprawy teoretyczne Pudowkina pt. "Reżyseria i tworzywo filmowe" oraz "Scenariusz filmowy". Stanowiły ona wypadkową doświadczeń zdobytych przez młodego reżysera w Laboratorium Eksperymentalnym Kuleszowa, oraz w trakcie rozmów z samym Kuleszowem. Znalazły one praktyczne zastosowanie na WGIK-u jako materiały szkoleniowe dla studentów.
W 1926 wyreżyserował film pt. "Matka". Scenariusz autorstwa Natana Zarchiego, oparty był na powieści Maksima Gorkiego. Wsiewołod Pudowkin wystąpił na ekranie, pozostałe role w większości zostały obsadzone przez aktorów nieprofesjonalnych. Scenografie wykonane przez S. Kozłowskiego oraz zdjęcia Anatolija Gołowni, połączone z nowatorskim montażem rytmicznym, zapewniły filmowi międzynarodowy sukces. Drugim filmem zrealizowanym wspólnie przez Wsiewołoda Pudowkina z Natanem Zarchim oraz Anatolijem Gołownią był "Koniec Sankt Petersburga" z 1927. Zastosowano w nim montaż równoległy dla metaforycznego przedstawienia rewolucji październikowej. W 1928 Pudowkin i Gołownia realizują "Burzę nad Azją", stanowiącą z dwoma poprzednimi swego rodzaju cykl arcydzieł wczesnego kina radzieckiego.
W roku 1928 zostaje wydany w Berlinie całościowy wykład teroii filmu Wsiewołoda Pudowkina w postaci książki pt. "Reżyseria filmowa i scenopisarstwo". W roku 1929 ukazał się w Londynie przekład angielski tej rozprawy. Dzieło to odbiło się szerokim echem w świecie filmu, stanowiąc teoretyczne uzasadnienie dla postrzegania filmu jako sztuki.
W latach 1929-1932 wyreżyserował "Zwykły przypadek", kontynuując tym samym eksperymenty z wykorzystaniem metafor zastosowanych dzięki nowatorskiemu montażowi. Mimo iż obraz spotkał się z krytyką sobie współczesnych, był ważnym dziełem dla rozwoju kinematografii.
W 1934 został wydany kolejny zbiór wypowiedzi Pudwokina pod tytułem "Aktor w filmie". Nie odniósł tak wielkiego sukcesu jak "Reżyseria filmowa i scenopisarstwo", było to dzieło o znaczeniu lokalnym. Uwzględniając potrzeby zmiany w grze aktorskiej w związku z nastaniem ery kina dźwiękowego postulował doskonalenie warsztatu w oparciu o teorie Stanisławskiego. Pudowkin nie poprzestał na tym i publikował swoje wypowiedzi na temat teorii filmu do końca swojej kariery. Jego poglądy wywarły wpływ min. na brytyjskie kino dokumentalne oraz japońskie produkcje niezależne.
Radziecki aparat państwowy docenia reżysera odznaczając go w 1932 Orderem Lenina i Nagrodą Stalina. Pierwszym filmem dźwiękowym wyreżyserowanym przez Wsiewołoda Pudowkina, ze zdjęciami Anatolija Gołowni był "Dezerter" z 1933 kontynuujący eksperymenty z montażem. W roku 1935 Wsiewłod Pudowkin uczestniczył w wypadku samochodowym, w którym zginął jego wieloletni współpracownik, scenarzysta Natan Zarchi. W roku 1938 zrealizował wspólnie z Gołownią "Zwycięstwo" o tematyce lotniczej, nie jest to obraz zaliczany do udanych. W latach 1939-1946 zrealizowali wspónie trzy monumentalne filmy o tematyce historycznej, "Minin i Pożarski" (1939), "Suworow" (1941) i "Admirał Nachimow" (1946) nagrodzony kolejną już Nagrodą Stalina. W latach II wojny światowej Wsiewołod Pudowkin wyreżyserował jeszcze dwa dramaty "Uczta w Żyrmunce" do scenariusza L. Leonowa i "W imię Ojczyzny" na podstawie sztuki Konstantina Simonowa "Ludzie rosyjscy". Występował również jako aktor zarówno w swoich jak i cudzych produkcjach, m.in. w "Iwanie Groźnym" Eisensteina.
W 1950 reżyseruje ostatni film wraz z operatorem Anatolijem Gołownią "Zwycięzca przestworzy" o tematyce lotniczej. Ostatnim filmem reżysera było "Odzyskane szczęście" z 1953, zwiastujący koniec epoki schematycznego kina propagandowego w kinematografii ZSRR. Autorem zdjęć do ostatniego obrazu Pudowkina był Siergiej Urusiewski. Reżyser zmarł 30 czerwca 1953 roku w Rydze. Po śmierci reżysera, w latach 70. wydano jego dzieła zebrane.
Pudowkin do historii kinematografii przeszedł jako drugi obok Siergieja Eisensteina mistrz wczesnego kina radzieckiego. Podobieństwa pomiędzy twórcami opierały się na zasadach ideowości, naturalizmu i prawdziwości kina. Obaj filmowcy tworzyli również teoretyczne uzasadnienie dla swojej działalności. Różnice opierają się na stosowanych przez nich środkach. Tworząc swoje filmy propagandowe, Pudowkin dla wzmocnienia ich wydźwięku stosował eksperymentalny montaż. Jako aktor stosował grę naturalną, mającą podnosić realizm filmu.
Nagrody i odznaczenia.
Źródło:.

</doc>
<doc id="753379" url="https://pl.wikipedia.org/wiki?curid=753379" title="Prowincja Sa Kaeo">
Prowincja Sa Kaeo

Sa Kaeo (taj. สระแก้ว) – jedna z prowincji ("changwat") Tajlandii. Sąsiaduje z prowincjami Chanthaburi, Chachoengsao, Prachin Buri, Nakhon Ratchasima i Buri Ram. Prowincja graniczy z Kambodżą.

</doc>
<doc id="753382" url="https://pl.wikipedia.org/wiki?curid=753382" title="Krwotok Dureta">
Krwotok Dureta

Krwotok Dureta – krwotok do pnia mózgu wtórny do wklinowania pnia mózgu we wcięcie namiotu móżdżku lub do wklinowania migdałków móżdżku przez otwór wielki (wklinowanie podpotyliczne). Zmiany krwotoczne towarzyszące wgłobieniom znajdują się w śródmózgowiu i moście.
Zwykle zlokalizowany jest w sąsiedztwie linii środkowej, na preparatach patomorfologicznych ma kształt linijny lub porównywany do wodotrysku.
Prawdopodobnie przyczyną krwotoku jest upośledzenie przepływu krwi przez małe naczynia tętnicze odchodzące od tętnicy podstawnej, skręcone przy przesunięciu pnia mózgu względem prawidłowego położenia.
Nazwa krwotoku Dureta upamiętnia francuskiego neurochirurga, Henri Dureta.

</doc>
<doc id="753383" url="https://pl.wikipedia.org/wiki?curid=753383" title="Uche Okafor">
Uche Okafor

Uchenna „Uche” Kizito Okafor (ur. 8 sierpnia 1967 w Owerri, zm. 6 stycznia 2011 w Dallas) – piłkarz nigeryjski grający na pozycji środkowego obrońcy. Nosił przydomek „Chief”.
Kariera klubowa.
Nigeria.
Okafor pochodzi z miasta Owerri, ale piłkarską karierę zaczynał w dawnej stolicy kraju, Lagos, w zespole ACB Lagos. W barwach tego klubu zadebiutował w 1986 roku w nigeryjskiej ekstraklasie. Miał wówczas niespełna 19 lat. W ACB spędził pełne 3 sezony, ale ze stołeczną drużyną nie osiągnął znaczących sukcesów.
Europa.
Zimą 1989 roku Okafor przeszedł do KRC Mechelen, grającego wówczas w drugiej lidze Belgii. Grał tam do 1991 roku, kiedy to przeniósł się do trzecioligowego Union Royale Namur. W 3. lidze Belgii grał przez jeden sezon, a w 1992 roku został piłkarzem francuskiego Le Touquet AC, z którym nie odniósł znaczących sukcesów. W sezonie 1993/1994 grał w Hannover 96. W 2. Bundeslidze Okafor zadebiutował 31 lipca 1993 w przegranym 0:1 meczu z zespołem o nazwie Tennis Borussia Berlin. Pobyt w zespole z Hanoweru nie był udany i Okafor w 12. drużynie drugiej ligi zagrał tylko w 4 ligowych meczach, we wszystkich jako rezerwowy. Kolejny przystanek w karierze Okafora to portugalski União Leiria, w którym jednak wytrzymał tylko przez pół roku, a drugą połowę sezonu 1994/1995 Uche spędził w izraelskim Maccabi Irony Aszdod, z którym zajął przedostatnią pozycję w Ligat ha’Al i spadł do drugiej ligi. Ostatnim przystankiem w europejskiej karierze Okafora był klub SC Farense, z którym nie odniósł żadnych sukcesów, a po pół roku opuścił portugalskie wybrzeże.
Stany Zjednoczone.
Na początku 1996 roku Okafor podpisał kontrakt z Kansas City Wizards, jedną z drużyn tworzącą nowo powstałą Major League Soccer. Został wybrany z numerem 86 w dziewiątej rundzie draftu. W Kansas City zadebiutował 13 kwietnia w wygranym 3:0 wyjazdowym meczu z Colorado Rapids. 18 kwietnia stał się pierwszym piłkarzem w historii MLS, który oddał strzał na bramkę z przewrotki. Swoją pierwszą bramkę zdobył już w trzecim występie, 21 kwietnia w zremisowanym 2:2 meczu z San Jose Clash. W zespole Kansas zagrał w 30 meczach, zdobył 2 gole i zagrał w 4 meczach fazy play-off, a Wizards doszli do półfinału, w którym ulegli Los Angeles Galaxy. W 1997 Okafor rozegrał 27 meczów w MLS i doszedł do ćwierćfinału play-off, w którym Wizards odpadli po meczach z Colorado Rapids – Okafor brał udział w obu. W 1998 zagrał w 22 meczach, ale z Wizards zajął ostatnie miejsce w Konferencji Zachodniej. Grał także w drugiej połowie meczu MLS All-Star, w którym zespół Reszty Świata przegrał z USA All-Stars 1:6. W 1999 roku także zajął z Wizards ostatnie miejsce w Konferencji. W lidze zagrał w 26 meczach. Sezon 2000 był ostatnim w karierze Okafora, który po rozegraniu 14 meczów w Kansas przyczynił się do wywalczenia przez ten zespół mistrzostwa Major League Soccer. Po zakończeniu sezonu zakończył piłkarską karierę w wieku 33 lat.
Kariera reprezentacyjna.
W 1988 roku Okafor został powołany na Puchar Narodów Afryki 1988 nie mając za sobą ani jednego meczu w pierwszej reprezentacji Nigerii. 23 sierpnia w półfinałowym meczu z Algierią w Rabacie Okafor zadebiutował w reprezentacji. Po 120 minutach był remis 1:1, a Nigeryjczycy ostatecznie wygrali z Algierczykami po rzutach karnych 9:8, a decydujący o awansie do finału rzut karny wykorzystał właśnie Okafor. W finale „Super Orły” uległy Kamerunowi 0:1 i przypadł im srebrny medal.
W 1994 roku Okafor ponownie wziął udział w Pucharze Narodów Afryki. Zagrał tam we wszystkich meczach Nigerii i był filarem środka obrony tej drużyny, która dzięki wygraniu finału 2:1 z Zambią została mistrzem Afryki. Latem selekcjoner Clemens Westerhof powołał Okafora do kadry na MŚ w USA, jednak na kilka dni przed mistrzostwami Okafor doznał kontuzji i nie wystąpił w żadnym meczu Nigerii na tym turnieju.
W 1998 roku został członkiem kadry Nigerii na Mistrzostwa Świata we Francji. Tam był jedynie rezerwowym i zagrał w jednym meczu – grupowym z Paragwajem, przegranym 1:3. Nigeria doszła do 1/8 finału i tam przegrała 1:4 z Danią.
Ogółem w reprezentacji Nigerii Okafor wystąpił w 35 meczach i nie zdobył gola.
Po zakończeniu kariery piłkarskiej Okafor pracował dla Nike. W 2003 roku natomiast zaczął szkolić juniorów w młodzieżowych klubach Teksasu.
Na początku 2011 roku popełnił samobójstwo w swoim domu w Dallas. Znalazła go była żona, która została zaalarmowana przez przyjaciela piłkarza, gdy ten nie odbierał telefonu.

</doc>
<doc id="753385" url="https://pl.wikipedia.org/wiki?curid=753385" title="Prowincja Trat">
Prowincja Trat

Trat (taj. สระแก้ว) – jedna z prowincji ("changwat") Tajlandii. Sąsiaduje tylko z jedną prowincją - Chanthaburi. Graniczy z Kambodżą i leży nad zatoką Tajlandzką.

</doc>
<doc id="753388" url="https://pl.wikipedia.org/wiki?curid=753388" title="Abu Ghausz">
Abu Ghausz

Abu Ghausz, Abu Gosz (arab. أبو غوش; hebr. אבו גוש) – samorząd lokalny położony w Dystrykcie Jerozolimy, w Izraelu.
Położenie.
Leży w Górach Judzkich w odległości około 10 km na zachód od Jerozolimy, w otoczeniu miasteczka Kirjat Je’arim, wiosek Kefar ha-No’ar Kirjat Je’arim, Ajn Rafa i Ajn Nakkuba, moszawów Bet Nekofa i Jad ha-Szemona, oraz kibuców Ma’ale ha-Chamisza i Kirjat Anawim.
Historia.
Mimo iż pierwsze ślady życia osiadłego mają 6000 lat, osada w obecnej swej formie została założona w 1520 roku na ruinach biblijnego miasta Kirjat Je’arim. Miejsce to jest często wzmiankowane w Biblii jako graniczny punkt między terytoriami plemiennymi pokoleń Beniamina i Judy. Według starotestamentalnych ksiąg 1 Samuela 6:21-7:1 oraz 1 Kronik 13:5-8, w tutejszym domostwie Abinadaba, przez 20 lat przechowywano Arkę Przymierza. Historia przeniesienia Arki do Jerozolimy opisana jest w 2 Samuela 6:1-23; 1 Kronik 13:1-14; 15:1-16,43. W późniejszych wiekach osada przesunęła się ze szczytu wzgórza do doliny.
W I wieku Rzymianie założyli tu fort dla oddziałów X Legionu ("Fretensis"). Z tego okresu zachował się rezerwuar wodny, na którego północnym murze można odczytać inskrypcję „"Vexillatio leg[ionis] X Fre[tensis]"”. Uważa się, że żołnierze tego legionu brali udział w ukrzyżowaniu Jezusa Chrystusa.
W okresie panowania Bizancjum, w V wieku wybudowano tutaj kościół, zniszczony w 614 roku podczas najazdu perskiego. Po okresie panowania arabskiego, w 1099 roku wioskę zdobyli krzyżowcy. Pomyłkowo zidentyfikowali oni to miejsce jako biblijne miasto Emaus, miejsce gdzie zmartwychwstały Jezus ukazał się dwóm uczniom (por. Ewangelia Łukasza 24:13-35). Na wybór Kirjat Je’arim wpłynął łaciński przekład Biblii jakim posługiwali się krzyżowcy. Podaje on odległość 60 stadiów (11,5 km) z Jerozolimy do Emaus, co doskonale odpowiadało położeniu tejże osady. Krzyżowcy wznieśli tutaj zamek Fontenoide, a w 1142 roku wybudowali kościół (na miejscu rzymskiego rezerwuaru wody) wzorowany na Kościele Najświętszej Maryi Panny „Niemieckiej” w Jerozolimie. Po upadku Królestwa Jerozolimskiego osada straciła na znaczeniu. Ruch handlowy między wybrzeżem a Jerozolimą odbywał się już drogą położoną bardziej na północ i pielgrzymi zaczęli wskazywać nowe miejsce położenia domniemanego Emaus, Al-Kubajba (również położone ok. 60 stadiów od Jerozolimy). Dlatego w 1187 roku krzyżowcy porzucili Kirjat Je’arim.
Po podboju arabskim zmieniono nazwę wioski na Karjat al-Inab (pol. "Miasto Winogron"). W latach 1350-1400 władcy (mamelucy) urządzili tutaj postój dla karawan dobudowując do budynku kościoła nowy meczet. Około 1800 roku osiedlił się tutaj Abu Ghausz, nazywany „szejkiem z Hidżazu”. Władze osmańskie przyznały mu prawo ochrony pielgrzymów podróżujących drogą z równiny nadmorskiej do Jerozolimy. W zamian za swoje usługi pobierał on opłaty, które stały się fundamentem zgromadzonej przez niego fortuny. W XVIII i XIX wieku rodzina Abu Ghausza wykupiła znaczne obszary ziemi w okolicach Jerozolimy. To właśnie od niego miasteczko przyjęło swoją nazwę, a obecni arabscy mieszkańcy Abu Ghausz uważają siebie za jego potomków.
W 1906 roku dawny kościół krzyżowców stał się siedzibą opactwa benedyktynów. W 1914 roku Żydowski Fundusz Narodowy zakupił od arabskich rolników obszar ziemi położony na północny wschód od Abu Gosz. Jednak wybuch I wojny światowej opóźnił przybycie żydowskich osadników, z których pierwsi pojawili się w 1920 roku i założyli osadę Kirjat Anawim. Arabscy mieszkańcy Abu Ghausz utrzymywali dobre stosunki z okolicznymi żydowskimi osiedlami i nie wzięli udziału w wojnie domowej w Mandacie Palestyny (1947-1948). Podczas I wojny izraelsko-arabskiej w 1948 roku Abu Gosz była jedyną arabską wioską, która zachowała neutralność w okresie walk o strategiczną drogę prowadzącą z wybrzeża do Jerozolimy. Pomimo to, żydowskie oddziały Hagany wypędziły mieszkańców arabskiej wioski. Po zakończeniu wojny, jako jedni z nielicznych, pomimo groźby kolejnych eksmisji wrócili oni do swoich domów. W 1992 roku wieś otrzymała status samorządu lokalnego.
Zabytki.
W zachodniej części miejscowości, na szczycie wzgórza Dajr al-Azhar, znajduje się opactwo benedyktyńskie w Abu Ghausz z sanktuarium "Notre-Dame de l’Arche d’Alliance" ("Naszej Pani Arki Przymierza"), które zostało wybudowane w latach 1900-1924 na miejscu klasztoru, założonego podczas wypraw krzyżowych w 1143 dla zakonu szpitalników, w miejscu utożsamianym z biblijnym Emaus. Po 1187 klasztor popadł w ruinę, a reaktywowano go dopiero na początku XX wieku. Na szczycie odbudowanego kościoła umieszczono figurę Matki Bożej.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 6,0 tys. mieszkańców.
Populacja miasta pod względem wieku:
Miasteczko jest znane z bardzo dobrej koegzystencji mieszkańców arabskiego i żydowskiego pochodzenia. Często stawiane jest za wzór współpracy między dwoma narodami i religiami. W armii izraelskiej istnieje nawet specjalny oddział rekrutujący się spośród muzułmańskich mieszkańców tej miejscowości (ok. 20-30 regularnych żołnierzy oraz 60 płatnych ochotników pracujących dla wojska w Abu Gosz).
Kultura.
Abu Ghausz jest gościem cyklicznego festiwalu muzycznego odbywającego się dwa razy w roku (w maju w czasie świąt Szavuot – "święto pierwszych owoców" – oraz w październiku w czasie świąt Sukkot – "święto namiotów").
Komunikacja.
Przez miejscowość przebiega droga nr 425, którą jadąc na południowy wschód dojeżdża się do węzła drogowego z autostradą nr 1, natomiast jadąc na południowy zachód dojeżdża się do miasteczka Kirjat Je’arim i drugiego wjazdu na autostradę nr 1. Natomiast lokalną drogą kierującą się na północ można dojechać do kibucu Ma’ale ha-Chamisza.

</doc>
<doc id="753395" url="https://pl.wikipedia.org/wiki?curid=753395" title="Wsiewołod Iłłarionowicz Pudowkin">
Wsiewołod Iłłarionowicz Pudowkin



</doc>
<doc id="753396" url="https://pl.wikipedia.org/wiki?curid=753396" title="Jurij Szczekoczichin">
Jurij Szczekoczichin

Jurij Pietrowicz Szczekoczichin (ros. "Юрий Петрович Щекочихин", ur. 9 czerwca 1950, zm. 3 lipca 2003) – rosyjski dziennikarz, członek Dumy Państwowej i Komitetu Walki z Korupcją, deputowany partii Jabłoko. Zajmował się badaniem prac rosyjskich służb specjalnych.
Był zastępcą redaktora naczelnego dziennika „Nowaja gazieta” (w którym pracowała m.in. Anna Politkowska). W 2003 ujawnił korupcję w środowisku prokuratora generalnego.
Przed wyjazdem do Stanów Zjednoczonych zachorował i trafił do Centralnej Kliniki Kremlowskiej, gdzie zmarł w nocy z 2 na 3 lipca 2003. Jako przyczynę śmierci podano „poważną reakcję alergiczną”. Wyniki jego dochodzeń w sprawie działań rosyjskich służb specjalnych są objęte tajemnicą państwową.

</doc>
<doc id="753399" url="https://pl.wikipedia.org/wiki?curid=753399" title="Mewasseret Cijjon">
Mewasseret Cijjon

Mewasseret Cijjon () – samorząd lokalny położony w Dystrykcie Jerozolimy, w Izraelu.
Leży w górach Judzkich w odległości około 7 km na zachód od Jerozolimy, w otoczeniu miejscowości Har Adar, wiosek Moca Illit i Ajn Nakkuba, moszawów Bet Zajit i Bet Nekofa oraz kibucu Cowa. Miejscowość składa się z dwóch oddzielnych części: Mewasseret Jeruszalajim i Ma’oz Cijjon, będących pod jurysdykcją jednego samorządu lokalnego.
Historia.
Okoliczne wzgórza od starożytności zajmowały strategiczne miejsce przy drodze z równiny nadbrzeżnej do Jerozolimy. Z tego powodu Rzymianie wybudowali tutaj twierdzę znaną jako "Castellum". Na jej ruinach krzyżowcy wybudowali zamek Castellum Belveer, którego ruiny wznoszą się na szczycie wzgórza do czasów współczesnych. Prawdopodobnie w okresie panowania osmańskiego przy wzgórzu powstała arabska wioska Al-Qastal.
Podczas wojny domowej w Mandacie Palestyny w 1948 roku wioska była miejscem zażartych walk izraelsko-arabskich, kilkakrotnie przechodząc z rąk do rąk. Przełomowym momentem w walkach okazała się śmierć znanego arabskiego dowódcy Abd al-Qadir al-Husayni, na którego pogrzeb udało się do Jerozolimy wielu Arabów. Wielu z nich opuściło pozycje obronne, umożliwiając izraelskim oddziałom przeprowadzenie 9 kwietnia udanego szturmu. Wioska przestała wówczas praktycznie istnieć. Podczas wojny o niepodległość w 1948 wzgórze z twierdzą krzyżowców zostało zamienione w żydowski punkt oporu, który urósł do rangi symbolu wojny. Miejsce to zachowano jako pamiątka dla potomnych. Można tutaj oglądać modele oraz eksponaty z czasów bitwy z 1948.
W 1951 założono tutaj osadę Ma’oz Cijjon (pol. "Twierdza Syjonu"), w której osiedlili się żydowscy imigranci z Iraku, Kurdystanu, Iranu i Afryki Północnej. Początkowo był to typowy obóz dla przesiedleńców (hebr. "ma’abara"), w którym osadnicy mieszkali w namiotach i budowali kolejne baraki mieszkalne. Wielu z tutejszych mieszkańców pracowało w pobliskich kamieniołomach "Boneh".
W 1956 na wzgórzu położonym na wschód od Ma’oz Cijjon założono nową osadę, którą nazwano Mewasseret Jeruszalajim. Zamieszkali w niej żydowscy imigranci z Afryki Północnej. Tutejsi mieszkańcy pracowali w sadach owocowych w dolinie Arazim.
W 1963 nastąpiło połączenie obu osad w jednym samorządzie lokalnym Mewasseret Cijjon. Nazwę zaczerpnięto z tekstu Księgi Izajasza 40:9
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 23,7 tys. mieszkańców.
Populacja miasta pod względem wieku:
Edukacja.
W miejscowości znajdują się 3 szkoły podstawowe i 1 szkoła średnia. Dodatkowo jest tutaj jesziwa "Sha’arei Mevaseret".
Turystyka.
Rejon wzgórza Castel z ruinami zamku krzyżowców znajduje się pod szczególną ochroną. Utworzono tutaj Park Narodowy Castel, który jest dużą atrakcją turystyczną.
Instytucje.
W 2006 roku Agencja Żydowska otworzyła w mieście ośrodek absorpcji nowych imigrantów, którzy przyjeżdżają do państwa Izraela. W centrum absorpcji przebywają obecnie w większości imigranci z Etiopii. Znajduje się tutaj etiopskie centrum prawne "Tebeka" oraz liczni doradcy, tłumacze, nauczyciele i pracownicy pomocy społecznej. Niektórzy opisują ośrodek jako „odrębna wioska wewnątrz miasta”. Wokół ośrodka dochodzi do licznych napięć społecznych, które są żywo komentowane przez izraelskie i zagraniczne media.
W mieście znajdują się ambasady Paragwaju i Boliwii.
Gospodarka.
W Mewasseret Cijjon swoją działalność prowadzi wiele różnorodnych firm i przedsiębiorstw. Między innymi, firma "A. Bouton Road Construction and Development Ltd." zajmuje się budownictwem i budową dróg.
Komunikacja.
Przez miejscowość przebiega autostrada nr 1 (Tel Awiw–Jerozolima).

</doc>
<doc id="753402" url="https://pl.wikipedia.org/wiki?curid=753402" title="Grundig">
Grundig

Grundig AG – niemiecki producent elektroniki użytkowej.
Przedsiębiorstwo założył Max Grundig w Norymberdze w 1945 roku.
Historia przedsiębiorstwa zaczyna się w 1930 roku wraz z założeniem sklepu o nazwie Fuerth, Grundig &amp; Wurzer (RVF), gdzie sprzedawano radioodbiorniki. W 1951 roku wyprodukowano pierwsze telewizory, a w 1960 roku pierwsze radiomagnetofony.
W 2003 roku spółka Grundig AG zbankrutowała.
W 2007 roku spółka Grundig Intermedia GmbH stała się częścią Arçelik A.Ş., producenta AGD należącego do Koç Holding, notowanego na giełdzie tureckiego holdingu z listy 200 największych przedsiębiorstw Magazynu Fortune. Arçelik jest tureckim przedsiębiorstwem, do którego należy 10 marek obecnych w ponad 130 krajach świata: Arçelik, Beko, Grundig, Blomberg, Elektra Bregenz, Arctic, Leisure, Flavel, Defy i Altus.
W latach 2011–2015 marka Grundig była partnerem technologicznym Niemieckiej Ligi Futbolu, a w 2013 zakupiła prawa do nazwania stadionu w Norymberdze.

</doc>
<doc id="753404" url="https://pl.wikipedia.org/wiki?curid=753404" title="Teoria Piageta">
Teoria Piageta



</doc>
<doc id="753406" url="https://pl.wikipedia.org/wiki?curid=753406" title="Jan Vianney">
Jan Vianney



</doc>
<doc id="753410" url="https://pl.wikipedia.org/wiki?curid=753410" title="Kirjat Je’arim">
Kirjat Je’arim

Kirjat Je’arim (hebr. קרית יערים; arab. قرية يعاريم; pol. "Miasto Lasów") – samorząd lokalny położony w Dystrykcie Jerozolimy, w Izraelu.
Położenie.
Leży w górach Judzkich w odległości około 10 km na zachód od Jerozolimy, w otoczeniu miasteczka Abu Ghausz, wioski Kefar ha-No’ar Kirjat Je’arim oraz moszawów Jad ha-Szemona, Newe Ilan i Szo’ewa.
Historia.
Miasto Kirjat Je’arim jest wspomniane w Biblii jako miasto Gibeonitów, które zdobyli Izraelici podczas podboju Kanaanu. Weszło on w skład ziem przyznanych plemieniu Judy i jest najlepiej znane z domu Abinadaba, w którym przechowywano Arkę Przymierza. Po upływie 20 lat król Dawid przeniósł Arkę do Jerozolimy.
Wykopaliska archeologiczne odkryły w tym rejonie ruiny kamiennego pieca z okresu panowania Bizancjum. Nie odnaleziono żadnych dodatkowych przedmiotów, które mogłyby okazać się pomocnymi w datowaniu.
Współczesna osada została założona w 1975 roku przez grupę chasydów "Telez Hasidic" ze Stanów Zjednoczonych. Pierwotnie nazywała się Telez-Stone (pol. "Kamień Stone’a") na cześć amerykańskiego filantropa Irvinga Stone’a, który ofiarował pieniądze na założenie tej osady. W 1992 roku otrzymała ona status samorządu lokalnego.
Demografia.
Zgodnie z danymi Izraelskiego Centrum Danych Statystycznych w 2008 roku w mieście żyło 3,3 tys. mieszkańców.
Populacja miasta pod względem wieku:
Edukacja.
W miejscowości znajdują się jesziwy "Balaz Yeshiva", "Keter David Yeshiva", "Meor Eliyahu Yeshiva" i "Neve Tsiyon Yeshiva".
Komunikacja.
Przy miejscowości przebiega droga nr 425, którą jadąc na południowy zachód dojeżdża się do węzła drogowego z autostradą nr 1, natomiast jadąc na północny wschód dojeżdża się do miasteczka Abu Ghausz.

</doc>
<doc id="753412" url="https://pl.wikipedia.org/wiki?curid=753412" title="Domenico Barberi">
Domenico Barberi



</doc>
<doc id="753414" url="https://pl.wikipedia.org/wiki?curid=753414" title="Wilgotnica Konrada">
Wilgotnica Konrada



</doc>
<doc id="753417" url="https://pl.wikipedia.org/wiki?curid=753417" title="Jadwiga Barszczewska">
Jadwiga Barszczewska

Jadwiga Barszczewska-Michałowska (ur. 13 lutego 1884 w Samarkandzie, zm. 20 maja 1966 w Warszawie) – polska pedagog, członkini kobiecego komitetu wyborczego Unii Narodowo-Państwowej w 1922.
Życiorys.
Córka Leona Barszczewskiego - podróżnika i oficera wojskowego oraz Ireny Zofii z Niedźwieckich. W wieku 10 lat rozpoczęła edukację w gimnazjum w Samarkandzie, kontynuowała ją w Instytucie Wielkiej Księżnej Ksenii w Petersburgu, który ukończyła w 1901. Następnie studiowała na Wyższych Kursach Handlowych w Petersburgu, kształcących kadrę pedagogiczną średnich szkół handlowych - nauczano tam m.in. ekonomii, towaroznawstwa, geografii i przyrodoznawstwa. Gdy jej ojciec objął dowództwo pułku piechoty w Siedlcach, Jadwiga spędzała u niego wakacje i związała się z miastem. W 1904 dzięki pomocy ojca wyjechała w podróż po krajach europejskich, w celu pogłębienia wykształcenia pedagogicznego. 
Działalność w Siedlcach.
W wieku 20 lat rozpoczęła prowadzenie w Siedlcach własnej szkoły (Żeńska Szkoła Handlowa). Jej inicjatorem i fundatorem był Leon Barszczewski, jednakże zamysł wcieliła w życie jego córka, która uzyskała zezwolenie na otwarcie placówki. Było to zadanie niezmiernie trudne, po odmowie wydania koncesji ze strony ministerstwa, zgodę wydała sama cesarzowa. Mimo iż szkoła nosiła nazwę „handlowej” - była placówką o charakterze zawodowym, Barszczewska od początku planowała kształcenie w zakresie wiedzy ogólnej - zawodowe szkoły handlowe powstawały wówczas ze względów politycznych, by uniezależnić się od zrusyfikowanego Ministerstwa Oświaty i znaleźć się pod zarządem liberalnego Ministerstwa Handlu i Przemysłu. Pozwoliło to na wykładanie większości przedmiotów w języku polskim oraz uniknięcie nadzoru carskich władz oświatowych - szkoła realizowała podwójny program, nauczając nieoficjalnie historii i geografii Polski oraz literatury. W 1916 placówka uzyskała status wyższej szkoły realnej, co stało się możliwe dzięki uniezależnieniu wschodniej części kraju od wpływów rosyjskich. Pozwala to wyjaśnić fakt, iż matura „handlówki” (od 1908) uznawana była za pełnowartościową w krajach zachodnich i umożliwiała absolwentkom szkoły kontynuowanie nauki. Dlatego też Barszczewska dbała o wypełnienie surowych wymagań programowych i organizacyjnych. Szkoła była przedsięwzięciem autorskim pod względem metod nauczania, treści programowych, wychowania i wyposażenia i nie miała sobie podobnej w Królestwie - wprowadzono zajęcia laboratoryjne i warsztaty, ugruntowano reguły szkolne i stworzono odpowiednio wysoki poziom nauczania. Szkoła posiadała pracownię chemiczną, fizyczną i przyrodniczą, wzorem fińskim Barszczewska wprowadziła też zajęcia z robót ręcznych: cerowania, szycia i kroju. Prowadzono lekcje rysunku i zajęcia w ogrodzie. W szkole pracował lekarz (było to wówczas novum), nie stosowano kar cielesnych, stosowano oceny opisowe (nie liczbowe). Mianowana dyrektorką została dopiero w 1907 (warunkiem uzyskania koncesji było kierowanie szkołą w początkowym okresie przez Rosjanina) i pozostała na stanowisku 13 lat.
Działalność w Warszawie.
Od 1920, przez 9 lat, kierowała państwowym gimnazjum im. Marii Konopnickiej w Warszawie. Jej pracę pedagogiczną dostrzeżono w 1928, kiedy to Barszczewska rozpoczęła pracę w Ministerstwie Wyznań Religijnych i Oświecenia Publicznego. Rok później przeniesiono ją na stanowisko wizytatorki Ministerstwa w wydziale szkół średnich. Przyczyniła się do stworzenia w ministerstwie wydziału wychowania, w którym pracowała do 1939.
Wraz z początkiem wojny zaczęła aktywnie działać w tajnej Komisji Oświecenia Publicznego, przez co musiała się ukrywać. W 1945 została ponownie zatrudniona w Ministerstwie Oświaty na stanowisku wizytatorki. Po 4 latach pracy w przykrych okolicznościach została zwolniona, dopiero w 1957 nastąpiła jej całkowita rehabilitacja. Będąc na emeryturze zajmowała się wraz z mężem tłumaczeniem rosyjskich prac metodycznych. W 1960 zaczęła czynnie pracować w Związku Nauczycielstwa Polskiego, za co pięć lat później została uhonorowana złotą odznaką związku.
Została pochowana na cmentarzu Powązkowskim w Warszawie (kwatera 348-6-11).

</doc>
<doc id="753420" url="https://pl.wikipedia.org/wiki?curid=753420" title="Samorząd Regionu Matte Jehuda">
Samorząd Regionu Matte Jehuda

Samorząd Regionu Matte Jehuda (hebr. מועצה אזורית מטה יהודה) – samorząd regionu położony w Dystrykcie Jerozolimy, w Izraelu.
Samorządowi podlegają tereny przy głównej drodze z Jerozolimy do Tel Awiwu.
Osiedla.
Na terenach o powierzchni 520 km² mieszka około 33 400 ludzi. Znajduje się tutaj 8 kibuców, 41 moszawów i 15 wiosek.

</doc>
<doc id="753431" url="https://pl.wikipedia.org/wiki?curid=753431" title="Threshold (album)">
Threshold (album)

Threshold – szósty album studyjny grupy Hammerfall, wydany 18 października 2006 roku przez Nuclear Blast.

</doc>
<doc id="753438" url="https://pl.wikipedia.org/wiki?curid=753438" title="ZK 140T">
ZK 140T

ZK-140T – czterościeżkowy, monofoniczny, tranzystorowy magnetofon szpulowy produkowany na licencji niemieckiego Grundiga.
Licencja zakupiona została na przełomie lat 60. i 70. przez Zakłady Radiowe im. Marcina Kasprzaka w Warszawie, około roku 1980 produkcję przekazano do gdańskich zakładów Magmor, gdzie zmieniono konstrukcję elektryczną (m.in. zmiana tranzystorów mocy z germanowych na krzemowe) i ulepszono mechanikę (m.in. mniej zużywające się elementy toru przesuwu taśmy). Produkowany był do drugiej połowy lat 80, ostatnie egzemplarze wyprodukowano w grudniu 1989, po około 20 latach od zakupu licencji. W latach 70. przeszedł lifting. Wskaźnik wysterowania podczas zapisu nie był już pod kątem, a pionowo. W magnetofonach z Magmoru używano wskaźnika wychyłowego bądź wskaźnika zbudowanego na dwóch diodach LED. Był jednym z sześciu modeli produkowanych na niemieckiej licencji. Wraz z ZK 120T był jedynym magnetofonem tranzystorowym wśród rodziny magnetofonów ZK produkowanych na licencji niemieckiej. Pozostałe magnetofony z serii ZK były magnetofonami lampowymi. Jego następcą był nowocześniejszy ZK 147.

</doc>
<doc id="753441" url="https://pl.wikipedia.org/wiki?curid=753441" title="Fort VII w Poznaniu">
Fort VII w Poznaniu

Fort VII (Colomb, Floriana Dąbrowskiego) – jeden z 18 fortów wchodzących w skład Twierdzy Poznań. Znajduje się na Woli przy al. Polskiej.
Historia.
Zbudowany został w latach 1876–1880, w pierwszym etapie budowy twierdzy fortowej. Fort otrzymał nazwę Colomb na cześć Friedricha von Colomba (do 1902 nazwę tę nosił Bastion IV Colomb). W 1931 zmieniono patronów na polskich, Fort VII otrzymał imię majora Floriana Dąbrowskiego.
W czasie powstania wielkopolskiego, 4 stycznia 1919, Niemcy broniący Ławicy zagrozili wysadzeniem tej części miasta i fortu (w którym znajdowało się kilkaset ton bomb lotniczych), w wypadku ich zaatakowania. 6 stycznia rozpoczęła się bitwa o Ławicę. Oddział POW otrzymał zadanie obsadzenia fortu; jednocześnie przecięto kabel elektryczny Poznań-Ławica oraz zablokowano łączność telefoniczną, tak by uniemożliwić odpalenie ładunków wybuchowych. Po I wojnie światowej fort wykorzystywany był jako magazyn amunicji m.in. dla 3 pułku lotniczego.
W latach 1939-1944 w forcie był zorganizowany obóz koncentracyjny KL Posen. Pod koniec wojny produkowano tam radiostacje firmy Telefunken Gesellschaft für drahtlose Telegraphie.
Po II wojnie światowej Ludowe Wojsko Polskie korzystało z fortu w celach magazynowych. Od lat 60. XX wieku rozpoczęły się działania mające na celu otwarcie fortu dla zwiedzających. Od 1979 w lewej części fortu funkcjonuje Muzeum Martyrologii Wielkopolan i tylko ta część obiektu jest udostępniona do zwiedzania.
W 2000 roku Rada Miasta Poznania zadecydowała o przekazaniu Agencji Mienia Wojskowego Fortu VIII, w zamian otrzymując Fort VII.
Teren fortu wchodzi w skład obszaru Natura 2000 (obszar specjalnej ochrony SOO „Fortyfikacje w Poznaniu”, symbol PLH300005).
Lokalizacja i konstrukcja.
Dojazd do fortu drogą rokadową (Al. Polska). W pobliżu obiektu zabudowa domków jednorodzinnych (m.in. osiedle Lotników Wielkopolskich), na zachodzie cmentarz jeżycki, na północ – linia kolejowa Poznań – Szczecin.
Kąt między odcinkami czoła – 140°. Fort nie posiada wału piechoty (podobnie jak Fort IX).
Przebudowy.
Obiekt był modernizowany w latach 1887-1888, dobudowane zostały sześciostanowiskowe baterie dołączone przy barkach. W 1913-1914 wybudowano 2 schrony w przeciwskarpie i zamurowano część okien. Dwa schrony i dwie kopuły obserwacyjne zamontowano w 1939.

</doc>
<doc id="753442" url="https://pl.wikipedia.org/wiki?curid=753442" title="Teoria Jeana Piageta">
Teoria Jeana Piageta



</doc>
<doc id="753443" url="https://pl.wikipedia.org/wiki?curid=753443" title="Siderofory">
Siderofory

Siderofory (z gr. „nośniki żelaza”) – organiczne związki chemiczne chelatujące jony żelaza, wydzielane przez niektóre bakterie w celu wychwycenia tego pierwiastka.
Jony Fe3+ mają bardzo małą rozpuszczalność w wodzie przy pH zbliżonym do neutralnego (~7), w związku z czym nie mogą one być pobierane ze środowiska i wykorzystywane przez organizmy w sposób bezpośredni. Jony takie powstają w warunkach tlenowych (na przykład w glebie) z dobrze rozpuszczalnych jonów Fe2+. Wydzielenie do środowiska sideroforów wiąże takie jony Fe3+ w kompleksy, które następnie mogą być pobrane do organizmu za pomocą mechanizmów transportu aktywnego. Wiele sideroforów należy do grupy tak zwanych peptydów nierybosomalnych. Inną dużą grupą sideroforów są pochodne kwasu hydroksamowego, bardzo silnego chelatora.
Inna strategią zwiększania rozpuszczalności, a zatem przyswajalności jonów Fe3+, jest zakwaszenie środowiska, która jest używana na przykład przez korzenie roślin, lub pozakomórkowa redukcja jonów Fe3+ do bardziej rozpuszczalnych jonów Fe2+.
Przykładami sideroforów produkowanych przez mikroorganizmy są:
i inne.
Zastosowanie w medycynie.
Strategia konia trojańskiego.
Chorobotwórcze bakterie bytujące w organizmie ludzkim muszą przetrwać w środowisku, gdzie żelazo jest związane z białkami, takimi jak hemoglobina, transferyna, laktoferyna i ferrytyna. Niezwiązane żelazo występuje w bardzo niskich stężeniu około 10-24 mol/l. W takich warunkach efektywne siderofory odgrywają dużą rolę w przetrwaniu bakterii.
Strategia konia trojańskiego polega na wykorzystaniu sideroforów jako transporterów dla substancji przeciwbakteryjnych. Podejście to pozwala na selektywny transport antybiotyków do szczepów opornych bakterii Gram-ujemnych. W ostatnich latach opracowane zostały sideromycyny, czyli koniugaty między sideroforami a odpowiednimi antybiotykami. Siderofor zawarty w sideromycynach nie traci zdolności chelatujących i po utworzeniu kompleksu z jonami Fe3+ (antybiotyk-siderofor-żelazo), selektywnie oddziałuje z receptorami sideroforowymi występującymi na powierzchni komórki bakteryjnej, a następnie jest aktywnie transportowany przez błonę zewnętrzną.
Zaletami sideromycyn w porównaniu do zwykłych antybiotyków są:
Przykłady naturalnie występujących sideromycyn :
Terapia chelatująca.
Organizm ludzki nie ma skutecznych mechanizmów usuwania nadmiaru żelaza, dlatego opracowywane są preparaty z sideroforami, które mogą stanowić innowacyjne rozwiązanie w leczeniu chorób związanych z nadmiarem żelaza, np. hemochromatozy.
W takich schorzeniach, jak talasemia i anemia sierpowata, standardowo wykonywane są okresowe transfuzje krwi. Często konieczne jest przeprowadzenie powtórnej transfuzji krwi, co prowadzi do przeładowania żelazem. Ulega ono kumulacji w ważnych narządach, takich jak mózg, serce i wątroba. Skuteczna terapia z zastosowaniem chelatorów pozwoli na stabilizację poziomu żelaza i uniknięcie skutków ubocznych związanych z jego nadmiarem.Do 2008 r. FDA zatwierdziło następujące siderofory: deferoksamina (Desferal, DFO), deferazyroks (Exjade, DFX) i najnowszy deferypron (Ferriprox, DFP).
Działanie przeciwmalaryczne.
Niektóre siderofory wykazują działanie przeciwmalaryczne, a zatem oddziałują na pasożyta "Plasmodium falciparum". Taką aktywność odnotowano dla sideroforów produkowanych przez szczepy bakterii "Klebsiella pneumoniae" i sideroforu desferrioksamina B wytwarzanego przez "Streptomyces pilosus". Desferrioksamina B przenika do wnętrza komórki pasożyta i w wyniku działania chelatującego powoduje drastyczny spadek żelaza.
Zastosowanie w terapii przeciwnowotworowej.
Żelazo odgrywa istotną rolę w proliferacji komórkowej, dlatego takie chelatory żelaza, jak siderofory mogą mieć korzystny wpływ na efekt w leczeniu raka. W przypadku zastosowania desferrioksaminy odnotowano znaczne zmniejszenie wzrostu nowotworów złośliwych u pacjentów z neuroblastomą lub białaczką. Oprócz tego w terapii przeciwnowotworowej stosowane mogą być następujące siderofory: deksrazoksan, otrensox, desferrieksocheliny, desferrytiocyna i tachpirydyna. Siderofory są również przydatne w usuwaniu nadmiaru żelaza w surowicy niezwiązanego z transferyną, którego obecność może wynikać z zastosowanej chemioterapii.
Kompleksy sideroforów z jonami metali.
Ze względu na strukturę chemiczną ugrupowań koordynujących (hydroksamowe, katecholowe, aminokarboksylowe lub mieszane) siderofory tworzą trwalsze kompleksy z jonami żelaza w porównaniu z innymi naturalnie występującymi jonami metali, takimi jak: Zn2+, Cu2+, Ca2+, Mg2+ czy Al3+. Siderofory, naturalne oraz syntetyczne, mogą również tworzyć związki kompleksowe z jonami takich metali, jak gal, chrom, ołów, mangan, kadm, wanad i ind.

</doc>
<doc id="753453" url="https://pl.wikipedia.org/wiki?curid=753453" title="Godło Ukraińskiej SRR">
Godło Ukraińskiej SRR

Godło Ukraińskiej Socjalistycznej Republiki Radzieckiej zawierało typowe elementy godeł republik związkowych ZSRR: umieszczony w centralnym punkcie godła sierp i młot – symbol sojuszu robotniczo chłopskiego oraz najważniejszy element godła Związku Radzieckiego, a także wschodzące słońce – mające wyrażać świt, początek nowej ery w życiu kraju. Oba te elementy umieszczone były na tle czerwonej tarczy. Całość otoczona była przez wieniec złożony ze stylizowanych kłosów pszenicy. Umieszczenie symbolu zboża w godle z jednej strony podkreślało znaczenie rolnictwa dla kraju oraz symbolizowało dobrobyt, a z drugiej – nawiązywało do graficznego wyglądu godła ZSRR i godła Rosyjskiej FSRR. U góry, u zbiegu obu wieńców umieszczono czerwoną pięcioramienną gwiazdę – oznaczającą zwycięstwo komunizmu w pięciu częściach świata. Wieńce przepasane były czerwonymi wstęgami, na których umieszczone było wezwanie do jedności proletariatu: 
"Proletariusze wszystkich krajów, łączcie się!" w językach ukraińskim "Пролетарі всіх країн, єднайтеся!" i rosyjskim "Пролетарии всех стран, соединяйтесь!". U dołu, także na czerwonej wstędze znajdowała się częściowo skrócona nazwa republiki w języku ukraińskim Українська PCP (skrót od "Українська Радянська Соціалістична Республіка" – "Ukraińska Socjalistyczna Republika Radziecka").
Godło to obowiązywało w praktycznie niezmienionej formie od czasu utworzenia Ukraińskiej SRR, tj. przełomu lat 1918/19 (oficjalnie od 14 marca 1919 r.) do czasu odzyskania niepodległości przez Ukrainę na początku lat 90., a jedynymi korektami było zmiany napisu z nazwą kraju: pierwotnie było to У. С. Р. Р., od 1923 – У. С. С. Р., od 1929 – ponownie У. С. Р. Р., od 1937 – У. Р. С. Р.. Ostatecznie 21 listopada 1949 r. przyjęto wersję Українська P. C. P. .

</doc>
<doc id="753457" url="https://pl.wikipedia.org/wiki?curid=753457" title="Konstantin Sakajew">
Konstantin Sakajew

Konstantin Rufowicz Sakajew, ros. Константин Руфович Сакаев (ur. 13 kwietnia 1974 w Leningradzie) – rosyjski szachista, arcymistrz od 1993 roku.
Kariera szachowa.
Jest dwukrotnym mistrzem świata juniorów, z lat 1990 (Singapur, w kategorii do lat 16) i 1992 (Duisburg, do lat 18). W roku 1993 zajął I miejsce w Dosze, a w 1995 podzielił I-II lokatę (wraz z Piotrem Swidlerem) w mistrzostwach Sankt Petersburga. Sukces ten powtórzył dwa lata później, dzieląc I miejsce razem z Aleksandrem Chalifmanem oraz Konstantinem Asiejewem. W tym samym roku zwyciężył w otwartym turnieju "Komercni Banka" w Pardubicach oraz w memoriale Michaiła Czigorina w Sankt Petersburgu. W roku 1998 podzielił I-IV miejsce w indywidualnych mistrzostwach Rosji w Soczi, a w następnym roku w mistrzostwach kraju rozegranych w Moskwie zdobył złoty medal. W roku 2001 zwyciężył w memoriale Paula Keresa w Vancouver. W 2003 zajął VI miejsce na rozegranych w Stambule mistrzostwach Europy. W 2005 triumfował w otwartym turnieju "Politiken Cup" w Kopenhadze. W tym samym roku awansował do najlepszej szesnastki w Pucharze Świata w Chanty-Mansijsku, ale w meczu o awans do czołowej ósemki uległ Gacie Kamskiemu.
Czterokrotnie wystąpił w mistrzostwach świata FIDE, rozgrywanych systemem pucharowym:
W latach 1994–2000 trzykrotnie wystąpił na szachowych olimpiadach, zdobywając wraz z drużyną 3 medale: 2 złote (1998 i 2000) oraz brązowy (1994). W swoim dorobku posiada również 2 medale zdobyte na drużynowych mistrzostwach świata, które zdobył w roku 2001 w Erywaniu (srebrny wraz z drużyną oraz złoty za indywidualny wynik na V szachownicy).
Najwyższy ranking w dotychczasowej karierze osiągnął 1 stycznia 2005 r., z wynikiem 2677 punktów zajmował wówczas 26. miejsce na światowej liście FIDE.

</doc>
<doc id="753460" url="https://pl.wikipedia.org/wiki?curid=753460" title="Stępa">
Stępa

Stępa (lub moździerz kaszarski) – urządzenie używane do obłuskiwania i kruszenia ziarna na kaszę. Składa się z wysokiego, wąskiego naczynia wydrążonego w kamieniu lub drewnie (rodzaj moździerza) i drewnianego ubijaka zwanego "stęporem". Często dolna, robocza powierzchnia stępora nabijana była metalowymi ćwiekami.

</doc>
<doc id="753461" url="https://pl.wikipedia.org/wiki?curid=753461" title="Moździerz kaszarski">
Moździerz kaszarski



</doc>
<doc id="753467" url="https://pl.wikipedia.org/wiki?curid=753467" title="Kaukomieli">
Kaukomieli



</doc>
<doc id="753468" url="https://pl.wikipedia.org/wiki?curid=753468" title="Ahti">
Ahti



</doc>
<doc id="753469" url="https://pl.wikipedia.org/wiki?curid=753469" title="Kauko">
Kauko



</doc>
<doc id="753470" url="https://pl.wikipedia.org/wiki?curid=753470" title="Sukces">
Sukces

 

</doc>
<doc id="753472" url="https://pl.wikipedia.org/wiki?curid=753472" title="Saarelainen">
Saarelainen



</doc>
<doc id="753473" url="https://pl.wikipedia.org/wiki?curid=753473" title="Mimerikki">
Mimerikki



</doc>
<doc id="753474" url="https://pl.wikipedia.org/wiki?curid=753474" title="Pimentola">
Pimentola



</doc>
<doc id="753475" url="https://pl.wikipedia.org/wiki?curid=753475" title="Pohia">
Pohia



</doc>
<doc id="753477" url="https://pl.wikipedia.org/wiki?curid=753477" title="Sariola">
Sariola

Sariola – niemiecka grupa muzyczna założona w 2005.
W swoich utworach grupa łączy elementy black metalu, metalu symfonicznego i muzyki poważnej, operowego głosu Silenia Tyrvenis, a następnie Loreley.

</doc>
<doc id="753478" url="https://pl.wikipedia.org/wiki?curid=753478" title="Ulappala">
Ulappala



</doc>
<doc id="753479" url="https://pl.wikipedia.org/wiki?curid=753479" title="Kuippana">
Kuippana



</doc>
<doc id="753482" url="https://pl.wikipedia.org/wiki?curid=753482" title="Suvantolainen">
Suvantolainen



</doc>
<doc id="753483" url="https://pl.wikipedia.org/wiki?curid=753483" title="Väinö">
Väinö



</doc>
<doc id="753490" url="https://pl.wikipedia.org/wiki?curid=753490" title="Synagoga Vinohradská w Pradze">
Synagoga Vinohradská w Pradze



</doc>
<doc id="753497" url="https://pl.wikipedia.org/wiki?curid=753497" title="Bitwa koło wyspy Valcour">
Bitwa koło wyspy Valcour

Bitwa koło wyspy Valcour – starcie zbrojne, które miało miejsce 11 października 1776 pomiędzy Brytyjczykami a Amerykanami w przesmyku pomiędzy wyspą Valcour a lądem stałym na jeziorze Champlain, w trakcie rewolucji amerykańskiej.
Bitwa określana jest mianem pierwszej bitwy w historii US Navy. Pomimo że wynikiem bitwy było zniszczenie wielu jednostek amerykańskich, uniemożliwiła ona Brytyjczykom rozłam trzynastu kolonii w przeciągu roku i przyczyniła się pośrednio do militarnej porażki Brytyjczyków w roku 1777 w bitwie pod Saratogą.
Sytuacja strategiczna na froncie nakazywała Brytyjczykom zajęcie fortów: Crown Point i Ticonderoga. Umożliwiałoby to im w dalszej kolejności zaatakowanie kolonistów w dolinie rzeki Hudson. W tym celu Anglicy byli zmuszeni wysłać swoje oddziały na odległość 150 km od doliny Rzeki Świętego Wawrzyńca. Ze względu na fatalną jakość dróg, zdecydowano się przetransportować żołnierzy drogą wodną przez jezioro Champlain. Większość mniejszych jednostek na tym jeziorze znajdowała się w rękach kolonistów, co bardzo utrudniało przeprawę Brytyjczykom. W związku z tym zdecydowali się oni na budowę silnej floty. Również Amerykanie rozpoczęli budowę jednostek zdolnych toczyć walki z okrętami Anglików.
Budując okręty, Brytyjczycy wykorzystali pracę swoich doświadczonych stoczniowców oraz przetransportowane z Wielkiej Brytanii gotowe elementy. Dodatkowo rozebrali i następnie ponownie wodowali 180-tonowy okręt. Ostatecznie flota brytyjska w liczbie 30 jednostek była dwukrotnie większa od amerykańskiej.
Amerykanami dowodził Benedict Arnold, mający pewne doświadczenie marynarskie, gdyż wcześniej był kupcem morskim w Connecticut. Zdecydował on roztropnie, aby zaatakować Brytyjczyków w wąskim przesmyku koło stałego lądu, gdzie przewaga liczebna wroga nie mogłaby być swobodnie wykorzystana, a mniejsze umiejętności jego niedoświadczonych marynarzy nie odgrywałyby większej roli.
Bitwa nie szła jednak Amerykanom po myśli, aż do zapadnięcia zmierzchu. Arnold polecił swojej flocie zepchnięcie przeciwnika w pobliże wybrzeża, gdzie dostać się ona miała pod ogień artylerii amerykańskiej z pobliskich fortów. Pogoda jednak nie sprzyjała Amerykanom, wobec czego Arnold wpłynął ze swoją flotą w płytkie wody Buttonmold Bay, które były niedostępne dla ciężkich jednostek brytyjskich. Po wpłynięciu do zatoki, ludzie Arnolda wyładowali z okrętów działa, proch i cały sprzęt, po czym pieszo wycofali się w kierunku Crown Point.
Pomimo oczyszczenia jeziora z jednostek amerykańskich i pogorszenia się pogody, dowódca brytyjski sir Guy Carleton, nie miał innego wyboru, jak przełożyć kolejne ataki na Crown Point oraz Fort Ticonderoga o cały rok.

</doc>
<doc id="753499" url="https://pl.wikipedia.org/wiki?curid=753499" title="Wilgotnica krótkospora">
Wilgotnica krótkospora



</doc>
<doc id="753517" url="https://pl.wikipedia.org/wiki?curid=753517" title="Exsurge Domine">
Exsurge Domine

Exsurge Domine ("Powstań Panie") – bulla papieska wydana przez Leona X 15 czerwca 1520 roku zawierająca potępienie poglądów i działań Marcina Lutra.
Tło powstania Exsurge Domine.
W następstwie debaty lipskiej Eck zrozumiał konsekwencje, jakie dla papiestwa i Kościoła rzymskiego mają nauki Lutra i na jesień 1520 roku wyjechał do Rzymu, gdzie starał się, przez jakiś czas bezskutecznie, doprowadzić do potępienia Lutra i jego zwolenników. 
Efektem jego energicznych zabiegów, do których włączyli się kardynałowie: Hieronim Aleander, de Vio, Sylwester de Prierio oraz Campeggio, były cztery posiedzenia konsystorza, na których opracowano bullę Exsurge Domine. Eck otrzymał godność nuncjusza papieskiego i był jedną z trzech osób, którym powierzono nadzór nad promulgacją i wykonaniem tej bulli.
Treść bulli.
Bulla "Exsurge Domine" nakazywała zwolennikom reformacji odwołania 41 błędów Lutra wyciągniętych z różnych jego pism. Odwołanie to miało nastąpić w ciągu 60 dni, a w razie braku odwołania grożono nałożeniem na opornych kar kościelnych. 
Wśród potępionych nauk Lutra znajdowały się następujące twierdzenia:
Promulgacja i wykonanie bulli.
Promulgacja i wykonanie Exsurge Domine przebiegała w Europie Zachodniej bez przeszkód, jednak w Wiedniu i w północnych Niemczech (m.in. na uniwersytetach w Lipsku, Erfurcie, Wittenbergii) bulla została przyjęta z wrogością, a nawet odrzucona i zniszczona. 
Sam Marcin Luter spalił bullę publicznie 10 grudnia 1520 r. w Wittenberdze, zaś Leon X w odpowiedzi opublikował 3 stycznia 1521 r. bullę: "Decet Romanum Pontificem", ekskomunikującą Marcina Lutra.

</doc>
<doc id="753518" url="https://pl.wikipedia.org/wiki?curid=753518" title="Wilgotnica kulistozarodnikowa">
Wilgotnica kulistozarodnikowa



</doc>
<doc id="753520" url="https://pl.wikipedia.org/wiki?curid=753520" title="Wilgotnica łagodna">
Wilgotnica łagodna



</doc>
<doc id="753523" url="https://pl.wikipedia.org/wiki?curid=753523" title="Christian Lacroix">
Christian Lacroix

Christian Marie Marc Lacroix (ur. 16 maja 1951 w Arles, we Francji) – francuski projektant mody, założyciel domu mody sygnowanego jego imieniem i nazwiskiem.
Życiorys.
Studiował historię sztuki. Zawodowo projektowaniem zajmuje się od lat 80. W 1981 rozpoczął pracę u Patou; był także asystentem w domu mody Hermès oraz Tokyo Imperial Court. Przez pewien czas pracował dla teatru. Widoczne w jego obecnych projektach haute couture jest uchwycenie stylu strojów używanych na scenie teatralnej. W roku 1987 założył własny dom mody.
W latach 2002–2005 był dyrektorem artystycznym we włoskim domu mody Emilio Pucci. Zaprojektował wiele sukien dla hollywoodzkich sław.
Dom mody który stworzył należy do francuskiej grupy dóbr luksusowych LVMH.
Stworzył dla firmy kosmetycznej Avon zapach o nazwie "Rouge" (damski) i "Noir" (męski) w 2007 roku oraz Absynthe (damski i męski) w roku 2009.

</doc>
<doc id="753526" url="https://pl.wikipedia.org/wiki?curid=753526" title="Pilars de Pilar">
Pilars de Pilar



</doc>
<doc id="753529" url="https://pl.wikipedia.org/wiki?curid=753529" title="Pilars">
Pilars



</doc>
<doc id="753531" url="https://pl.wikipedia.org/wiki?curid=753531" title="Wilgotnica włoska">
Wilgotnica włoska

Wilgotnica włoska ("Hygrocybe reidii" Kühner) – gatunek grzybów z rodziny wodnichowatych ("Hygrophoraceae").
Systematyka i nazewnictwo.
Pozycja w klasyfikacji według Index Fungorum: "Hygrocybe, Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Nazwę polską podała Barbara Gumińska w 1997 r. 
Występowanie i siedlisko.
Opisano występowanie wilgotnicy włoskiej tylko w Europie i Australii. W Polsce jest rzadka. W piśmiennictwie naukowym do 2003 r. podano tylko 3 stanowiska na terenie Polski (w Beskidzie Niskim, Beskidzie Sądeckim i w Pieninach). Znajduje się na "Czerwonej liście roślin i grzybów Polski". Ma status E – gatunek zagrożony wymarciem, którego przeżycie jest mało prawdopodobne, jeśli nadal będą działać czynniki zagrożenia. Znajduje się na listach gatunków zagrożonych także w Czechach, Niemczech, Holandii, Słowacji. W Polsce od 2014 r. jest objęty ochroną częściową grzybów.
Rośnie na ziemi, na łąkach, pastwiskach.

</doc>
<doc id="753533" url="https://pl.wikipedia.org/wiki?curid=753533" title="Copa América 1920">
Copa América 1920

Copa América 1920 – czwarte mistrzostwa kontynentu południowoamerykańskiego, odbyły się w dniach 11 września – 3 października 1920 roku w Chile. Uczestniczyły w nich cztery reprezentacje (te same co dotychczas): Argentyny, Urugwaju, Brazylii i Chile. Grano systemem każdy, z każdym, a o zwycięstwie w turnieju decydowała końcowa tabela.
Podsumowanie.
Wyniki.
"Wszystkie mecze rozgrywano w Valparaíso na stadionie Sporting Club"
Tabela końcowa.
Czwartym triumfatorem turnieju Copa América został po raz trzeci zespół Urugwaju.

</doc>
<doc id="753536" url="https://pl.wikipedia.org/wiki?curid=753536" title="Ar’ara ba-Negew">
Ar’ara ba-Negew

Ar’ara ba-Negew (hebr. ערערה-בנגב; arab. عرعرة) – samorząd lokalny położony w Dystrykcie Południowym, w Izraelu. Leży w północnej części pustyni Negew.
Historia.
Osada powstała w 1982 w ramach rządowego projektu rozwoju społeczności beduińskich na Negewie.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 12,5 tys. mieszkańców.
Populacja miasta pod względem wieku:
Komunikacja.
Na południowy zachód od miasteczka przebiega droga ekspresowa nr 25 (Nachal Oz-Beer Szewa-Arawa).

</doc>
<doc id="753540" url="https://pl.wikipedia.org/wiki?curid=753540" title="Zdesław">
Zdesław

Zdesław – książę Dalmacji w roku 864 i w latach 878–879, pochodził z dynastii Trpimirowiczów.
Życiorys.
Zdesław był synem Trpimira. Po śmierci Trpimira w 864 roku doszło do wybuchu powstania kierowanego przez chorwackiego szlachcica z Knina – Domagoja. Zdesław zbiegł z kraju wraz ze swym bratem Mutimirem. Zdesławowi udało się przywrócić swą władzę z pomocą Bizantyjczyków w 878 roku. W zamian za pomoc książę Dalmacji uznawał senioralną władzę cesarza bizantyjskiego Bazylego I. W roku 879 Zdesław został zabity w okolicach Knina przez krewnego Domagoja, Branimira, wspieranego przez papiestwo, niechętnie patrzące na wzrost potęgi Bizancjum.

</doc>
<doc id="753542" url="https://pl.wikipedia.org/wiki?curid=753542" title="Chura">
Chura

Chura (hebr. חורה; arab. حورة) – samorząd lokalny położony w Dystrykcie Południowym, w Izraelu. Leży w północnej części pustyni Negew, w odległości 13 km na północny wschód od Beer Szewy.
Historia.
Osada powstała w 1989 w ramach rządowego projektu rozwoju społecznosci beduińskich na Negewie. W 1996 otrzymała status samorządu lokalnego.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 10,0 tys. mieszkańców, wszyscy Beduini.
Populacja miasta pod względem wieku:
Komunikacja.
Przy miasteczku przebiega droga ekspresowa nr 31 (Eszel ha-Nasi-Newe Zohar).

</doc>
<doc id="753550" url="https://pl.wikipedia.org/wiki?curid=753550" title="Carl Tielsch">
Carl Tielsch

Carl Robert Tielsch (1815-1882) – radca handlowy i kupiec, urodzony w Źródłach koło Środy Śląskiej, założył w 1845 roku manufakturę porcelany w Starym Zdroju (Altwasser).
Manufaktura Porcelany Carl Tielsch &amp; Co..
Zachęcony wynikami Carla Kristera, w 1845 roku kupiec Carl Tielsch wraz ze swoim cichym wspólnikiem wrocławskim bankierem Gideonem von Wallenberg również założył fabrykę porcelany, którą zlokalizowano w pobliskiej miejscowości Stary Zdrój (obecnie dzielnica Wałbrzycha). Otrzymała ona nazwę "Carl Tielsch &amp; Co", a jej szczytowy okres świetności przypadł na lata 1860-1900. W 1882 roku Carl Tielsch zmarł i spoczął na Cmentarzu komunalnym na ul. Przemysłowej w Wałbrzychu. Fabrykę przejął jego syn Egmont Tielsch.

</doc>
<doc id="753559" url="https://pl.wikipedia.org/wiki?curid=753559" title="Julius Lippmann">
Julius Lippmann

Julius Lippmann (ur. 22 lipca 1864 w Gdańsku, zm. 1934 w Berlinie) – niemiecki polityk.
Z zawodu prawnik. Początkowo członek Postępowej Partii Ludowej, a od 1918 Niemieckiej Partii Demokratycznej. W latach 1908-1919 deputowany w Izbie Posłów pruskiego parlamentu, w latach 1919/1920 członek zgromadzenia narodowego Republiki Weimarskiej. Od 1892 roku związany ze Szczecinem, w latach 1900-1919 radny miejski. Nadprezydent prowincji Pomorze w latach 1919-1930.

</doc>
<doc id="753569" url="https://pl.wikipedia.org/wiki?curid=753569" title="Getting Smile">
Getting Smile

Getting Smile – wydany w 1983 roku w Japonii mini-album, zawierający sześć nagrań grupy Smile, która poprzedziła grupę Queen. W nagraniach można się doszukać elementów, które charakteryzowały późniejsze nagrania Queen. Płytę wydał japoński oddział firmy Mercury, z którą związali się członkowie Smile. W utworze "Blag" znajduje się solo gitarowe, które później przeniesiono (z drobnymi zmianami) do "Brighton Rock" z albumu "Sheer Heart Attack" z 1974 roku, a utwór "April Lady" jest utrzymany w nastroju wspaniałych ballad Queen, nagranych przez zespół w latach 1973-1978.

</doc>
<doc id="753570" url="https://pl.wikipedia.org/wiki?curid=753570" title="Alkohol allilowy">
Alkohol allilowy

Alkohol allilowy, – organiczny związek chemiczny, najprostszy alkohol nienasycony, pierwszy z szeregu homologicznego alkenoli.
Jest produktem metabolizmu alliiny, siarkoorganicznego związku występującego m.in. w czosnku (powstaje np. podczas rozcierania cebuli czosnku).
Stosuje się go w syntezie gliceryny, akroleiny i estrów zapachowych.

</doc>
<doc id="753574" url="https://pl.wikipedia.org/wiki?curid=753574" title="Rogowiak kolczystokomórkowy">
Rogowiak kolczystokomórkowy

Rogowiak kolczystokomórkowy (łac. "keratoacanthoma") – stan rzekomonowotworowy charakteryzujący się szybkim wzrostem i samoistnym ustępowaniem. Histologicznie i klinicznie podobny do raka kolczystokomórkowego. Wywodzi się z komórek mieszka włosowego.
Epidemiologia.
Występuje częściej u mężczyzn, częściej wśród ludzi rasy białej, zwykle powyżej 50 roku życia.
Etiopatogeneza.
Uważa się, że do czynników indukujących powstanie rogowiaka należą:
Objawy i przebieg.
"Rogowiak kolczystokomórkowy" objawia się jako kopulasty guz lub guzek, średnicy od 1 do kilku centymetrów, zazwyczaj pojedynczy, nie różniący się barwą od skóry otaczającej, niekiedy perlisty. W części środkowej guza znajduje się kraterowate zagłębienie wypełnione masami rogowymi. Zmiana powstaje na skórze niezmienionej, w przeciwieństwie do raków skóry. Najczęstsza lokalizacja to twarz, grzbiety rąk.
Przebieg jest wielomiesięczny, zwykle po półrocznym wzroście guza zmiana się samoistnie cofa z pozostawieniem zanikowej blizny.
Bardzo rzadka odmiana rogowiaka, tzw. odmiana Grzybowskiego, charakteryzuje się mnogimi zmianami i bardzo przewlekłym przebiegiem.
Leczenie.
Na ogół nie wymaga leczenia, ale konieczna jest biopsja i ocena histologiczna w celu potwierdzenia diagnozy. Metody leczenia to chirurgiczne usunięcie, łyżeczkowanie lub krioterapia. W przypadku nasilonych zmian poprawę uzyskuje się stosowaniem doustnych retinoidów.

</doc>
<doc id="753579" url="https://pl.wikipedia.org/wiki?curid=753579" title="Mlada Maria">
Mlada Maria

Mlada (imię zakonne Maria) (ur. po 935, zm. 9 kwietnia 994) – czeska księżniczka, córka Bolesława Srogiego, zakonnica.
Życiorys.
Prawdopodobnie już we wczesnej młodości otrzymała staranne wykształcenie. Za panowania papieża Jana XIII przebywała w Rzymie w celu uzyskania biskupstwa dla Czech, na co otrzymała zgodę papieża w liście pochodzącym najprawdopodobniej z 967. Podczas pobytu w Rzymie uzyskała również godność opatki zakonu benedyktynek pod imieniem Marii oraz zgodę na założenie klasztoru tej regułu przy kościele św. Jerzego w Pradze.

</doc>
<doc id="753582" url="https://pl.wikipedia.org/wiki?curid=753582" title="Maximum Obduction">
Maximum Obduction



</doc>
<doc id="753588" url="https://pl.wikipedia.org/wiki?curid=753588" title="Fingerabdruck">
Fingerabdruck

Fingerabdruck, palcówka (niem. "Personalausweis") – policyjne stwierdzenie ewidencji ludności, także niemiecki dowód osobisty wprowadzony na terenach okupowanej Polski w listopadzie 1939 roku. Dowody były wprowadzone w celu uporządkowania spraw meldunkowych na terenie Polski oraz poszerzenia bazy rekrutacyjnej Wehrmachtu. 
Fingerabdruck w dosłownym tłumaczeniu oznacza "odcisk palca", nazwy tej nie używali funkcjonariusze niemieccy. Był pierwszym powszechnie posiadanym dowodem osobistym wśród ludności na ziemiach polskich.
Dane zawarte w dowodzie: 
Fingerabdruck był uwierzytelniany odciskiem kciuka i własnoręcznym podpisem. Zgodnie z prawem należało ten dowód nosić przy sobie oraz okazać go na żądanie funkcjonariuszy niemieckiej policji. Dowody były podstawą do otrzymywania kart żywnościowych. 
Górny Śląsk.
Niemieckie władze w Katowicach, w listopadzie 1939, wprowadziły zarządzenie dotyczące policyjnej rejestracji ludności. Spis miał być przeprowadzony jedynie przez funkcjonariuszy policji, jednak z powodu zbyt małej ich liczby przydzielono im grupę pomocników. Występowały przypadki ustalania narodowości przez niemieckich funkcjonariuszy policji (zwanych na Śląsku "szupokami") według własnego uznania. Wpisy w kwestionariuszu, w którym osoby podawały narodowość śląską i/lub etnolekt śląski, były przez urzędników skreślane i zastępowane niemiecką lub polską narodowością/językiem. Taką możliwość dano mieszkańcom na Śląsku Cieszyńskim za namową niemieckich ekspertów i kożdoniowców. W powiecie cieszyńskim taką narodowość podało 126 593 mieszkańców (44%), a w bielskim 30 451 (13%).

</doc>
<doc id="753590" url="https://pl.wikipedia.org/wiki?curid=753590" title="Letícia Birkheuer">
Letícia Birkheuer

Letícia Birkheuer (ur. 25 kwietnia 1978 w Passo Fundo, Rio Grande do Sul, Brazylia) – brazylijska modelka.
Leticia Birkheuer jako modelka zadebiutowała w 1996 roku w São Paulo. Początkowo pracowała tylko na rynku brazylijskim. Od 1998 roku stopniowo zaczęła podpisywać kontrakty międzynarodowe, począwszy od Nowego Jorku, poprzez Paryż, po Tokio. Prezentowała kolekcje takich projektantów i domów mody jak: Alexander McQueen, Balenciaga, Calvin Klein, Givenchy, Helmut Lang, Hussein Chalayan, Lanvin, Missoni, Pucci, Sonia Rykiel, Donna Karan, Emmanuel Ungaro, Fendi, Givenchy, Moschino, Sonia Rykiel, Versace, Christian Dior, Celine, Devota &amp; Lomba, Dolce &amp; Gabbana, Viktor &amp; Rolf, Yves Saint Laurent, Giorgio Armani, Kenzo. 
W 2003 roku w Paryżu brała udział w pokazach Haute Couture: 
Anne Valerie Hash, Christiana Lacroix, Elie Saab oraz Givenchy. Pojawiła się na okładkach brazylijskiego i argentyńskiego wydania magazynu Elle oraz hiszpańskiego magazynu mody Telva.

</doc>
<doc id="753592" url="https://pl.wikipedia.org/wiki?curid=753592" title="Czas połowicznego zaniku">
Czas połowicznego zaniku



</doc>
<doc id="753593" url="https://pl.wikipedia.org/wiki?curid=753593" title="Instytut Propagandy Sztuki">
Instytut Propagandy Sztuki

Instytut Propagandy Sztuki (IPS) – instytucja kultury działająca w latach 1930–1939 w Warszawie, utworzona z inicjatywy artystów i historyków sztuki w celu propagowania polskiej sztuki nowoczesnej. 
Pierwsza siedziba IPS mieściła się w kamienicy Baryczków na Rynku Starego Miasta. W grudniu 1931 otwarto nowo wybudowany pawilon Instytutu przy ul. Królewskiej 13.
Opis.
Instytut stanowił w momencie powołania opozycję wobec konserwatywnego Towarzystwa Zachęty Sztuk Pięknych. Profil IPS zmienił się nieco w drugiej połowie lat 30., kiedy obok działalności czysto wystawienniczej (organizacja tzw. Salonów IPS) zaczęto prowadzić również prace o charakterze naukowym, popularyzatorskim oraz dokumentacyjnym. Współzałożycielami i kolejnymi kierownikami IPS byli Władysław Skoczylas (1930–1932), Karol Stryjeński (1932), Bohdan Pniewski (1934–1935) i Juliusz Starzyński (1935–1939). Współtwórcą IPS był również popularyzator i krytyk sztuki Jerzy Warchałowski.
Instytut pełnił również w przedwojennej Warszawie funkcję towarzyską. W pawilonie wystawienniczym IPS, z inicjatywy Stanisława Rzeckiego, utworzono kawiarnię, która stała się z czasem jedną z cenionych przez artystów malarzy oraz poetów kawiarni warszawskich. Od 1937 IPS wydawał czasopismo „Nike”.
Do tradycji naukowej IPS odwołuje się Instytut Sztuki Polskiej Akademii Nauk. Obiema tymi placówkami kierował Juliusz Starzyński.

</doc>
<doc id="753596" url="https://pl.wikipedia.org/wiki?curid=753596" title="Martín Palermo">
Martín Palermo

Martín „Titán” Palermo (ur. 7 listopada 1973 w La Placie) – argentyński piłkarz pochodzenia włoskiego, występował na pozycji napastnika, trener piłkarski.
Kariera klubowa.
Piłkarz jest wychowankiem Estudiantes La Plata, w którym grał od siódmego roku życia.
Latem 1997 roku został piłkarzem stołecznego Boca Juniors. Eksplozja formy piłkarza nastąpiła wraz z przejęciem klubu przez Carlosa Bianchiego latem 1998. Nowy trener zmienił ustawienie zespołu na 1-4-3-1-2, w którym Palermo zajął miejsce w ataku razem z Guillermo Barros Schelotto. Efekty były natychmiastowe - klub wywalczył mistrzostwo kraju, a Palermo został królem strzelców rozgrywek z rekordowymi dwudziestoma bramkami. W czerwcu 2000 roku "Xeneizes" zdobyli Copa Libertadores, a w grudniu dołożyli do tego Puchar Interkontynentalny. Palermo był bohaterem finałowego spotkania z Realem Madryt (2:1) w którym zdobył dwa gole. W styczniu 2001 Argentyńczyka został piłkarzem hiszpańskiego Villarealu za kwotę 7,6 miliona euro. Na Starym Kontynencie forma strzelecka zawodnika była znacznie słabsza, a morale piłkarza upadły wraz ze złamaniem nogi na początku listopada 2001 roku, którego nabawił się w czasie świętowania zdobytego gola. Po odejściu z drużyny "Żółtej Łodzi Podwodnej", krótko i bez sukcesów grał jeszcze w Realu Betis i Deportiovo Alaves. 
Latem 2004 roku powrócił do Boca. Jego drugi pobyt był równie udany jak i pierwszy - zdobyte trzy mistrzostwa Argentyny i kolejny triumf w Copa Libertadores w 2007 roku. Karierę piłkarską zakończył w wieku 38 lat. Ostatnim rozegranym spotkaniem w karierze zawodnika był ligowy mecz z Gimnasia La Plata (2:2) w którym zaliczył asystę na wagę remisu w ostatniej minucie gry.
Kariera reprezentacyjna.
W kadrze narodowej zadebiutował w spotkaniu przeciwko Wenezueli w 1999 roku. Napastnik szybko zyskał uznanie trenera Marcelo Bielsy, który powołał go na turniej Copa America w 1999 roku. Palermo zdobył na turnieju trzy golę, a "Albicelestes" odpali w ćwierćfinale z Brazylią (1:2). Na szczególną uwagę zasługuję jego wyczyn ze spotkania z Kolumbią w którym zmarnował on trzy rzuty karne, dzięki czemu trafił do Księgi Rekordów Guinnessa. 
Palermo wrócił do kadry "Albicelestes" wraz z objęciem stanowiska selekcjonera przez Diego Maradonę. Po dziesięciu latach przerwy napastnik został powołany na mecz eliminacji do Mistrzostw Świata w RPA na mecz z Paragwajem. W 2010 roku znalazł się w kadrze Argentyny na Mistrzostwa Świata 2010. W spotkaniu grupowym przeciwko Grecji zdobył gola, co uczyniło go najstarszym strzelcem gola dla Argentyny na mundialu.
Łącznie w reprezentacji Argentyny zaliczył 15 występów i strzelił 9 goli.
Kariera trenerska.
W listopadzie 2012 roku, Palermo został wybrany na trenerem Godoy Cruz, funkcję tę pełnił jednak tylko przez rok. 
Następnie przez sezon prowadził Arsenal Sarandí, a później chilijskie Union Espaniola, z którym zdobył wicemistrzostwo kraju. 
W 2019 roku prowadził meksykański CF Pachuca. 
Od listopada 2020 jest trenerem chilijskiego Curicó Unido.
Sukcesy.
Piłkarz.
Estudiantes
Boca Juniors
Indywidualne

</doc>
<doc id="753599" url="https://pl.wikipedia.org/wiki?curid=753599" title="Julianna Imai">
Julianna Imai

Juliana Imai (ur. 25 lutego 1985 w Cruzeiro do Oeste, Paraná, Brazylia) – brazylijska modelka.
Zaczęła występować na wybiegach w 2004 roku. Pracowała m.in. w Mediolanie dla Bottega Veneta, Dolce &amp; Gabbana i Giorgio Armaniego, w Paryżu dla Alexandra McQueena, Christiana Diora, Viktora &amp; Rolfa i Vivienne Westwood. Pracowała również w Barcelonie, Amsterdamie i Seattle.
Jej fotografie ukazały się m.in. w brazylijskich edycjach „Elle” (2006 i 2007) i „Maire Claire” (2006) oraz chińskiego „Vogue” (2007). W 2007 roku była modelką Victoria’s Secret. W 2008 roku pojawiła się w „Marie Claire”.

</doc>
<doc id="753601" url="https://pl.wikipedia.org/wiki?curid=753601" title="Nowa Synagoga Libeňska w Pradze">
Nowa Synagoga Libeňska w Pradze

Nowa Synagoga Libeňska w Pradze () – zbudowana w latach 1846–1858, w stylu neoromańskim, przy ulicy Ludmilina 601/1 (koło ul. Na Žertvách) w praskim Libeňiu.
Kamień węgielny został położony 23 listopada 1846. W uroczystości brał udział arcyksiążę Stefan. Poświęcenie nastąpiło w 1858. Nabożeństwa odbywały się do II wojny światowej. W 1941 synagoga została zamknięta i zamieniona na magazyn skonfiskowanego mienia żydowskiego. Po wojnie była nadal magazynem początkowo owoców, a następnie pobliskiego teatru Pod Palmovkou. W latach 50. XX wieku często pracował w niej Bohumil Hrabal. W latach 60. w synagodze odbywały się literackie i filozoficzne dyskusje oraz workshopy Bohumila Hrabala, Egona Bondy i Vladimíra Boudníka. Po aksamitnej rewolucji budynek został opróżniony i częściowo wyremontowany. Zaczęto go wykorzystywać na cele kulturalne i kilkakrotnie odbyły się w nim nabożeństwa. W przyszłości planuje się go wykorzystywać wielofunkcyjnie i częściej organizować nabożeństwa.

</doc>
<doc id="753610" url="https://pl.wikipedia.org/wiki?curid=753610" title="Dewon wczesny">
Dewon wczesny

Dewon wczesny – pierwsza epoka dewonu, trwająca około 20 milionów lat (od 416,0 ± 2,8 do 397,5 ± 2,7 mln lat temu). Wczesny dewon jest młodszy od przydolu a starszy od środkowego dewonu. Dzieli się na trzy wieki: lochkow, prag i ems.
Chronostratygraficznym odpowiednikiem epoki wczesnego dewonu jest oddział dewon dolny. Dolny dewon dzieli się na trzy piętra: lochkow, prag i ems.

</doc>
<doc id="753614" url="https://pl.wikipedia.org/wiki?curid=753614" title="Wera Obermüller">
Wera Obermüller

Wera Obermüller lub Wera Obermüllerowa (ur. 4 lutego 1907 w Srebrnikach, zm. 14 listopada 1967 w Bydgoszczy) – czołowa polska szachistka okresu powojennego.
Życiorys.
Około 1925 zamieszkała w Toruniu i z tym miastem związana była aż do śmierci. W szachy nauczyła się grać w wieku 25 lat od swojego męża Stanisława. W 1935 wstąpiła do "Toruńskiego Klubu Szachistów", w ówczesnym okresie będąc jedyną w tym klubie szachistką. W latach 1937–1957 siedmiokrotnie wzięła udział w finałach mistrzostw Polski kobiet, zdobywając 4 medale: dwa srebrne (w latach 1949 w Łodzi i 1950 w Toruniu) oraz dwa brązowe (1937 w Warszawie i 1953 w Sopocie). Posiadała tytuł mistrzyni krajowej, który otrzymała w 1953. Była wielokrotną mistrzynią okręgu bydgoskiego kobiet, brała również udział w mistrzostwach mężczyzn, w roku 1945 uzyskując duży sukces w postaci dzielenia I-III miejsca. W 1952 była najlepszą kobietą w licznie obsadzonym turnieju błyskawicznym zorganizowanym pod patronatem "Expressu Wieczornego" w Warszawie. Oprócz gry turniejowej, brała również udział w turniejach korespondencyjnych, m.in. w 1962 w mistrzostwach Europy.
29 października 1967 wystąpiła w Bydgoszczy w eliminacjach turnieju błyskawicznego z okazji dnia Ludowego Wojska Polskiego. Po przerwie obiadowej niespodziewanie zasłabła i została odwieziona do miejscowego szpitala, gdzie po 17 dniach nagle zmarła. Po śmierci została przewieziona do Torunia i pochowana na cmentarzu św. Jerzego.

</doc>
<doc id="753624" url="https://pl.wikipedia.org/wiki?curid=753624" title="Barniewice">
Barniewice



</doc>
<doc id="753625" url="https://pl.wikipedia.org/wiki?curid=753625" title="Dewon dolny">
Dewon dolny



</doc>
<doc id="753631" url="https://pl.wikipedia.org/wiki?curid=753631" title="Andrzej Zaniewski">
Andrzej Zaniewski

Andrzej Zaniewski (ur. 13 kwietnia 1939 w Warszawie) – polski poeta, prozaik, autor tekstów piosenek.
Życiorys.
Ukończył historię sztuki na Uniwersytecie Warszawskim w 1964 r. Debiutował wierszami zamieszczanymi w "Głosie Wybrzeża", w 1958 r. Współtworzył orientację poetycką "Hybrydy". Autor wielu tomów poezji i prozy (znana powieść "Szczur") przełożonych na ponad 30 języków. Wydał zbiory wierszy:
Laureat Nagrody Czerwonej Róży (1966), nagrody im. W. St. Reymonta (1995) i in.
Jako autor piosenek debiutował w latach 60. XX wieku. Piosenki, m.in.:
Według zasobów archiwalnych Instytutu Pamięci Narodowej od 19 kwietnia 1971 był tajnym współpracownikiem Służby Bezpieczeństwa ps. "Witold Orłowski", pozyskany dobrowolnie do zagadnienia literackiego, do sprawy obiektowej.

</doc>
<doc id="753646" url="https://pl.wikipedia.org/wiki?curid=753646" title="Przywódca charyzmatyczny">
Przywódca charyzmatyczny

Przywódca charyzmatyczny, przywódca transformacyjny – przywódca grupowy, który obdarzony jest charyzmą. W oparciu o nią może stworzyć typ panowania zwany panowaniem charyzmatycznym.
Badania nad ludźmi charyzmatycznymi pozwoliły ustalić, że posiadają oni wiele wspólnych cech, umiejętności i właściwości psychologicznych.
Osoby charyzmatyczne:
Przykłady przywódców charyzmatycznych: Mahatma Gandhi, Benito Mussolini, Jan Paweł II, Josip Broz "Tito", Fidel Castro, Czang Kaj-szek, Adolf Hitler, np. Napoleon i Juliusz Cezar znali imiona tysięcy swoich żołnierzy.
Z charyzmą koreluje:
Wydaje się, że przywództwo charyzmatyczne związane jest przede wszystkim z indywidualnymi rysami przywódcy, którego członkowie grupy chcą słuchać, ufają mu i wierzą w jego nieprzeciętne zdolności. Niektóre ujęcia jednak podnoszą rolę wpływu sytuacji na przywództwo charyzmatyczne. Grupa społeczna wytwarza „zapotrzebowanie” na pewne zmiany i w związku z tym poszukuje osoby, która to zapotrzebowanie zaspokoi. Staje się nią osoba obdarzona charyzmą. Jednak po osiągnięciu celu grupy lider traci władzę. W tym sensie Martin Luther King lub Maksymilian Robespierre nie staliby się przywódcami, gdyby nie żyli w miejscu i czasie, w którym powstało odpowiednie zapotrzebowanie społeczne. Taki pogląd oznacza także, że traktowanie charyzmy jako cechy osobowości jest uproszczeniem, a osoby, które pełnią rolę liderów charyzmatycznych, mogą swoją popularność utracić. Za tymi poglądami przemawia np. historia popularności Lecha Wałęsy.
Według Maxa Webera panowanie charyzmatyczne jest bardzo niestabilne i z czasem ulega spowszednieniu (rutynizacji), i przekształceniu w panowanie tradycyjne lub legalne tzn. panowanie sprawowane za pomocą aparatu biurokratycznego.
Przywódca transformacyjny.
Dlatego niekiedy używa się terminu „lider transformacyjny” zamiast „lider charyzmatyczny”, aby podkreślić rolę, jaką odgrywa model przywództwa w organizacji. Przywództwo transformacyjne polega na stawianiu podwładnym wyzwań, inspirowaniu, wytyczaniu nowych celów i angażowaniu ludzi w ich realizację. Zapotrzebowanie na taki styl przewodzenia pojawia się zwłaszcza w okresie przemian (państwa, ustroju, instytucji, gospodarki). Badania psychologów pracy pokazują, że liderzy transformacyjni są w stanie zwiększać efektywność podwładnych, są też bardziej lubiani i przeważnie mają dobre relacje z przełożonymi.
Charyzmę można traktować jako cechę osobowości lub jako odpowiedź jednostki na zapotrzebowanie.

</doc>
<doc id="753661" url="https://pl.wikipedia.org/wiki?curid=753661" title="Zbigniew Simoniuk">
Zbigniew Simoniuk

Zbigniew Simoniuk (ur. 13 lutego 1949, zm. 8 stycznia 1983 w Białymstoku) – opozycjonista, działacz białostockiego Komitetu Obrony Więzionych za Przekonania, oraz NSZZ „Solidarność” w okresie gdy związek był jeszcze legalny, więzień polityczny, ofiara stanu wojennego.
Życiorys.
W styczniu 1981 roku w niewyjaśnionych okolicznościach został oblany płynem łatwopalnym i poparzony, na jednej z białostockich ulic, w kwietniu tego samego roku zaginął na kilka dni, prawdopodobnie został uprowadzony. Odnaleziono go w skrajnym wyczerpaniu, ze śladami po biciu i poparzeniami. Według relacji maltretowany był w niezidentyfikowanej piwnicy. W obu przypadkach poszlaki wskazywały na funkcjonariuszy MO. 
Po wprowadzeniu stanu wojennego, od 13 grudnia 1981 roku, był internowany, a od 21 października 1982 roku, odbywał wyrok dwu lat pozbawienia wolności za działalność podziemną na terenie białostockiego więzienia. Przewożono go do różnych aresztów na terenie całej Polski, dwukrotnie udało mu się uciec.
Według oficjalnej wersji zmarł śmiercią samobójczą przez powieszenie w celi białostockiego aresztu na ulicy Kopernika. Śledztwa w tej sprawie z lat 1983 i 1991 nie wykazały działań osób trzecich. Mimo wszystko współpracownicy Simoniuka twierdzą, iż został zamordowany. Tuż przed śmiercią, miał informować prokurator Marię Zawadzką, zajmującą się jego sprawą, że lęka się o swoje życie, jego podania jednak były ignorowane. Na zdjęciach z pogrzebu Simoniuka widać, iż miał zagipsowane ręce, co świadczy, iż nie mógł się zabić samodzielnie. IPN prowadzi śledztwo w tej sprawie.

</doc>
<doc id="753663" url="https://pl.wikipedia.org/wiki?curid=753663" title="Daule">
Daule

Daule – miasto w Ekwadorze, położone w prowincji Guayas, nad rzeką Daule. Według spisu ludności z 28 listopada 2010 roku miasto liczyło 65 145 mieszkańców. 

</doc>
<doc id="753667" url="https://pl.wikipedia.org/wiki?curid=753667" title="Uogólniony obrzęk płodu">
Uogólniony obrzęk płodu

Uogólniony obrzęk płodu, HF (od łac. i ang. "hydrops fetalis") – ciężka, często śmiertelna, postać gromadzenia się płynu przesiękowego w organizmie płodu.
Etiologia.
Choroba może mieć przyczyny immunologiczne i nieimmunologiczne. Obrzęk ten z przyczyn immunologicznych powstaje wskutek niedokrwistości rozwijającej się z powodu niezgodności grup Rh lub AB0. Przyczyny nieimmunologiczne to:
Obraz kliniczny.
Na uogólniony obrzęk płodu składają się: wodobrzusze, płyn w jamie opłucnej, i obrzęk tkanki podskórnej, w szczególności w okolicy karku. Noworodek, w zależności od nasilenia obrzęku, może urodzić się martwy, umrzeć w pierwszych dniach życia lub całkowicie wyzdrowieć.
Bladość płodu i łożyska sugerują niedokrwistość jako pierwotną przyczynę obrzęku. W przypadku genetycznych uwarunkowań obrzękowi towarzyszą charakterystyczne dla danego zespołu wad wrodzonych cechy dysmorficzne.
Diagnostyka.
Metodą wykrywania i monitorowania uogólnionego obrzęku płodu jest ultrasonografia. Istotne dla leczenia jest ustalenie etiologii tego stanu: pomocne są badania laboratoryjne (miano przeciwciał anty-Rh w surowicy krwi matki, poziom bilirubiny w płynie owodniowym, test Coombsa) i oznaczenie kariotypu płodu.

</doc>
<doc id="753671" url="https://pl.wikipedia.org/wiki?curid=753671" title="Małgorzata Bednarska-Bzdęga">
Małgorzata Bednarska-Bzdęga

Małgorzata Bednarska-Bzdęga (ur. 4 października 1972 w Łodzi) – polska szachistka, mistrzyni FIDE od 1992, z zawodu matematyczka.
Życiorys.
Kariera szachowa.
Jest czterokrotną medalistką mistrzostw Polski juniorek: w latach 1988 (w Wągrowcu) oraz 1989 (w Jędrzejowie) zdobyła brązowe medale w kategorii do 19 lat, 1990 r. w Koninie została mistrzynią kraju do 20 lat, natomiast w 1991 r. w Cetniewie w tej samej kategorii wiekowej zdobyła medal brązowy. W 1992 r. zadebiutowała w Świeradowie-Zdroju w finale mistrzostw Polski seniorek, osiągając życiowy sukces w postaci zdobycia srebrnego medalu. W finałowych turniejach wystąpiła jeszcze dwukrotnie, zajmując VII miejsce (1993) oraz VI miejsce (1994). W 1992 r. reprezentowała Polskę na szachowej olimpiadzie w Manili, uzyskując na III szachownicy 5 pkt w 10 partiach. Rok później wystąpiła w turnieju strefowym (eliminacji do mistrzostw świata) w Timișoarze.
Najwyższy ranking w karierze osiągnęła 1 stycznia 2000 r., z wynikiem 2236 punktów zajmowała wówczas 12. miejsce wśród polskich szachistek.
Kariera zawodowa.
Posiada stopień naukowy doktora nauk matematycznych w zakresie matematyki, specjalność: matematyka. Pracę doktorską obroniła w 2000 r. na Uniwersytecie im. Adama Mickiewicza w Poznaniu (temat pracy: "Kombinatoryczne gry na grafach").

</doc>
<doc id="753672" url="https://pl.wikipedia.org/wiki?curid=753672" title="Dewon środkowy">
Dewon środkowy

Dewon środkowy:

</doc>
<doc id="753680" url="https://pl.wikipedia.org/wiki?curid=753680" title="Zawołocze">
Zawołocze

Zawołocze () – drewniana twierdza rosyjska, zbudowana na jeziorze Bystrym przez mieszkańców Nowogrodu Wielkiego w 1536 na zagarniętym terytorium Wielkiego Księstwa Litewskiego, w czasie wojny litewsko-moskiewskiej 1534-1537. Wzmocniona przez cara Iwana Groźnego, wałami o wysokości dochodzącej do 10 m. W czasie wojny polsko-rosyjskiej 1577-1582 zdobyta w 1580 przez wojska polskie Stefana Batorego pod dowództwem Jana Zamoyskiego. 
Położona jest w obwodzie pskowskim. Do dzisiaj ocalały jedynie jej ruiny.

</doc>
<doc id="753682" url="https://pl.wikipedia.org/wiki?curid=753682" title="Wilgotnica okazała">
Wilgotnica okazała

Wilgotnica okazała ("Hygrocybe splendidissima" (P.D. Orton) M.M. Moser) – gatunek grzybów z rodziny wodnichowatych ("Hygrophoraceae").
Systematyka i nazewnictwo.
Pozycja w klasyfikacji według Index Fungorum: "Hygrocybe, Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1960 r. Peter D. Orton nadając mu nazwę "Hygrophorus splendidissimus". Obecną, uznaną przez Index Fungorum nazwę nadał mu w 1967 r. Meinhard Michael Moser.
Synonimy naukowe:
Nazwę polską podała Barbara Gumińska w 1997 r.
Występowanie i siedlisko.
W Polsce gatunek rzadki. W piśmiennictwie naukowym do 2003 r. podano tylko jedno stanowisko (w Pieninach). Od 2014 r. w Polsce jest objęty ochroną częściową grzybów.

</doc>
<doc id="753684" url="https://pl.wikipedia.org/wiki?curid=753684" title="Samuel Komitopul">
Samuel Komitopul

Samuel Komitopul (bułg. Самуил Kомитопул, "Samuił Komitopuł"; zm. 6 października 1014) – władca państwa bułgarskiego od 976, car Bułgarii w latach 997–1014.
Po klęsce carstwa bułgarskiego w 969 roku, objął wspólnie z braćmi rządy w zachodnich prowincjach państwa. Od śmierci braci w 976 roku rządził samodzielnie. W wyniku ofensywnych kampanii na terytorium Cesarstwa Bizantyńskiego poszerzył obszar swego państwa obejmującego pierwotnie teren Macedonii o Tesalię, Bułgarię naddunajską, Epir i Albanię. Po przywróceniu carstwa bułgarskiego w 986 roku, pełnił funkcje namiestnika i naczelnego dowódcy przy boku cara Romana. Po schwytaniu cara przez Bizantyńczyków, od 991 roku, ponownie sprawował władzę samodzielnie. W 997 roku po śmierci Romana koronował się na cara Bułgarów. Pod koniec X wieku podporządkował sobie leżące na zachodzie księstwa serbskie. Poczynając od 1001 roku przeszedł do obrony swych terytoriów przed kolejnymi kampaniami cesarza Bazylego II. Pomiędzy 1001 a 1005 rokiem utracił większość swoich wcześniejszych zdobyczy: Bułgarię naddunajską, Tesalię, północną część Macedonii, część Albanii. Zmarł w wyniku ataku apoplektycznego 6 października 1014 roku, dwa miesiące po klęsce w bitwie pod Klidion, prawdopodobnie spowodowanego widokiem tysięcy oślepionych jeńców bułgarskich, odesłanych przez bizantyjskiego cesarza Bazylego II.
Za panowania Samuela Bułgaria kontrolowała większą część Bałkanów, aż po południową Grecję. Samuel przeniósł stolicę państwa do Ochrydy, która stała się centrum kulturalnym i politycznym Bułgarii w tym czasie, a także stolicą patriarchatu bułgarskiego.
Związki rodzinne.
Najmłodszy syn komity Mikołaja i Ripsymii. Ojciec Samuela był przedstawicielem starobułgarskiej arystokracji i zarządzał jednym z komitatów, prowincją Serdiki albo jedną z prowincji macedońskich. Komitowie ówcześni posiadali na prowincji sporą władzę wiernie służąc carowi. Matka była armeńską arystokratką, to ona nadała synom biblijne imiona: Dawid, Mojżesz, Aaron i Samuel. Ze względu na tytuł ojca synów nazywano Komitopulami (młodymi komitami).
Samuel był żonaty z Agatą, córkę Jana Chryzyliosa, protevona Drača. Z tego małżeństwa pochodzili:
Przypuszcza się, że miał jeszcze dwie córki, które źródła wymieniają przy okazji poddania się bułgarskiej rodziny carskiej cesarzowi Bazylemu II w Ochrydzie w 1018 roku.
Pojawiła się hipoteza, jednak bez jakiegokolwiek uzasadnienia czy podstawy źródłowej, jakoby Samuel miał jeszcze jedną córkę, wydaną rzekomo za Vazula, stryjecznego brata Stefana I Wielkiego, króla Węgier.
Drzewo rodziny Samuela
Tetrarcha.
30 stycznia 969 roku w trakcie najazdu księcia kijowskiego Światosława zmarł car bułgarski Piotr I. Jego następca Borys II nie zdołał powstrzymać najazdu Światosława, który zajął stolicę państwa Presław. Ostatecznie Borys uznał jego zwierzchnictwo. Brak świadectw dotyczących działań wojennych na zachodnich krańcach państwa bułgarskiego skłania część historyków do przyjęcia, że w tym czasie bracia Komitopulowie utworzyli na odległych od terenu zmagań wojennych ziemiach macedońskich własne państwo. Światosław zajęty ekspansją w kierunku Konstantynopola, nie był zainteresowany wojną na zachodzie, jest więc możliwe, że ziemie zachodnie cieszyły się w tym czasie jakimś rodzajem niezależności. W 971 roku cesarz Jan I Tzimiskes rozpoczął kampanię przeciw Światosławowi i najpierw wyparł go z Presławia a następnie obległ w Drystrze. Komitopulowie zachowali neutralność, a po zwycięstwie cesarza uznali jego zwierzchnią władzę nad zachodnią Bułgarią
Bułgaria została wcielona do Bizancjum. Najbardziej na północ i zachód wysunięte garnizony bizantyńskie, stanowiące jednocześnie ośrodki bizantyńskich temów, zostały ustanowione w Werroi, Wodenie i Strymonie. Położone na zachodzie: Sredec, Nisz, Skopje i Ochryda nie zostały najprawdopodobniej objęte okupacją wojskową. Do Sredca przeniósł się patriarcha bułgarski Damian. A Jan Tzimiskes zadowolił się uznaniem go przez braci Komitopulów za zwierzchniego władcę wszystkich ziem bułgarskich. Tymczasowo obie strony zaakceptowały to rozwiązanie. Tzimiskes z uwagi na prowadzoną na wschodzie wojnę z Arabami, komesi bułgarscy, by zyskać czas na przygotowania do walki z Bizancjum. Jakoż rzeczywiście w 973 roku stary cesarz rzymski Otto I przyjął w Kwedlinburgu posłów bułgarskich najprawdopodobniej szukających sprzymierzeńca przeciw Bizancjum. Jednakże Otto I zmarł jeszcze w tym samym roku, a jego syn w następnych latach całą swą uwagę musiał skupić na walce z opozycją wewnętrzną. Nie wiadomo jak bracia zorganizowali swe państwo. Niewątpliwie na podległych im ziemiach powstał rodzaj tetrarchii. Możliwe, że każdy władał jedną czwartą państwa uznając zwierzchnictwo najstarszego z braci Dawida.
10 stycznia 976 roku zmarł cesarz Jan Tzimiskes. Bizancjum na przeciąg trzech lat pogrążyło się w wojnie domowej. Dowódca cesarski Bardas Fokas został obwołany przez wojsko cesarzem i po opanowaniu Azji Mniejszej zaatakował Konstantynopol broniony w imieniu 18-letniego cesarza Bazylego II przez jego potężnego ministra parakojmomena Bazylego. Korzystając z zamętu w cesarstwie z niewoli zbiegli car Borys II i jego brat Roman. Samuel wraz z braćmi wzniecili w Sredcu powstanie w imię prawowitego władcy przeciw panowaniu bizantyńskiemu. Niestety Borys II na skutek tragicznej pomyłki został zabity podczas ucieczki przez bułgarskich wartowników. Do objętej powstaniem prowincji nie udało się dotrzeć również Romanowi, dotarł do Widynia, skąd musiał zawrócić do Konstantynopola. Jeszcze w 976 roku, na południu kraju, pomiędzy Kastorią a Prespą, zginął w lesie, zamordowany przez wołoskiego zbója, najstarszy z Komitopulów – Dawid. W 976 lub w 977 roku bracia najechali Trację i oblegli Serres. Podczas oblężenia zginął drugi z Komitopulów, Mojżesz ugodzony kamieniem zrzuconym z murów przez jednego z obrońców. Pozostali dwaj bracia stanęli do ostatecznej rozprawy. Aaron, szukając sprzymierzeńców zwrócił się o pomoc przeciw bratu do Bizancjum. Wspierany przez zwolenników wojny z Bizancjum Samuel nakazał zamordować brata wraz z całą rodziną pod zarzutem zdrady. Z rzezi w Razmetanicy ocalał jedynie syn Aarona Iwan Władysław, który znalazł schronienie u Gabriela Radomira, syna Samuela. Samuel został jedynym władcą państwa.
Jedynowładca.
Następne lata Samuel poświęcił konsolidacji państwa. Przywrócił też autorytet niezależnemu patriarsze bułgarskiemu. Następca patriarchy Damiana przeniósł się ze Sredca do Wodeny, a stamtąd do Prespy, prawdopodobnie w ślad za przesuwającym się centrum państwa Samuela, który początkowo rezydował w Wodenie, następnie przez dłuższy czas w Prespie, by ostatecznie przenieść się od Ochrydy. Następca Germana patriarcha Filip przeniósł ostatecznie stolicę patriarchatu do Ochrydy. Ochrydzie jako niezależnemu ośrodkowi kościelnemu sądzone było zresztą przetrwać upadek Samuelowego państwa. Pomimo silnych związków z hierarchią kościelną w okresie panowania Samuela nie zanotowano prześladowań bogomiłów. Być może, że na ziemiach macedońskich, stanowiących ośrodek państwa, gdzie nad rozwojem wiary chrześcijańskiej pracował Klemens z Ochrydy wpływy bogomilskie nie były wielkie. W ogóle w okresie jego panowania nie wiadomo nic o wewnętrznych sporach, tak gwałtownych za panowania cara Piotra. Możliwe że i tutaj istotne znaczenie miało przesunięcie punktu ciężkości państwa. Arystokracja na terenach macedońskich była niewątpliwie świeżej daty i być może bardziej słowiańska niż ściśle bułgarska.
Państwo Samuela obejmowało w tym czasie Macedonię, Trację i wybrzeża Adriatyku. Począwszy od 980 roku Samuel skoncentrował swą uwagę na Tesalii, kierując kolejne wyprawy przeciw Larissie. Każdego roku ponawiał w porze poprzedzającej żniwa akcję zbrojną przeciw miastu, a jego obrońca Cecaumenus, każdorazowo do czasu zebrania plonów spieszył ogłosić swą podległość bułgarskiemu władcy, po czym po zakończeniu żniw odnawiał swe posłuszeństwo cesarzowi. W 983 roku Cecaunemus został odwołany, a na jego miejsce został przysłany nowy strateg Hellady, który poniechał subtelnej gry swego poprzednika. Ponawiane w kolejnych latach najazdy, na tyle wyniszczyły kraj, że pod koniec 985 lub na początku 986 roku obrońcy Larissy, zwyciężeni głodem zdecydowali się poddać miasto. Niewykluczone że wskutek zdrady swego dowódcy. Samuel potraktował mieszkańców Larissy surowo sprzedając prawie wszystkich w niewolę. Wywiózł również ze zdobytego miasta cenne relikwie, m.in. kości biskupa Larissy świętego Achillesa, który miały uświetnić stołeczną Prespę, w której w tym czasie stanął okazały zamek, zburzony później przez Bizantyńczyków w 1072 roku.
Zdobycie Larissy zbiegło się w czasie z objęciem władzy przez cesarza Bazylego II, który zagrożony przygotowywaną rebelią aresztował swego potężnego ministra, parakojmomena Bazylego. Pierwszym samodzielnym krokiem młodego cesarza była wyprawa przeciw Bułgarom. Latem 986 roku podążył on rzymską drogą przez Filipopolis w stronę Sredca. Zdobycie Sredca dawało szansę odcięcia Bułgarów od próby odzyskania ich starych wschodnich prowincji. Bazyli bez przeszkód przeprawił się przez Maricę i przełęcz zwaną Bramą Trajana i pod koniec lipca stanął pod murami Sredca. Samuel pospieszył na pomoc miastu i zajął wzgórza wokół miasta. Z powodu złego dowodzenia, upałów, a być może również zwykłej zdrady, niespodziewany atak bułgarski pozbawił armię bizantyńską znacznej części zapasów żywności. Nadto cesarz nie był pewien lojalności strzegącego przeprawy Leo Melissenusa i po 20 dniach oblężenia zarządził odwrót.
Pierwszej nocy armia bizantyńska obozowała w lesie i omal nie wybuchła panika wobec pogłoski, że Bułgarzy opanowali przeprawę. Następnego dnia 17 sierpnia, kiedy wojsko bizantyńskie weszło w wąwóz na przełęczy zwanej Bramą Trajana (bułgarska Klisura) Samuel z wojskiem spadł na nie z góry. Konnica cesarska została rozgromiona, spora część piechoty przestała istnieć. Bazyli z resztą wojska schronił się w Filipopolis. W ręce bułgarskie wpadły tabory bizantyńskie w tym skarbiec cesarski.
Carski namiestnik.
Klęska cesarza ośmieliła arystokrację bizantyńską do wystąpienia przeciw niemu. W 986 roku ponownie zbiegł z niewoli bizantyńskiej Roman, młodszy syn cara Piotra. Pojawienie się w Bułgarii syna bułgarskiego cara pozwoliło Samuelowi na restytucję carstwa bułgarskiego. Roman został proklamowany władcą państwa i koronowany na cara (986-991). Przybrał wówczas imię Symeona. Na stolicę Samuel wyznaczył mu Skopje. Sam przyjął tytuł namiestnika i naczelnego wodza. Tymczasem w Bizancjum purpurę cesarską przywdział zbuntowany Bardas Skleros, a niedługo potem pozwolił obwołać się cesarzem również wódz cesarski Bardas Fokas. Wojna domowa i związane z nią reperkusje związały Bazylego II na najbliższe trzy lata. Korzystając z zamętu w cesarstwie Samuel zdobył w następnych latach Bułgarię naddunajską z Presławiem i Pliską, zajmując tereny aż po Morze Czarne. W ręku bizantyńskim pozostał wąski pas wybrzeża i miasta nadmorskie: Warna, Messembria, Anchialos. Po opanowaniu Bułgarii naddunajskiej Samuel skierował swe siły na południe dokonując systematycznego podboju Albanii i Epiru. Około 989 roku, kiedy buntownicy oblegli w Konstantynopolu Bazylego II zdobył leżącą u wrót Macedonii Weroię, a niedługo potem jego dowódca Demetriusz Polemarcha opanował podstępem Serwię w południowej Macedonii. Najpóźniej w 989 roku Samuel ukończył podbój Albanii zdobywając twierdzę Dracz bronioną przez pozostającego na służbie cesarskiej teścia, Jana Chryzeliusa.
Wiosną 991 roku Bazyli II opanowawszy sytuację wewnętrzną w cesarstwie ponownie wyruszył na Bałkany i stanął w Tesalonice. Przygotowując się do rozprawy z Samuelem cesarz wysłał poselstwo do leżącej na zachód od Bułgarii Dukli. W 992 roku posłowie powrócili przywożąc przymierze zawarte z duklańskim księciem Janem Włodzimierzem. Bazyli pozostawał w Macedonii przez cztery lata. Nic nie wiemy o przebiegu toczonych wówczas walk, poza informacją, że zaraz na początku, jeszcze w 991 roku car bułgarski Roman dostał się ponownie do niewoli bizantyńskiej. Nie miał już powrócić na tron carski, zmarł w 997 roku w Bizancjum. W 994 roku Turek Bangutekin pobił armię bizantyńską spieszącą na pomoc oblężonemu Aleppo. Bazyli II nie zignorował niebezpieczeństwa. Wiosną 995 roku wyruszył na wschód.
Opuszczając Bałkany cesarz pozostawił w Tesalonice księcia Taronu Grzegorza. Na wieść o odejściu głównych sił cesarskich Samuel nadciągnął pod Tesalonikę. Zwiedziony szczupłymi siłami z którymi Samuel pojawił się pod murami miasta Grzegorz Taronita wysłał przeciw Bułgarom swego syna Aszota z niewielkim oddziałem. Wojsko bizantyńskie zostało wciągnięte w przygotowaną zasadzkę i w przeważającej części zniszczone. Aszot dostał się do niewoli. Na wieść o klęsce syna, Grzegorz Taronita pospieszył mu na ratunek i również wpadł w bułgarską zasadzkę. Zginął wraz z prawie całym wojskiem, które wyszło w pole. Osłabienie garnizonu broniącego miasta nie skłoniło Samuela do podjęcia oblężenia Tesaloniki. Spustoszył tereny wokół miasta, zdobyte łupy odesłał do Prespy a sam drogą na Larisę, przez wąwóz Tempe i Termopile najechał Beocję i Attykę docierając aż na Peloponez.
Bazyli zbyt zajęty, by osobiście udać się na Bałkany, wysłał tam jednego ze swych najzdolniejszych wodzów, Nicefora Uranosa. Uranos wzmocniwszy garnizon w Tesalonice, podążył na południe w ślad za Samuelem. Odzyskał Larisę, a następnie przeszedł przez Farsalię i poprzez szczyty Othrysu zszedł w dolinę rzeki Spercheios. Na drugim brzegu rzeki powracający z Peloponezu i obładowani łupami Bułgarzy rozbili obóz. Rzeka wylała po gwałtownej letniej burzy i Samuel czuł się ze swym wojskiem bezpieczny. Nocą jednak żołnierze cesarscy przeprawili się przez wzburzone wody i zaatakowali uśpiony obóz. Samuel i jego syn Gabriel Radomir, ranni wraz z garstką towarzyszy ratowali się ucieczką. Bezdrożami Epiru z trudem przedostali się do swego państwa Zginęła lub dostała się do niewoli większa część armii bułgarskiej (około 12.000 żołnierzy). Uranos odbił również wszystkie zdobyte w Grecji łupy i uwolnił jeńców. W triumfie powrócił najpierw do Tesaloniki, a stamtąd do Konstantynopola. Bezpośrednio po klęsce Samuel napisał do cesarza pismo, w którym zapewniał o swym posłuszeństwie i uznawał zwierzchnictwo bizantyńskie. Kiedy jednak zorientował się, że Bazyli II zbyt jest zajęty na wschodzie, by mógł poprowadzić rozstrzygającą kampanię przeciw Bułgarii wycofał się ze złożonych przyrzeczeń
Car.
Koronacja.
W 997 roku zmarł w niewoli bizantyńskiej car Roman, ostatni przedstawiciel dynastii rządzącej od dwustu lat Bułgarią. Po jego śmierci Samuel prawdopodobnie koronował się na cara. Sprawa nie jest oczywista, źródła bizantyńskie nazywają wprawdzie Samuela władcą, a nawet monarchą, ale nigdy carem. Dokumenty watykańskie podają informację o koronacji Samuela. O koronacji Samuela wspomina również Ibrahim ibn Jakub. Nie wiadomo, kto i kiedy koronował Samuela. Z faktu zachowania tej informacji w archiwach watykańskich wnioskuje się, że koronacja mogła być dokonana w imieniu papieża.
Ekspansja na zachodzie.
Powstrzymany na wschodzie i południu, w 998 lub 999 Samuel zaatakował na zachodzie Duklę (obecnie Czarnogóra), której młody książę Jan Włodzimierz zawarł przed kilku laty antybułgarskie przymierze z cesarzem bizantyńskim. Samuel zdobył bez większego oporu stolicę Dukli, anektował całe państwo, a jego władcę pojmał i uprowadził do Prespy. Zwierzchnictwo Bułgarii uznały też serbskie księstwa w głębi kraju Raszka i Bośnia oraz leżące na wybrzeżu dalmatyńskim Zahumle. Samuel podjął ponadto walkę z królem węgierskim Stefanem I o rejon Sirmium. Ostatecznie przyłączył go do swego państwa, a wojna została zakończona podpisaniem układu pokojowego scementowanego ślubem córki króla węgierskiego z synem Samuela Gabrielem Radomirem. Państwo Samuela osiągnęło apogeum swego rozwoju, obejmowało Macedonię z wyjątkiem Tesaloniki i Półwyspu Chalkidiki, Tesalię, Epir, Albanię, księstwa serbskie: Duklę, Zahumle, Raszkę i Bośnię, okręg Sirmium oraz Bułgarię naddunajską. Trzon państwa stanowiła Macedonia. Stolicę Samuel przeniósł do Ochrydy. Na czele tego rozległego państwa stała carska rodzina i grupa wielkich bojarów zwanych z grecka archontami – pełniących funkcje zarządców grodów i ziem wchodzących w skład carstwa. Najstarsza córka Samuela Mirosława wyszła za mąż za pojmanego przez cara syna Grzeorza Taronity, Aszota. Samuel wyznaczył Aszota namiestnikiem ziem wokół Dracza. Młodsza z jego córek Teodora Kosara poślubiła innego więźnia, księcia duklańskiego Jana Włodzimierza. Car przywrócił mu po ślubie tron duklański, jednocześnie dzieląc Duklę pomiędzy swego zięcia i jego wuja Dragomira, którego osadził w Trebinju. Samodzielność dzieci Samuela w wyborze partnerów życiowych i ich skłonność do osób pozbawionych wolności miała dojść do głosu raz jeszcze. Około roku 1000 syn Samuela Gabriel Radomir oddalił swą królewską żonę i poślubił niewolnicę, uprowadzoną przez ojca ze zdobytej Larissy, a żyjącą na dworze w Prespie, piękną Irenę. Ojciec zgodził się z decyzją syna, choć miał za nią w przyszłości zapłacić. Kiedy w 1002 roku cesarz Bazyli II obległ Widyń, znieważony król węgierski zaatakował i podbił ziemie sojusznika Samuela władającego Banatem księcia Ajtonya.
Sytuacja wewnętrzna państwa.
Bardzo niewiele wiemy o sytuacji wewnętrznej państwa Komitopula. Oprócz cara, wielkich i drobnych bojarów, klasztorów i kościoła właścicielami ziemi byli również wolni chłopi. W dobrach wielkich właścicieli występowała ponadto ludność zależna zwana "parikami", a w dobrach kościelnych "klirikami", zwolniona od powinności wobec państwa. W jednym majątku pracowało przeważnie od 12 do 40 takich pomocników. Jeńcy wojenni byli zazwyczaj sprzedawani dalej lub odsprzedawani rodzinie. Jedynie mieszkańcy Larissy, którzy popadli w szczególną niełaskę Samuela w trakcie trwających kilka lat prób zdobycia miasta zostali uznani przez cara za niewolników.
Dochody carskie pochodziły z majątku monarchy, z kar zasądzanych przez sądy oraz nade wszystko z łupów zdobytych na wyprawach wojennych. Samuel nie bił własnej monety w obiegu był pieniądz bizantyński. Dodatkowym źródłem dochodu władcy były daniny składane w naturze. Od każdego zeugara ziemi stanowiącego powierzchnię, którą można zaorać w ciągu jednego dnia parą wołów, chłopi byli zobowiązani oddawać carowi daninę: 1 mat ("modios" – 8,76 kg) zboża, 1 mat prosa i dzban ("stamnos") wina.
Na dworze posługiwano się językiem słowiańskim natomiast w dyplomacji greką. Armię tworzyło drobne bojarstwo trudniące się zawodowo wojaczką i grupy chłopów-żołnierzy zobowiązanych do pełnienia służby wojskowej z tytułu posiadania ziemi. Bojarzy zasilali konnicę, chłopi piechotę; dodatkową formację tworzyła osobista gwardia carska. Carstwo Samuela nie dysponowało siłami morskimi. Posiadało natomiast znakomitą linię umocnień. Car prowadził ożywioną działalność budowlaną. Wzniósł w czasie swego panowania 35 zamków. Wznosił też albo przebudowywał liczne kościoły: w Prespie – kościół św. Germana, na wyspie na jeziorze prespańskim – kościół św. Achillesa, gdzie zostały złożone relikwie męczennika, patrona Larissy, w stołecznej Ochrydzie, dokąd około roku 1000 przeniesiona została stolica państwa: kościoły świętych Konstantyna i Heleny oraz świętej Zofii. Kościoły wznoszone w stylu prowincjonalnym bizantyńskim wykazują silne wpływy armeńskie. Być może były wznoszone przez jeńców z armeńskich kolonii w Macedonii.
Kontrofensywa Bizancjum.
Cztery kampanie Bazylego II.
Około roku 1000 układ sił pomiędzy Bizancjum a Bułgarią uległ zmianie. Bazylemu udało się zakończyć wojnę na wschodzie. W 1001 roku rozpoczęła się wielka ofensywa bizantyńska. Pierwszą kampanię w 1001 roku Bazyli skierował ku wschodowi Samuelowego państwa. Po przejściu przez Bramę Trajana cesarz zdobył zamki wokół Sredca. Jednocześnie wysłał potężną armię pod dowództwem patrycjusza Teodorokanosa i protospatariusza Nicefora Ksifiasa na podbój terenów pomiędzy dolnym Dunajem a Starą Płaniną. Sam zaatakował Sredec, uniemożliwiając tym samym Samuelowi przyjście z odsieczą prowincjom położonym na wschodzie. Manewr powiódł się znakomicie. Cesarz zdobył Sredec. W tym czasie jego strategowie podbili Bułgarię naddunajską zdobywając Mały i Wielki Presław i Pliskę.
W następnym, 1002 roku, Bazyli zwrócił się na południe. Zaatakował najpierw Werroę w południowej Macedonii. Broniący twierdzy wojewoda Dobromir poddał miasto bez walki. Bazyli, który zawsze starał się pozyskiwać bułgarskich dowódców, wysyłając ich co najwyżej do prowincji na tyle odległych, by nie mogli zaszkodzić cesarstwu, obdarzył Dobromira tytułem antypatosa i wysłał do Konstantynopola. Spod Werroi wojska bizantyńskie skierowały się ku Serwii. Miasta bronił Nikulitzes, oficer bizantyński, który przed kilkunastu laty dopomógł zdradą zdobyć Samuelowi Larissę. Nikulitzes stawił Bazylemu bohaterski opór, ostatecznie jednak cesarz zdobył Serwię. Obrońców potraktował łagodnie, a Nikulitzesa obdarzył godnością patrycjusza i pozwolił mu towarzyszyć sobie w drodze do Konstantynopola. W drodze do stolicy Nikulitzes zbiegł jednak do Samuela, który w trakcie trwania cesarskiej inwazji ukrywał się z wojskiem w górach, unikając otwartej bitwy. Na wieść o opuszczeniu przez Bazylego Tesalii pojawił się na równinie i podjął próbę odzyskania Serwii. Poinformowany o rozwoju wydarzeń Bazyli szybkim marszem powrócił do Tesalii, a Samuel z Niklitzesem ponownie wycofali się w góry. Cesarz spędził następne dwa miesiące na zdobywaniu okolicznych zamków. Z Tesalii skierował się ku Wodenie, potężnej twierdzy leżącej na skraju płaskowzgórza macedońskiego. Twierdzy bronił bułgarski dowódca Dragoszan, pod koniec jesieni został jednak zmuszony do poddania się. Garnizon bułgarski został przez cesarza przeniesiony do Tracji, do prowincji Boleron, a Dragoszan otrzymał zezwolenie na pobyt w Tesalonice.
W 1003 roku Bazyli podjął wyprawę w górę Dunaju, w kierunku zachodnim, dążąc do okrążenia państwa Samuela od północy. Przeciw świetnie zorganizowanej i ostrożnie prowadzonej ekspedycji Samuel nie mógł nic uczynić. Kiedy Bazyli obległ Widyń, podjął akcję dywersyjną i poprowadził głęboki rajd na tereny cesarstwa, do wschodniej Tracji. 15 sierpnia, kiedy mieszkańcy Adrianopola świętowali uroczystość Wniebowzięcia NMP Samuel nagle spadł na miasto. Adrianopol został zdobyty przez zaskoczenie. Bułgarzy dokonali w mieście rzezi, nie napotykając w zasadzie na opór, wzięli też spore łupy i wielu jeńców. Bazyli pomimo alarmujących wiadomości z Tracji nie pospieszył na ratunek plądrowanym przez Bułgarów ziemiom. Pozostał pod murami Widynia i po ośmiomiesięcznym oblężeniu zdobył miasto.
W 1004 roku Bazyli wyruszył spod Widynia w głąb carstwa Samuela na Skopje. Jego marsz wzdłuż Timoku i Morawy przez wrogi kraj był przedsięwzięciem równie zuchwałym jak marsz Samuela na Adrianopol w roku poprzednim. Samuel nadciągnął z wojskiem pod Skopje, przezornie trzymając się przeciwnego brzegu Wardaru. Rzeka akurat szeroko wylała i Samuel, pomimo doświadczeń znad Spercheiosu, uznał to za wystarczającą ochronę dla swojej armii. Grecy znaleźli jednak bród i cesarz na czele swych wojsk przekroczył rzekę. Bułgarzy, zbyt zaskoczeni, by się bronić, rzucili się do ucieczki, a Samuel wśród nich. Bizantyńczycy przejęli obóz i namiot carski. Po zadanej Bułgarom klęsce, komendant twierdzy poddał Skopje Bazylemu. Ze Skopje Bazyli skierował się na wschód w stronę twierdzy Pernik, który strzegł doliny górnej Strumy. Pernik był jednak twierdzą trudną do zdobycia i świetni bronioną przez najzdolniejszego z generałów Samuela, Krakrę. Bazyli straciwszy wielu żołnierzy, kiedy próby przekupienia dowódcy także nie przyniosły rezultatu, zimą 1004 roku powrócił do Mosynopolis.
Dalsze walki.
W ciągu czterech lat Samuel utracił niemal połowę swego imperium od Żelaznej Bramy nad Dunajem po Tesalię całe wschodnie Bałkany znalazły się w ręku cesarza, wyjąwszy dolinę Strumy i kilka zamków wokół Pernika i Melnika na zachodnich zboczach Rodopów. Kampanie Bazylego wykazały, że wojska cesarskie są sprawniejszym narzędziem prowadzenia wojny, którym Bułgarzy pomimo odwagi, zapału i sprytu nie są w stanie sprostać. Taktyka Samuela polegająca na unikaniu otwartych bitew, szybkich marszach, zasadzkach i nagłym schodzeniu z gór zawodziła w starciu z przeciwnikiem, który potrafił przeprowadzać forsowne marsze w obcym terenie i nigdy nie zapuszczał się nie zabezpieczony w górskie przeprawy.
Nawet towarzysze Samuela zaczęli to dostrzegać i coraz częściej oferowali swe usługi cesarzowi. W 1005 roku córka Samuela Mirosława i jej mąż Aszot zbiegli z Dracza do Konstantynopola. Aszot przywiózł cesarzowi pismo dowódcy Dracza, teścia Samuela Jana Chryzeliosa, który zobowiązał się wydać twierdzę Bizancjum, w zamian za wynagrodzenie i tytuły patrycjuszy dla dwóch swoich synów. Propozycja została przyjęta i jeszcze w tym samym roku patrycjusz Eustachios Dafnomelas wpłynął do portu w Draczu i w imieniu cesarza objął miasto.
Historia następnych 10 lat jest bardzo słabo znana. Wydaje się, że walki trwały przez cały czas, chociaż nie z poprzednią intensywnością. Być może cesarz śledził wydarzenia, które zachodziły w Italii i nie mógł w pełni zaangażować się na Bałkanach. W 1009 roku Samuel poniósł klęskę w bitwie pod Kretą (być może Kroton niedaleko Tesaloniki). Wszystko wskazuje jednak na to, że sytuacja zasadniczo nie uległa zmianie. W ręku Samuela pozostawały górskie rejony Macedonii i Albanii oraz dolina górnej Strumy, a Bizantyńczycy nie byli w stanie posunąć się naprzód.
Klęska.
Być może po 1009 roku kiedy cesarz był zajęty obroną włości bizantyńskich w południowej Italii i czasowo zaprzestał działań zaczepnych przeciw państwu bułgarskiemu Samuel wzniósł szereg umocnień w wąwozie pomiędzy górami Ograżden i Bełasica. Drogą tą, przez przełęcz zwaną Cimbalongus albo Klidion, prowadził zazwyczaj Bazyli II swe wojska podczas wypraw w głąb państwa Samuela. Umocnienia zostały obsadzone przez silne straże. W razie zmuszenia armii bizantyńskiej do odwrotu dawały możliwość ataku na jej tyły. W 1014 roku, Bazyli II podjął kolejną wyprawę przeciw Bułgarom. Samuel zasadził się ze swymi wojskami w strzeżonym palisadą wąwozie, dla odwrócenia uwagi cesarza wysłał natomiast kilka oddziałów w rejon Nestoritzy niedaleko Tesaloniki. Oddziały te rozbił strateg cesarski Teofilakt Botaniates, podczas gdy główne siły bizantyńskie zbliżały się do Klidion. Natknąwszy się na palisadę, Bazyli II podjął kilka prób sforsowania przeszkody, jego ataki rozbiły się jednak o dobrze bronione umocnienia. Tymczasem strateg Filipopolis Nicefor Ksifias zaproponował obejście sił bułgarskich przez porośnięte lasami zbocza górskie i zaatakowanie przeciwnika od tyłu. Cesarz wyraził zgodę. Ksifias przeprowadził wojsko przez las Balathistes (Sułtanina Płanina) i zajął pozycję na tyłach bułgarskich. 29 sierpnia Bazyli II przypuścił zmasowany atak na bułgarskie pozycje obronne za palisadą, a w tym samym czasie Ksiafias niespodziewanie zaatakował od tyłu. Zaskoczeni Bułgarzy poszli w rozsypkę. Samuel ocalał jedynie dzięki wytrwałości i odwadze swego syna Gabriela Radomira, który pomógł ojcu opuścić pole bitwy i zbiec do twierdzy Prilep. Liczbę wziętych do niewoli Bułgarów współcześni historycy określają na 14 lub 15 tysięcy. Bazyli II rozkazał wykłuć jeńcom oczy, pozostawiając co setnemu lewe oko, aby mógł prowadzić pozostałych, po czym odesłał ich do domu. Z przełęczy Bazyli II zwrócił się ku Strumitsy i zajął zamki wokół Matrucium. Wysłał też Botaniatesa, by zniszczył palisadę, którą Bułgarzy wznieśli na drodze do Tesaloniki. Botaniates zadanie szczęśliwie wykonał, w drodze powrotnej wpadł jednak w bułgarską zasadzkę i stracił większość ludzi. Cesarz tymczasem kontynuował działania w rejonie zwanym Zagoria, gdzie w jego ręce wpadła potężna twierdza Melnik.
Ślepe ofiary spod Klidion dotarły tymczasem do Prespy, gdzie przebywał car. Widok upiornej procesji jego wielkiej armii przyprawił Samuela o atak apopleksji. Wprawdzie odzyskał świadomość, jednak na krótko. Zmarł dwa dni później 6 października 1014 roku.

</doc>
<doc id="753687" url="https://pl.wikipedia.org/wiki?curid=753687" title="Typ 4 Chi-To">
Typ 4 Chi-To

Typ 4 Chi-To – japoński czołg średni z końcowego okresu II wojny światowej.
Podstawowym czołgiem średnim armii japońskiej podczas II wojny światowej był Typ 97 Shinhoto Chi-Ha. Z czasem okazało się, że zarówno opancerzenie, jak i uzbrojenie tego czołgu jest za słabe aby podjąć walkę z podstawowym czołgiem amerykańskim, M4 Sherman. Początkowo planowano modernizację czołgu Typ 97, ale armata w którą uzbrojono czołg Typ 3 Chi-Nu miała niskie właściwości balistyczne. Dlatego po rozpoczęciu produkcji tego czołgu zainicjowano prace nad nowym, projektowanym od podstaw czołgiem. Dzięki większemu kadłubowi i wieży miał on być uzbrojony w długolufową armatę kalibru 75 mm.
Zbudowano tylko pięć czołgów Typ 4 Chi-To.

</doc>
<doc id="753690" url="https://pl.wikipedia.org/wiki?curid=753690" title="Bambi (film)">
Bambi (film)

Bambi – amerykański film animowany z 1942 roku wyprodukowany przez wytwórnię Walta Disneya i powstały na podstawie książki Feliksa Saltena. W filmie zawarte jest zaledwie 800 słów dialogu (najmniej ze wszystkich disnejowskich długometrażowych produkcji).
W 2006 roku, film doczekał się midquela – "Bambi II".
Film miał polską premierę w 1961 z poprzedzającym dodatkiem w postaci „Naszej Kroniki” PKF nr 5/60. Film został wydany na DVD w Polsce 23 lutego 2005 roku w drugiej wersji dubbingu przez Imperial Entertainment.
Film w drugiej wersji dubbingu wydano na DVD z dystrybucją CD Projekt, na Blu-ray z dystrybutorem Galapagos Films.
Fabuła.
Film opisuje przygody młodego jelonka Bambi, który zaprzyjaźnia się z królikiem Tuptusiem i skunksem Kwiatkiem. Bambi jest księciem, synem jelenia – Króla Lasu – Wielkiego Księcia. Bambi całą młodość spędza z przyjaciółmi, poznając m.in. młodą łanię Felinkę, swoją późniejszą żonę. W zimie mama Bambiego zostaje zastrzelona w lesie podczas polowania. Bambi zostaje pod opieką ojca.
Wersja polska.
Wersja z 1961 roku.
Wersja polska: Studio Opracowań Filmów w Warszawie
Reżyseria: Seweryn Nowicki
W wersji polskiej udział wzięli:
i inni
Wersja z 2001 roku.
Opracowanie wersji polskiej: Start International Polska
Reżyseria: Joanna Wizmur
Dialogi polskie: Krystyna Skibińska-Subocz
Teksty piosenek: Marcin Sosnowski
Kierownictwo muzyczne: Marek Klimczuk
W wersji polskiej udział wzięli:
i inni
Piosenki śpiewali:

</doc>
<doc id="753691" url="https://pl.wikipedia.org/wiki?curid=753691" title="Bogdan Waliczek">
Bogdan Waliczek

Bogdan Waliczek (ur. 28 lutego 1960 w Oświęcimiu) – polski zakonnik, paulin, w okresie od 6 maja 2005 do 23 kwietnia 2008 przeor klasztoru na Jasnej Górze.
Życiorys.
W maju 1979 wstąpił do Wyższego Seminarium Duchownego Zakonu Paulinów w Krakowie, na Skałce. Święcenia kapłańskie otrzymał z rąk ks. kard. Franciszka Macharskiego 19 maja 1985. Był również kapłanem diecezjalnym w archidiecezji krakowskiej. W Zakonie OO. Paulinów pełnił funkcję przeora paulińskiego klasztoru we Wrocławiu, duszpasterza powołań i młodzieży na Jasnej Górze oraz pracował w Radiu Jasna Góra. Zastąpił go później w godności przeora Jasnej Góry o. Roman Majewski, który dotychczas był dyrektorem Radia Jasna Góra. W latach 2014–2018 pracował w parafii św. Józefa w Świdnicy i był m.in. Diecezjalnym Moderatorem Bractwa św. Józefa Diecezji świdnickiej oraz opiekunem Grupy Modlitewnej Służebnicy Bożej Anny Jenke. Od lipca 2018 r. pracuje jako proboszcz Sanktuarium Matki Bożej Pocieszenia w Biechowie.
W 2007 otrzymał tytuł honorowego obywatela miasta i gminy Mszana Dolna.

</doc>
<doc id="753692" url="https://pl.wikipedia.org/wiki?curid=753692" title="Prowincja Chiang Mai">
Prowincja Chiang Mai

Chiang Mai (เชียงใหม่) – jedna z prowincji ("changwat") Tajlandii. Sąsiaduje tylko z prowincjami Chiang Rai, Lampang, Lamphun, Tak i Mae Hong Son. Graniczy z Mjanmą. Jest drugą pod względem powierzchni prowincją Tajlandii.

</doc>
<doc id="753694" url="https://pl.wikipedia.org/wiki?curid=753694" title="Wilgotnica wypukła">
Wilgotnica wypukła

Wilgotnica wypukła ("Hygrocybe quieta" (Kühner) Singer) – gatunek grzybów z rodziny wodnichowatych ("Hygrophoraceae"). 
Systematyka i nazewnictwo.
Pozycja w klasyfikacji według Index Fungorum: "Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1947 r. Robert Kühner nadając mu nazwę "Hygrophorus quietus". Obecną, uznaną przez Index Fungorum nazwę nadał mu w 1951 r. Rolf Singer, przenosząc go do rodzaju "Hygrocybe".
Synonim naukowy: "Hygrophorus quietus" Kühner 1947. 
Nazwę polską podała Barbara Gumińska w 1997 r., wcześniej ta sama autorka opisywała ten gatunek pod nazwą wilgotnica łagodna. 
Występowanie i siedlisko.
Opisano występowanie wilgotnicy wypukłej w licznych krajach Europy oraz w stanie Indiana w USA. W Polsce gatunek rzadki. Znajduje się na "Czerwonej liście roślin i grzybów Polski". Ma status R – gatunek potencjalnie zagrożony z powodu ograniczonego zasięgu geograficznego i małych obszarów siedliskowych. Znajduje się na listach gatunków zagrożonych także w Czechach, Niemczech, Danii. 
W Polsce pojawia się od sierpnia do października na wydmach i pastwiskach, łąkach na obrzeżach lasów.

</doc>
<doc id="753697" url="https://pl.wikipedia.org/wiki?curid=753697" title="Prowincja Chiang Rai">
Prowincja Chiang Rai

Chiang Rai (เชียงราย) – najdalej na północ wysunięta prowincja Tajlandii, granicząca z prowincjami Phayao, Lampang i Chiang Mai oraz Mjanmą i Laosem. Siedzibą władz prowincji jest miasto Chiang Rai. W prowincji znajduje się międzynarodowy port lotniczy (Mae Fah Luang-Chiang Rai Airport), leżący 8 km na północny wschód od miasta Chiang Rai. Jedną z najpopularniejszych atrakcji turystycznych prowincji Chiang Rai jest świątynia Wat Rong Khun, nazywana „Białą Świątynią”.

</doc>
<doc id="753704" url="https://pl.wikipedia.org/wiki?curid=753704" title="Prowincja Kamphaeng Phet">
Prowincja Kamphaeng Phet

Kamphaeng Phet (taj. กำแพงเพชร) – jedna z prowincji ("changwat") Tajlandii. Sąsiaduje tylko z prowincjami Sukhothai, Phitsanulok, Phichit, Nakhon Sawan i Tak.

</doc>
<doc id="753711" url="https://pl.wikipedia.org/wiki?curid=753711" title="Prowincja Lampang">
Prowincja Lampang

Lampang (taj. ลำปาง) – jedna z prowincji ("changwat") Tajlandii. Sąsiaduje z prowincjami Chiang Rai, Phayao, Phrae, Sukhothai, Tak, Lamphun i Chiang Mai.

</doc>
<doc id="753713" url="https://pl.wikipedia.org/wiki?curid=753713" title="Flaga Szydłowca">
Flaga Szydłowca



</doc>
<doc id="753718" url="https://pl.wikipedia.org/wiki?curid=753718" title="Prowincja Lamphun">
Prowincja Lamphun

Lamphun (taj. ลำพูน) – jedna z prowincji ("changwat") Tajlandii. Sąsiaduje tylko z prowincjami Chiang Mai, Lampang i Tak.

</doc>
<doc id="753720" url="https://pl.wikipedia.org/wiki?curid=753720" title="Hygrocybe citrina">
Hygrocybe citrina



</doc>
<doc id="753731" url="https://pl.wikipedia.org/wiki?curid=753731" title="David Thornton (aktor)">
David Thornton (aktor)

David Farrington Thornton (ur. 12 czerwca 1953 w Cheraw, w stanie Południowej Karoliny) – amerykański aktor filmowy i telewizyjny.
Życie prywatne.
Na planie filmu "Ucieczka" ("Off and Running", 1991) poznał swoją przyszłą żonę – popularną wokalistkę poprockową, laureatkę nagrody Grammy – Cyndi Lauper.
24 listopada 1991 wzięli ślub. W listopadzie 1997 urodził im się syn Declyn Wallace Thornton-Lauper.

</doc>
<doc id="753733" url="https://pl.wikipedia.org/wiki?curid=753733" title="Jasper Johns">
Jasper Johns

Jasper Johns, Jr. (ur. 15 maja 1930 w Auguście) – amerykański malarz, prekursor pop-artu i minimal art. Odznaczony Prezydenckim Medalem Wolności i Narodowym Medalem Sztuki.
Zarys biografii.
Od 1947 do 1948 studiował na University of South Carolina. W latach 1952-1953 służył w wojsku, stacjonował w Japonii. Po powrocie do Nowego Jorku pracował w księgarni, a od 1954, razem z Robertem Rauschenbergiem przy dekoracji sklepowych witryn.
W 1955 tworzy pierwsze "Flagi amerykańskie" i "Tarcze", które były tak oryginalne na tle ówczesnej twórczości, że zwróciły uwagę Leo Castelliego, marszanda Rauschenberga. W tym samym roku powstaje "Tarcza strzelnicza z gipsowymi odlewami", która ze względu na trudności interpretacyjne wywoła skandal. Pierwsza indywidualna wystawa Johnsa odbyła się w 1958 w Leo Castelli Gallery w Nowym Jorku, okrzyknięta została początkiem pop-artu. W 1959 jego obraz "Grey Numbers" ("Szare numery") zdobył Carnegie Prize na Biennale w Pittsburghu. W tym samym roku wziął udział razem z Rauschenbergiem w happeningu Allana Kaprowa "Eighteen Happenings in Six Parts". Współpracował z kompozytorem Johnem Cage’em. W 1988 otrzymał nagrodę Grand Prix na 43. Biennale w Wenecji.
Z Rauschenbergiem, którego poznał zimą 1953, pozostawał w związku homoseksualnym.

</doc>
<doc id="753734" url="https://pl.wikipedia.org/wiki?curid=753734" title="Oczeret jeziorny">
Oczeret jeziorny

Oczeret jeziorny, sitowie jeziorne ("Schoenoplectus lacustris" (L.) Palla) – gatunek roślin należący do rodziny ciborowatych. W nazewnictwie potocznym szuwar oczeretowy i sama roślina bywają nazywane sitowiem. Rodzimy obszar jego występowania obejmował Afrykę Północną, Azję i Europę, ale rozprzestrzenił się i obecnie jako gatunek zawleczony występuje także w Ameryce Północnej i Środkowej oraz w Nowej Zelandii. W Polsce na niżu jest pospolity.
Udział w kulturze.
Według czterech badaczy roślin biblijnych w Biblii pod hebrajskim słowem "`agmôn" wymieniony jest oczeret jeziorny. Cytowany jest w Księdze Izajasza 9,13 i 58,5. W Biblii Tysiąclecia słowo to przetłumaczono jako "sitowie". Tylko F. N Hepper ma inne zdanie i uważa, że słowo to powinno być przetłumaczone jako cibora papirusowa lub trzcina pospolita.

</doc>
<doc id="753737" url="https://pl.wikipedia.org/wiki?curid=753737" title="Liliana Leszner">
Liliana Leszner

Liliana Leszner (ur. 9 lutego 1965 w Łodzi) – polska szachistka, mistrzyni międzynarodowa od 1987 roku. W latach 1990–1991 występowała pod nazwiskiem Leszner-Bakalarz.
Kariera szachowa.
Pierwszy z czterech medali mistrzostw Polski juniorek zdobyła w roku 1981 w Pilźnie, zajmując III miejsce w grupie do lat 17. Pozostałe trzy medale zdobyła w kategorii do lat 20: dwa złote (Katowice 1983 i Wrocław 1985) oraz brązowy (Poznań 1984). W roku 1984 zajęła II miejsce w turnieju juniorek w Grudziądzu. Rok później wystąpiła w Zakopanem w meczu Polska – Rumunia, uzyskując najlepszy wynik w polskiej drużynie (4½ pkt w 5 partiach). W roku 1986 zajęła IV miejsce w międzynarodowym turnieju w Decinie. W latach 1986–1995 siedmiokrotnie uczestniczyła w finałach mistrzostw Polski seniorek, zdobywając trzy medale: srebrny (Gdańsk 1994) i dwa brązowe (Wrocław 1987 oraz Lublin 1993). W roku 1995 reprezentowała Polskę na turnieju strefowym (eliminacji mistrzostw świata) w Nadolu.
Wielokrotnie stawała na podium mistrzostw Polski w szachach błyskawicznych, m.in. w latach 1987 (w Bydgoszczy) i 1990 (w Gdyni) dwukrotnie zdobyła tytuły mistrzyni kraju.
Najwyższy ranking w karierze osiągnęła 1 lipca 1994 r., z wynikiem 2220 punktów dzieliła wówczas 7-8. miejsce wśród polskich szachistek.

</doc>
<doc id="753738" url="https://pl.wikipedia.org/wiki?curid=753738" title="Dewon górny">
Dewon górny



</doc>
<doc id="753743" url="https://pl.wikipedia.org/wiki?curid=753743" title="Hygrocybe glutinipes">
Hygrocybe glutinipes

Hygrocybe glutinipes (J.E. Lange) R. Haller Aar. – gatunek grzybów z rodziny wodnichowatych ("Hygrophoraceae").
Systematyka i nazewnictwo.
Pozycja w klasyfikacji według Index Fungorum: "Hygrocybe, Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1940 r. Jakob Emanuel Lange jako odmianę jednego z gatunków wilgotnic, nadając mu nazwę "Hygrocybe citrina" var. "glutinipes". Obecną, uznaną przez Index Fungorum nazwę nadał mu w 1956 r. R. Haller Aar, podnosząc go do rangi gatunku.
Synonimy nazwy naukowej:
Morfologia.
Średnica 0,5–3 cm, początkowo wypukły, dzwonkowaty lub prawie półkulisty, potem przechodzący w szeroko wypukły, szeroko dzwonowaty lub prawie płaski, śluzowaty, nagi, jasnopomarańczowy do jasnoczerwono-pomarańczowego, przechodzący w jaśniejszy pomarańcz. Brzeg czasami słabo pomarszczony.
Mniej lub bardziej zbiegające, dość rzadkie z dość licznymi międzyblaszkami, pomarańczowe lub blado pomarańczowe.
Wysokość 2–4 cm, grubość 0,2–0,6 cm, walcowaty, śluzowaty, nagi, tej samej barwy co kapelusz lub jaśniejszy.
Cienki, tej samej barwy co kapelusz lub jaśniejszy, bez wyraźnego zapachu i smaku.
Podstawki o długości do 45 µm, 4-sterygmowe. Cystyd brak. Zarodniki 6-9 × 3,5-5 µm, elipsoidalne, gładkie, szkliste, w KOH szkliste, nieamyloidalne. Trama blaszek równoległa. Skórka typu "ixotrichoderma", złożona ze strzępek o szerokości 2–4 µm.
Występowanie.
Opisano występowanie "Hygrocybe glutinipes" w Ameryce Północnej, Europie, Azji, Afryce i Australii. Najwięcej stanowisk podano w Europie; jest tu rozprzestrzeniony na całym kontynencie. W Polsce do 2003 r. nie był notowany, ale znaleziono go w latach późniejszych (jako "Hygrocybe glutinipes" var. "glutinipes"). Aktualne stanowiska podaje także internetowy atlas grzybów. Znajduje się w nim na liście gatunków zagrożonych i wartych objęcia ochroną.
Grzyb naziemny zwykle pojawiający się późną wiosną w lasach, często wśród mchów, ale czasami na gołej glebie.

</doc>
<doc id="753747" url="https://pl.wikipedia.org/wiki?curid=753747" title="Westyna">
Westyna

Westyna — imię żeńskie pochodzenia łacińskiego, oznaczające "kobieta z ludu Westynów" (antycznego ludu zamieszkującego dzisiejszą Abruzję). Jego patronką jest św. Westyna, wspominana razem ze św. Donatą, Januarią, Sekundą i innymi świętymi.
Westyna imieniny obchodzi 17 lipca.

</doc>
<doc id="753749" url="https://pl.wikipedia.org/wiki?curid=753749" title="Dewon późny">
Dewon późny

Dewon późny – trzecia epoka dewonu, trwająca około 26 milionów lat (od 385,3 ± 2,6 do 359,2 ± 2,5 mln lat temu). Dzieli się na dwa wieki: fran i famen.
Chronostratygraficznym odpowiednikiem epoki późnego dewonu jest oddział dewon górny. Górny dewon dzieli się na dwa piętra: fran i famen.

</doc>
<doc id="753754" url="https://pl.wikipedia.org/wiki?curid=753754" title="Stary Most">
Stary Most

1 miejscowość w Polsce:

</doc>
<doc id="753757" url="https://pl.wikipedia.org/wiki?curid=753757" title="Stary Most w Mostarze">
Stary Most w Mostarze

Stary Most (bośn. "Stari Most") – kamienny most przewieszony nad rzeką Neretwą w mieście Mostar w Bośni i Hercegowinie, wpisany na listę światowego dziedzictwa kultury UNESCO.
Historia.
Most został zbudowany za czasów osmańskich, na zlecenie tureckiego sułtana Sulejmana. Miał zastąpić istniejący w tym miejscu most drewniany. Jego budowniczym był mistrz Hajrudin. Budowę rozpoczęto w 1557 roku, a ukończono w 1565 roku. Przez wieki był symbolem pojednania Wschodu z Zachodem – zarówno chrześcijaństwa z islamem, jak i katolickich Chorwatów z prawosławnymi Serbami. Symbol ten celowo zniszczyła chorwacka armia podczas wojny bośniackiej 9 listopada 1993 roku. Zaraz po wojnie, w 1995 roku, przy wsparciu UNESCO i Banku Światowego, rozpoczęto odbudowę mostu. Wydobyto z rzeki pozostałości starej budowli. Oficjalne otwarcie miało miejsce 24 lipca 2004 roku. W 2005 roku most wraz z otoczeniem został wpisany na Listę Światowego Dziedzictwa UNESCO.
Skoki do wody.
Zgodnie z tradycją młodzieńcy skaczą z mostu do rzeki dla udowodnienia swojej męskości. O skokach z niego wspominał żyjący w XVII wieku turecki pisarz i podróżnik Evliya Çelebi. Zawody skoków są organizowane formalnie od 1968 roku. Wznowiono je po odbudowie mostu w 2004 roku i są organizowane w ostatni weekend lipca jako konkurs skoków "Skokovi sa Starog mosta""." Bierze w nich udział około 100 skoczków. Pierwsze skoki mają miejsce w piątek wieczorem, a finały w niedzielę. Startują w nich głównie zawodnicy z klubu "Mostari". Impreza przyciąga około 10 000 widzów. Jury ocenia jakość skoków i wyznacza zwycięzcę. Zawody odbyły się również w 2020 roku. Oglądało je około 2000 widzów, a skakało 33 zawodników z Serbii, Czarnogóry i Bośni. Organizatorzy uznali, że zostaną one zorganizowane pomimo braku, z powodu pandemii, wielu zawodników z innych państw, aby utrzymać wielowiekową tradycję.
Opis.
Most ma 4 metry szerokości i jest długi na 30 metrów. Wznosi się nad rzeką na 24 metry. Został wykonany z miejscowego wapienia noszącego nazwę tenelija.

</doc>
<doc id="753758" url="https://pl.wikipedia.org/wiki?curid=753758" title="Typ 5 Chi-Ri">
Typ 5 Chi-Ri

Typ 5 Chi-Ri – japoński czołg średni skonstruowany w 1945 roku. Powstał tylko prototyp.
Czołg Typ 5 Chi-Ri miał klasyczną konstrukcję. W tylnej części nitowanego kadłuba umieszczono dwunastocylindrowy, rzędowy silnik gaźnikowy, chłodzony cieczą. Układ jezdny składał się z każdej strony z ośmiu kół jezdnych, koła napędowego, napinającego i trzech rolek podtrzymujących gąsienicę. Koła jezdne były zblokowane po dwa i amortyzowane poziomymi resorami śrubowymi (system Hara). Czołg był uzbrojony w armatę czołgową kalibru 75 mm "Typ 4" umieszczoną w wieży i armatę "Typ 1" kalibru 37 mm zamocowana w kadłubie. Uzbrojeniem dodatkowym był czołgowy karabin maszynowy "Typ 97" sprzężony z armatą 75 mm. Drugi ckm mógł być montowany zamiast armaty 37 mm. Załoga składała się z kierowcy, strzelca kadłubowego km, celowniczego, ładowniczego i dowódcy.

</doc>
<doc id="753760" url="https://pl.wikipedia.org/wiki?curid=753760" title="Jeevodaya">
Jeevodaya

Jeevodaya (wym. dźiwodaja, "świt życia") – Ośrodek Rehabilitacji Trędowatych (Social and Leprosy Rehabilitation Centre), placówka leczniczo-wychowawcza obejmująca swoją troską osoby dotknięte trądem i członków ich rodzin.
Ośrodek mieszczący się w Indiach w stanie Chhattisgarh założył w 1969 polski misjonarz i lekarz ks. Adam Wiśniewski pallotyn. Od 1989 w Jeevodaya pracuje świecka misjonarka dr Helena Pyz z Warszawy.
Jeevodaya (w sanskrycie "świt życia") prowadzi: stałą przychodnię dla trędowatych i ubogiej ludności na swoim terenie, dwie przychodnie wyjazdowe oraz organizuje pomoc medyczną w koloniach dla trędowatych. W 10-klasowej szkole uczy się 450 dzieci z rodzin dotkniętych trądem. Dzieci mieszkają w internacie na terenie Ośrodka i otrzymują w nim całkowite utrzymanie, Jeevodaya wspiera też finansowo absolwentów kontynuujących naukę na kursach zawodowych i uniwersytetach. Pracownicy Ośrodka to głównie wyleczeni trędowaci, a oprócz nich i ich rodzin w Jeevodaya przebywa grupa sierot i dzieci specjalnej troski.
Opiekę duszpasterską nad Ośrodkiem sprawują induscy pallotyni.
Ośrodek jest placówką charytatywną: utrzymuje się z ofiar z Polski (w celu ich zbierania został powołany Sekretariat Misyjny Jeevodaya w Warszawie, który prowadzi m.in. akcję Adopcja serca) oraz innych krajów Europy i Świata.

</doc>
<doc id="753762" url="https://pl.wikipedia.org/wiki?curid=753762" title="Wieczór Trzech Króli">
Wieczór Trzech Króli

Wieczór Trzech Króli () – komedia autorstwa Williama Shakespeare’a, napisana około 1600 roku. Jej nazwa nawiązuje do święta „Trzech Króli”, obchodzonego 6 stycznia. Imię głównego bohatera, Orsino, zostało prawdopodobnie zapożyczone od włoskiego możnowładcy, Orsiniego, księcia Bracciano, który odwiedził Londyn zimą 1600-1601.
Inscenizacja i publikacja.
Sztuka ta została prawdopodobnie wystawiona na scenie po raz pierwszy w 1602 roku przez grupę teatralną Szekspira, Lord Chamberlain’s Men. Wiadomo także o późniejszych przedstawieniach, datowanych na 1618 i 1623 rok.
Nie ukazała się drukiem przed wydaniem w Pierwszym Folio w 1623 roku.
Fabuła.
Akcja toczy się w krainie o nazwie "Iliria". O ile dzisiaj możemy ją utożsamić z Albanią, o tyle w czasach Szekspira nazwa ta kojarzyła się raczej z fikcyjną krainą. Podobnie jak inne komedie tego autora, komedia ta jest komedią pomyłek.
Na początku utworu, główna bohaterka, Viola rozbija się wraz ze swoim bratem bliźniakiem, Sebastianem u wybrzeży Ilirii. Rodzeństwo jednak traci ze sobą kontakt i nie potrafi się odnaleźć. Viola postanawia przebrać się za mężczyznę i rozpoczyna służbę na dworze księcia Orsino, zakochanego w pięknej damie, Olivii. Książę postanawia więc użyć rozbitka jako posłańca między nimi. Olivia, wierząc, że Viola jest mężczyzną, zakochuje się w niej. Ta zaś podkochuje się w księciu, który uznaje ją za swoją powierniczkę. Kiedy na scenie pojawia się Sebastian, zamieszanie staje się jeszcze większe. Olivia, biorąc Sebastiana za Violę, bierze z nim potajemnie ślub. Kiedy wreszcie na scenie pojawia się cała czwórka, nie ma już wątpliwości, że Viola jest kobietą w przebraniu, a Sebastian jest jej zaginionym bratem. Wszystko kończy się deklaracją małżeństwa pomiędzy Violą i księciem, Sebastianem i Olivią, a także deklaracją trzeciej pary.
Sam akt zaślubin nie zostaje jednak ukazany na scenie.
Tematy.
Komedia ta zaliczana jest do najpopularniejszych i najzabawniejszych dzieł Szekspira, często jest wystawiana na scenie. Autor próbuje poruszać tematy takie, jak rozwarstwienie społeczeństwa, ludzka tożsamość czy wreszcie różnice pomiędzy płciami. Fabuła tego utworu pozwala autorowi na pokazanie, jak w skrajnych sytuacjach mogą zareagować różne charaktery.
Realizacje.
Ekranizacje.
Sztuka ta została przeniesiona na ekran po raz pierwszy w 1910 roku. W 1937 roku BBC stworzyło 37. minutową, telewizyjną wersję tego utworu. Było to zarazem pierwsze ukazanie dzieła Szekspira na małym ekranie. W jedną z ról wcieliła się późniejsza zdobywczyni Oscara, Greer Garson.
W 1996 nakręcono brytyjsko-amerykańską adaptację sztuki Wieczór Trzech Króli, której akcję umieszczono w realiach XIX wieku.
W 2006 roku powstał film Ona to on, który przenosi problemy zaprezentowane w tym utworze do czasów współczesnych, podobnie, jak ma to miejsce w Zakochanej złośnicy. Pizzeria w fikcyjnym mieście nazywa się "Cesario’s", szkoła zaś nosi nazwę "Illyria". Reżyserem był Andy Fickman.

</doc>
<doc id="753763" url="https://pl.wikipedia.org/wiki?curid=753763" title="Robert DeLeo">
Robert DeLeo

Robert DeLeo (ur. 2 lutego 1966 w Glen Ridge, New Jersey) – amerykański basista rockowy.
Robert DeLeo to członek zespołu grunge'owego – Stone Temple Pilots (STP). W listopadzie roku 2006 został założony zespół – Army of Anyone. W skład "AoA" wchodzili: Richard Patrick – śpiew, Ray Luzier – perkusja, Robert DeLeo – gitara basowa oraz Dean DeLeo – gitara elektryczna.

</doc>
<doc id="753767" url="https://pl.wikipedia.org/wiki?curid=753767" title="Atak FMS">
Atak FMS

Atak Fluhrera, Mantina i Shamira (FMS) – najbardziej popularna forma ataku na protokół WEP. Wykorzystane są tutaj wektory IV oraz luki w algorytmie generowania kluczy wewnętrznych szyfru RC4.

</doc>
<doc id="753772" url="https://pl.wikipedia.org/wiki?curid=753772" title="Wuppertal Hauptbahnhof">
Wuppertal Hauptbahnhof

Wuppertal Hauptbahnhof – główny dworzec kolejowy w Wuppertalu, w kraju związkowym Nadrenia Północna-Westfalia, w Niemczech.

</doc>
<doc id="753773" url="https://pl.wikipedia.org/wiki?curid=753773" title="Richard Patrick">
Richard Patrick

Richard Michael Patrick (ur. 10 maja 1968 w Bay Village w stanie Ohio) – amerykański muzyk rockowy, współzałożyciel i wokalista zespołu Filter. Przez krótki czas grał z Trentem Reznorem w Nine Inch Nails. W 2006 roku założył zespół Army of Anyone. 
Brat aktora Roberta Patricka.

</doc>
<doc id="753774" url="https://pl.wikipedia.org/wiki?curid=753774" title="Arnstadt Hauptbahnhof">
Arnstadt Hauptbahnhof

Arnstadt Hauptbahnhof – główny dworzec kolejowy w Arnstadt, w kraju związkowym Turyngia, w Niemczech.

</doc>
<doc id="753775" url="https://pl.wikipedia.org/wiki?curid=753775" title="Nieswoiste zapalenia jelit">
Nieswoiste zapalenia jelit

Nieswoiste zapalenie jelit (, IBD) – grupa przewlekłych chorób zapalnych przewodu pokarmowego, głównie jelita grubego lub cienkiego.
Najczęstszymi chorobami z tej grupy są choroba Leśniowskiego-Crohna i wrzodziejące zapalenie jelita grubego.
Należą do nich również:

</doc>
<doc id="753776" url="https://pl.wikipedia.org/wiki?curid=753776" title="IBD">
IBD



</doc>
<doc id="753778" url="https://pl.wikipedia.org/wiki?curid=753778" title="Światła rampy">
Światła rampy

Światła rampy (oryg. "Limelight") – amerykański czarno-biały komediodramat z 1952 roku w reżyserii Charlesa Chaplina. Stanowi on pożegnanie z jego słynną postacią Trampa. Chaplin zaprosił do współpracy swego odwiecznego rywala Bustera Keatona, który zagrał partnera Calvero.
Fabuła.
Akcja filmu toczy się w Londynie. Calvero, zapomniany komik, ratuje młodą kobietę, Therezę, która podejmuje samobójczą próbę przez odkręcenie gazu. Wcześniej była baletnicą, ale przerwała karierę gdy dostała gorączki reumatycznej i sparaliżowania nóg z powodu przeżycia, jakim było zobaczenie siostry jako ulicznicy. Calvero pomaga Therezie wyjść z choroby i stać się wielką gwiazdą. Sam również dostaje angaż do tego samego baletu, co kobieta i wydaje się, że odzyskuje dawną sławę. Jednak w trakcie późniejszego kabaretowego występu niefortunnie spada ze sceny i umiera.

</doc>
<doc id="753781" url="https://pl.wikipedia.org/wiki?curid=753781" title="Schoenoplectus lacustris">
Schoenoplectus lacustris



</doc>
<doc id="753782" url="https://pl.wikipedia.org/wiki?curid=753782" title="Miss Włoch">
Miss Włoch

Miss Włoch (wł. "Miss Italia") – coroczny konkurs piękności organizowany we Włoszech od 1939 roku.
Historia.
Pierwszy konkurs został zorganizowany w 1939 roku przez Dina Villaniego, producenta pasty do zębów. Nosił on nazwę "Miss Sorriso" (Miss Uśmiechu), a kandydatki oceniano przede wszystkim na podstawie ich fotografii. Konkurs odbywał się w Stresie. Nie rozgrywany od 1942 roku, został reaktywowany w 1946 pod nazwą "Miss Italia". W 1950 po raz pierwszy był relacjonowany przez radio. W 1994 zniesiono warunki uczestnictwa w konkursie w postaci stanu panieńskiego i nieposiadania dzieci.

</doc>
<doc id="753784" url="https://pl.wikipedia.org/wiki?curid=753784" title="Miss Italia">
Miss Italia



</doc>
<doc id="753785" url="https://pl.wikipedia.org/wiki?curid=753785" title="Iwona Bos-Świecik">
Iwona Bos-Świecik

Iwona Bos-Świecik (ur. 24 listopada 1958) – polska szachistka, reprezentująca Holandię, mistrzyni międzynarodowa od 1993 roku.
Kariera szachowa.
W 1972 r. zdobyła w Szamotułach tytuł wicemistrzyni Polski juniorek. Drugi srebrny medal zdobyła trzy lata później w Polanicy-Zdroju, natomiast w 1976 r. w Toruniu zajęła I miejsce i wywalczyła tytuł mistrzyni kraju (wszystkie medale zdobyła w kategorii do lat 20). W tym samym roku zadebiutowała w finale mistrzostw Polski seniorek. Do 1991 r. w finałowych turniejach wystąpiła 13 razy, dwukrotnie zdobywając brązowe medale: w 1981 w Poznaniu oraz w 1990 w Koninie. W latach 1987 i 1988 zajęła czołowe lokaty w międzynarodowych turniejach w Nałęczowie (odpowiednio IV i III). W 1990 r. wystąpiła w narodowej drużynie na szachowej olimpiadzie w Nowym Sadzie, uzyskując na IV szachownicy 6½ pkt w 10 partiach (najlepszy wynik w zespole).
Od 1992 r. reprezentuje barwy Holandii. W 1993 r. zdobyła tytuł mistrzyni tego kraju, zaś w latach 1998 i 1999 dwukrotnie w mistrzostwach zajęła IV miejsca. Po raz ostatni w finale mistrzostw Holandii wystąpiła w 2002 roku.
Najlepszy ranking w karierze osiągnęła 1 stycznia 1991 r., z wynikiem 2245 punktów dzieliła wówczas 3-4. miejsce (za Agnieszką Brustman i Hanną Ereńską-Radzewską, wspólnie z Grażyną Szmacińską) wśród polskich szachistek.

</doc>
<doc id="753786" url="https://pl.wikipedia.org/wiki?curid=753786" title="Iwona Świecik">
Iwona Świecik



</doc>
<doc id="753798" url="https://pl.wikipedia.org/wiki?curid=753798" title="Copa América 1921">
Copa América 1921

Copa América 1921 – piąte mistrzostwa kontynentu południowoamerykańskiego, odbyły się w dniach 2 – 30 października 1921 roku po raz drugi (po Copa América 1916) w Argentynie. Chile wycofało się, jednak utrzymano liczbę czterech reprezentacji, bo na turnieju zadebiutował Paragwaj. Grano systemem każdy, z każdym, a o zwycięstwie w turnieju decydowała końcowa tabela.
Podsumowanie.
Wyniki.
"Wszystkie mecze rozgrywano w Buenos Aires na stadionie Sportivo Barracas"
Końcowa tabela.
Piątym triumfatorem turnieju Copa América został po raz pierwszy zespół Argentyny.

</doc>
<doc id="753799" url="https://pl.wikipedia.org/wiki?curid=753799" title="Typ 91">
Typ 91

Typ 91 (Typ 2591) – japoński czołg ciężki skonstruowany w okresie międzywojennym. Powstał tylko jeden egzemplarz tego czołgu zbudowany w 1931 roku w arsenale w Osace. Posiadał trzy wieże, w największej zamocowana była armata czołgowa kalibru 70 mm, w dwóch mniejszych karabiny maszynowe. Rozwinięciem tego czołgu był czołg Typ 95.

</doc>
<doc id="753800" url="https://pl.wikipedia.org/wiki?curid=753800" title="Stanisław Szydłowiecki">
Stanisław Szydłowiecki

Stanisław Szydłowiecki herbu Odrowąż (ur. około 1405, zm. 1493 w Krakowie) – syn Jakuba Szydłowieckiego i Jastrzębcówny, brat Piotra, Mikołaja i Barbary.
Od 1449 roku, był mężem Barbary ze Starosielskich herbu Abdank, z którą miał trójkę dzieci: Katarzynę, Jana (proboszcza Wysockiego) i Jakuba, po śmierci pierwszej żony ponownie ożenił się w 1464 z Zofią Łabędź, z którą miał dziewięcioro potomków: Krzysztofa, Piotra, Pawła, Annę, Mikołaja, Barbarę, Marcina, Elżbietę oraz nieznaną z imienia córkę.
Od 1462 kasztelan żarnowski, radomski od 1478, marszałek dworu Królestwa Polskiego oraz ochmistrz synów królewskich od 1467, burgrabia krakowski od 1471, a w latach 1490–1491 starosta tegoż miasta. Utrzymywał bliskie stosunki z Długoszem i Kallimachem.
Był gwarantem pokoju toruńskiego 1466 roku.
W 1470 w Szydłowcu, wzniósł na miejscu starego, drewnianego grodu gotycki zamek, godny senatora Rzeczypospolitej i marszałka dworu królewskiego, oraz wzmocnił znakomicie familię Szydłowieckich. Inicjator zmiany praw miejskich z polskiego na magdeburskie.

</doc>
<doc id="753803" url="https://pl.wikipedia.org/wiki?curid=753803" title="Helena Pyz">
Helena Pyz

Helena Pyz (ur. 10 kwietnia 1948 w Warszawie) – polska lekarka i misjonarka świecka, członkini Instytutu Prymasa Wyszyńskiego, od końca lat 80. lekarka w Ośrodku Rehabilitacji Trędowatych Jeevodaya w Indiach.
Życiorys.
W dziesiątym roku życia zachorowała na chorobę Heinego-Medina. Po ukończeniu Akademii Medycznej w Warszawie pracowała w przychodniach rejonowych w Warszawie. W latach 80. zaangażowana w organizowanie NSZZ „Solidarność” w środowisku medycznym, pełniła funkcję przewodniczącej komisji zakładowej związku w zakładzie opieki zdrowotnej na Woli. Od 1971 członkini Instytutu Prymasa Wyszyńskiego.
W 1986 dowiedziała się o ciężkiej chorobie księdza Adama Wiśniewskiego, lekarza i opiekuna kilkunastu tysięcy chorych w Indiach, założyciela ośrodka dla trędowatych Jeevodaya. Wiadomość ta stała się dla niej inspiracją do wyjazdu na misję. Po przygotowaniach w pierwszą podróż do Indii udała się 14 lutego 1989.
Od tego czasu związana z ośrodkiem Jeevodaya. Prowadzi przychodnie dla osób dotkniętych trądem i ubogiej okolicznej ludności, dwie przychodnie wyjazdowe oraz organizuje pomoc w koloniach dla trędowatych. Została także skarbnikiem stowarzyszenia zarządzającego Jeevodaya, zajmując się zapewnieniem środków na utrzymanie ośrodka.
Odznaczenia i wyróżnienia.
W 2005, "za wybitne zasługi w działalności na rzecz potrzebujących pomocy", została odznaczona Krzyżem Kawalerskim Orderu Odrodzenia Polski. Została też wyróżniona Orderem Ecce Homo oraz medalem „Gloria Medicine” nadawanym przez Polskie Towarzystwo Lekarskie.
Na wniosek dzieci Międzynarodowa Kapituła Orderu Uśmiechu przyznała jej w 2008 Order Uśmiechu, który odebrała w Gimnazjum nr 23 im. Ireny Sendlerowej w Warszawie 18 czerwca 2008, otrzymując legitymację z numerem 873. W 2013 została uhonorowana Nagrodą „Pontifici”, a w 2015 wyróżniona Nagrodą Totus.

</doc>
<doc id="753804" url="https://pl.wikipedia.org/wiki?curid=753804" title="Kownaty (powiat płoński)">
Kownaty (powiat płoński)

Kownaty – wieś w Polsce położona w województwie mazowieckim, w powiecie płońskim, w gminie Płońsk. Leży nad Płonką.
W latach 1975–1998 miejscowość administracyjnie należała do województwa ciechanowskiego.
Zobacz też.
Kownaty

</doc>
<doc id="753807" url="https://pl.wikipedia.org/wiki?curid=753807" title="Cristina Chiabotto">
Cristina Chiabotto

Cristina Chiabotto (ur. 15 września 1986 w Moncalieri) – włoska modelka, Miss Włoch 2004.
Po zdobyciu tytułu Miss Włoch zaczęła pracować dla telewizji RAI. Po programie dla dzieci "Zecchino d’Oro" wystąpiła w "Ballando con le stelle", włoskiej wersji "Tańca z gwiazdami", gdzie wygrała. W 2006 zaczęła występować w programie "Le Iene", zastępując Alessię Marcuzzi.

</doc>
<doc id="753813" url="https://pl.wikipedia.org/wiki?curid=753813" title="Koziminy-Stachowo">
Koziminy-Stachowo

Koziminy-Stachowo – wieś w Polsce położona w województwie mazowieckim, w powiecie płońskim, w gminie Płońsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="753814" url="https://pl.wikipedia.org/wiki?curid=753814" title="Nowe Koziminy">
Nowe Koziminy

Nowe Koziminy – wieś w Polsce położona w województwie mazowieckim, w powiecie płońskim, w gminie Płońsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="753815" url="https://pl.wikipedia.org/wiki?curid=753815" title="Pawica atlas">
Pawica atlas

Pawica atlas ("Attacus atlas") – nocny motyl z rodziny pawicowatych, uznawany za trzecią największą ćmę świata (po Coscinocera Hercules i Thysania aggrippina) i z tego powodu często spotykany w hodowlach. W naturze występuje w Azji Południowo-Wschodniej, w południowych Chinach i Indonezji.
Opis.
Pawica atlas prowadzi nocny tryb życia, żerując na liściach wielu drzew i krzewów, natomiast w dzień przesiaduje z rozłożonymi skrzydłami, na pniach. Rysunek z plam i pasków o różnych odcieniach brązu i czerwieni oraz zewnętrzna, górna krawędź skrzydeł przypominają głowę węża, zapewne dla zmylenia i odstraszenia napastników. Skrzydła osiągają powierzchnię 400 cm² przy rozpiętości 25-30 cm. Samice są większe od samców i mają biczykowate, gładkie czułki, podczas gdy u samców są one wyraźnie pierzaste. 
Dorosłe atlasy spotyka się rzadko. Po opuszczeniu poczwarki żyją zaledwie kilka dni. Aparat gębowy nie pozwala postaci dorosłej się odżywiać, tak więc ma ona do dyspozycji tylko zapasy pokarmu zgromadzone podczas życia larwalnego.
Dorosła samica wydziela feromony płciowe, wyczuwane przez samca za pomocą pierzastych czułków z odległości nawet 5 km. Po parzeniu samica składa jaja i ginie, podobnie jak samiec.

</doc>
<doc id="753816" url="https://pl.wikipedia.org/wiki?curid=753816" title="Kaufhaus (Ruda Śląska)">
Kaufhaus (Ruda Śląska)

Kaufhaus (brak nazwy polskiej, śl. gwar. "Kafhauz") – zabytkowe osiedle robotnicze położone w Rudzie Śląskiej na granicy dwóch przemysłowych dzielnic: Nowego Bytomia i Chebzia. Jest to charakterystyczny ciąg budynków zlokalizowanych na łuku obecnej ulicy Niedurnego.
Historia.
Osiedle Kaufhaus zostało wybudowane w latach 1880–1913 dla pracowników powstałej w 1840 roku huty „Pokój”. Na osiedlu z czasem powstała również część usługowa, wybudowano m.in.: dom noclegowy dla samotnych robotników i nowoczesny dom towarowy. Około 1906 roku powstała druga część osiedla, położona przy obecnej ulicy Podgórze. Budynki mieszkalne na osiedlu to typowe familoki. Jest tu zabudowa blokowa z klatkami schodowymi, ciągnąca się wzdłuż ulic. We wszystkich budynkach były dwupokojowe mieszkania, po dwa na każdym piętrze. Na każde dwa mieszkania przypadała jedna ubikacja, położona na półpiętrze. W 1913 roku powstała wielkomiejski budynek (ul. Pileckiego 21–23), w którym na parterze mieściła się piekarnia. Zagrał on w filmie pt. "Paciorki jednego różańca". Jego układ świadczył o tym, że planowano dalszą rozbudowę osiedla, jednak wybuch I wojny światowej zniweczył te plany. W 1933 roku całe osiedle liczyło około 40 wolnostojących budynków z trzema reprezentacyjnymi gmachami.
W latach 80. XX wieku zapadła decyzja o rozbiórce Kaufhausu, w rezultacie połowa najstarszej części osiedla przestała istnieć. W pierwszych kilku latach XXI wieku przeprowadzono remont ulicy oraz osiedla.
Architektura.
Budynki mieszkalne na osiedlu to typowe familoki, z elewacją budynków ze skromnymi detalami architektonicznymi, mające dwa piętra i dwuspadowy dach. Domy budowane były w dwóch typach: w pierwszym typie na każdym piętrze umieszczono sześć małych mieszkań, do których wchodziło się z jednej klatki schodowej. Zaplecze gospodarcze i sanitariaty były zlokalizowane na podwórzu. W drugim typie domów zbudowano dwie klatki schodowe, na każdym piętrze znajdowały się po dwa duże mieszkania, składające się z dwóch większych pokoi (śl: "izb") oraz kuchni.
Transport.
Obok osiedla przebiega jedna z najważniejszych ulic miasta: ul. Niedurnego. Przy niej znajduje się przystanek autobusowy, skąd odjeżdża 7 linii autobusowych w kierunku wszystkich dzielnic miasta oraz do miasta Mikołów. Przebiega tamtędy także linia tramwaju w kierunku Bytomia oraz Chorzowa i Świętochłowic.
Hutniczy dom towarowy „Kaufhaus”.
Hutniczy dom towarowy „Kaufhaus” (niem. "Hütten-Kaufhaus Friedenshütte", śl. "Kafhauz") wybudowano pośrodku osiedla w 1904 roku (między główną ulicą przelotową z linią tramwajową, ob. ul. Niedurnego a centralną ulicą kolonii, ob. ul. Pileckiego), jako zwieńczenie pierwszego etapu budowy. „Kaufhaus” samoistnie wyznaczył centrum osiedla, wokół którego koncentrowało się życie mieszkańców i od którego osiedle zaczerpnęło nazwę. Był w tamtych czasach bardzo nowoczesnym przedsięwzięciem, spełniającym najnowsze standardy higieniczne i fenomenem wykraczającym poza Górny Śląsk. Na trzech kondygnacjach budynku znajdowała się przestrzeń handlowa podzielona na działy oferujące różne grupy towarów. Był wyposażony m.in. w windy i ubojnię. Firma prowadząca „Kaufhaus” reklamowała bogaty wybór towarów w gazetach i czasopismach kupieckich na Śląsku i w Niemczech.

</doc>
<doc id="753818" url="https://pl.wikipedia.org/wiki?curid=753818" title="Słoszewo-Kolonia">
Słoszewo-Kolonia

Słoszewo-Kolonia – wieś w Polsce położona w województwie mazowieckim, w powiecie płońskim, w gminie Płońsk. Leży przy DK7.
W latach 1975–1998 miejscowość administracyjnie należała do województwa ciechanowskiego.

</doc>
<doc id="753819" url="https://pl.wikipedia.org/wiki?curid=753819" title="Jakub Szydłowiecki (starszy)">
Jakub Szydłowiecki (starszy)

Jakub Szydłowiecki z Odrowążów (ur. II połowa XIV wieku, zm. między 1433 a 1436) – polski możnowładca, protoplasta rodu Szydłowieckich, rycerz herbu Odrowąż, współdziedzic Szydłowca.
Służba.
Jakub Odrowąż Szydłowiecki, biorąc udział w bitwie pod Grunwaldem, zdobył sobie sławę „dzielnego rycerza”. Służył on najprawdopodobniej w krakowskiej chorągwi nadwornej, a więc w osobistej straży króla Władysława Jagiełły. Tę chorągiew prowadził Jakub ze Sprowy herbu Odrowąż, krewny Jakuba Szydłowieckiego.
W latach 1412 – 1423 był dworzaninem biskupa Wojciecha Jastrzębca.
Pierwsi Szydłowieccy prawdopodobnie zajmowali dwa, oddzielnie stojące, dwory, mimo iż nigdy nie przeprowadzili podziału miasta, ani okolicznych dóbr, którymi zarządzał Sławko – brat Jakuba, gdyż Jakub, będąc dworzaninem biskupa krakowskiego, nie był zbyt częstym gościem w Szydłowcu. Po zakończeniu służby Jakub najprawdopodobniej zamieszkał w grodzie położonym nieopodal osady, w rozlewiskach rzeki Korzeniówki.
Działalność.
Pierwszymi Odrowążami, używającymi nazwiska Szydłowiecki, byli najprawdopodobniej bracia Jakub i Sławko. Najstarsza wzmianka o nich pojawiła się w dokumencie z 1 stycznia 1401, w którym określeni zostali jako „Bracia i Dziedzice z Szydłowca”.
Jakub wraz z bratem, w 1401 roku, ufundowali parafię i drewniany kościół pod wezwaniem św. Zygmunta. Ufundowany kościół parafialny uposażyli czterema łanami ziemi, stawem rybnym, łąką, lasem z barciami, dwiema karczmami oraz dziesięcinami z pięciu wsi, w tym Szydłowca.
8 lutego 1427 Jakub i Sławko określili prawa i obowiązki mieszczan szydłowieckich na wzór Sandomierza. Mieszczanie mieli płacić na rzecz właścicieli miasta po groszu od domu, tyle samo od warzenia i szynkowania piwa i po 2 grosze od każdego ogrodu. Rzemieślnicy musieli dawać po groszu od warsztatu, natomiast sukiennicy od folowania i ram sukiennych. Mieszczanie mieli także obowiązek płacenia dziedzicom po 6 denarów od każdej grzywny szosu oraz w razie wojny stawiania konia wartości 3 grzywien. W zamian za to otrzymali las "Karwa", leżący za sadzawką plebańską oraz dąbrowę i inne nieużytki w celu wykorzystania na pastwiska. Zezwolono im także na wybór dwóch rajców; dalszych dwóch wyznaczali właściciele miasta.
W 1433 wspólnie nadali szydłowieckiej parafii kolejne pięć karczem położonych w Szydłowcu, a ponadto z dziesięciu własnych przeznaczyli po groszu na rzecz kościoła. Ofiarowali również część lasu z pasieką oraz grunta leżące między rzeką Korzeniówką a Wolą Szydłowiecką.
Posiadłości.
Jakub Szydłowiecki był spadkobiercą szydłowieckiego klucza dóbr rodu Odrowążów, w skład którego wchodziły następujące miejscowości: Nowy Szydłowiec, Stary Szydłowiec, Ciechostowice, Szydłówek, Wola Korzeniowa, Grabowa, Dziurów, Pogorzałe, Chlewiska, Skarżysko Książęce i Prędocinek.
Oprócz dóbr szydłowieckich, Jakub posiadał także wieś Dęba, którą w 1414 zastawił na sześć lat Stanisławowi Mazurowi z Łaźniewa.
Do 1412 Szydłowcem zarządzali Jakub, Sławko i Małgorzata. W 1413 bracia odkupili od swojej siostry Małgorzaty, żony Piotra z Tułkowic, jej dziedziczną część Szydłowca. Po śmierci Sławka, Szydłowiec przeszedł na własność Jakuba, po którym dobra odziedziczyli jego synowie.
Genealogia.
Jakub Szydłowiecki był synem nieznanego z imienia Odrowąża oraz bratem Sławka i Małgorzaty.
Ożenił się z krewną biskupa Wojciecha Jastrzębca, z którego to związku urodziło się trzech synów i dziewięć córek. Jedna miała na imię Barbara, natomiast imiona pozostałych córek są nieznane. Najstarszym synem był Stanisław, drugim z rzędu Piotr, a trzecim Mikołaj.
Śmierć Jakuba Szydłowieckiego nastąpiła po bracie Sławku, pomiędzy 1433 a 1436. W 1433 bracia wystawili dokument dla kościoła w Szydłowcu, natomiast w 1436 król Władysław Warneńczyk, nadając miastu prawo organizowania corocznego jarmarku na św. Zygmunta, uczynił to na prośbę synów Jakuba – braci: Piotra, Stanisława i Mikołaja Szydłowieckich.
 Drzewo genealogiczne Jakuba Szydłowieckiego

</doc>
<doc id="753820" url="https://pl.wikipedia.org/wiki?curid=753820" title="Rituvík">
Rituvík

Rituvík – miejscowość na Wyspach Owczych, w gminie Runavíkar, na wyspie Eysturoy, licząca obecnie (I 2015 r.) 260 mieszkańców. Kod pocztowy: FO-640.
Historia.
Miejscowość założono w 1873 roku.
Demografia.
Według danych Urzędu Statystycznego (I 2015 r.) jest 36. co do wielkości miejscowością Wysp Owczych.

</doc>
<doc id="753822" url="https://pl.wikipedia.org/wiki?curid=753822" title="Prowincja Mae Hong Son">
Prowincja Mae Hong Son

Mae Hong Son (แม่ฮ่องสอน) – jedna z prowincji ("changwat") Tajlandii. Sąsiaduje tylko z prowincjami Chiang Mai i Tak oraz z Mjanmą. Jest najrzadziej zaludnioną prowincją Tajlandii (zaledwie 17 osób na km²).

</doc>
<doc id="753824" url="https://pl.wikipedia.org/wiki?curid=753824" title="Amenemhat II">
Amenemhat II

Amenemhat II – faraon, władca starożytnego Egiptu z XII dynastii, z okresu Średniego Państwa. Prawdopodobnie panował: wraz z ojcem, Senuseretem I od roku 1914 p.n.e., samodzielnie w latach 1911–1882 p.n.e., a potem wraz z synem, Senuseretem II do 1879 roku p.n.e.
Amenemhat II jest władcą, o którym wiadomo niewiele. Z okresu panowania tego władcy, zachowało się niewiele zabytków. Kontynuował, wyznaczone przez swych poprzedników dążenie do odbudowy i reformowania państwa. W administracji państwa znaczącą rolę odgrywali nadal nomarchowie. Świadczą o tym grobowce tych dostojników, z tamtego okresu. 
Wydarzenia Pierwszego Okresu Przejściowego zachwiały znacząco organizacją wewnętrzną Egiptu. Osłabiły jego znaczenie militarne i ograniczyły kontakty handlowe i kulturalne. Władcy Średniego Państwa, a zwłaszcza XII dynastii, począwszy od Amenemhata I wytrwale i konsekwentnie odbudowywali i wzmacniali organizację państwowości egipskiej. Kontakty, zapewne kulturalne i handlowe wznawiał i utrzymywał także Amenemhat II. Świadczą o tym znaleziska odkryte w świątyni Montu w Tod. Odkryto tam cztery miedziane skrzynki z kartuszami władcy, zawierające dzieła sztuki, wykonane ze złota, srebra i lapis-lazuli. Przedmioty te, w części pochodziły z Krety, a w części z Babilonii. Podarunki te zapewne świadczą o kontaktach dyplomatycznych, a co za tym idzie kulturalnych i handlowych z tymi krajami. Kontakty utrzymywano także z miastami Tyrem i Byblos. 
W czasie panowania Amenemhata kontynuowano wydobycie złota i miedzi na Synaju i w Nubii.
Wiele, spośród bardzo skąpych informacji o Amenemhacie II, dostarczyła eksploracja jego kompleksu grobowego, znajdującego się w Dahszur. Pierwszych prac dokonał tu w latach 1894–1895, Jacques de Morgan. Rdzeń piramidy, zwanej "Białą", zbudowano z kamiennych murów, dzielących całość na kwadratowe komory wypełnione rumoszem skalnym i piaskiem. Całość budowli pokrywała niegdyś okładzina zewnętrzna, wykonana zapewne z wapienia. Nie zachował się żaden, odłamek tej okładziny, co uniemożliwia ustalenie rzeczywistej wielkości piramidy, kąta nachylenia jej boków i wysokości. Obecnie piramida ta jest w znacznym stopniu zrujnowana. Wejście do niej, dziś całkowicie niedostępne, znajdowało się po jej północnej stronie. Od wejścia prowadził zstępujący korytarz, wiodący do poziomego przejścia, które w końcu zagrodzone było dwoma, ogromnymi blokami granitu, jednym opuszczanym pionowo, a drugim zasuwanym poziomo. Za nimi znajdowała się komora grobowa, w której znajdował się sarkofag, wykonany z piaskowca. Na zachód od piramidy Amenemhata znajdują się mastaby, żony władcy Itakait oraz kilku jego córek: Ita, Chnumit, Itawert i Satmerhut. W 1894 roku, podczas prac w mastabach księżniczek, de Morgan odkrył wspaniałe okazy biżuterii: pektorały i naszyjniki, należące do Ity i Chnumit. Zdobią one obecnie ekspozycję sztuki Średniego Państwa w Muzeum Egipskim w Kairze.

</doc>
<doc id="753825" url="https://pl.wikipedia.org/wiki?curid=753825" title="Danuta Gruszka">
Danuta Gruszka

Danuta Gruszka (z domu Kłusek, ur. 29 marca 1970) – polska szachistka, mistrzyni FIDE od 1990 roku.
Kariera szachowa.
Jest dwukrotną mistrzynią Polski juniorek: w 1985 r. w Sobótce zwyciężyła w kategorii do lat 17, a w 1988 r. w Wągrowcu – do lat 19. Oprócz tego, w 1987 r. zdobyła w Miętnem brązowy medal (również do 19 lat). Dwukrotnie, w latach 1989 i 1990 wystąpiła w finałach mistrzostw Polski seniorek. Największy sukces osiągnęła w 1989 r. w Poznaniu, zajmując III miejsce i zdobywając brązowy medal. W 1988 r. zwyciężyła w międzynarodowych turniejach w Tybindze oraz w Grudziądzu. Rok później reprezentowała Polskę na turnieju strefowym (eliminacji mistrzostw świata) w Brnie, zajmując VIII miejsce. W 1990 r. zdobyła w Dębicy tytuł mistrzyni Polski w szachach szybkich, a w Gdyni – brązowy medal mistrzostw Polski w szachach błyskawicznych.
Najwyższy ranking w karierze osiągnęła 1 lipca 1989 r., z wynikiem 2190 punktów zajmowała wówczas 8. miejsce wśród polskich szachistek. Od 1999 r. nie występuje w turniejach klasyfikowanych przez Międzynarodową Federację Szachową.

</doc>
<doc id="753827" url="https://pl.wikipedia.org/wiki?curid=753827" title="Danuta Kłusek">
Danuta Kłusek



</doc>
<doc id="753828" url="https://pl.wikipedia.org/wiki?curid=753828" title="Prowincja Nakhon Sawan">
Prowincja Nakhon Sawan

Nakhon Sawan (นครสวรรค์) – jedna z prowincji ("changwat") Tajlandii. Sąsiaduje tylko z prowincjami Kamphaeng Phet, Phichit, Phetchabun, Lop Buri, Sing Buri, Chai Nat, Uthai Thani i Tak. Nazwa "Nakhon Sawan" oznacza "Niebiańskie miasto".

</doc>
<doc id="753831" url="https://pl.wikipedia.org/wiki?curid=753831" title="Typ 95 (czołg ciężki)">
Typ 95 (czołg ciężki)

Typ 95 (Typ 2591) – japoński czołg ciężki skonstruowany w okresie międzywojennym, powstały tylko cztery egzemplarze.

</doc>
<doc id="753832" url="https://pl.wikipedia.org/wiki?curid=753832" title="Uniwersytet Przyrodniczo-Humanistyczny w Siedlcach">
Uniwersytet Przyrodniczo-Humanistyczny w Siedlcach

Uniwersytet Przyrodniczo-Humanistyczny w Siedlcach (do 30 września 2010 Akademia Podlaska, wcześniej Wyższa Szkoła Rolniczo-Pedagogiczna w Siedlcach) – publiczna uczelnia, która została założona w 1969 roku. Status uniwersytetu uzyskała na mocy ustawy z dnia 23 lipca 2010 r. o nadaniu Akademii Podlaskiej nazwy Uniwersytet Przyrodniczo-Humanistyczny (). Posiada osobowość prawną, a jej siedzibą jest miasto Siedlce. W skład Uniwersytetu wchodzi 5 wydziałów. W obrębie wydziałów istnieją instytuty. 
Historia uczelni.
Wyższa Szkoła Nauczycielska (1969–1974).
Historia uczelni zaczęła się w roku 1969 i wyrasta z bogatej tradycji kształcenia w Siedlcach kadr pedagogicznych sięgającej roku 1916, kiedy to z inicjatywy "Koła Polskiej Macierzy Szkolnej", zorganizowano w Siedlcach Roczny Kurs Nauczycielski. W następnych dziesięcioleciach działały w Siedlcach Seminarium Nauczycielskie, Zakład Szkolenia Nauczycieli, licea pedagogiczne i studium nauczycielskie. Z końcem lat 60. stały się Siedlce niekwestionowanym centrum szkolnictwa ponadpodstawowego na Południowym Podlasiu. W 4 liceach ogólnokształcących i 35 szkołach zawodowych różnego typu kształciło się ponad 7 tys. uczniów. W tym czasie region miał jeden z najniższych w kraju wskaźników nauczycieli z wyższym wykształceniem, szczególnie uczących na wsi. Na mapie szkolnictwa wyższego kraju między ośrodkami akademickimi zlokalizowanymi w Warszawie, Olsztynie, Białymstoku i Lublinie istniała ogromna pusta przestrzeń, w której centrum znajdowały się Siedlce. W tym samym czasie Ministerstwo Oświaty i Szkolnictwa Wyższego opracowywało koncepcje tworzenia 3-letnich wyższych szkół nauczycielskich przygotowujących kadry dla przyszłej 8-klasowej szkoły podstawowej. Stworzyło to dla mniejszych ośrodków ogromne szanse i możliwości, które Siedlce w pełni wykorzystały.
29 lipca 1969 roku powołana została Wyższa Szkoła Nauczycielska, która funkcjonowała do roku 1974. Pierwsza w dziejach miasta i historii Podlasia Zachodniego szkoła wyższa. Inicjatorów jej powołania, organizatorów i pierwszych pracowników nie zrażały trudności bazowe i kadrowe. Inicjatorzy: Tadeusz Cipkowski, Mieczysław Chmielewski, Eugeniusz Sabat, Eugeniusz Górecki, Mieczysław Dąbrowski oraz jej organizatorzy: doc. dr hab. Józef Kozłowski – pierwszy rektor, doc. dr Alina Suszko-Purzycka – pierwszy dziekan Wydziału Matematyczno-Przyrodniczego, doc.dr Wacław Wojtyński – pierwszy dziekan Wydziału Pedagogicznego. Administracją szkoły kierował mgr Mieczysław Dąbrowski. Powstałego w 1971 roku trzeciego Wydziału Humanistycznego pierwszym dziekanem został doc.dr Leopold Grzegorek. Z dyplomami ukończenia studiów wyższych WSN opuściło 853 absolwentów.
Wyższa Szkoła Pedagogiczna (1974–1977).
Projektowana na początku lat 70. reforma systemu edukacji i wprowadzenia 10-letnich szkół powszechnych stworzyła kolejną szansę rozwoju siedleckiej uczelni. 20 sierpnia 1974 roku Wyższa Szkoła Nauczycielska w Siedlcach przekształcona została w Wyższą Szkołę Pedagogiczną, która funkcjonowała do 1977 roku. Oznaczało to podniesienie statusu szkoły do rangi uczelni akademickiej z uprawnieniami kształcenia kadr pedagogicznych na poziomie magisterskim. Rektorem uczelni został doc. dr Jan Poliński, prorektorem ds. nauki – doc. dr inż. Seweryn Niraz, prorektorem ds. dydaktyki – doc. dr Mieczysław Dziekoński, dziekanem Wydziału Matematyczno-Przyrodniczego – doc. dr hab. Mieczysław Foryś, dziekanem Wydziału Pedagogicznego – doc. dr hab. Wacław Wojtyński, dziekanem Wydziału Humanistycznego – doc. dr Leopold Grzegorek. Dyrektorem administracyjnym był mgr Andrzej Tarasiuk. Dyplomy magistrów – absolwentów Wyższej Szkoły Pedagogicznej otrzymało 1194 osoby.
Wyższa Szkoła Rolniczo-Pedagogiczna (1977–1999).
Kolejną reorganizację uczelnia przeszła w 1977 roku. Z dniem 1 października 1977 roku Wyższa Szkoła Pedagogiczna w Siedlcach przekształcona została w Wyższą Szkołę Rolniczo-Pedagogiczną. Utworzono nowe kierunki studiów: rolnictwo i zootechnikę. Jednolity dotychczas pedagogiczny i humanistyczny profil szkoły został rozszerzony. Powstała jedyna wówczas w kraju i pozostała do dzisiaj uczelnia, która łączy humanistykę z dziedzinami typowo produkcyjnymi. Z chwilą utworzenia WSRP zmieniła się zasadniczo struktura siedleckiej uczelni. Rozwiązany został Wydział Humanistyczny i zlikwidowano kierunki studiów filologia polska i filologia rosyjska. Powołany został Wydział Rolniczy i dla jego potrzeb utworzono Rolniczy Zakład Doświadczalny z siedzibą w Mordach. W murach uczelni pojawili się nowi specjaliści. Powstały kolejne pracownie i laboratoria, wszczęto zupełnie nowe badania naukowe. Ta radykalna zmiana, zgodnie z obawami, zachwiała działalnością uczelni w tym sensie, że zlikwidowane zostały humanistyczne kierunki studiów, a rozwój naukowy w tej dziedzinie został zahamowany. Powiększała się natomiast baza, która z 13,5 tys. m² powierzchni dydaktycznej wzrosła do 40 tys. m². Pojawiła się nowa aparatura łącznie z egzemplarzami unikatowymi i szczególnie cennymi. Uczelnia została skomputeryzowana. Uzyskała dostęp do sieci NASK i Internet. Zbudowano łączącą obiekty jednolitą sieć światłowodową do transmisji komputerowej i łączności. Szkoła stała się znanym w kraju i za granicą ośrodkiem naukowym, jednak bez kierunków humanistycznych. Rozwinęła współpracę z wieloma krajowymi i 10 zagranicznymi uczelniami i ośrodkami naukowymi. Wzrosła liczebnie kadra pracowników naukowych. Liczba samodzielnych pracowników nauki wzrosła od 24 (1977 r.) do 128, a doktorów z 26 do 172. W tym okresie siedlecka uczelnia uzyskała prawa nadawania stopnia naukowego doktora w 4 dziedzinach (dr nauk rolniczych w zakresie agronomii – 1986, w dr nauk rolniczych w zakresie zootechniki – 1990, dr nauk biologicznych w zakresie biologii – 1998, dr nauk chemicznych w zakresie chemii – 1999) i stopnia naukowego doktora habilitowanego w jednej (dr hab. nauk rolniczych w zakresie agronomii – 1996). Powstały nowe kierunki studiów wychodzące poza pedagogiczny i rolniczy profil kształcenia, nie było jednak – arbitralnie zlikwidowanych – kierunków humanistycznych. Rozszerzone zostały formy kształcenia o studia wieczorowe i eksternistyczne, a liczba studiów podyplomowych wzrosła z 2 do 24. Utworzone zostały dzienne studia doktoranckie. Liczba studentów wzrosła trzykrotnie.
W 1984 roku uczelni nadano imię bułgarskiego przywódcy komunistycznego Georgi Dymitrowa. W uroczystości uczestniczyli I Sekretarz KC PZPR Wojciech Jaruzelski i bułgarski Przewodniczący Rady Państwa Todor Żiwkow. Dymitrow patronem uczelni był do 1993 roku. W 1991, wskutek długoletnich starań ludzi nauki, reaktywowany został Wydział Humanistyczny w miejsce rozwiązanego Wydziału Pedagogiki i Kultury Wsi oraz Instytutu Nauk Społecznych. Przywróciło to uczelni szansę na harmonijny rozwój.
Na początku lat dziewięćdziesiątych WSRP wprowadziła, jako jedyna wówczas w kraju, a nawet w państwach Europy środkowo-wschodniej, studia integracyjne dla osób niepełnosprawnych. Eksperyment rozpoczęty od kształcenia 4 osób niepełnosprawnych rozwinął się w system, a liczba studentów niepełnosprawnych wzrosła do 198 w roku akademickim 1998/99. Dzięki środkom z Państwowego Funduszu Rehabilitacji Osób Niepełnosprawnych usunięto bariery architektoniczne, utworzono pracownie ze specjalistyczną aparaturą, urządzono kompleks rehabilitacyjny.
W okresie Wyższej Szkoły Rolniczo-Pedagogicznej uczelnią kierowali kolejno rektorzy: doc. dr hab. Danuta Tyrawska-Spychałowa (1977–1981), prof. dr hab. Mieczysław Foryś (1981–1987), prof. dr hab. Jan Trętowski (1987–1990), prof. dr hab. Jerzy Marek Chmielewski (1990–1993), prof. dr hab. Lesław W. Szczerba (1993–1999; zasłużony dla idei kształcenia osób niepełnosprawnych). Ostatnim Rektorem Siedleckiej Uczelni pod wyżej wymienioną nazwą został prof. dr hab. Edward Pawłowski.
Poza tym uczelnią kierowali prorektorzy: dr inż. Seweryn Niraz, doc. dr Leopold Grzegorek, doc. dr Mieczysław Dziekoński, prof. dr hab. Janusz Maciejewski, doc. dr hab. Mieczysław Foryś, doc. dr hab. Stanisław Kalembasa, prof. dr hab. Eugeniusz Ćwikliński, prof. dr hab. Romualda Jabłońska-Ceglarek, doc.dr hab. Halina Jastrzębska-Smolaga, doc. dr hab. Antoni Jówko, prof.dr hab. Marian Wójciak, dr Jerzy Chaber, dr Tomasz Skrzyczyński, prof. dr hab. Mieczysław Węgrzyn, dr Andrzej Daniluk, prof. dr hab. Barbara Klocek, prof. dr hab. Feliks Ceglarek, dr Franciszek Gryciuk.
Akademia Podlaska (1999–2010).
Od 1 października 1999 roku Wyższa Szkoła Rolniczo-Pedagogiczna w Siedlcach Ustawą Sejmową z dnia 10 kwietnia 1999 r. przekształcona została w Akademię Podlaską. Pierwszym Rektorem Akademii Podlaskiej na okres jednego roku został prof. dr hab. Andrzej Bohdan Radecki.
Dynamiczny rozwój kadry i badań naukowym pozwolił uzyskać przez siedlecką uczelnię prawa nadawania stopnia naukowego doktora w 2 dziedzinach (dr nauk humanistycznych w zakresie historii – 2003, dr nauk wojskowych – 2009) i stopnia naukowego doktora habilitowanego (dr hab. nauk rolniczych w zakresie zootechniki – 2004). Kolejne kierunki starały się uzyskać uprawnienia doktorskie i habilitacyjne. Jednocześnie przygotowywany był wniosek o dokonanie zmiany w nazwie uczelni z akademii na uniwersytet „przymiotnikowy”. Docelowo w profilu uczelni miały pojawić się przymiotniki – humanistyczny oraz przyrodniczy.
W 2004 roku oddano do użytku nowy gmach Biblioteki Głównej, gdzie w nowoczesnych pomieszczeniach udostępnia się ponad 350 tys. woluminów.
W ciągu 30 lat siedlecka uczelnia z Wyższej Szkoły Nauczycielskiej zatrudniającej, w chwili powstania, 28 nauczycieli akademickich, z pierwszym naborem 180 studentów, rozwinęła się w uczelnię o pełnych prawach akademickich, w której kształci się ponad 9 tys. studentów, a kadra pracowników naukowych liczy ponad 500 osób. Ze szkoły o jednolitym profilu pedagogicznym rozwinęła się w uczelnię kształcącą humanistów (historyków i filologów), pedagogów, rolników, zootechników, specjalistów w zakresie zarządzania i marketingu, informatyków. Podjęła trud przygotowania kadr specjalistów w dwudziestu czterech specjalnościach studiów podyplomowych. Stała się w regionie ważnym ośrodkiem naukowym i kulturotwórczym. Jest istotnym czynnikiem miastotwórczym, bo w 77-tysięcznych Siedlcach 10 tys. stanowi społeczność akademicka. Z ponad 10 tys. absolwentów uczelni zdecydowana większość pracuje w mieście i regionie.
Uniwersytet Przyrodniczo-Humanistyczny (od 2010).
Staraniem kadry uczelni, władz lokalnych oraz parlamentarzystów powołano do istnienia Uniwersytet Przyrodniczo-Humanistyczny w Siedlcach. W dniu 23 lipca 2010 roku Sejm RP przyjął ustawę o nadaniu Akademii Podlaskiej nazwy Uniwersytet Przyrodniczo-Humanistyczny. Posłem sprawozdawcą była Teresa Wargocka. Sejm uchwałę podjął jednomyślnie. Za głosowało 408 parlamentarzystów. Nikt nie był przeciw, ani nie wstrzymał się od głosu. Dnia 13 sierpnia 2010 r. Prezydent Rzeczypospolitej Polskiej Bronisław Komorowski podpisał ustawę o przekształceniu Akademii Podlaskiej w Uniwersytet Przyrodniczo-Humanistyczny.
Kierunki kształcenia.
Uczelnia obecnie (r. akad. 2021/22) daje możliwość podjęcia studiów na 41 kierunkach pierwszego i drugiego stopnia oraz jednolitych studiach magisterskich prowadzonych w ramach pięciu wydziałów.
W Szkole Doktorskiej Uniwersytet prowadzi kształcenie w sześciu dyscyplinach:
Studia podyplomowe.
Uniwersytet Przyrodniczo-Humanistyczny prowadzi również studia podyplomowe.
Działalność studencka.
Na uniwersytecie studenci prowadzą aktywną działalność w ramach licznych organizacji studenckich oraz kół naukowych. Czasopismem studentów jest „Kuryer Uniwersytecki”. Prawie co roku odbywają się juwenalia, znane tu pod nazwą Jackonaliów. W strukturze działa również Uczelniany Ośrodek Kultury.

</doc>
<doc id="753833" url="https://pl.wikipedia.org/wiki?curid=753833" title="Prowincja Nan">
Prowincja Nan

Nan (taj. น่าน) – jedna z prowincji ("changwat") Tajlandii. Sąsiaduje z prowincjami Uttaradit, Phrae i Phayao oraz Laosem (prowincją Xaignabouli).

</doc>
<doc id="753835" url="https://pl.wikipedia.org/wiki?curid=753835" title="Sekretariat Misyjny Jeevodaya">
Sekretariat Misyjny Jeevodaya



</doc>
<doc id="753836" url="https://pl.wikipedia.org/wiki?curid=753836" title="Prowincja Phayao">
Prowincja Phayao

Phayao (taj. พะเยา) – jedna z prowincji ("changwat") Tajlandii. Sąsiaduje z prowincjami Nan, Phrae, Lampang i Chiang Rai oraz Laosem (prowincją Xaignabouli).

</doc>
<doc id="753838" url="https://pl.wikipedia.org/wiki?curid=753838" title="Mikołaj Szydłowiecki (starszy)">
Mikołaj Szydłowiecki (starszy)

Mikołaj Szydłowiecki herbu Odrowąż (ur. I połowa XV wieku, zm. 1476) – polski możnowładca, podstarości i burgrabia krakowski, współdziedzic Szydłowca.
Rodzina.
Mikołaj Szydłowiecki był synem Jakuba Odrowąża Szydłowieckiego i nieznanej z imienia Jastrzębcówny. Brat Stanisława, Piotra i Barbary oraz ośmiu sióstr, których imiona nie są znane.
Księga rodowa Szydłowieckich podaje, że bracia: Mikołaj, Stanisław i Piotr
W materiałach źródłowych nie wspomniano o tym, czy Mikołaj Szydłowiecki miał żonę i potomstwo.
Działalność.
Król polski Władysław Warneńczyk, na prośbę Mikołaja, Stanisława i Piotra Szydłowieckich, ustanowił doroczny jarmark w dniu św. Zygmunta, przywilejem wydanym 26 sierpnia 1436 w Sandomierzu.
Natomiast Kazimierz Jagiellończyk, na prośbę Mikołaja i Stanisława Szydłowieckich, przeniósł miasto Nowy Szydłowiec oraz wsie: Stary Szydłowiec, Szydłowiecką Wolę, Dynów, Prędocinek, Grabową i Grabowską Wolę, z prawa polskiego na magdeburskie, przywilejem wydanym w Piotrkowie Trybunalskim 13 listopada 1470.
Funkcje.
Mikołaj zostaje mianowany podstarościm krakowskim w 1463, zaś w roku 1466 nabywa za roczną rentę 12 grzywien od Bodzenty z Siedlec burgrabstwo krakowskie. Bodzenta zrzekł się tytułu burgrabiego na korzyść Szydłowieckiego w zamian za odpowiednią sumę pieniędzy.
Posiadłości.
W latach 1470 – 1480 Mikołaj Szydłowiecki oraz jego brat Stanisław przekształcili swą siedzibę na wyspie, budując z kamienia wieżę strażniczą oraz budynek mieszkalny, którego gotyckie mury zachowały się w północnym skrzydle obecnego zamku. Wieżę z murowanym dworem połączyli murem obronnym, który otaczał cały czworokątny dziedziniec. Mikołaj pomagał bratu w rozbudowie zamku do swojej śmierci, czyli do 1476.
Mikołaj Szydłowiecki odziedziczył po swoim ojcu następujące wsie: Pogorzałe, Chlewiska, Skarżysko Książęce oraz Prędocinek. Po śmierci brata Piotra jego część na Szydłowcu przypadła Mikołajowi i Stanisławowi. Piotr zapisał Mikołajowi także posiadłość w Dziurowie, która w 1474 została sprzedana opatowi Mikołajowi z klasztoru świętokrzyskiego. 
Po śmierci Mikołaja Szydłowieckiego, Szydłowiec oraz inne dobra przeszły na własność jego brata Stanisława.

</doc>
<doc id="753840" url="https://pl.wikipedia.org/wiki?curid=753840" title="Martin Palermo">
Martin Palermo



</doc>
<doc id="753842" url="https://pl.wikipedia.org/wiki?curid=753842" title="Prowincja Phetchabun">
Prowincja Phetchabun

Phetchabun (taj. เพชรบูรณ์) – jedna z prowincji ("changwat") Tajlandii. Sąsiaduje z prowincjami Loei, Khon Kaen, Chaiyaphum, Lopburi, Nakhon Sawan, Phichit i Phitsanulok.

</doc>
<doc id="753844" url="https://pl.wikipedia.org/wiki?curid=753844" title="Copa América 1922">
Copa América 1922

Copa América 1922 – szóste mistrzostwa kontynentu południowoamerykańskiego, odbyły się w dniach 17 września – 22 października 1922 roku po raz drugi (po Copa América 1919) w Brazylii. Po raz pierwszy na turnieju grało pięć zespołów. Grano systemem "każdy z każdym", a o zwycięstwie w turnieju decydowała końcowa tabela.
Podsumowanie.
Wyniki.
"Wszystkie mecze rozgrywano w Rio de Janeiro na stadionie das Laranjeiras"
Końcowa tabela.
Ponieważ trzy drużyny: Brazylia, Urugwaj i Paragwaj uzyskały jednakową liczbę punktów, trzeba było między nimi rozstrzygnąć sprawę mistrzostwa. Urugwaj wycofał się z dalszej rywalizacji, zajmując ostatecznie trzecie miejsce. Rozegrano więc mecz dodatkowy decydujący o mistrzostwie: Brazylia – Paragwaj.
Mecz dodatkowy (Finał).
Brazylia – Paragwaj 3:0 (1:0)
Szóstym triumfatorem turnieju Copa América został po raz drugi zespół Brazylii.

</doc>
<doc id="753845" url="https://pl.wikipedia.org/wiki?curid=753845" title="Moontower">
Moontower

Moontower - solowy album Dana Swanö wydany w 1998 r. Szwedzki muzyk jest autorem wszystkich partii instrumentalnych i wokalnych. Okładka przedstawia oko Dana Swanö.
Lista utworów.
Opracowano na podstawie materiału źródłowego.

</doc>
<doc id="753847" url="https://pl.wikipedia.org/wiki?curid=753847" title="Biesy">
Biesy

Biesy () – antyutopijna powieść napisana przez Fiodora Dostojewskiego, opublikowana w latach 1871–1872 na łamach czasopisma „Russkij Wiestnik” (wydanie książkowe w roku 1873). Jest to trzecia w wielkim pięcioksięgu powieść ("Zbrodnia i kara", "Idiota", "Biesy", "Młodzik", "Bracia Karamazow"), którą Dostojewski napisał po powrocie z zesłania. Dzieło nawiązuje do tradycji oświeceniowej, a jednocześnie jest pierwowzorem literatury rozrachunkowej.
"Biesy" są alegorią potencjalnych katastroficznych skutków politycznego i moralnego nihilizmu, czyli nastrojów, które stawały się coraz bardziej popularne w Rosji w drugiej połowie XIX wieku. Akcja powieści rozgrywa się około roku 1870, w prowincjonalnym miasteczku, które staje się centralnym punktem próby rozpoczęcia rewolucji, zaaranżowanej przez Piotra Wierchowieńskiego – głównego spiskowca.
Powieść składa się z trzech części i rozpoczyna dwoma cytatami: wierszem Puszkina "Biesy" oraz cytatem z Ewangelii wg Świętego Łukasza, rozdział VIII, 32-36.
Pierwsze polskie tłumaczenie powieści autorstwa Tadeusza Kotarbińskiego ukazało się w 1908 roku.
Motywy tematyczne.
W powieści dochodzi do zderzenia kilku odmiennych od siebie ideologii. Jak w większości utworów Dostojewskiego, tak i w "Biesach" pojawiają się postaci odzwierciedlające konkretne filozofie.
Adaptacje filmowe.
Powieść Dostojewskiego w swoich filmach wykorzystało dwóch polskich reżyserów: Andrzej Żuławski w "Kobiecie publicznej" (1984) i Andrzej Wajda w "Biesach" (1988).

</doc>
<doc id="753848" url="https://pl.wikipedia.org/wiki?curid=753848" title="Inżynieryjny powietrzny patrol rozpoznawczy">
Inżynieryjny powietrzny patrol rozpoznawczy



</doc>
<doc id="753856" url="https://pl.wikipedia.org/wiki?curid=753856" title="Kelvin Davis">
Kelvin Davis

Kelvin Geoffrey Davis, (ur. 29 września 1976 w Bedford) – angielski piłkarz występujący na pozycji bramkarza w klubie Southampton F.C.
Kariera.
Na początku kariery Davis został wypożyczony z Luton Town do Torquay United, gdzie zagrał w 2 meczach. W 1997 roku znowu został wypożyczony, tym razem do Hartlepool United, gdzie także zagrał w 2 meczach. W Luton Town wystąpił 91 razy.
W 1999 roku został za 600 tysięcy funtów sprzedany do Wimbledonu, gdzie w przeciągu 4 lat rozegrał 131 spotkań. W 2003 roku przeszedł za darmo do Ipswich Town, gdzie był podstawowym bramkarzem i dzięki temu zagrał w 84 spotkaniach w 2 sezonach.
W 2005 roku został sprzedany za 1,25 miliona funtów do Sunderlandu, gdzie przez jeden sezon wystąpił w 33 meczach i po sezonie został sprzedany za 1,2 miliona funtów do Southamptonu. W barwach Southampton FC debiutował w meczu z Derby County.
Dnia 17 maja 2016 rozegrał swój ostatni mecz w barwach Southamptonu. Po sezonie 2015/2016 zakończył karierę piłkarską.

</doc>
<doc id="753861" url="https://pl.wikipedia.org/wiki?curid=753861" title="Darren Powell">
Darren Powell

Darren Powell (ur. 10 marca 1976 w Hammersmith) – angielski piłkarz grający w klubie Hampton &amp; Richmond Borough.
Występuje na pozycji obrońcy. Do MK Dons przeszedł w roku 2009 z Brentford. Wcześniej grał w Debry County, Southampton, Crystal Palace, West Ham United i Milton Keynes Dons.

</doc>
<doc id="753864" url="https://pl.wikipedia.org/wiki?curid=753864" title="Izolacja rejonu działań bojowych">
Izolacja rejonu działań bojowych

Izolacja rejonu działań bojowych - przedsięwzięcia mające na celu niedopuszczenie do rejonu działań bojowych odwodów przeciwnika oraz dowozu przez niego środków materiałowych i technicznych z głębi kraju lub z innych odcinków frontu, przez tworzenie barier jądrowych, niszczenie węzłów komunikacyjnych i mostów, blokowanie cieśnin i przejść górskich (wąwozów) urządzenie zapór inżynieryjnych na tyłach nieprzyjaciela, a także wykonanie uderzeń na jego wojska w rejonach koncentracji w czasie przemieszczania jednostek rakietowych, punktów dowodzenia (stanowisk kierowania) rejonów przechowywania zapasów (rezerw) środków materiałowo-technicznych.

</doc>
<doc id="753866" url="https://pl.wikipedia.org/wiki?curid=753866" title="Literatura iberoamerykańska">
Literatura iberoamerykańska

Literatura iberoamerykańska, literatura latynoamerykańska, literatura latynoska – w najczęstszym rozumieniu twórczość pisarzy Ameryki Łacińskiej w języku hiszpańskim i portugalskim. Zapewne należałoby także objąć tym terminem twórczość pisarzy "chicano" z USA. Nie zalicza się tu natomiast literatura pisana w Nowym Świecie w językach innych niż hiszpański i portugalski, a więc np. twórczość pochodzących z Karaibów V.S. Naipaula czy Dereka Walcotta.
Najważniejsi twórcy literatury iberoamerykańskiej z podziałem na kraje:

</doc>
<doc id="753867" url="https://pl.wikipedia.org/wiki?curid=753867" title="Ho-Ni">
Ho-Ni

Ho-Ni – japońskie działo samobieżne z okresu II wojny światowej wykorzystujące podwozie czołgu Typ 97 Chi-Ha. Uzbrojone w działo przeciwpancerne kalibru 75 mm (przebijalność pancerza 75 mm z odległości 900 m).
Zobacz też.
Ho-Ni II i Ho-Ni III

</doc>
<doc id="753871" url="https://pl.wikipedia.org/wiki?curid=753871" title="Przesąd">
Przesąd

Przesąd, zabobon – przekonania, poglądy, wierzenia, praktyki nie mające oparcia w panującym systemie uzasadnień, wierzeń i obrzędów.
Najczęściej przyjmuje się, że przesądy i zabobony wywodzą się lub nawiązują do dawnych wierzeń i rytuałów kultury magicznej.
Nazwa „zabobon” według T. Wróblewskiego wywodzić się ma od nieznanego już dziś demona zwanego "bubo" lub "bobo". Według A. Brücknera wynika z pogardliwego określenia, które analogicznie w j. czeskim nazwano "bobonkami" (od boba, straszydła dziecinnego).
Przesąd a zabobon.
Terminy "przesąd" i "zabobon" w języku potocznym i literaturze naukowej stosowane są zamiennie. Według Waldemara Kuligowskiego „przesąd” dotyczy raczej aktu przekonaniowego (np. przekonanie, że małżeństwa zawarte w maju będą nieszczęśliwe), a „zabobon” aktu czynnościowego, zachowaniowego (np. odpukiwanie w niemalowane drewno).

</doc>
<doc id="753874" url="https://pl.wikipedia.org/wiki?curid=753874" title="Ho-Ni II">
Ho-Ni II

Ho-Ni II – japońskie samobieżne działo polowe z okresu II wojny światowej, wykorzystujące podwozie czołgu Typ 97 Chi-Ha. Uzbrojone w haubicę kalibru 105 mm.

</doc>
<doc id="753875" url="https://pl.wikipedia.org/wiki?curid=753875" title="Misjonarz świecki">
Misjonarz świecki

Misjonarz świecki – osoba działająca z posłania Kościoła w kraju misyjnym, w sposób charakterystyczny dla jej świeckiego powołania. Najbardziej znani obecnie polscy misjonarze świeccy to dr Wanda Błeńska i dr Helena Pyz. Obecnie na wyjazdy do krajów misyjnych świeccy są kierowani za pośrednictwem zakonów lub Instytutu Misyjnego Laikatu.

</doc>
<doc id="753877" url="https://pl.wikipedia.org/wiki?curid=753877" title="Zabobon">
Zabobon



</doc>
<doc id="753879" url="https://pl.wikipedia.org/wiki?curid=753879" title="Muzeum Chleba w Radzionkowie">
Muzeum Chleba w Radzionkowie

Muzeum Chleba, Szkoły i Ciekawostek (pierwotnie: "Muzeum Chleba w Radzionkowie") – prywatna placówka paramuzealna, edukacyjna i kulturowa w Radzionkowie, założona w 2000, w której eksponuje się głównie urządzenia i przedmioty dotyczące historii wytwarzania chleba oraz zabytki etnograficzne i pamiątki szkolne.
Historia.
Twórcą muzeum jest Piotr Mankiewicz. Początkowo zbierał i kupował unikalne zabytki (głównie dawne narzędzia pracy piekarzy i cukierników) na targach staroci, z czasem założył muzeum, które w myśl pierwotnych planów założyciela i miało się mieścić w zbudowanej przez piekarza zabytkowej kamienicy w Bytomiu, czego jednak nie udało się zrealizować. Placówkę otwarł 26 kwietnia 2000 w Rojcy przy ul. Zofii Nałkowskiej 5, gdzie znajduje się do dziś. Do 6 października 2015 była ona częścią Firmy „Izi” Piotr Mankiewicz. 
Misją Muzeum jest łączenie pokoleń oraz kultywowanie i uczenie szacunku do chleba oraz związanych z nim polskich tradycji. Od początku istnienia placówki atrakcją są eksponowane zbiory maszyn i narzędzi piekarniczych i cukierniczych, wiele różnych pamiątek związanych z dziejami chleba oraz możliwość formowania i wypiekania pieczywa przez zwiedzających. W siedzibie Muzeum urządzono salę „bacówkę” utrzymaną w góralskim stylu i wykonaną przez autentycznych górali, a następnie drugą, „starą” szkołę, w której wiernie odtworzono dawną klasę szkolną sprzed stu laty. Rocznie placówkę odwiedza ok. 40.000 osób w każdym wieku (od przedszkolaków do seniorów).
Od 19 października 2006 Muzeum znajduje się na trasie Szlaku Zabytków Techniki Województwa Śląskiego, a od 2010 uczestniczy w kolejnych edycjach Industriady.
Muzeum Chleba w Radzionkowie to pierwsza w Polsce zorganizowana placówka kolekcjonująca zbiory o takiej tematyce.
Zbiory.
Obejmują kilkanaście tysięcy eksponatów związanych głównie z dziejami chleba (od XVI do XXI wieku): maszyny i urządzenia, tradycyjne wyposażenie wnętrz, dawne przedmioty codziennego użytku (w tym regionalne ubiory), pocztówki, zdjęcia, obrazy, grafiki, dokumenty, publikacje, książki. Jedną z wielu ciekawostek są tzw. pieniądze chlebowe, które w czasach kryzysu pozwalały wyłącznie na jego zakup.
Wystawy stałe.
Muzeum udostępnia 4 wystawy stałe (2022):

</doc>
<doc id="753885" url="https://pl.wikipedia.org/wiki?curid=753885" title="Ho-Ni III">
Ho-Ni III

Ho-Ni III – japońskie działo samobieżne z okresu II wojny światowej wykorzystujące podwozie czołgu Typ 3 Chi-Nu. Uzbrojone w działo przeciwpancerne kalibru 75 mm (przebijalność pancerza 75 mm z odległości 900 m). W odróżnieniu od uzbrojonego w tę samą armatę działa Ho-Ni posiadało zamknięty przedział bojowy.

</doc>
<doc id="753886" url="https://pl.wikipedia.org/wiki?curid=753886" title="Darren Fletcher">
Darren Fletcher

Darren Fletcher (ur. 1 lutego 1984 w Dalkeith, Midlothian) – szkocki piłkarz, wychowanek Manchesteru United. Dodatkowo ma na koncie występy w reprezentacji Szkocji.
Do Manchesteru United dołączył w lipcu 2000, a w 2001 roku podpisał profesjonalny kontrakt. Pierwszego gola strzelił 1 stycznia 2005 w meczu z Middlesbrough. W sezonie 2009/2010 został wybrany do najlepszej jedenastki w Premier League.
W połowie grudnia 2011 zdecydował się na chwilowe zawieszenie swojej kariery piłkarskiej. Przyczyną zawieszenia jest wrzodziejące zapalenie jelita grubego.
Regularnie występuje w reprezentacji Szkocji. Po raz pierwszy założył opaskę kapitana 26 maja 2004 roku w towarzyskim meczu z Estonią. Przez to stał się najmłodszym kapitanem szkockiej kadry od czasów Johna Lambiego, który był kapitanem w meczu z Irlandią, rozegranym w 1886 roku.
2 lutego 2015 roku, po wcześniejszym rozwiązaniu kontraktu z Manchesterem United, podpisał kontrakt z West Bromwich Albion łączący go z tym klubem do czerwca 2017 roku. W 2017 roku gdy jego kontrakt z West Bromwich Albion wygasł, w okolicach lipca podpisał nowy tym razem z Stoke City. W tym klubie grał przez dwa sezony. We wszystkich rozgrywkach rozegrał dla klubu 42 spotkania, w których udało mu się zdobyć 2 gole.
10 marca 2021 został dyrektorem technicznym Manchesteru United. Będzie odpowiadał za rozwój zawodników i pomost między akademią, a zespołem seniorskim. Szkot jest pierwszym dyrektorem technicznym czerwonych diabłów.
Statystyki kariery.
"Stan na 3 lipca 2019 r."

</doc>
<doc id="753888" url="https://pl.wikipedia.org/wiki?curid=753888" title="Ernesto Sabato">
Ernesto Sabato



</doc>
<doc id="753890" url="https://pl.wikipedia.org/wiki?curid=753890" title="Aglaonema">
Aglaonema

Aglaonema ("Aglaonema" Schott) – rodzaj roślin zielnych z rodziny obrazkowatych ("Araceae"), obejmujący 24 gatunki, pochodzące z tropikalnych rejonów południowo-wschodniej Azji, od północno-wschodnich Indii do Papui-Nowej Gwinei. Nazwa naukowa rodzaju wywodzi się z greckich słów – αγλαός ("aglaos" – jasny, piękny) i νήμα ("nema" – nić) i odnosi się do budowy kwiatów męskich.
Systematyka.
Autor wyróżnił dwie sekcje:

</doc>
<doc id="753894" url="https://pl.wikipedia.org/wiki?curid=753894" title="Afera Mannesmanna">
Afera Mannesmanna

Afera Mannesmanna – skandal, który wybuchł w 2000 roku, związany z wypłaceniem przez koncern Mannesmann niezwykle wysokich premii (111 514 794 DM, ok. 57 mln euro) na rzecz jego byłych i urzędujących menedżerów w związku z przejęciem spółki przez Vodafone, mimo braku odpowiednich roszczeń umownych.
Odpowiedzialni za podjęcie uchwał w tej sprawie członkowie rady nadzorczej Mannesmanna zostali oskarżeni przed sądem o defraudację, zaś realizujący te uchwały prezes zarządu i inny wysoki menedżer – o pomocnictwo. W czasie pierwszego procesu, który odbył się w 2004 roku, Sąd Krajowy w Düsseldorfie uniewinnił oskarżonych. Drugi proces, wszczęty w 2006 roku na skutek uwzględnienia przez Trybunał Federalny apelacji prokuratury, zakończył się po miesiącu warunkowym umorzeniem.
Osoby zamieszane w aferę.
Członkowie rady nadzorczej odpowiedzialnej za sprawy związane z umowami członków zarządu (prezydium):
Pozostali:
Zarzuty.
Członkom prezydium postawiono zarzut popełnienia wielokrotnej defraudacji na niekorzyść Mannesmanna (§ 266 StGB) poprzez przyznanie mocą uchwał premii uznaniowych i emerytur menedżerom, znacząco wyższych od wartości roszczeń przewidzianych kontraktami. Prezesowi zarządu Klausowi Esserowi i kierownikowi działu obsługującego urzędujących członków zarządu Dietmarowi Droste zarzucono pomocnictwo w defraudacji poprzez przygotowanie projektów uchwał i ich realizację (§ 27, § 266 StGB).
Pierwszy proces przed Sądem Krajowym w Düsseldorfie.
W trakcie postępowania przesłuchano wielu prominentnych świadków, m.in. Chrisa Genta (CEO Vodafone), Julian Horn-Smith (COO Vodafone), Canninga Foka (Managing Director Hutchison Whampoa), Alexandra Dibeliusa (szefa Goldman Sachs w Niemczech) i Henninga Schulte-Noelle (przewodniczący rady nadzorczej Allianz).
23 czerwca 2004 prokuratura wnioskowała o kary pozbawienia wolności dla wszystkich oskarżonych: 3 lata dla Joachima Funka, 2 lata i 6 miesięcy dla Klausa Essera, 2 lata dla Josefa Ackermanna, 1 rok i 10 miesięcy dla Klausa Zwickela, 1 rok dla Dietmara Droste. Zażądała również kary pozbawienia wolności dla Jürgena Ladberga. Kary dla Ackermanna, Zwickela, Ladberga i Droste miały być w zawieszeniu.
Proces dobiegł końca 22 lipca 2004 po 24 tygodniach. W tym czasie odbyło się 37 rozpraw, na których przesłuchano 55 świadków. Wszscy oskarżeni zostali uniewinnieni.
Sąd stwierdził, że przyznając premie Esserowi i czterem innym członkom zarządu Funk, Ackermann i Zwickel naruszyli zawarty w przepisach o spółce akcyjnej obowiązek dbania o majątek przedsiębiorstwa.

</doc>
<doc id="753895" url="https://pl.wikipedia.org/wiki?curid=753895" title="Dwaj panowie z Werony">
Dwaj panowie z Werony

Dwaj panowie z Werony () – komedia autorstwa Williama Shakespeare’a, napisana na wczesnym etapie jego kariery. Jest często krytykowana przez ekspertów, rzadko wystawiana na scenie.
Źródła utworu.
Źródłem do napisania "Dwóch panów..." był fragment "Diany", dzieła portugalskiego pisarza, Jorge de Montemayora. Być może Szekspir czytał tłumaczenie tego utworu, bardziej prawdopodobne jest jednak to, że widział sztukę (obecnie zaginioną) napisaną na jego podstawie i wystawianą w Londynie w 1585 roku.
Inscenizacja i publikacja.
Nie jest znana dokładna data powstania tego utworu, powszechnie przyjmuje się jednak, że były to lata 90. XVI w., na pewno jednak powstał przed rokiem 1598, gdyż wtedy to została wydana lista sztuk, zawierająca tę pozycję. W druku ukazała się po raz pierwszy w Pierwszym Folio, w 1623 roku.
Nic nie wiadomo o przedstawieniach w Londynie, które odbyłyby się przed rokiem 1642 (jest to data zamknięcia teatrów w Anglii). Najwcześniejsza znana data wystawienia tej sztuki to rok 1762.
"Dwaj panowie..." są rzadko wystawiani na scenie; częściej jednak można ich zobaczyć w Europie kontynentalnej niż w krajach anglojęzycznych.
Przegląd treści.
Tematem utworu są zależności pomiędzy przyjaźnią pomiędzy dwoma mężczyznami i miłością. Jest to często poruszany temat w dobie renesansu. Stawiano sobie pytanie o to, które z uczuć jest ważniejsze. Wielu wyżej stawiało przyjaźń, gdyż pozbawiona była seksualnych podtekstów. To tłumaczy scenę, w której Valentine oddaje Proteusowi Sylwię dla ratowania ich przyjaźni.
Tytułowi bohaterowie to Valentine i Proteus. Valentine wyrusza do Mediolanu, aby tam szukać nowych, życiowych doświadczeń. Gani Proteusa za to, że ten koncentruje się bardziej na miłości, niż na rozwoju umysłowym. Wkrótce ojciec Proteusa postanawia, że wyśle swego syna także do Mediolanu. Po pełnym łez pożegnaniu ze swoją narzeczoną, Julią, dołącza do Valentine'a. Ten jest zakochany w Sylwii, córce księcia. Na nieszczęście, Proteus także zakochuje się w Sylwii i robi wszystko, co w jego mocy, aby się do niej zbliżyć. W tym czasie Julia postanawia, że przebrana za chłopaka pojedzie do Mediolanu, aby spotkać się tam ze swoim ukochanym. Tam odkrywa spisek, postanawia, że jako paź będzie służyć Proteusowi i jednocześnie zastanowi się nad zemstą. Sztuka kończy się konfrontacją, w której Proteus próbuje zgwałcić Sylwię w lesie, ratuje ją Valentine, który jednak w geście przyjaźni oddaje ją Proteusowi. Ujawnia się tożsamość Julii. Proteus przypomina sobie, kogo w rzeczywistości kocha i wraca do swojej dawnej ukochanej.

</doc>
<doc id="753897" url="https://pl.wikipedia.org/wiki?curid=753897" title="Typ 4 Ha-To">
Typ 4 Ha-To

Typ 4 Ha-To – japońskie samobieżne działo polowe z okresu II wojny światowej, uzbrojone w moździerz okopowy kalibru 300 mm. Pojazd wykorzystywał wydłużone podwozie transportera opancerzonego. Wyprodukowano krótką serię tych pojazdów.

</doc>
<doc id="753901" url="https://pl.wikipedia.org/wiki?curid=753901" title="Copa América 1923">
Copa América 1923

Copa América 1923 – siódme mistrzostwa kontynentu południowoamerykańskiego, odbyły się w dniach 29 października – 2 grudnia 1923 roku po raz drugi (po Copa América 1917) w Urugwaju. Chile wycofało się, więc grały tylko cztery reprezentacje. Grano systemem każdy, z każdym, a o zwycięstwie w turnieju decydowała końcowa tabela. Turniej ten stanowił jednocześnie kontynentalne kwalifikacje do Igrzysk Olimpijskich w Paryżu 1924.
Podsumowanie.
Wyniki.
"Wszystkie mecze rozgrywano w Montevideo na stadionie Parque Central"
Końcowa tabela.
Siódmym triumfatorem turnieju Copa América został po raz czwarty zespół Urugwaju, jednocześnie kwalifikując się na Igrzyska Olimpijskie, które wygrał.

</doc>
<doc id="753906" url="https://pl.wikipedia.org/wiki?curid=753906" title="Nightflight">
Nightflight

Nightflight – album studyjny walijskiej grupy hardrockowej Budgie z 1981 roku. Album zajął 68. miejsce na liście UK Albums Chart. Utwór "Keeping A Rendezvous" zajął 71. miejsce na brytyjskiej liście przebojów. Autorem okładki był Derek Riggs, twórca okładek m.in. Iron Maiden.
Lista utworów.
Wszystkie utwory skomponowali Burke Shelley i John Thomas.

</doc>
<doc id="753913" url="https://pl.wikipedia.org/wiki?curid=753913" title="John Fletcher">
John Fletcher

John Fletcher (ur. 1579 w Rye hrabstwie Sussex, zm. 1625 w Londynie) – angielski pisarz, autor wielu sztuk w okresie panowania Jakuba I. 
Pochodził ze znanej i zamożnej rodziny, ukończył Corpus Christi College na Uniwersytecie Cambridge. Był następcą Williama Szekspira na stanowisku głównego autora sztuk dla King’s Men. W swoich czasach należał do najbardziej wpływowych ludzi teatru, jego sława nie odbiegała od tej, którą zdobył Szekspir. W swoim dorobku ma liczne przedstawienia, komedie i tragedie. 
Przyjmuje się, że napisał razem z Szekspirem dwie sztuki:
Współpracował również z Francisem Beaumontem.

</doc>
<doc id="753916" url="https://pl.wikipedia.org/wiki?curid=753916" title="Pseudotropheus saulosi">
Pseudotropheus saulosi

Pseudotropheus saulosi (też: pyszczak Saulosa) – słodkowodna ryba z rodziny pielęgnicowatych, należąca do grupy roślinożernych pyszczaków mbuna. Gatunek często hodowany w akwariach z biotopem malawijskim.
Występowanie.
Gatunek endemiczny Jeziora Malawi. W naturalnych warunkach zamieszkuje skaliste rafy w okolicach wyspy Chizumulu. Pływa w dużych ławicach na głębokościach 7–15 metrów, w wodach o silnym prądzie.
Opis.
Ryby osiągają niewielkie rozmiary do 8 cm długości. Młode ryby są koloru żółtego, a samce można odróżnić jedynie po plamkach na płetwie odbytowej. Osobniki dojrzałe cechują się wyraźnym dymorfizmem płciowym. Samice pozostają w kolorze żółtym, natomiast samce wybarwiają się na kolor niebieski z czarnymi pionowymi pasami na ciele. W zależności od ustalonej w stadzie hierarchii samiec dominujący wybarwia się bardzo intensywnie, zaznaczając w ten sposób swoją pozycję, natomiast samce zdominowane będą blado niebieskie. Intensywność wybarwienia poszczególnych samców zmienia się zależnie od tego czy przejęły lub straciły dominację w stadzie. 
P.Saulosi są jednymi z najmniejszych i najłagodniejszych pyszczaków z rodziny Mbuna. Ryby te są umiarkowanie agresywne, a walki ograniczają się jedynie do obrony rewiru i ustalenia hierarchii co dzieje się zarówno w przypadku samców jak i samic. W warunkach akwariowych pyszczaki te najlepiej trzymać w grupie co najmniej 6 osobników w celu rozłożenia agresji, przy czym istotne jest aby na jednego samca przypadały 2–3 samice. W przeciwnym razie samica może zostać zamęczona intensywnymi zalotami samca.
Istnieje również odmiana "P. saulosi coral" będąca odmianą barwną, w której samice cechują się bardziej intensywnym i głębszym kolorem. Wybarwiają się one na jednolity pomarańczowo-czerwony kolor.
Akwarium.
Zbiornik jednogatunkowy dla "P. saulosi" powinien mieć objętość co najmniej 100 litrów i długość minimum 80 cm. W takim akwarium można hodować grupę haremową składającą się z 1–2 samców i 4–5 samic. Ze względu na fakt, iż ryby kopią w podłożu, dno zbiornika najlepiej wypełnić piaskiem lub bardzo drobnym żwirkiem. Do dekoracji wykorzystujemy skały i kamienie (najlepiej wapienie i piaskowce), które ustawiamy na dnie akwarium zamiast na podłożu. W przeciwnym razie ryby mogą podkopać dekoracje i doprowadzić do uszkodzenia zbiornika. Skały i kamienie ustawiamy w taki sposób, aby zapewnić jak najliczniejsze występowanie szczelin i grot, pozostawiając jednak wystarczającą przestrzeń do pływania.
Ryby te wymagają dużego prądu wody, wydajnej filtracji i systematycznych podmian wody w ilości około 20%. Dla zapewnienia odpowiedniej filtracji niezbędny jest zewnętrzny filtr kubełkowy. Aby zapewnić nadfiltrację, bardzo wskazaną przy hodowli pyszczaków, warto zaopatrzyć się w filtr przeznaczony do większego zbiornika niż posiadany. Dodatkowe wzmocnienie prądu wody możemy wykorzystać stosując odpowiednio dobrane cyrkulatory akwarystyczne.
W większych akwariach możliwa jest hodowla wielogatunkowa. Wymagany jest wtedy zbiornik o długości minimum 150 cm. Dobór pozostałych gatunków najlepiej realizować z tego samego biotopu, z uwzględnieniem gatunków o podobnie niskim poziomie agresji. Dobrym wyborem w tym przypadku mogą być gatunki pyszczak yellow lub pyszczak zebra red.
Odżywianie.
Ryby te w naturze odżywiają się głównie zooplanktonem, glonami i drobnymi bezkręgowcami.
W warunkach hodowlanych dla "P. saulosi"' dominującymi pokarmami powinny być suche karmy roślinne na bazie spiruliny. Ryby wymagają diety niskobiałkowej, w związku z czym nie powinno się ich karmić sercami wołowymi, ochotką czy piersią kurczaka. Dietę skutecznie można uzupełnić mrożoną artemią, dafnią, sałatą, szpinakiem, kaszą manną lub kukurydzianą.
Ryby lepiej karmić częściej, podając mniejsze ilości pokarmu. Najważniejszą zasadą jest, aby zapewnić maksymalnie urozmaiconą dietę ze znaczną przewagą pokarmów roślinnych.
Rozmnażanie.
Gatunek dość szybko podchodzący do tarła. Samice o długości 4–5 cm potrafią już inkubować ikrę. Samiec wybiera i przygotowuje miejsce do tarła, a następnie rozpoczyna zaloty do samicy. Gdy ta ulegnie płynie w przygotowane przez samca miejsce gdzie składa jaja, które następnie zbiera do pyska. Zmylona samica próbuje także zebrać jaja „atrapy” z płetwy odbytowej samca. W tym momencie następuje uwolnienie mleczu i zapłodnienie ikry w pyszczku samicy. Samica nosi zazwyczaj 10–15 jaj, a inkubacja trwa około 3–4 tygodni. Po tym czasie samica wypluwa w pełni rozwinięte młode, które już samodzielnie pobierają pokarm. Samice potrafią być agresywne w stosunku do podrastającego narybku, dlatego należy zadbać o dostateczną liczbę kryjówek dla młodych osobników.

</doc>
<doc id="753918" url="https://pl.wikipedia.org/wiki?curid=753918" title="Gmach">
Gmach



</doc>
<doc id="753919" url="https://pl.wikipedia.org/wiki?curid=753919" title="Esme Weatherwax">
Esme Weatherwax



</doc>
<doc id="753920" url="https://pl.wikipedia.org/wiki?curid=753920" title="Stygajny">
Stygajny

Stygajny – osada w Polsce położona w województwie warmińsko-mazurskim, w powiecie braniewskim, w gminie Płoskinia.
W latach 1975–1998 miejscowość administracyjnie należała do województwa elbląskiego. Osada znajduje się w historycznym regionie Warmia.

</doc>
<doc id="753921" url="https://pl.wikipedia.org/wiki?curid=753921" title="Luis Echeverría">
Luis Echeverría

Luis Echeverría Álvarez (ur. 17 stycznia 1922 w Meksyku, zm. 8 lipca 2022 w Cuernavaca) – prezydent Meksyku w latach 1970–1976.
Życiorys.
Echeverría ukończył prawo na Narodowym Uniwersytecie Autonomicznym Meksyku w 1945. Wcześniej w 1940 był sekretarzem szefa Partii Rewolucyjno-Instytucjonalnej (PRI). Szybko awansował w politycznej hierarchii, sprawował kilka ważnych stanowisk w PRI. W 1964 został ministrem spraw wewnętrznych w gabinecie prezydenta Gustavo Díaza Ordaza. Często krytykowano go za brutalne stłumienie zamieszek studenckich w 1968 (miała wtedy miejsce słynna masakra w Tlatelolco).
Po objęciu urzędu prezydenta w 1970 zmienił swoją orientację polityczną na bardziej lewicową. Zwolnił większość osób uwięzionych w 1968. Rozdał duży areał ziemi między bezrolnych chłopów, rozszerzył program pomocy społecznej, rozwinął budownictwo mieszkaniowe, przeznaczył duże środki na roboty publiczne. Ogłosił też narodowy program planowania rodziny, aby zmniejszyć szybki przyrost demograficzny powodujący przeludnienie kraju. Państwo za jego rządów trapiły liczne problemy, w tym wysoka inflacja, bezrobocie, analfabetyzm. Jego lewicowa polityka ekonomiczna w niekorzystny sposób wpłynęła na rozwój gospodarczy kraju i spowodowała duży spadek inwestycji. Wzrastający deficyt w handlu zagranicznym zmusił Echeverríę do dewaluacji peso o 50% w 1976, co wywołało niezadowolenie wśród klasy średniej. W polityce zagranicznej Echeverría nawiązał żywe stosunki dyplomatyczne z Chinami i wspierał solidarność krajów Ameryki Łacińskiej. Później pełnił funkcje ambasadora w Australii i Nowej Zelandii.

</doc>
<doc id="753924" url="https://pl.wikipedia.org/wiki?curid=753924" title="Luis Echeverría Álvarez">
Luis Echeverría Álvarez



</doc>
<doc id="753925" url="https://pl.wikipedia.org/wiki?curid=753925" title="Luis E. Álvarez">
Luis E. Álvarez



</doc>
<doc id="753926" url="https://pl.wikipedia.org/wiki?curid=753926" title="Dwóch szlachetnych krewnych">
Dwóch szlachetnych krewnych

Dwóch szlachetnych krewnych () – komedia autorstwa Williama Shakespeare’a, po raz pierwszy opublikowana w 1634 roku. 
Wydanie to stwierdza, że autorami są John Fletcher i William Szekspir. Stanowiło to kiedyś punkt kontrowersyjny, obecnie uznaje się tę informację za prawdziwą. Przyjmuje się, że została napisana około roku 1614 (wtedy też odbyła się jej prawdopodobna premiera w Blackfriars Theatre), gdyż istnieją liczne powiązania między nią a innymi utworami napisanymi w tamtym okresie. Źródłem do jej napisania był jeden z utworów Geoffreya Chaucera – "Opowieści rycerza". 
Polskie tłumaczenie tytułu jest autorstwa Doroty Koper i Rafała Morusiewicza. 
Pierwszy polski przekład całego tekstu wykonała Anna Wojtyś. Na jego podstawie 18.12.2016 roku odbyła się prapremiera polska spektaklu „Dwóch szlachetnych krewnych” w Teatrze Dzieci Zagłębia im. Jana Dormana w Będzinie w reżyserii Gabriela Gietzky’ego. Przekład tekstu został wydany w roku 2017 jako 41 tom kolekcji Williama Szekspira wydawnictwa Hachette Polska. 
Fabuła.
Palamon i Arcite, kuzyni i bliscy przyjaciele, są więzieni w Atenach po wojennej porażce ich rodzinnych Teb. Obaj zakochują się w Emilii, co doprowadza do tego, że ich przyjaźń zamienia się w rywalizację. 
Arcite zostaje zwolniony z więzienia i zostaje wygnany. Postanawia jednak wrócić, aby starać się uwieść Emilię. W międzyczasie, na wolność wydostaje się także Palamon. Postanawiają rozstrzygnąć swój spór na drodze pojedynku. 
Przed turniejem Arcite modli się, aby odniósł sukces w walce; Palamon w swojej modlitwie prosi o to, żeby poślubił Emilię; Emilia zaś modli się o to, żeby poślubił ją ten, który kocha ją najbardziej. Każda z modlitw zostaje wysłuchana: Arcite wygrywa walkę, jednak spada z konia i umiera, dzięki czemu Palamon może poślubić Emilię.
W epilogu dramatopisarz umieścił m.in. następujący tekst: 

</doc>
<doc id="753929" url="https://pl.wikipedia.org/wiki?curid=753929" title="Skarpa Niagara">
Skarpa Niagara



</doc>
<doc id="753930" url="https://pl.wikipedia.org/wiki?curid=753930" title="Pałac Michajłowski">
Pałac Michajłowski

Pałac Michajłowski (ros. "Михайловский дворец") – neoklasycystyczny pałac znajdujący się w Petersburgu. Zbudowany w latach 1819–1825 według projektu Carla Rossiego jako siedziba dla wielkiego księcia Michała Pawłowicza, brata cesarzy Aleksandra I i Mikołaja I. Obecnie główny gmach Muzeum Rosyjskiego.
Położenie.
Kompleks pałacowy położony jest w historycznym centrum Petersburga między rzekami Mojką, Fontanką i Kanałem Gribojedowa, w niedalekiej odległości od Soboru Zmartwychwstania Pańskiego i Zamku Michajłowskiego. Z Newskim Prospektem połączony jest ulicą Michajłowską.
Projekt.
Początki.
Pomysł wybudowania rezydencji dla Wielkiego Księcia Michała Pawłowicza powstał jeszcze za życia jego ojca, imperatora Pawła I, który w 1798 r. zarządził zabezpieczenie funduszy na poczet budowy. Z uwagi na wielkie sumy pochłaniane przez budowę Zamku Michajłowskiego projekt nie wszedł w fazę realizacji. W 1801 r. Paweł został zamordowany w wyniku spisku pałacowego. Do pomysłu wrócił po kilkunastu latach jego następca, Aleksander I, który wyasygnował na ten cel ponad dziewięć milionów rubli.
Budowa.
Na głównego architekta został wyznaczony Carlo Rossi, który czuwał także m.in. nad projektem Budynku Sztabu Generalnego. Wybór miejsca w jakim zostanie wzniesiona rezydencja najmłodszego syna cesarza Pawła nie był od początku przesądzony. Brano pod uwagę np. teren przy placu Isakijewskim (placu św. Izaaka), gdzie obecnie stoi Pałac Maryjski. Prace przygotowawcze rozpoczęły się w 1817 roku. W kwietniu 1819 r. powołano specjalną komisję mającą czuwać nad budową pałacu. Kamień węgielny położono uroczyście 14 lipca 1819 r., a budowa oficjalnie rozpoczęła się 26 lipca. Budynek został uroczyście otwarty 30 sierpnia 1825 roku. Budowa pałacu pochłonęła 7,6 milionów rubli.
Kompleks pałacowy.
Architektura.
Carlo Rossi przemodelował całe otoczenie pałacu, przedłużając niektóre ulice i tworząc ich nowe odnogi. Tak by mimo odmienności w stylach, w sposób harmonijny wpasować nowy obiekt w dotychczasowe zabudowania, tworząc tzw. Plac Sztuk Pięknych. Zgodnie z zamierzeniami architekta Pałac Michajłowski jest doskonale widoczny z Newskiego Prospektu, łączy go z nim ulica Michajłowska. Przed nowym pałacem Rossi stworzył paradny dziedziniec ze skwerem, który od ulicy odgrodzony był metalowym parkanem. Potężna brama wejściowa składa się z czterech masywnych kolumn o ornamentyce militarnej, m.in. włóczni z wieńcami laurowymi i skrzyżowanych mieczy. Całość została zwieńczona złotym dwugłowym orłem. Taka stylistyka miała symbolizować potęgę Armii Imperium Rosyjskiego. Na głównej fasadzie budynku portyk złożony z ośmiu korynckich kolumn podtrzymujących bogato dekorowaną arkadę. Fasada zdobiona scenami mitologicznymi oraz wyobrażeniami z Iliady i Odysei. Tam też znajduje się centralne wejście do kompleksu pałacowego, do którego prowadzą szerokie granitowe schody. Obok nich dwa lwy wykonane z białego marmuru, zwane medycyjskimi. Są one kopią starożytnych lwów, znalezionych w Rzymie w XVI wieku. Po obu krańcach głównej fasady umieszczone zostały ryzality, charakteryzujące się gładkimi ścianami. Między nimi i kolumnadą główną Rossi zaprojektował szereg ciągnących się kolumn o tej samej wysokości.
Ogrody.
Od strony skrzydła północnego znajdują się ogrody, założone także według projektu Rossiego. Przed budową pałacu teren ten zajmowały inne kompleksy parkowo-ogrodowe, najpierw należące do Katarzyny I, żony Piotra I Wielkiego, później wchodzące w skład Pałacu Letniego cesarzowej Elżbiety, a następnie pobliskiego Zamku Michajłowskiego. Ogród zaprojektowany przez Rossiego łączy w sobie dwa typy ogrodów: francuski oraz angielski. Rossi zachował dawny system alejek, zasypał część znajdujących się na tym terenie stawów oraz polecił budowę kilku pawilonów. Jeden z nich znajdował się nad rzeką Mojką, do którego dobudowano przystań. W zamiarze Rossiego Ogród Michajłowski miał idealnie komponować się z północną fasadą pałacową, która miała też być widoczna z Pola Marsowego. Na fasadzie tej architekt główny zaprojektował składającą się z dwunastu kolumn loggię. Po przewrocie bolszewickim Park Ogrodu Michajłowskiego przemianowano oficjalnie na "Park imienia Międzynarodowej Organizacji Pomocy Rewolucjonistom".
Wnętrza.
Wnętrza Pałacu Michajłowskiego zostały zaprojektowane przez Carla Rossiego w stylu Empire. Były one bogato zdobione rzeźbami, obrazami, dywanami, złoceniami i wyszukaną boazerią. Ściany niektórych pomieszczeń wyłożono adamaszkiem. Sufity ozdabiały kryształowe żyrandole. W głównym westybulu znajduje się reprezentacyjna granitowa klatka schodowa, prowadząca na piętro, ozdobiona 18 białymi korynckimi kolumnami. Na piętrze zyskuje ona stylizacja rzymskiego atrium, a jej sufit dekorowany jest freskami. Piętrowe apartamenty spełniać miały funkcje reprezentacyjne i publiczne. Tu odbywały się oficjalne spotkania rodziny wielkoksiążęcej, tu organizowano też koncerty i przyjęcia. Na uwagę zwraca też tzw. Biała Sala, odznaczająca się szczególną symetrią i harmonią. Długa na 24 metry rozciągała się wzdłuż fasady północnej, dając widok na Ogród Michajłowski. Model Białej Sali został przekazany w darze królowi Wielkiej Brytanii Jerzy IV Hanowerskiemu. Na wyposażenie pałacu specjalnie zamówiono kolekcje porcelanowych serwisów. Po śmierci Michała Pawłowicza (1849 r.) z inicjatywy jego żony w pałacu powstał teatr oraz przypałacowa cerkiew, dokonano też zmiany dekoracji zgodnie z nowymi trendami.
Historia.
Rezydencja Wielkiego Księcia.
Pałac Michajłowski został otwarty 11 września 1825 roku, a dzień później sprowadził się do niego Wielki Książę Michał Pawłowicz wraz z małżonką, Eleną oraz córką. Pałac robił wielkie wrażenie. Angielski dyplomata hrabia Granville, który w 1826 r. wizytował Petersburg opisywał go jako budowlę unikatową, która według niego przewyższa wszystko co widział w Tuileries i innych rezydencjach monarszych. Pałac stał się ważnym miejscem na kulturalnej mapie stolicy nad Newą. Co tydzień organizowano koncerty, a Wielka Księżna wkrótce udostępniła niektóre sale pałacowe uzdolnionym studentom, którzy mogli tutaj pobierać lekcje muzyki. Kilkanaście lat później miały one stać się zalążkiem powstania Konserwatorim Petersburskiego. Wielki Książę Michał, znany z zamiłowania do wojska, spotykał się tutaj z oficerami, stąd prowadził także akcje pomocy weteranom wojennym. Na spotkaniach w pałacu bywali najwięksi twórcy kultury, m.in. Aleksander Puszkin, Fiodor Tiutczew, Wasilij Żukowski, Aleksandr Iwanow, Karl Briułłow, Iwan Ajwazowski, ale także politycy i dyplomaci, np. Otto von Bismarck. Latem Pałac Michajłowski obsługiwało 300 służących, zimą ta liczba zwiększała się do 600. Wielki Książę Michał zmarł w 1849 r., a pałac przeszedł na własność jego żony Eleny. Utrzymała ona znaczenie tego miejsca jako ważnego centrum kultury i sztuki. Jej salon nadal był odwiedzany przez muzyków, pisarzy, poetów i polityków. W czasie Wojny krymskiej (1853–1856) Wielka Księżna otwarła w pałacu szpital dla rannych żołnierzy.
Powolny upadek i powstanie Muzeum Rosyjskiego.
Elena Pawłowna zmarła w 1873 r., a Pałac Michajłowski odziedziczyła trzecia córka wielkoksiążęcej pary Katarzyna Michajłowna Romanowa. Przestał on wtedy pełnić swą funkcję kulturalną, a stał się po prostu jedną z miejskich rezydencji rodziny. Utrzymanie pałacu pochłaniało ogromne sumy pieniędzy, dlatego większa jego część stała nieużywana. Katarzyna zmarła tutaj w 1894 r., pozostawiła po sobie trójkę dzieci, Helenę (1857–1936), Jerzego Aleksandra (1859–1909) i Karola Michała (1863–1934), pochodzących ze związku z Jerzym (1824–1876) księciem Mecklenburg-Strelitz, którym zapisała majątek. Prawo dynastyczne rodziny cesarskiej stanowiło jednak, że Pałac Michajłowski musi należeć do rodziny Romanowów. Imperator Aleksander III postanowił więc odkupić pałac od potomków Katarzyny. Plan został wykonany już przez jego syna Mikołaja II. 20 stycznia 1895 r. pałac został oficjalnie odkupiony za cenę 6 milionów rubli. 13 kwietnia 1895 r. Mikołaj II wydał cesarski ukaz, który oficjalnie utworzył "Muzeum Rosyjskie im. Jego Cesarskiej Mości imperatora Aleksandra III". Utworzenie muzeum kolekcjonującego sztukę rosyjską wymagało przebudowy budynku. Znaczna część bogatych zdobień pałacowych oraz wnętrz została zniszczona, by przystosować je do przechowywania obrazów i rzeźb. W latach 1895–1898 trwała intensywna przebudowa kompleksu pałacowego. Do dnia dzisiejszego tylko niektóre z sal muzealnych Pałacu Michajłowskiego zachowały swój bogaty wystrój. 7 marca 1898 r. odbyło się wielkie otwarcie Muzeum Rosyjskiego.

</doc>
<doc id="753931" url="https://pl.wikipedia.org/wiki?curid=753931" title="José López Portillo y Pacheco">
José López Portillo y Pacheco



</doc>
<doc id="753932" url="https://pl.wikipedia.org/wiki?curid=753932" title="Gąsiory">
Gąsiory



</doc>
<doc id="753935" url="https://pl.wikipedia.org/wiki?curid=753935" title="Pierwszy Kanał Wellandzki">
Pierwszy Kanał Wellandzki

Pierwszy Kanał Wellandzki – pierwszy kanał wodny umożliwiający statkom ominięcie wodospadu Niagara podczas żeglugi na Wielkich Jeziorach Ameryki Północnej. Był to pierwszy z serii pięciu wielkich projektów budowlanych, wynikiem których były kanały łączące jezioro Ontario i jezioro Erie. Prace trwały od 1824 do 1829 i od 1831 do 1833.
Historia.
Wielkie Jeziora powyżej Niagary mają praktycznie ten sam poziom wody. Od Niagary można dopłynąć aż do Sault Ste. Marie (na końcu jeziora Huron), a od jeziora Górnego, znajdującego się głęboko w sercu kontynentu, oddzielają kaskady o łącznej wysokości 7 m. Z kolei poniżej Niagary można dotrzeć jeziorem Ontario i rzeką Świętego Wawrzyńca do portu Montreal, gdzie od 1825 r. mogły zawijać statki oceaniczne. W XIX wieku, kiedy brakowało innej infrastruktury (Kolej Transkanadyjska została ukończona dopiero w 1885 r.), droga wodna była najwygodniejszym sposobem dostania się do wnętrza Ameryki Północnej.
Aby ominąć Niagarę, łodzie wpływały w rzekę Niagara i były wyładowywane w Queenston. Następnie towary (lub, jeśli były małe, również i łodzie) przenoszono 18 km – i 100 m różnicy w wysokości – drogą lądową powyżej wodospadu, do miejscowości Chippawa, gdzie z powrotem ładowano je na łodzie. Proces ten był długi i pracochłonny.
Plan połączenia jezior pojawił się już w 1799 r., kiedy to Robert Hamilton, handlarz z Queenston, wysłał petycję do parlamentu Ontario, aby zbudować kanał pomiędzy Fortem Erie a właśnie Queenston. Nic z tego jednak nie wyszło.
W 1816 r. William Hamilton Merritt kupił młyn na Dwunastomilowym Potoku na zachód od St. Catharines. Poziom wody w potoku wahał się, co utrudniało eksploatację, a szczególnie niski był w 1818 r. To wtedy Merritt zaczął myśleć o kanale doprowadzającym wodę do jego młyna z rzeki Welland powyżej skarpy Niagara.
W tym samym czasie zmierzała ku ukończeniu budowa Kanału Erie, łączącego jezioro Erie z rzeką Hudson i przez nią Nowym Jorkiem. Rywalizacja o statki oceaniczne, jaka istniała między Nowym Jorkiem a Montrealem, mogła zostać przeważona na korzyść tego pierwszego.
Planowanie.
W 1818 r., Merritt pożyczył od sąsiada instrument niwelatorski (najprawdopodobniej był to klizymetr) i wraz z kilkoma sąsiadami udał się wytyczyć potencjalną trasę kanału. Od źródeł Dwunastomilowego Potoku w pobliżu dzisiejszego Allanburga wytyczyli oni linię w kierunku południowym, do rzeki Welland, długości około 3 km. Po drodze napotkali wzniesienie. Używając instrumentu, określili jego wysokość na 10 metrów. Byli w błędzie; w rzeczywistości wzniesienie miało 20 metrów wysokości.
4 lipca 1818 Merritt zorganizował zebranie w St. Catharines, wynikiem którego było pismo wysłane do parlamentu Ontario, proszące o fundusze na budowę kanału mającego służyć zarówno doprowadzaniu wody, jak i transporcie łodzi. W 1823 zatrudniono inżyniera Hirama Tibbettsa aby formalnie wytyczył trasę kanału. Zaproponował on poziom wody w kanale 1,2 m poniżej poziomu rzeki Welland. Trasa kanału miała prowadzić od rzeki Welland na północ do obecnego Allanburga, a potem wzdłuż Dwunastomilowego Potoku do wodospadu na nim. Różnica poziomów miała być pokonana za pomocą pochylni. Łodzie miałyby docierać z Port Dalhousie nad jeziorem Ontario potokiem.
19 stycznia 1824 akt parlamentarny utworzył Kompanię Kanału Wellandzkiego (ang. "Welland Canal Company"). Później w tym samym roku trasę nieco zmieniono. Z Allanburga miała się udać nieco bardziej na północ i zejść ze skarpy Niagary za pomocą serii drewnianych śluz. Na dole skarpy kanał łączył się z miejscowym potokiem, dopływem Dwunastomilowego.
Budowa.
Pierwsza łopata została wbita w okolicy obecnego Allanburga 30 października 1824 r. Ogłoszono przetargi na kontrakty budowlane, ale prace jako taka zaczęła się dopiero w lipcu następnego roku. Gdziekolwiek było to możliwe, poszerzano istniejące cieki wodne, ale nie można było tego zrobić na odcinku pomiędzy Allanburgiem a rzeką Welland, gdzie zaczęto budować głęboki wykop, nazywany "Deep Cut" (dosłownie „głębokie cięcie”). Wykop miał w założeniu do 20 metrów głębokości. Podczas prac usunięto ponad 750 000 metrów sześciennych materiału.
Gdy prace nad wykopem trwały, zaczęto planować połączenie z jeziorem Erie. Pierwotny plan miał na celu głównie doprowadzenie wody, więc proste połączenie do rzeki Welland było wystarczające. Statki mogły spłynąć rzeką aż do Chippawy i potem płynąć w górę rzeki Niagara, ale ze względu na silny nurt Niagary i bliskość ogromnego wodospadu nie było to najszczęśliwsze rozwiązanie. Zdecydowano się na zbudowanie bezpośredniego połączenia do jeziora, używając w tym celu rzeki Welland i jej dopływu, potoku Forks. Od źródła potoku Forks dwudziestokilometrowy kanał prowadzący przez Wainfleet miał zapewnić połączenie z rzeką Grand tuż przy jej wpływie do jeziora Erie.
We wrześniu 1827 prace nad wykopem w pobliżu Allanburga zostały wstrzymane wskutek ciężkich deszczów, które rozmywały skarpy na brzegach kanału. Siła robocza została przeniesiona do Wainfleet, gdzie zbudowano znaczną długość kanału. W kwietniu następnego roku wznowiono prace nad wykopem pod Allanburgiem.
Niestety, deszcze nie ustawały. 9 listopada 1828, tylko dwa tygodnie przed zaplanowanym ukończeniem prac, skarpa nabrzeżna w pobliżu rzeki Welland osunęła się, zabijając robotników pracujących w wykopie. W następujących tygodniach skarpa osunęła się jeszcze kilka razy.
Stało się jasnym, że nie będzie możliwe wykonanie kanału o tak niskim poziomie wody, aby mógł być zasilany z rzeki Welland.
Kanał zasilający.
Jako że kanał łączący główny projekt z rzeką Grand był już w znacznym stopniu wykonany, w grudniu 1828 zdecydowano się użyć go do doprowadzenia odpowiednio spiętrzonej wody. U ujścia Grand zaplanowano w tym celu zaporę, która potem w rzeczywistości została zrealizowana osiem kilometrów w głąb lądu ze względów bezpieczeństwa (było tylko kilkanaście lat po wojnie brytyjsko-amerykańskiej).
Kanał zasilający (ang. "Feeder Canal") zbudowano od zapory w kierunku południowo-wschodnim wzdłuż Grand, a potem dołączono do wykończonego kanału prowadzącego na północny wschód. Roboty ziemne zostały ukończone w 177 dni, co na tamte czasy było dużym osiągnięciem.
Kolejnym zadaniem było przeprawienie się przez rzekę Welland, teraz leżącą na niższym poziomie. Zdecydowano się zbudować drewniany akwedukt. Akwedukt zbudowano nie tam, gdzie kanał miał pierwotnie spotkać się z rzeką (obecnie Port Robinson), ale kilka kilometrów w górę rzeki (obecnie Welland). Przez te kilka kilometrów, kanał wykopano równolegle do rzeki, tworząc podłużną wyspę. Na obydwu końcach tego odcinka zbudowano śluzy, pozwalające dostać się z rzeki na kanał i z powrotem.
Do wykończonego kanału wpuszczono wodę z jeziora Erie w listopadzie 1829 roku. Kanał Wellandzki został oficjalnie otwarty 30 listopada 1829, dokładnie pięć lat po wbiciu pierwszej łopaty. Pierwszymi statkami, które przebyły kanał, były "Annie and Jane" z Yorku (dziś Toronto) oraz "R.H. Broughton" z Youngstown. Podróż z Port Dalhousie do Buffalo zajęła dwa dni.
Bezpośrednie połączenie do jeziora Erie.
Połączenie kanału z jeziorem Erie nie było zbyt szczęśliwe. Statki miały do wyboru walkę z silnym nurtem rzeki Niagara lub długą podróż aż do ujścia Grand. Zrobiono tak, bo przy założeniu użycia rzeki Welland było to najprostsze i najtańsze rozwiązanie, a bezpośrednio na południe znajdowały się skaliste grunty, w których znacznie trudniej byłoby wykopać kanał niż w miękkich, bagnistych gruntach na terenie Wainfleet.
Pomimo trudnego terenu, w 1830 r. zdecydowano się na przedłużenie kanału prawie bezpośrednio na południe. Jako cel wybrano zatokę nazywaną Żwirową (ang. "Gravelly Bay", obecnie Port Colborne) ze względu na schronienie, które mogła oferować statkom czekającym na wejście do kanału. Nowy kanał zaplanowano w linii w zasadzie prostej, z wyjątkiem odcinka gdzie poszerzono mały strumień w jarze aby zminimalizować ilość koniecznych prac ziemnych w skale.
W marcu 1831 Kompania Kanału Wellandzkiego otrzymała 50 000 funtów pożyczki od rządu Górnej Kanady i wkrótce rozpoczęto prace. Z początku były one opóźniane przez deszcze, które były tak silne, że doprowadziły do wybuchu cholery na początku 1832 r. Na szczęście druga połowa roku okazała się suchsza i prace przyspieszyły.
1 czerwca 1833 r. szkuner "Matilda", kierujący się do Cleveland z ładunkiem z Oakville przeszedł przez nowo wybudowany kanał. Przebieg wybudowanego wtedy połączenia nie różni się bardzo od obecnego kanału.
Wykończenie i efekty.
Nie licząc kanału zasilającego, Kanał Wellandzki miał 44 km długości. 99,5 m różnicy poziomów między jeziorem Ontario a jeziorem Erie zostało pokonane za pomocą czterdziestu drewnianych śluz. Każda miała 6,7 m szerokości i 33,5 m długości. Głębokość kanału wynosiła 2,4 m w najpłytszym miejscu. Statki nie poruszały się o własnych siłach, były ciągnięte przez konie lub bydło chodzące po ścieżkach wzdłuż kanału (ang. "towpath").
Przed budową kanału osadnictwo w regionie koncentrowało się na wybrzeżach – St. Catharines i Newark (później Niagara-on-the-Lake) nad jeziorem Ontario, Queenston i Chippawa nad rzeką Niagara, Fort Erie nad jeziorem Erie. Obszar wewnątrz półwyspu Niagara był miejscami używany w celach rolniczych lub (w pobliżu skarpy Niagary) budowano tam młyny. Sklepy znajdowały się wyłącznie na wybrzeżach. Podczas budowy, robotnicy mieszkali w tymczasowych schronieniach, które z czasem przeobraziły się w stałe osady takie jak Merritton, Thorold, Allanburg, Port Robinson, Welland, czy Port Colborne. Mieszkańcy utrzymywali się z napraw przy kanale, których zawsze było wiele, drobnych robót na statkach lub z usług oferowanych podróżującym przez kanał, a także tym, którzy kanał przecinali mostami.
Ponieważ śluzy i akwedukt wykonane były z drewna, stosunkowo szybko się zużyły. Akwedukt przeciekał, a czasami trzeba było zamykać go dla ruchu, aby przeprowadzić naprawy. Ściany śluz zaczęły się schodzić, zmniejszając już i tak małe dopuszczalne rozmiary statków. Już w 1842 r. – zaledwie trzynaście lat po pierwszym otworzeniu kanału – rozpoczęto budowę drugiego kanału, ze śluzami i akweduktem wykonanymi z kamienia. Aby zmieścić rosnące statki, śluzy były większe i głębsze.
Niewiele z pierwszego kanału ostało się do dziś. Drewniane śluzy rozpadły się, a akwedukt rozebrano (nie jest znane żadne zdjęcie pierwszego akweduktu). Na niektórych odcinkach, m.in. od Allanburga do Port Robinson (miejsce „głębokiego cięcia”) i w pobliżu Portu Colborne, nowe koryta kanałów zbudowano na miejscu starych. W innych miejscach rozrastające się miasta pochłonęły tereny kanału. Resztki koryta, w postaci suchego rowu, można zobaczyć dziś w południowym Thorold kilkaset metrów na zachód od obecnego kanału. Wyjątkiem jest tu kanał zasilający w Wainfleet; mimo że znajduje się w złym stanie, a w kilku miejscach przecięty jest groblami dla dróg, da się go z łatwością zobaczyć i nadal stoi w nim woda.

</doc>
<doc id="753939" url="https://pl.wikipedia.org/wiki?curid=753939" title="Loewe">
Loewe

Loewe Technology GmbH – niemieckie przedsiębiorstwo zajmujące się produkcją elektroniki użytkowej, założone w 1923 roku przez Siegmunda i Davida Loewe w Berlinie.

</doc>
<doc id="753940" url="https://pl.wikipedia.org/wiki?curid=753940" title="Zamiejscowy Ośrodek Dydaktyczny Katolickiego Uniwersytetu Lubelskiego w Międzyrzecu Podlaskim">
Zamiejscowy Ośrodek Dydaktyczny Katolickiego Uniwersytetu Lubelskiego w Międzyrzecu Podlaskim



</doc>
<doc id="753942" url="https://pl.wikipedia.org/wiki?curid=753942" title="C/1861 J1">
C/1861 J1

C/1861 J1 (również Wielka Kometa z roku 1861 lub C/1500 H1) – kometa długookresowa, która przez trzy miesiące 1861 roku widoczna była gołym okiem.
Odkrycie.
Kometa ta została odkryta przez australijskiego astronoma Johna Tebbutta 13 maja 1861 roku w Windsorze w Nowej Południowej Walii. W momencie odkrycia miała ona jasność ok. 4.
Kometa ta zaobserwowana była już w 1500 roku i jako taka nosi oznaczenie C/1500 H1.
Orbita komety.
Orbita Wielkiej Komety z 1861 ma kształt bardzo wydłużonej elipsy o mimośrodzie 0,985. Peryhelium znajduje się w odległości 0,82 j.a. od Słońca, aphelium zaś 109,34 j.a. od niego. Okres obiegu komety wokół Słońca wynosi 409 lat, nachylenie do ekliptyki to 85,44˚.
Właściwości fizyczne.
Kometę można było obserwować gołym okiem przez trzy miesiące (do połowy sierpnia 1861). Była tak jasna, że w nocy przedmioty rzucały cień, w dzień widoczna była nawet przy świetle słonecznym. Najmniejsza odległość jaka dzieliła kometę od Ziemi to 0,1326 j.a. Ziemia przeszła wtedy przez jej szeroki warkocz. Oczom obserwatorów przedstawiała się ona okazale; miała dobrze wykształconą głowę i szeroki warkocz. Oprócz C/1861 J1 jeszcze tylko siedem komet z dziewiętnastego wieku otrzymało przydomek „wielka”.

</doc>
<doc id="753943" url="https://pl.wikipedia.org/wiki?curid=753943" title="Kiełpinek">
Kiełpinek



</doc>
<doc id="753944" url="https://pl.wikipedia.org/wiki?curid=753944" title="Zamiejscowy Ośrodek Dydaktyczny w Międzyrzecu Podlaskim">
Zamiejscowy Ośrodek Dydaktyczny w Międzyrzecu Podlaskim



</doc>
<doc id="753946" url="https://pl.wikipedia.org/wiki?curid=753946" title="Iowa caucus">
Iowa caucus

Iowa caucus – pierwszy etap wyłaniania kandydata głównych partii (czyli demokratycznej i republikańskiej) na urząd prezydenta USA, które odbywają się w amerykańskim stanie Iowa.
Dokonuje się wtedy wyboru delegatów na lokalne konwencje, którzy z kolei wyłonią delegatów na konwencję ogólnokrajową. Nie są to więc prawybory, aczkolwiek wybory delegatów i prawybory odbywają się w całym kraju, o tyle pierwsze wybory na lokalne konwencje w Iowa, a następnie pierwsze prawybory w New Hampshire uchodzą za zasadniczy sprawdzian, który pomaga wyłonić na starcie faworyta. Żaden kandydat, który wygrał zarówno w Iowa jak i New Hampshire nie przegrał potem walki o nominację. Jednak niektórzy, jak Bill Clinton, przegrali obie, a jednak zdobyli kandydaturę prezydencką (w Iowa przegrał z senatorem z tego stanu Tomem Harkinem, a w New Hampshire z Paulem Tsongasem).
Wyniki w Iowa.
Kandydaci zaznaczeni grubszą czcionką zdobyli nominację.

</doc>
<doc id="753948" url="https://pl.wikipedia.org/wiki?curid=753948" title="Stari most">
Stari most



</doc>
<doc id="753949" url="https://pl.wikipedia.org/wiki?curid=753949" title="Radosław Krzyżowski">
Radosław Krzyżowski

Radosław Krzyżowski (ur. 30 stycznia 1972 w Kluczborku) – polski aktor teatralny, telewizyjny i filmowy.
Życiorys.
Wczesne lata.
Urodził się w Kluczborku, gdzie mieszkał w jednym z bloków nieopodal pawilonu przy ul. Kochanowskiego, chodził do przedszkola nr 2 (obecny hotel „Spałka”) i uczył się w Szkole Podstawowej nr 3 przy ul. Wolności 18. Kiedy miał dziewięć lat wraz z rodziną przeprowadził się do Opola. Przez długi czas w podstawówce był przekonany, że zostanie lekarzem. Uczęszczał do klasy biologiczno-chemicznej w opolskim I Liceum Ogólnokształcącym im. Mikołaja Kopernika, gdzie grał w młodzieżowym zespole rockowym i występował w szkolnym teatrzyku i był członkiem grupy poezji śpiewanej. Na maturze (1990) zdawał biologię. Jednak zdecydował się zdawać do szkoły teatralnej.
Kariera.
Po ukończeniu Państwowej Wyższej Szkoły Teatralnej im. Ludwika Solskiego (1994) w Krakowie, związał się z Teatrem im. Juliusza Słowackiego (1994–1998 i 2003–2015). Zaczął działać także w teatrze Offowym. Występował potem w teatrach krakowskich: Mniejszym (1996, 1999), Stowarzyszenie Teatralne „Łaźnia” (1999), STU (2000–2001, 2007), Narodowym Starym im. Heleny Modrzejewskiej (1998–2003 i od 2015), Współczesnym (2005), Łaźnia Nowa (2006).
Stał się rozpoznawalny dzięki telewizyjnej roli doktora Michała Sambora w serialu TVP2 "Na dobre i na złe" (2004–2015). W dramacie biograficznym Marcina Głowackiego "Mój biegun" (2013) zagrał postać podróżnika Marka Kamińskiego.
Życie prywatne.
Jest mężem aktorki Dominiki Bednarczyk. Mają córkę Kaję (ur. 2005).

</doc>
<doc id="753950" url="https://pl.wikipedia.org/wiki?curid=753950" title="Boris Tortunow">
Boris Tortunow

Boris Władimirowicz Tortunow (ros. Борис Владимирович Тортунов; ur. 14 sierpnia 1973 w Czelabińsku) – rosyjski hokeista, trener.
Kariera trenerska.
Po zakończeniu kariery zawodniczej podjął pracę trenera bramkarzy.

</doc>
<doc id="753952" url="https://pl.wikipedia.org/wiki?curid=753952" title="Luiza Pruska">
Luiza Pruska

Luiza Pruska, Luiza z Meklemburgii-Strelitz, właściwie: Luiza Augusta Wilhelmina Amalia z Meklemburgii-Strelitz ("Luise Auguste Wilhelmine Amalie von Mecklenburg-Strelitz") (ur. 10 marca 1776 w Hanowerze, zm. 19 lipca 1810 na zamku Hohenzieritz) – księżniczka Meklemburgii-Strelitz, królowa pruska jako żona króla Fryderyka Wilhelma III.
Życiorys.
Była córką Karola II, księcia Meklemburgii-Strelitz i Fryderyki Karoliny heskiej. Młode lata spędziła w Darmstadt. W wieku 16 lat, 24 grudnia 1793 roku, poślubiła w Berlinie Fryderyka Wilhelma, pruskiego następcę tronu, od 1797 roku króla Prus. Z tego związku urodziło się dziewięcioro dzieci, między innymi dwóch kolejnych królów pruskich.
Luiza była wykształcona, miała wpływ na męża. Była inicjatorką tajnego przymierza rosyjsko-pruskiego przeciwko Napoleonowi, zawartego w 1805 w Poczdamie nad trumną Fryderyka Wielkiego.
Po dymisji Karla Augusta von Hardenberga stanęła na czele stronnictwa antyfrancuskiego i doprowadziła jesienią 1806 do wojny z Francją. W 1806 uciekła z mężem z Berlina, przez Schwedt nad Odrą, Szczecin, Grudziądz, Ostródę do Szczytna, skąd królewska para udała się 10 grudnia 1806, do Królewca. W styczniu 1807, w Kłajpedzie Luiza spotkała się z Aleksandrem I. W czasie rozmów pokojowych w Tylży (6–7 sierpnia 1807) daremnie ukorzyła się przed cesarzem Napoleonem, błagając go o złagodzenie warunków stawianych przez Napoleona pokonanym Prusom w tylżyckim traktacie pokojowym. Nie udało jej się zachować dla Prus strategicznie ważnej twierdzy w Magdeburgu.
Od stycznia 1807 do stycznia 1808 roku przebywała w Kłajpedzie, a następnie do grudnia 1809 roku w Królewcu, z wyjątkiem wycieczki do Sankt Petersburga na przełomie lat 1808 i 1809. W grudniu 1809 roku wróciła do Berlina, gdzie wspierała tajne przygotowania Schilla i Scharnhorsta do nowej wojny z Francją.
Zmarła 19 lipca 1810 na zamku Hohenzieritz. Została pochowana 23 grudnia tego roku w klasycystycznym mauzoleum projektu Heinricha Gentza i Karla Friedricha Schinkla w parku pałacowym w Charlottenburgu. Wykazany przez nią patriotyzm i odwaga w podejmowaniu decyzji podczas wojen napoleońskich, zjednały jej ogromną popularność i sławę. Królowa Luiza na początku XIX wieku zapoczątkowała modę na żeliwną biżuterię, która w latach dwudziestych XIX wieku opanowała całą Europę.
W Prusach królowa Luiza była wzorem dobroczynności. W 1814 Fryderyk Wilhelm III ustanowił Order Luizy przyznawany kobietom za opiekę nad chorymi i ułomnymi. Była ona jednocześnie symbolem matki. Ten rodzaj kultu osiągnął punkt kulminacyjny w tzw. "pruskiej madonnie" (niem. "Preußische Madonna"). Legenda Luizy jako „matki królów” wiązała się bardzo mocno z Hohenzollernami.

</doc>
<doc id="753956" url="https://pl.wikipedia.org/wiki?curid=753956" title="Stadion Krimeja">
Stadion Krimeja

Stadion Krimeja – wieloużytkowy stadion znajdujący się w mieście Rijeka, w Chorwacji. Na tym stadionie swoje mecze rozgrywa drużyna piłkarska NK Orijent Rijeka. Stadion może pomieścić 7 000 widzów.

</doc>
<doc id="753960" url="https://pl.wikipedia.org/wiki?curid=753960" title="Stadion Sajmiste">
Stadion Sajmiste

Stadion Sajmiste – wielofunkcyjny stadion znajdujący się w mieście Vrbovec, w Chorwacji. Na tym stadionie swoje mecze rozgrywa drużyna piłkarska PIK Vrbovec. Stadion może pomieścić 4 000 widzów.

</doc>
<doc id="753961" url="https://pl.wikipedia.org/wiki?curid=753961" title="Abdul Kalam">
Abdul Kalam



</doc>
<doc id="753966" url="https://pl.wikipedia.org/wiki?curid=753966" title="Ricardo Oliveira">
Ricardo Oliveira

Ricardo Oliveira (ur. 6 maja 1980 w São Paulo) – brazylijski piłkarz grający na pozycji napastnika.
Kariera klubowa.
Ricardo jest wychowankiem SC Corinthians Paulista, z którego został zwolniony w 1999 roku. Po tym trafił do Portuguesy, w barwach której debiutował w brazylijskiej Série A. Na początku 2003 roku po sporze sądowym został piłkarzem Santos FC. Zdobywał bramki w fazie grupowej Copa Libertadores 2003, a także wystąpił w finałowym dwumeczu przeciwko CA Boca Juniors.
Poprzednio grał między innymi Milanie. Miał tam zastąpić Andrija Szewczenkę, który odszedł do Chelsea. Brazylijczyk jednak zawiódł i w 26 meczach zdobył 3 bramki. Działacze włoskiego klubu wypożyczyli Oliveirę do Realu Saragossa, a latem 2008 roku hiszpański zespół wykupił wychowanka Portuguesy za 10 milionów euro. Razem z Milanem w sezonie 2006/2007 Oliveira zwyciężył w rozgrywkach Ligi Mistrzów.

</doc>
<doc id="753967" url="https://pl.wikipedia.org/wiki?curid=753967" title="Anna Lissowska">
Anna Lissowska

Anna Wójtowicz "de domo" Lissowska (ur. 28 grudnia 1966 w Warszawie) – polska szachistka, mistrzyni międzynarodowa od 1991 r.; logik.
Kariera szachowa.
Jest dwukrotną srebrną medalistką mistrzostw Polski juniorek: z roku 1981 (Pilzno, do lat 17) i 1985 (Wrocław, do lat 20). W roku 1982 zwyciężyła w turnieju juniorek w Tarnowskich Górach, zaś rok później w otwartym turnieju kobiecym w Mielnie. W 1984 r. wystąpiła w Katowicach na mistrzostwach Europy juniorek, zajmując VI miejsce. Rok później reprezentowała Polskę na mistrzostwach świata juniorek w Dobrnej. W latach 1984–1992 sześciokrotnie wystąpiła w finałach mistrzostw Polski seniorek. Największy sukces odniosła w 1991 r., zdobywając w Lubniewicach brązowy medal. Oprócz tego, w 1989 w Poznaniu zajęła IV miejsce. W 1990 r. zdobyła w Odessie tytuł akademickiej wicemistrzyni świata, natomiast w 1991 r. podzieliła II m. (za Ludmiłą Zajcewą, wspólnie z Bożeną Sikorą-Giżyńską) w międzynarodowym turnieju w Gdyni.
Najwyższy ranking w karierze osiągnęła 1 stycznia 1992 r., z wynikiem 2235 punktów zajmowała wówczas 4. miejsce wśród polskich szachistek. Od 1994 r. nie występuje w turniejach klasyfikowanych przez Międzynarodową Federację Szachową.

</doc>
<doc id="753972" url="https://pl.wikipedia.org/wiki?curid=753972" title="Kronach (Bawaria)">
Kronach (Bawaria)

Kronach – miasto powiatowe w Niemczech, w kraju związkowym Bawaria, w rejencji Górna Frankonia, w regionie Oberfranken-West, siedziba powiatu Kronach. Leży nad rzekami Rodach, Haßlach i Kronach.
Miasto położone jest ok. 190 km na wschód od Frankfurtu nad Menem i 235 km na północ od Monachium. 
Dzielnice.
W skład miasta wchodzą następujące dzielnice: 
Polityka.
Burmistrzem jest Manfred Raum (SPD). Rada miasta składa się z 24 członków:
Współpraca.
Miejscowości partnerskie:
Transport.
W mieście krzyżują się drogi B85, B173 i B303, Kronach jest także węzłem kolejowym, główną linią jest Monachium - Lipsk - Berlin do których dochodzą krótkie linie z Nordhalben i Weißenbrunn. W mieście znajduje się stacja kolejowa Kronach.

</doc>
<doc id="753973" url="https://pl.wikipedia.org/wiki?curid=753973" title="Molos">
Molos



</doc>
<doc id="753975" url="https://pl.wikipedia.org/wiki?curid=753975" title="Prowincja Phichit">
Prowincja Phichit

Phichit (taj. พิจิตร) – jedna z prowincji ("changwat") Tajlandii. Sąsiaduje z prowincjami Phitsanulok, Phetchabun, Nakhon Sawan i Kamphaeng Phet.

</doc>
<doc id="753976" url="https://pl.wikipedia.org/wiki?curid=753976" title="Marco Borriello">
Marco Borriello

Marco Borriello (ur. 18 czerwca 1982 w Neapolu) – włoski piłkarz występujący na pozycji napastnika we włoskim klubie SPAL. Były reprezentant Włoch.
Kariera klubowa.
Marco Borriello jest wychowankiem Milanu. Do 2001 trenował w młodzieżowym zespole "Rossonerich", a następnie wypożyczany był do innych klubów. Na tej zasadzie zasilił kolejno takie kluby jak Triestina oraz Treviso. W 2002 włoski napastnik powrócił do Milanu. W jego barwach zadebiutował 21 września tego samego roku w wygranym 3:0 spotkaniu Serie A przeciwko Perugii. 29 października Borriello po raz pierwszy wystąpił natomiast w meczu Ligi Mistrzów, kiedy to Milan przegrał na wyjeździe z RC Lens 1:2. W zimowym okienku transferowym Borriello został wypożyczony do Empoli FC, dla którego strzelił swoją pierwszą bramkę w Serie A.
Sezon 2003/2004 Włoch ponownie spędził w Milanie, jednak pełnił tam rolę rezerwowego i wystąpił tylko w 4 spotkaniach. Działacze włoskiego klubu postanowili wypożyczać więc swojego wychowanka do innych drużyn. Borriello przez dwa kolejne sezony występował w 3 klubach – Regginie, Sampdorii oraz Treviso i w każdym z nich miał zapewnione miejsce w podstawowej jedenastce. Latem 2006 Włoch powrócił na San Siro.
21 grudnia tego samego roku po meczu z Romą u piłkarza wykryto obecność środków dopingujących – predinzonu i prednizolu. Borriello został zdyskwalifikowany na 4 miesiące, po odbyciu kary powrócił do Milanu, a 21 czerwca połowę praw do jego karty wykupiła Genoa CFC. W nowym klubie włoski zawodnik imponował skutecznością, a 26 września 2007 strzelił hat-tricka w wygranym 3:2 pojedynku z Udinese Calcio. W rewanżu rozegranym 24 lutego 2008 Borriello ponownie strzelił 3 bramki, a Genoa zwyciężyła 5:3. Włoch sezon 2007/2008 zakończył z 19 trafieniami na koncie i po Alessandro Del Piero oraz Davidzie Trezeguet zajął 3. miejsce w klasyfikacji najlepszych strzelców. Genoa zajęła 10. miejsce w ligowej tabeli.
29 maja 2008 Borriello po raz kolejny powrócił do Milanu. "Rossoneri" zapłacili klubowi z Genui 10 miliona euro oraz oddali im połowę praw do karty zawodniczej Davide Di Gennaro. Borriello po rozegraniu 7 ligowych meczów doznał kontuzji, która wykluczyła go jednak z gry na kilka miesięcy. 31 października Włoch zdobył oba gole w wygranym 2:0 meczu ligowym z Parmą. W sezonie 2008/2009 był rezerwowym, natomiast w kolejnych rozgrywkach, gdy trenerem Milanu był już Leonardo, Borriello stał się podstawowym środkowym napastnikiem w zespole.
31 sierpnia 2010, w ostatni dzień letniego okienka transferowego Borriello został wypożyczony do Romy na jeden sezon z opcją pierwokupu. Wcześniej do Milanu kupiono Zlatana Ibrahimovica, a właśnie 31 sierpnia pozyskano również Robinho. Wcześniej Borriello był bliski odejścia do Juventusu, ale działacze turyńskiej drużyny nie chcieli zgodzić się na transfer definitywny.
1 stycznia 2012, pierwszego dnia okienka transferowego, wpłacjąc milion euro, Juventus F.C. wypożyczył, z opcją pierwokupu za 7,5 miliona euro, Marco Borriello z Romy. W lipcu 2012 roku wrócił do Genoi na zasadzie rocznego wypożyczenia.
Latem 2016 roku został graczem Carpi.
Kariera reprezentacyjna.
Borriello ma za sobą występy w młodzieżowych reprezentacji Włoch. Grał w drużynach do lat 20 oraz 21, dla których łącznie rozegrał 15 spotkań i strzelił 7 goli. W seniorskiej kadrze zadebiutował 6 lutego 2008 w wygranym 3:1 spotkaniu przeciwko Portugalii, kiedy to na ostatnie 20 minut zmienił Lukę Toniego. W tym samym roku Roberto Donadoni powołał go do 23-osobowej kadry na mistrzostwa Europy. Na turnieju tym Włosi dotarli do ćwierćfinału, a sam Borriello nie zagrał w żadnym z czterech meczów.

</doc>
<doc id="753979" url="https://pl.wikipedia.org/wiki?curid=753979" title="Prowincja Phitsanulok">
Prowincja Phitsanulok

Phitsanulok (taj. พิษณุโลก) – jedna z prowincji ("changwat") Tajlandii. Sąsiaduje z prowincjami Loei, Phetchabun, Phichit, Kamphaeng Phet, Sukhothai i Uttaradit oraz z Laosem (prowincją Xaignabouli).

</doc>
<doc id="753983" url="https://pl.wikipedia.org/wiki?curid=753983" title="Copa América 1924">
Copa América 1924

Copa América 1924 – ósme mistrzostwa kontynentu południowoamerykańskiego, odbyły się w dniach 12 października – 2 listopada 1924 roku po raz drugi z rzędu (a w sumie trzeci) w Urugwaju. Początkowo do organizacji turnieju został wybrany Paragwaj, jednak tamtejsza federacja nie mogła zorganizować turnieju, z powodu niedostatecznej infrastruktury. Ostatecznie zorganizowono turniej, ale na urugwajskim terytorium. Brazylia wycofała się, więc grały tylko cztery reprezentacje. Grano systemem każdy, z każdym, a o zwycięstwie w turnieju decydowała końcowa tabela.
Podsumowanie.
Wyniki.
"Wszystkie mecze rozgrywano w Montevideo na stadionie Parque Central"
Końcowa tabela.
Ósmym triumfatorem turnieju Copa América został po raz drugi z rzędu (a w sumie piąty) zespół Urugwaju.

</doc>
<doc id="753985" url="https://pl.wikipedia.org/wiki?curid=753985" title="Phitsanulok (prowincja)">
Phitsanulok (prowincja)



</doc>
<doc id="753986" url="https://pl.wikipedia.org/wiki?curid=753986" title="Bartosz Gawryszewski">
Bartosz Gawryszewski

Bartosz Gawryszewski (ur. 22 sierpnia 1985 w Warszawie) – polski siatkarz, grający na pozycji środkowego. 
Pod koniec maja 2022 roku poinformował, że kończy siatkarską karierę.
Kariera w piłce siatkowej.
Ukończył Szkołę Mistrzostwa Sportowego w Spale, gdzie zaczął przygodę z siatkówką.
Kariera klubowa.
Karierę zawodniczą rozpoczynał w Metro Warszawa. Potem przeszedł do klubu Mos Wola Warszawa. Występując w tym klubie, był powoływany do młodzieżowej reprezentacji kraju. W 2001 roku z warszawianami wygrał Mistrzostwa Polski kadetów na Ogólnopolskiej Olimpiady Młodzieży w Nysie. W barwach stołecznego zespołu wywalczył również dwukrotnie złoty medal na mistrzostwach krajowych w kategorii juniorów (2003 w Gubinie i 2004 w Szczecinie). Występy Gawryszewskiego w drużynie MOS Wola z Warszawy zainteresowały działaczy AZS-u Częstochowa, klubu Polskiej Ligi Siatkówki. W 2004 roku z tą drużyną podpisał kontrakt. W pierwszym sezonie gry z częstochowianami wywalczył brązowy medal, pokonując w decydującym starciu Jastrzębski Węgiel. W rozgrywkach ligowych 2005/2006 w meczach o 3. miejsce Pamapol okazał się słabszy od PZU AZS Olsztyn. W następnym roku ponownie częstochowski zespół przegrał rywalizację o brąz. Wówczas drużyna z Częstochowy znów nie zdołała pokonać w decydujących spotkaniach olsztynian. Ponieważ w tym sezonie Gawryszewski pełnił zazwyczaj funkcję rezerwowego, znalazł sobie nowy klub. Przed sezonem 2007/2008 został graczem Jadaru Radom. Po roku gry w drużynie z Radomia, przeniósł się do Asseco Resovii. Z Resovią zdobył Wicemistrzostwo Polski oraz brązowy medal Mistrzostw Polski. Po dwóch latach przeniósł się z Resovii do Jastrzębskiego Węgla z którym zdobył klubowe Wicemistrzostwo Świata oraz awansował do Final Four Ligi Mistrzów. Obecnie zawodnik Lotosu Trefla Gdańsk z którym wywalczył Puchar Polski, Superpuchar Polski oraz Wicemistrzostwo Polski.
Kariera reprezentacyjna.
Przygodę w barwach "biało-czerwonych" rozpoczynał w zespole kategorii kadetów. W 2003 roku w tejże drużynie wywalczył wicemistrzostwo Europy. Był również zawodnikiem kadry B narodowej. Uczestniczył m.in. w uniwersjadzie w 2007 roku.
Sukcesy klubowe.
młodzieżowe.
Ogólnopolska Olimpiada Młodzieży:
Mistrzostwa Polski Juniorów:
seniorskie.
PlusLiga:
Klubowe Mistrzostwa Świata:
Puchar Polski:
Superpuchar Polski:
I liga:
Sukcesy reprezentacyjne.
Mistrzostwa Europy Kadetów:
Olimpijski Festiwal Młodzieży Europy:

</doc>
<doc id="753988" url="https://pl.wikipedia.org/wiki?curid=753988" title="Dunajów">
Dunajów

Dunajów (ukr. Дунаїв) – wieś na Ukrainie w obwodzie lwowskim.
Wieś położona 19 km na wschód od Przemyślan nad Złotą Lipą. W II Rzeczypospolitej miejscowość była siedzibą gminy wiejskiej Dunajów w powiecie przemyślańskim województwa tarnopolskiego.
Historia.
Założony w 1420 r. przez arcybiskupa lwowskiego Jana Rzeszowskiego, który wybudował tutaj zamek. Arcybiskup Grzegorz z Sanoka uczynił z Dunajowa pierwszy na ziemiach polskich ośrodek humanizmu renesansowego. Około 1470 r. znalazł tu schronienie uciekający z Włoch Filip Kallimach (Filippo Buonaccorsi) – humanista XV-wieczny.
W 1476 r. w czasie najazdu Turków na Polskę, zamek ten wytrzymał długotrwałe oblężenie i kilkukrotne szturmy. Po I rozbiorze Polski władze austriackie internowały tutaj arcybiskupa Wacława Hieronima Sierakowskiego.
Pod koniec XIX w. osada w miejscowości nosiła nazwę Podwiński.
W 1921 miasteczko liczyło 417 budynków i zagród i 2184 mieszkańców, w tym 677 Ukraińców, 1412 Polaków i 95 Żydów. W 1931 budynków było 535 a mieszkańców 2717.
W 1944 i 1945 nacjonaliści ukraińscy zamordowali 28 osób narodowości polskiej.
We wsi urodził się Jurij Bobało, ukraiński badacz, rektor Uniwersytetu Państwowego Politechnika Lwowska.

</doc>
<doc id="753989" url="https://pl.wikipedia.org/wiki?curid=753989" title="Prowincja Phrae">
Prowincja Phrae

Phrae (taj. แพร่) – jedna z prowincji ("changwat") Tajlandii. Sąsiaduje z prowincjami Phayao, Nan, Uttaradit, Sukhothai i Lampang.

</doc>
<doc id="753990" url="https://pl.wikipedia.org/wiki?curid=753990" title="Halina Jałowiec">
Halina Jałowiec

Halina Jałowiec (z domu Maziarka, ur. 24 lipca 1960 w Pilźnie) – polska szachistka, mistrzyni FIDE od 1986 roku.
Kariera szachowa.
Jest trzykrotną medalistką mistrzostw Polski juniorek: złotą z roku 1980 (Prabuty, do lat 20), srebrną z roku 1979 (Bochnia, do lat 20) oraz brązową z roku 1976 (Toruń, do lat 17). W latach 1977–1991 wystąpiła sześciokrotnie w finałach mistrzostw Polski seniorek. Największy sukces odniosła w roku 1987 we Wrocławiu, zdobywając tytuł wicemistrzyni kraju. W roku 1982 zajęła III miejsce w międzynarodowym turnieju w Nałęczowie, a w 1985 r. była druga (za Bożeną Sikorą-Giżyńską) w Iwoniczu-Zdroju. Jest wielokrotną medalistką mistrzostw Polski w szachach błyskawicznych, m.in. w roku 1990 wywalczyła w Gdyni medal srebrny, natomiast w latach 1983, 1984 i 1987 - medale brązowe.
Najwyższy ranking w karierze osiągnęła 1 lipca 1987 r., z wynikiem 2225 punktów zajmowała wówczas 6. miejsce wśród polskich szachistek.

</doc>
<doc id="753991" url="https://pl.wikipedia.org/wiki?curid=753991" title="Dobrzyca-Nowy Świat">
Dobrzyca-Nowy Świat

Dobrzyca-Nowy Świat - część miasta Dobrzyca, w województwie wielkopolskim, w powiecie pleszewskim, w gminie Dobrzyca. Położona jest ok. 1,5 km. na południe od centrum Dobrzycy. Osiedle to ma status samodzielnego sołectwa. Zamieszkiwane jest przez ok. 700 osób.

</doc>
<doc id="753993" url="https://pl.wikipedia.org/wiki?curid=753993" title="Środek plemnikobójczy">
Środek plemnikobójczy



</doc>
<doc id="753994" url="https://pl.wikipedia.org/wiki?curid=753994" title="Prowincja Sukhothai">
Prowincja Sukhothai

Sukhothai (สุโขทัย) – jedna z prowincji ("changwat") Tajlandii. Sąsiaduje z prowincjami Phrae, Uttaradit, Phitsanulok, Kamphaeng Phet, Tak i Lampang.

</doc>
<doc id="753996" url="https://pl.wikipedia.org/wiki?curid=753996" title="Fałszywość formuły zdaniowej">
Fałszywość formuły zdaniowej



</doc>
<doc id="754001" url="https://pl.wikipedia.org/wiki?curid=754001" title="Prowincja Tak">
Prowincja Tak

Tak (taj. ตาก) – jedna z prowincji ("changwat") Tajlandii. Sąsiaduje z prowincjami Mae Hong Son, Chiang Mai, Lamphun, Lampang, Sukhothai, Kamphaeng Phet, Nakhon Sawan, Uthai Thani i Kanchanaburi. Prowincja graniczy również z Mjanmą.

</doc>
<doc id="754002" url="https://pl.wikipedia.org/wiki?curid=754002" title="OIC Poland">
OIC Poland

Polska Fundacja Ośrodków Wspomagania Rozwoju Gospodarczego "OIC Poland" - założona w 1991 roku przy współpracy z amerykańską fundacją OIC International (Opportunities Industrialization Centers) prywatna polska organizacja pozarządowa, z siedzibą w Lublinie. Założyciel Wyższej Szkoły Ekonomii i Innowacji w Lublinie.
Celem Fundacji OIC Poland jest zapobieganie bezrobociu oraz promowanie rozwoju gospodarczego i społecznego regionu lubelskiego. W tym celu Fundacja organizuje między innymi projekty edukacyjne związane z aktywizacją zawodową i podnoszeniem kwalifikacji zawodowych, zarządzaniem i restrukturyzacją firm oraz rozwojem przedsiębiorczości; współpracuje m.in. z Polskim Towarzystwem Ekonomicznym. Na realizację projektów pozyskuje środki m.in. z Europejskiego Funduszu Społecznego.
Jest również realizatorem projektów dotyczących współpracy jednostek administracji publicznej z organizacjami pozarządowymi.

</doc>
<doc id="754004" url="https://pl.wikipedia.org/wiki?curid=754004" title="Prowincja Uthai Thani">
Prowincja Uthai Thani

Uthai Thani (อุทัยธานี) – jedna z prowincji ("changwat") Tajlandii. Sąsiaduje z prowincjami Nakhon Sawan, Chai Nat, Suphan Buri, Kanchanaburi i Tak.

</doc>
<doc id="754005" url="https://pl.wikipedia.org/wiki?curid=754005" title="Wodnicha biała">
Wodnicha biała

Wodnicha biała ("Hygrophorus eburneus" (Bull.) Fr.) – gatunek grzybów z rodziny wodnichowatych ("Hygrophoraceae").
Systematyka i nazewnictwo.
Pozycja w klasyfikacji według Index Fungorum: "Hygrophorus, Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1780 r. Jean Baptiste Bulliard nadając mu nazwę "Agaricus eburneus". Obecną, uznaną przez Index Fungorum nazwę nadał mu w 1838 r. Elias Fries, przenosząc go do rodzaju "Hygrophorus".
Synonimów naukowych ma kilkanaście. Niektóre z nich:
Nazwę polską podał Stanisław Chełchowski w 1898 r. W polskim piśmiennictwie mykologicznym gatunek ten opisywany był też jako bedłka biała, bedłka słoniowokostna, ślimak biały.
Morfologia.
Średnicy od 3 do 7 cm, młody – półkulisty, później wypukły do rozpostartego, brzeg długo podwinięty. Powierzchnię ma gładką, w warunkach wilgotnych silnie śluzowatą, w czasie suszy jedwabiście lśniącą. Kolor biały, później kości słoniowej, następnie kremowy.
Grube, dość rzadkie, zbiegające po trzonie, szerokość od 3 do 5 mm. Są zawsze czystobiałe.
Wysokość od 4 do 11 cm, średnica od 5 do 12 mm, cylindryczny, zwężający się ku podstawie, mocno tkwiący w gruncie, pełny. Pod kapeluszem suchy i pokryty drobnymi łuskami i kosmkami. Jego powierzchnia jest śluzowata, kolor biały lub w odcieniu kości słoniowej.
W kapeluszu miękki, sprężysty i soczysty, w trzonie włóknisty. Jest biały i ma słaby smak i zapach. Nie zmienia barwy po uszkodzeniu.
Biały. Zarodniki elipsoidalne, o gładkiej powierzchni. Rozmiar 6-7 × 5μm.
Występowanie i siedlisko.
W Polsce gatunek dość częsty.
Rośnie pojedynczo lub w grupkach, w lasach liściastych i mieszanych, w parkach, starych alejach. Rośnie głównie pod bukami, rzadziej pod dębami. Nie lubi kwaśnych gleb. Rośnie również poza lasem – na pastwiskach i łąkach, szczególnie na glebach bogatych w wapń.
Znaczenie.
Grzyb mikoryzowy. Jest to grzyb jadalny, lecz niskiej jakości. W Polsce zazwyczaj nie jest zbierany.
Gatunki podobne.
Istnieje kilka gatunków wodnich o białym kolorze. Ich rozróżnienie jest trudne nawet dla grzyboznawców. Czasami niezbędne jest badanie mikroskopowe. Bardzo podobna jest np. wodnicha świerkowa ("Hygrophorus piceae") rosnąca pod świerkami oraz kopułek śnieżny ("Cuphophyllus virgineus"), ale jest mniejszy i rośnie na łąkach.

</doc>
<doc id="754011" url="https://pl.wikipedia.org/wiki?curid=754011" title="Paradoksalny efekt kontroli">
Paradoksalny efekt kontroli



</doc>
<doc id="754017" url="https://pl.wikipedia.org/wiki?curid=754017" title="Wind It Up (singel)">
Wind It Up (singel)

Wind It Up – singel i utwór Gwen Stefani pochodzący z drugiej solowej płyty piosenkarki, "The Sweet Escape", wydanej w 2006 roku. Utwór jest inspirowany musicalem "Dźwięki Muzyki" z 1965 roku z główną rolą Julie Andrews.

</doc>
<doc id="754018" url="https://pl.wikipedia.org/wiki?curid=754018" title="Piero Pirelli">
Piero Pirelli

Piero Pirelii (ur. 27 stycznia 1881 r. w Mediolanie, zm. 7 sierpnia 1956) – włoski potentat przemysłowy, od 1932 r. prezes rodzinnego koncernu Pirelli, którego założycielem był jego ojciec Giovanni Battista. W latach 1909 - 1928 prezydent włoskiego klubu piłkarskiego A.C. Milan, pomysłodawca budowy mediolańskiego stadionu San Siro.

</doc>
<doc id="754021" url="https://pl.wikipedia.org/wiki?curid=754021" title="Inżynieryjno-lotniskowe zabezpieczenie lotnictwa">
Inżynieryjno-lotniskowe zabezpieczenie lotnictwa

Inżynieryjno-lotniskowe zabezpieczenie - rodzaj zabezpieczenia bojowego wszystkich rodzajów lotnictwa. Polega na realizacji przedsięwzięć zapewniających lotnictwu stałą gotowość do prowadzenia działań bojowych oraz obronę oddziałów i związków lotniczych przed bronią masowego rażenia. Obejmuje:

</doc>
<doc id="754023" url="https://pl.wikipedia.org/wiki?curid=754023" title="Alkiloarylosulfoniany">
Alkiloarylosulfoniany

Alkiloarylosulfoniany – związki organiczne, sulfonowane parafiny zawierające lipofilowy fragment alifatyczny i arylowy oraz hydrofilową grupę sulfonową. Są to substancje powierzchniowo czynne należące do detergentów anionowych. Sole alkiloarylowych kwasów sulfonowych, np. dodecylobenzenosulfonian sodu, wykazują dobre właściwości piorące i myjące.
Zbliżone właściwości mają alkanosulfoniany.

</doc>
<doc id="754025" url="https://pl.wikipedia.org/wiki?curid=754025" title="Puchar Świata w skokach narciarskich 1996/1997">
Puchar Świata w skokach narciarskich 1996/1997

Puchar Świata w skokach narciarskich 1996/1997 – 18. edycja Pucharu Świata mężczyzn w skokach narciarskich.

</doc>
<doc id="754027" url="https://pl.wikipedia.org/wiki?curid=754027" title="Substancja amfiprotyczna">
Substancja amfiprotyczna



</doc>
<doc id="754032" url="https://pl.wikipedia.org/wiki?curid=754032" title="Power Macintosh">
Power Macintosh



</doc>
<doc id="754033" url="https://pl.wikipedia.org/wiki?curid=754033" title="Deathgrind">
Deathgrind

Deathgrind (death-grind, death/grind) – gatunek muzyczny stanowiący połączenie grindcore'u i death metalu. Rozpowszechnił się w późnych latach osiemdziesiątych w USA i Wielkiej Brytanii. Od death metalu różni się rzadszym występowaniem zagrań solowych, a także długością utworu - trwa zwykle od jednej do trzech minut. Od grindcore'u różni się głównie podejściem technicznym i mniejszym wpływem hardcore punku na muzykę. Do tego typu nie zalicza się zespołów grindcore, które stały się potem zespołami deathmetalowymi jak np. Napalm Death. 
Jednymi z pierwszych zespołów deathgrindowych były Assück oraz Brutal Truth. Do najpopularniejszych można zaliczyć: Aborted, Brodequin, Brujeria, Cattle Decapitation, Discordance Axis, Disgorge, Dying Fetus, Exhumed, Impaled, Misery Index, Mortician czy The Berzerker. Z polskich zespołów można wymienić np. Pyorrhoea, Feto in Fetus, Nuclear Vomit czy Reinfection.

</doc>
<doc id="754034" url="https://pl.wikipedia.org/wiki?curid=754034" title="Rayong">
Rayong

Rayong (tajski: ระยอง) – miasto w południowej Tajlandii, na południowy wschód od Bangkoku, nad Zatoką Tajlandzką, ośrodek administracyjny prowincji Rayong. Około 121 tys. mieszkańców.

</doc>
<doc id="754035" url="https://pl.wikipedia.org/wiki?curid=754035" title="Shiseido">
Shiseido

 – japońskie przedsiębiorstwo kosmetyczne, którego nazwa pochodzi z chińskiej „Księgi przemian” (Yijing): „Chwalcie walory Ziemi, która karmi nowe życie i przynosi wielkie wartości”. Kwiat kamelii stanowi logo przedsiębiorstwa.
Historia.
Przedsiębiorstwo zostało założone w 1872 roku w tokijskiej dzielnicy Ginza jako pierwsza apteka w stylu zachodnim. Jej założyciel, Arinobu Fukuhara, był naczelnym farmaceutą w szpitalu marynarki wojennej. Stworzył Shiseidō, gdyż był niezadowolony z leków niskiej jakości dostępnych na rynku oraz uważał, że dystrybucja farmaceutyków powinna zostać oddzielona od praktyki lekarskiej. Arinobu Fukuhara miał wówczas 23 lata.
W 1897 roku Shiseidō wprowadza na rynek pierwszy produkt kosmetyczny o nazwie Eudermina, który był nazywany ‘Czerwoną wodą Shiseidō’ ze względu na swój kolor miał zapobiegać przesuszeniu skóry.
W 1902 roku – zainspirowany doświadczeniami po podróży po Europie (zwiedził m.in. Paris Expo w 1900 r.) i Stanach Zjednoczonych – Fukuhara rozpoczął w aptece sprzedaż wody sodowej z saturatora i lodów, rzadkości w Japonii, które szybko zdobyły popularność. Szklanki, syropy i łyżeczki były importowane z Ameryki. Był to początek Shiseidō Parlour, która w 1928 roku stała się pełnoprawną restauracją serwującą dania Zachodu. Klientami w tamtym czasie były m.in. gejsze z pobliskiego rejonu w dzielnicy Shinbashi. Za każde zamówienie otrzymywały w prezencie buteleczkę toniku pielęgnacyjnego „Eudermine”.
W 1916 roku rozdzielono pion kosmetyczny od farmaceutycznego. Otwarto odrębny sklep w sąsiednim budynku. Nad sklepem powstało laboratorium i biuro projektowe. Kwiat kamelii ("hanatsubaki") stał się znakiem firmowym, a w 1917 roku rozpoczęto produkcję pierwszych perfum stworzonych przez Japończyków, także o nazwie „Hanatsubaki”.
W roku 1917 przedsiębiorstwo wprowadza na rynek puder o nazwie „Seven Color Face Powder” inspirowany stylistyką art déco w ośmiokątnym opakowaniu. Był to pierwszy w Japonii produkt, który umożliwiał kobietom dostosowanie pudru do naturalnej tonacji ich skóry, zamiast jej pobielania.
Shiseidō lansuje pierwszy zapach stworzony przez japońskiego „Nosa” o nazwie ‘Hanatsubaki’. Łączący w sobie nuty japońskich kwiatów, kamelii, śliwy oraz glicynii, zapach umieszczony został w oryginalnym flakonie z wysokiej jakości ciętego szkła.
W 1919 roku Shiseidō otwiera swoją Galerię, która dziś jest najstarszą istniejąca galerią sztuki w Japonii.
W 1924 roku przedsiębiorstwo zaczęło wydawać miesięcznik „Shiseidō Geppō”, pierwszy magazyn informacyjny w przemyśle kosmetycznym. Był on rozprowadzany w całym kraju poprzez sklepy Shiseidō. W pierwszym wydaniu zamieszczone m.in. artykuły o charakterze porad na temat zachowania zdrowia i młodości oraz sposobu nalewania kawy. W dalszych wydaniach prezentowano także najnowsze trendy mody paryskiej czy uczesań. Wydawnictwo pomogło stworzyć image przedsiębiorstwa wysokiej klasy. W 1933 roku nazwę magazynu zmieniono na „Shiseidō Graph”, a w 1937 roku na „Hanatsubaki” – „Kwiat Kamelii”.
W 1927 roku Shiseidō zmieniło status prawny ze spółki z ograniczoną odpowiedzialnością na spółkę akcyjną. Wtedy też jej prezydentem został Shinzō Fukuhara.
W 1931 roku Shiseidō rozpoczyna eksport Rose Cosmetics do krajów południowo-wschodniej Azji, tym samym staje się przedsiębiorstwem w pełni międzynarodowym.
W roku 1959 w Japonii powstaje Akademia Piękna Shiseidō.
W 1962 roku dokonano pierwszej inwestycji za granicą – na Hawajach. W 1963 roku rozpoczęto sprzedaż we Włoszech, a na początku lat 70. w Singapurze i Tajlandii, następnie kolejno rozszerzając swoją działalność na kilkadziesiąt krajów.
W 1977 roku przedsiębiorstwo sponsoruje pokaz mody „Paris Six” zapraszając do Japonii sześciu francuskich projektantów aby zaprezentowali swoje kolekcje. To wydarzenie przykuwa uwagę branży w Paryżu do Shiseidō jako marki wykorzystującej nowe technologie do tworzenia wysokiej jakości kosmetyków. Shiseidō odpowiada za przygotowanie fryzur oraz makijażu do paryskiej kolekcji.
W 1980 roku Shiseidō rozpoczyna współpracę z francuskim artystą Serge’m Lutens, który obejmuje stanowisko dyrektora kreatywnego marki. Serge Lutens odpowiada nie tylko za kampanie wizerunkowe marki, ale również współtworzy gamy kolorystyczne produktów. Serge Lutens odegrał kluczową rolę w strategii budowania tożsamości Shiseidō jako marki prestiżowej o międzynarodowej sławie.

</doc>
<doc id="754036" url="https://pl.wikipedia.org/wiki?curid=754036" title="Jacek Perkowski">
Jacek Perkowski

Jacek Paweł „Perkoz” Perkowski (ur. 2 maja 1964) – polski gitarzysta rockowy.
Od 1992 do 2006 występował w grupie T.Love. Wcześniej grał m.in. w De Mono, Azyl P. oraz współpracował z zespołem Kobranocka. W listopadzie 2005 wydał solową płytę "Perkoz", gdzie oprócz skomponowania nowych piosenek, napisał teksty i spróbował sił jako wokalista. Współpracuje również z Alą Boratyn.
W 2022 powrócił do grupy T.Love.

</doc>
<doc id="754040" url="https://pl.wikipedia.org/wiki?curid=754040" title="Amylograf">
Amylograf

Amylograf – (łac. "amylum" – krochmal + -graf), apart służący do pomiaru wartości wypiekowej mąki (głównie żytniej), oraz do pomiaru zdolności skrobi do kleikowania.

</doc>
<doc id="754041" url="https://pl.wikipedia.org/wiki?curid=754041" title="Krzysztof Żołnierowicz">
Krzysztof Żołnierowicz

Krzysztof Żołnierowicz (ur. 18 stycznia 1962 w Bydgoszczy, zm. 27 maja 2020 tamże) – polski szachista, mistrz międzynarodowy od 1988 roku.
Kariera szachowa.
W roku 1981 zdobył w Olecku tytuł wicemistrza Polski juniorów w kategorii do 20 lat. W latach 1984–1990 czterokrotnie wystąpił w finałach mistrzostw Polski seniorów, nie osiągając sukcesów medalowych (najlepszy wynik: IX m., Warszawa 1990). W 1989 r. w Katowicach zdobył srebrny medal w II mistrzostwach Polski w szachach szybkich, natomiast w 1990 r. w Gdyni został mistrzem kraju w szachach błyskawicznych.
Wielokrotnie startował w turniejach międzynarodowych oraz ogólnopolskich, sukcesy odnosząc m.in. w Tarnowskich Górach (open, 1982, II m.), Świeradowie-Zdroju (open, 1983, dz. III m.), Białymstoku (open, 1983, dz. III m.), Wrocławiu (1987, I m.), Myślenicach (turniej B, 1987, dz. II m.), Słupsku (1987, dz. I m.), Warszawie (open, 1988, dz. II za Aleksandrem Wojtkiewiczem), Göteborgu (1989, III m.), Legnicy (1989, dz. I m.) i Pradze (turniej "Bohemians B", 1990, dz. III m.).
Najwyższy ranking w karierze osiągnął 1 lipca 1988 r., z wynikiem 2440 zajmował wówczas 5. miejsce wśród polskich szachistów.
Pochowany na Cmentarzu Komunalnym przy ul. Kcyńskiej w Bydgoszczy.

</doc>
<doc id="754042" url="https://pl.wikipedia.org/wiki?curid=754042" title="Trat">
Trat

Trat – miasto w południowo-wschodniej Tajlandii, nad Zatoką Tajlandzką, w pobliżu granicy z Kambodżą, ośrodek administracyjny prowincji Trat. Około 21,8 tys. mieszkańców.

</doc>
<doc id="754045" url="https://pl.wikipedia.org/wiki?curid=754045" title="Choroba Hecka">
Choroba Hecka

Choroba Hecka (łac. "hyperplasia epithelialis mucosae oris", ang. focal epithelial hyperplasia) – choroba skóry wywoływana przez wirusy HPV 13 i 32, objawiająca się zmianami grudkowymi w obrębie błon śluzowych jamy ustnej. Choroba została opisana w 1965 roku w populacji amerykańskich Indian Navajo Xavante i alaskańskich Eskimosów.
Epidemiologia.
W Europie choroba Hecka występuje rzadko. Endemicznie występuje u Eskimosów, w niektórych krajach Afryki, Ameryki Południowej i Ameryki Północnej.
Etiopatogeneza.
Choroba związana jest z infekcją wirusami HPV 13 i 32. Te typy wirusa są swoiste dla choroby Hecka.
Objawy i przebieg.
Wykwitem pierwotnym są duże, płasko-wyniosłe grudki, niezapalne, w obrębie błon śluzowych policzków, warg i języka. Pacjenci nie zgłaszają objawów podmiotowych. Przebieg choroby jest wieloletni i przewlekły, objawy mogą samoistnie ustąpić.
Leczenie.
Leczenie polega na chirurgicznym usunięciu zmian.

</doc>
<doc id="754046" url="https://pl.wikipedia.org/wiki?curid=754046" title="Droga parenteralna">
Droga parenteralna

Parenteralny (od – énteron „jelito”) czyli pozajelitowy sposób podawania środków chemicznych, głównie leków – metoda dostarczania do organizmu tych środków poza przewodem pokarmowym, na przykład poprzez iniekcje podskórne i wlewy dożylne. 
Przy wstrzyknięciach dożylnych (gdy lek miesza się z krwią) znaczna część leku zostaje rozprowadzona szybko po tkankach, co wywołuje stosunkowo silne i szybkie działanie. Leki podawane podskórnie wchłaniają się zwykle w ciągu 15-20 minut od wstrzyknięcia. Roztwory leków wprowadzanych do ustroju drogą pozajelitową powinny być w większości przypadków izotoniczne, czyli o takim samym ciśnieniu osmotycznym jak naturalne płyny ustrojowe, jałowe i apirogenne.
Do parenteralnego wprowadzania leków zalicza się też podawanie domięśniowe, doszpikowe, dootrzewnowe, dolędźwiowe czy przez drogi oddechowe.

</doc>
<doc id="754047" url="https://pl.wikipedia.org/wiki?curid=754047" title="Parenteralne podawanie leku">
Parenteralne podawanie leku



</doc>
<doc id="754048" url="https://pl.wikipedia.org/wiki?curid=754048" title="Perkoz (album)">
Perkoz (album)

Perkoz – debiutancki album Jacka Perkowskiego, wydany w listopadzie 2005 roku przez Magic Records.

</doc>
<doc id="754051" url="https://pl.wikipedia.org/wiki?curid=754051" title="Lampang">
Lampang

Lampang (tajski: นครลำปาง) – miasto w północno-zachodniej Tajlandii, nad rzeką Wang (dorzecze Menamu), ośrodek administracyjny prowincji Lampang. Około 157 tys. mieszkańców.
Główne zabytki.
Świątynie w stylu birmańskim:

</doc>
<doc id="754053" url="https://pl.wikipedia.org/wiki?curid=754053" title="GKS Tychy (koszykówka)">
GKS Tychy (koszykówka)

GKS Tychy – polski klub koszykarski z siedzibą w Tychach, występujący w I lidze. Założony 20 kwietnia 1971.
W 2009 nazwę klubu zmieniono z KKS Big Star Tychy na KKS Tychy, zaś w 2010 na GKS Tychy. W sierpniu 2011 klub ogłosił bankructwo. W sezonie 2011/12 GKS Tychy wystartował w rozgrywkach III ligi, grupy śląskiej II. W tym także sezonie drużyna awansowała do II ligi. Po sezonie 2013/2014 zakończonym awansem wróciła do I ligi.

</doc>
<doc id="754054" url="https://pl.wikipedia.org/wiki?curid=754054" title="Terapia implozywna">
Terapia implozywna



</doc>
<doc id="754055" url="https://pl.wikipedia.org/wiki?curid=754055" title="Utagawa Hiroshige">
Utagawa Hiroshige



</doc>
<doc id="754056" url="https://pl.wikipedia.org/wiki?curid=754056" title="Generic Access Network">
Generic Access Network

Sieć ogólnego dostępu (ang. Generic Access Network, GAN), niegdyś znana jako nielicencjonowany dostęp mobilny (ang. Unlicensed Mobile Access, UMA), dopóki nie została przejęta w kwietniu 2005 przez 3GPP (ang. 3rd Generation Partnership Project) – telekomunikacyjny system zezwalający na roaming oraz przekierowanie pomiędzy lokalnymi sieciami komputerowymi i rozległymi sieciami komputerowymi przy użyciu tych samych telefonów dwuzakresowych. Niefortunnie określenie GAN pozostaje mało znane poza projektem 3GPP, dlatego termin UMA powrócił do użytku jako określenie marketingowe.
Lokalna sieć mogła być oparta na prywatnej nielicencjonowanej technologii takiej jak Bluetooth albo 802.11. Rozległa sieć jest alternatywą dla mobilnego serwisu GSM/GPRS albo UMTS.
Usługa ta pozwoli operatorom sieci komórkowych przekazywać głos, dane i IMS/SIP (IP Multimedia Subsystem/Session Initiation Protocol), rozszerzać zastosowania telefonów komórkowych w sieciach lokalnych.
W sieci telefonii komórkowej, telefon łączy się ze stacją bazową, dalej poprzez stacjonarne urządzenia sterujące do serwerów w podstawowej sieci operatora. Podsystem GAN, gdy aparat wykrywa sieć lokalną (LAN), ustanawia bezpieczne połączenie internetowe poprzez protokół IP dzięki bramie do serwera GAN Controller (GANC) w sieci operatora. GANC przekierowuje sygnały pochodzące z telefonu aby mogły się komunikować z inną stacją bazową. Stąd, gdy telefon komórkowy przełącza się z GSM na Wi-Fi, to wybrana sieć staje się podstawową, działającą na innej stacji bazowej.
GAN, podobnie jak UMA, był rozwinięty przez Unlicensed Mobile Access Consortium (UMAC) i jest teraz częścią 3GPP (specyfikacje TS 43.318 i TS 44.318).
Sposoby działania.
Typowy telefon UMA/GAN będzie miał docelowo cztery sposoby działania:
W każdym przypadku, telefon najpierw wyszukuje sieci w trybie GSM, więc wyznacza obszar jego działania. To pozwala operatorom na odnalezienie najbliższego GANC, ustalenie planu zmiany sieci i przełączenie na odpowiedni sposób działania.
Technologia.
UMA (Unlicensed Mobile Access) to technologia, która wprowadza dostęp do serwisów mobilnych GSM/GPRS poprzez bezprzewodowe łącza technologii, poprzez Bluetooth i Wi-Fi. Poprzez rozmieszczenie technologii UMA, dostawcy serwisu są w stanie umożliwić abonentom „wędrowanie” pomiędzy siecią komórkową a radiową dzięki podwójnemu trybowi telefonu komórkowego.
We współpracy nad promowaniem rozpowszechniania technologii UMA, licznie wiodące firmy przemysłu radiowego, wspólnie rozwijają serie opisów technicznych. Wymogi te dostępne są na stronach internetowych i mogą być wykorzystywane przez sprzedawców i dostawców systemów komunikacji radiowych i ich aplikacji do rozwoju i rozpowszechniania wymiennych rozwiązań.
W dodatku do rozwoju i zapewnienia początkowych parametrów współpracujące ze sobą firmy aktywnie pracowały wraz ze standardem organizacji 3GPP by wykorzystać te parametry jako bazy dla oficjalnego standardu.
Wysiłek UMA został zainicjowany przez wiodących operatorów i dostawców sieci w Styczniu 2004. Celem tej pracy było rozwijanie i publikacja serii wymogów w oparciu o rozwój technologii głosowych oraz danych GPRS poprzez bezprzewodowy zakres tej technologii (Bluetooth, Wi-Fi) oraz późniejszą rozbudowę tych wymogów i uznanie ich za globalne standardy organizacji. Uczestniczące w tym firmy opublikowały początkowe wymogi UMA 2 września 2004. Firmy te wpisały owe wymogi do organizacji 3GPP jako część punktu pracy 3GPP „Ogólny Dostęp do A/Gb interfejsów” 8 kwietnia 2005 3GPP uznało wymogi techniczne ogólnego dostępu do A/Gb interfejsu jako „Publikacje” 3GPP. Mając za osiągnięte te dwa cele, firmy współpracujące z UMA zgodnie ogłosiły zawieszenie pracy jako grupy niezależnej i wznowienie jej oraz wszystkich włożonych w to wysiłków w dalszym rozwoju technologii już razem z organizacją 3GPP.
Możliwości.
UMA umożliwia dostęp do połączeń głosowych, danych GPRS, e-mail, SMS, MMS itp. poprzez szeroki zakres bezprzewodowej technologii (Bluetooth, Wi-Fi).

</doc>
<doc id="754057" url="https://pl.wikipedia.org/wiki?curid=754057" title="Amores perros">
Amores perros

Amores perros – film dramatyczny w reżyserii Alejandro Gonzáleza Iñárritu z 2000 roku. W niektórych krajach rozpowszechniany pod tytułem "Love's a Bitch".
Fabuła.
Akcja filmu rozgrywa się w stolicy Meksyku i jest podzielona na trzy wątki. Pierwszy przedstawia losy Octavio (Gael García Bernal), który wystawia swojego psa o imieniu Cofi do walk, żeby zarobić pieniądze na lepsze życie wraz ze swoją szwagierką Susaną (Vanessa Bauche) i bratankiem, ponieważ ma już dosyć mieszkania w jednym domu wraz ze swoim toksycznym bratem Ramiro (Marco Pérez). Druga historia dotyczy wydawcy czasopism Daniela (Álvaro Guerrero) i jej kochanki, hiszpańskiej modelki Valerii (Goya Toledo). Trzecia część filmu opowiada o płatnym zabójcy zwanym El Chivo (Emilio Echevarría). Punktem zwrotnym akcji jest wypadek samochodowy, którego w wyniku ranni są Valeria, Octavio i Cofi. Świadkiem tego zdarzenia jest El Chivo; zabiera zakrwawionego psa ze sobą i udziela mu pomocy. Po tym incydencie Valeria zostaje zmuszona poruszać się wózkiem inwalidzkim, lecz z czasem wymienia go na kule ortopedyczne. Po jakimś czasie dostaje zakrzepicy żylnej i jej noga zostaje amputowana, co oznaczało koniec kariery w show-biznesie. Tymczasem Octavio zjawia się na pogrzebie Ramiro, który został zastrzelony podczas napadu na bank. Podczas ceremonii spotyka Susanę i ponownie namawia ją, żeby z nim wyjechała, ale ta odmawia. Ostatecznie Octavio rezygnuje z wyjazdu. Natomiast El Chivo postanawia zmienić swoje dotychczasowe życie i porzuca wykonywany zawód.

</doc>
<doc id="754061" url="https://pl.wikipedia.org/wiki?curid=754061" title="Nan (Tajlandia)">
Nan (Tajlandia)

Nan (tajski: น่าน) – miasto w północnej Tajlandii, nad rzeką Nan, w górach Luang Prabang, ośrodek administracyjny prowincji Nan. Około 25 tys. mieszkańców.

</doc>
<doc id="754062" url="https://pl.wikipedia.org/wiki?curid=754062" title="Herman Helmer">
Herman Helmer



</doc>
<doc id="754063" url="https://pl.wikipedia.org/wiki?curid=754063" title="Godło Uzbeckiej SRR">
Godło Uzbeckiej SRR

Godło Uzbeckiej Socjalistycznej Republiki Radzieckiej zawierało typowe elementy godeł republik związkowych ZSRR: umieszczony w centralnym punkcie godła sierp i młot – symbol sojuszu robotniczo-chłopskiego oraz najważniejszy element godła Związku Radzieckiego, a także wschodzące słońce nad fragmentem globu ziemskiego – mające wyrażać świt, początek nowej ery w życiu kraju. Całość otoczona była przez wieniec złożony z lewej strony ze stylizowanych gałązek bawełny z otwartymi koszyczkami nasiennymi, a z prawej z kłosów zboża. Umieszczenie symbolu zboża i bawełny w godle z jednej strony podkreślało znaczenie rolnictwa, a zwłaszcza tych właśnie roślin dla gospodarki kraju oraz symbolizowało dobrobyt, a z drugiej – nawiązywało do graficznego wyglądu godła ZSRR. U góry, u zbiegu obu wieńców umieszczono czerwoną pięcioramienną gwiazdę – oznaczającą zwycięstwo komunizmu w pięciu częściach świata. Wieńce przepasane były czerwonymi wstęgami, na których umieszczone było wezwanie do jedności proletariatu: "Proletariusze wszystkich krajów, łączcie się!" w językach uzbeckim: "Бутун дунё пролетарлари, бирлашингиз!" i rosyjskim: "Пролетарии всех стран, соединяйтесь!". U dołu, także na czerwonej wstędze znajdowała się skrócona nazwa republiki w języku uzbeckim: Ўз. С.С.Р. (skrót od "Ўзбекистон Совет Социалистик Республикаси" – "Uzbecka Socjalistyczna Republika Radziecka").
Pewne elementy godła Uzbeckiej SRR, tj. wygląd wieńców oraz do – pewnego stopnia – wizerunek słońca stały się podstawą opracowania współczesnego godła Uzbekistanu.

</doc>
<doc id="754067" url="https://pl.wikipedia.org/wiki?curid=754067" title="Tak (miasto)">
Tak (miasto)

Tak (tajski: ตาก) – miasto w zachodniej Tajlandii, nad rzeką Ping, ośrodek administracyjny prowincji Tak. Około 19,9 tys. mieszkańców.

</doc>
<doc id="754068" url="https://pl.wikipedia.org/wiki?curid=754068" title="Eugenia Ciarkowska">
Eugenia Ciarkowska

Eugenia Maria Ciarkowska (nazwisko panieńskie Rusin, ur. 22 marca 1933 w Gdyni, zm. 15 października 1995 w Sopocie) – polska lekkoatletka, specjalistka pchnięcia kulą.
Kariera.
Wystąpiła na igrzyskach olimpijskich w Rzymie w 1960, gdzie zajęła 11. miejsce.
Sześć razy zdobywała tytuł mistrzyni Polski: w 1955, 1959, 1960, 1965, 1966 i 1967, a czterokrotnie była wicemistrzynią: w 1956, 1957, 1958 i 1961. Była również halową mistrzynią Polski w tej konkurencji w 1956 i brązową medalistką w 1955. Osiem razy poprawiała rekord Polski doprowadzając go do wyniku 15,06 m (17 lipca 1960 w Poznaniu). Jako pierwsza Polka przekroczyła granicę 14 i 15 metrów.
Reprezentowała Polskę podczas finałów Pucharu Europy w 1965 i 1967.
Rekordy życiowe:
Przez większość kariery była zawodniczką Wybrzeża Gdańsk.
Pochowana na cmentarzu katolickim w Sopocie (kwatera C4-B-37).

</doc>
<doc id="754071" url="https://pl.wikipedia.org/wiki?curid=754071" title="Alberto Zaccheroni">
Alberto Zaccheroni

Alberto Zaccheroni (ur. 1 kwietnia 1953 w Meldoli) – włoski trener piłkarski.
Kariera trenerska.
Po stosunkowo krótkiej karierze piłkarskiej Zaccheroni już w wieku 30 lat został trenerem. Pierwszym klubem w jego karierze trenerskiej była Cosenza, a następnie: Riccione, San Lazzaro, Baracca, AC Venezia, Bologna FC. Potem nastąpił powrót Zaccheroniego do Cosenzy.
W sezonie 1997/98 Zaccheroni po raz pierwszy objął stanowisko trenera zespołu Serie A – Udinese Calcio. Z klubem tym osiągnął jeden z najlepszych wyników w historii zespołu, zajmując 3. miejsce i uzyskując tym samym prawo udziału w Pucharze UEFA. Doskonała postawa spowodowała, że Zaccheroni w roku 1998 dostał angaż w zespole A.C. Milan. Wraz z nim do mediolańskiego zespołu trafili gracze z Udine – Oliver Bierhoff i Thomas Helveg. Przybycie Zaccheroniego odmieniło Milan, który po dwóch słabszych sezonach, wywalczył w roku 1999 mistrzostwo Włoch. W następnym sezonie Zaccheroniemu i jego zespołowi wiodło się nieco gorzej – 3. miejsce i odpadnięcie w fazie grupowej Ligi Mistrzów. Sezon 2000/01 był już całkiem nieudany – Milan zajął dopiero 6. miejsce. W konsekwencji wiosną 2001 r. miejsce na ławce trenerskiej Milanu zajął Cesare Maldini.
Po kilku miesiącach Zaccheroni został zaangażowany przez S.S. Lazio w miejsce Dino Zoffa. Rzymski klub zajął 6. miejsce w lidze, co dawało start jedynie w Pucharze UEFA. Zaccheroni nie potrafił sprawić, by gwiazdy zespołu grały tak jak od nich oczekiwano i wkrótce został zwolniony. W połowie sezonu 2003/04 trafił do mediolańskiego Interu. Z klubem tym wywalczył 4. miejsce i awans do eliminacji Ligi Mistrzów, jednak dla prezesa Interu Massimo Morattiego było to za mało.
Zwolniony Zaccheroni przez 2 lata pozostawał bez pracy. 7 września 2006 roku został zaangażowany przez kolejny włoski klub Serie A, Torino FC, z którego został zwolniony 26 lutego 2007 roku.
29 stycznia 2010 objął stanowisko trenera Juventusu po zwolnionym Ciro Ferrarze.
Po zakończeniu sezonu 2009/2010 w Serie A, Zaccheroni został zwolniony, a posadę trenera Juventusu objął Luigi Delneri. 30 sierpnia 2010 został selekcjonerem reprezentacji Japonii z którą zdobył Puchar Azji w 2011 roku.

</doc>
<doc id="754073" url="https://pl.wikipedia.org/wiki?curid=754073" title="Tak">
Tak

Zobacz też:

</doc>
<doc id="754074" url="https://pl.wikipedia.org/wiki?curid=754074" title="Analeptyki">
Analeptyki

Analeptyki ( ‘przywracający siły’), "analeptica", środki cucące – leki pobudzające ośrodkowy układ nerwowy, zwłaszcza ośrodek oddechowy i ośrodek naczynioruchowy (krążeniowy) oraz odruchy, a w większych dawkach również inne obszary. Obecnie są stosowane bardzo rzadko, zazwyczaj w celach pobudzenia oddychania (np. przy zatruciu). Mogą bowiem wywoływać pobudzenie psychoruchowe oraz drgawki. Częściej używa się ich w neurofarmakologii doświadczalnej.
Przykładowymi analeptykami są: adrenalina, amfetamina, kofeina, kwas glutaminowy, kwas pirogronowy.

</doc>
<doc id="754075" url="https://pl.wikipedia.org/wiki?curid=754075" title="Odchudzanie">
Odchudzanie

Odchudzanie – proces polegający na redukcji zawartości tkanki tłuszczowej w ciele, do wartości optymalnej dla płci i wieku. Proces ten, w ujęciu biologicznym, zmierza do poprawy trawienia, redukcji poziomu tkanki tłuszczowej i zwiększenia zawartości tkanki mięśniowej, w wyniku zmiany nawyków stylu życia. W ujęciu psychologicznym osiągnięcie optymalnej wagi wywołuje zadowolenie, podwyższenie własnej samooceny, poczucie atrakcyjności oraz wzrost wiary we własne możliwości.
Częstym błędem amatorskiego odchudzania się, jest błędne przeświadczenie, że głównym celem odchudzania jest zmniejszenie całkowitej masy ciała, w skład której wchodzi tkanka mięśniowa, woda, kości oraz tkanka tłuszczowa, najczęściej prowadzi to do znacznej redukcji masy mięśniowej i ubytku wody, a tylko niewielkiej redukcji tkanki tłuszczowej. Wygląd osób odchudzających się w ten sposób nazywany jest skinny fat lub TOFI. Następstwem odchudzania skupionego na zmniejszeniu masy ciała, a nie umiejętnej redukcji tkanki tłuszczowej, przy jednoczesnym zachowaniu tkanki mięśniowej jest tzw. efekt odbicia i wzrost ryzyka chorób powiązanych.
Zdrowy styl życia jest skutecznym środkiem wczesnej profilaktyki zdrowotnej u osób z grupy ryzyka nadwagi i otyłości. Utrzymywanie prawidłowej masy ciała w znacznym stopniu zapobiega wystąpieniu wielu poważnych chorób, między innymi takich jak zmiany zwyrodnieniowe kręgosłupa, stawów biodrowych i kolanowych, nadciśnienie tętnicze, zator, zawał mięśnia sercowego, zawał mózgu, wylew krwi do mózgu, cukrzyca typu 2, choroby nerek, kamica żółciowa, marskość wątroby, liczne choroby nowotworowe.
Nadmierne skupienie na odchudzaniu jest zaburzeniem psychicznym, które może prowadzić do zaburzeń odżywiania, rozwoju szeregu chorób i większego ryzyka przedwczesnej śmierci. Dlatego w przypadku pojawienia się obsesji na punkcie odchudzania, redukcja masy ciała powinna odbywać się pod ścisłą kontrolą lekarską.
Badania naukowe.
U człowieka bez innych schorzeń, np. szeroko rozumianych genetycznych stanowiących do 5% przypadków otyłości w populacji, kluczem do utraty wagi jest spalanie większej ilości kalorii niż się konsumuje. Wynika to wprost z I prawa termodynamiki, czego dowiodły badania Wilbura Atwatera z końca lat 90. XIX wieku. Zapotrzebowanie energetyczne wynika z potrzeb zachowania ciepła, funkcji podstawowych i aktywności fizycznej. Teoretycznie dodatkowe 50–100 kcal dziennie ponad zapotrzebowanie dynamicznie zmieniającego się metabolizmu, przy prawidłowym wchłanianiu w określonych warunkach fizjologicznych np. insulinooporności, może powodować przybranie 1–3 kg tkanki tłuszczowej w ciągu roku.
Wprowadzenie trwałych zmian w stylu życia powinno obejmować takie produkty i zachowania z którymi osoba czuje się komfortowo i potrafi przyjąć je na dłuższą metę.
Powstało wiele publikacji prezentujących metody i strategie prowadzące do utraty wagi. Większość z nich dotyczy psychologii odchudzania, dietetyki oraz związanej ze spadkiem masy ciała aktywności fizycznej. Zdaniem naukowców zdrowa dieta o ujemnym bilansie kalorycznym u osób otyłych ma większy wpływ na utratę wagi niż zwiększona aktywność fizyczna.
Zapotrzebowanie energetyczne.
Statystycznie przyjmuje się, że dorosły mężczyzna, mieszkaniec kraju rozwiniętego, o przeciętnej budowie ciała, pracy siedzącej i niskiej aktywności fizycznej potrzebuje w szczytowym okresie (20 rok życia) ok. 2500 kcal dziennie, kobieta – ok. 2000 kcal. Większe potrzeby mężczyzn oraz kobiet wynikają m.in. ze średnio większego ciała, większej masy mięśniowej, większej aktywności fizycznej oraz obecności lub braku czynników stresowych. Wartości te nie różnią się bardzo od zapotrzebowania ludzi żyjących w innych kulturach czy na innym poziomie rozwoju cywilizacyjnego. Najdokładniejsze znane pomiary (wykonywane z pomocą wody podwójnie znakowanej, deuterem i trytem) wykazały zapotrzebowanie u:
Otrzymywanie energii z pokarmu.
Uproszczone przeliczniki spożytych 3 głównych składników odżywczych na otrzymywaną w ciele energię (białek: 4 kcal z grama, węglowodanów: 4 kcal z grama, tłuszczy: 9 kcal z grama) pochodzą z badań Atwatera z przełomu XIX i XX wieku. Nie uwzględnia on składu fizykalnego pożywienia, jego postaci, stopnia i rodzaju obróbki, a które to czynniki mają znaczący wpływ na przyswajanie energii przez organizm. Np. badania z 2012 roku o przyswajaniu energii z migdałów pokazały, że człowiek przyjmuje z nich 100% energii wynikających z przeliczników Atwatera jeśli spożyje je w postaci masła migdałowego. Jednak spożyte całe surowe, dostarczą o 1/3 energii mniej.
Podobny wpływ zauważono przy stosowaniu diety bogatej w błonnik (produkty pełnoziarniste i ok. 30 g błonnika) w porównaniu do diety ubogiej w błonnik (ok. 15 gram błonnika). Ta pierwsze powodowała zysk netto ok. 100 kcal dziennie.
Wydatkowanie energii.
Badania wykazują, że aktywność fizyczna odpowiada za jedynie ok. 1/3 całkowitego popytu energii organizmu człowieka. Pozostała część wynika z podstawowej przemiany materii, tj. energii potrzebnej do funkcjonowania ciała w spoczynku. Co więcej, organami zużywającymi w ciele najwięcej energii są mózg, serce i nerki. Znaczenie ma też wiek, gdyż z wraz z nim maleje zapotrzebowanie na energię. Bardzo często u osób starszych obserwowany jest niedobór białka w diecie, którego spożycie nie powinno być mniejszy niż 15–20% zapotrzebowania kalorycznego organizmu. Wyższy udział białka w diecie zmniejsza odkładanie tkanki tłuszczowej. Badania pokazują, że zapotrzebowanie na energię może różnić się nawet o 500 kcal między osobami tej samej płci i podobnym wieku.
Odczuwanie głodu.
Badania naukowe wskazują na znaczącą rolę poczucia głodu i pokus jedzenia. Mózg koordynując nadchodzące sygnały wewnętrzne i zewnętrzne generuje sygnał głodu. Kluczem do skutecznego utrzymywania wagi ciała jest zapobieganie powstawania głodu i pokus. Badania wykazują, że znaczenie ma tu indeks glikemiczny spożywanych posiłków. Im mniejszy był IG spożywanego śniadania, tym mniej kalorii badany spożywał dalej w ciągu dnia, przy czym różnice mogłyby być nawet dwukrotne (np. spożycie 400 kcal w śniadaniu o niskim IG skutkowało przyjęciem dalszych 760 kcal w ciągu dnia; spożycie takiej samej liczby kalorii w śniadaniu o wysokim IG skutkowało spożyciem dalszych 1385 kcal w ciągu dnia). Te samo badanie pokazało, że ośrodek nagrody badanych stopniowo coraz silniej reagował na widok spożywanej przez nich zdrową żywność (np. grilowany kurczak, pieczywo pełnoziarniste, płatki bogate w błonnik) a coraz słabiej na widok żywności wysokoprzetworzonej (frytki, kurczak smażony, słodycze).
Dieta.
Diety odchudzające, na dłuższą metę przynoszą podobne efekty utraty wagi, pod warunkiem, ze spożywa się mniej kalorii. Nie ma znaczenia, czy deficyt pochodzi z węglowodanów, czy tłuszczu. Istotne jest, aby stosowana dieta była możliwa do jej utrzymania docelowo na cale życie.
Według naukowców spożywanie cukru i syropu fruktozowego zwiększa ryzyko rozwoju otyłości oraz cukrzycy typu 2, chorób serca i innych chorób. Ryzyko otyłości jest podwyższone także u osób często spożywających inne przetworzone węglowodany, takie jak np. białe pieczywo, makaron lub fast-foody. Wiele badań naukowych wskazuje na większą skuteczność diety niskowęglowodanowej w odchudzaniu w porównaniu do diety niskotłuszczowej. Dieta odchudzającą ograniczająca spożycie pokarmów bogatych w węglowodany pomaga zrzucić nawet trzykrotnie więcej kilogramów niż dieta ograniczająca tłuszcze i może prowadzić do poprawy innych parametrów stanu zdrowia, takich jak zawartość trójglicerydów i glukozy we krwi oraz wrażliwość insulinowa.
Spożywanie niewielkich ilości średniołańcuchowych kwasów tłuszczowych (np. przez zastąpienie stosowanych tłuszczów do smażenia olejem kokosowym) oraz kapsaicyny zawartej w chilli może prowadzić do zwiększenie tempa metabolizmu oraz redukcji apetytu. Badania sugerują, że zastąpienie węglowodanów białkiem, takim jak np. jajka na śniadanie zmniejsza apetyt przez kolejne 36 godzin.
Kolejnym istotnym czynnikiem mającym wpływ na regulację masy ciała jest ilość spożywanego błonnika pokarmowego.
Napoje.
Naukowcy zaobserwowali, że badani, którzy wypijali 0,5 litra wody około pół godziny przed posiłkiem schudli około 44% więcej niż osoby, które nie praktykowały tego nawyku. Zwiększenie spożycia wody może przyspieszyć metabolizm organizmu o 24–30% przez 1–1,5 godziny. Kawa (bez cukru) jako źródło kofeiny może przyspieszyć spoczynkowe tempo metabolizmu o 3–11% oraz zwiększyć tempo spalania tłuszczu o 10–29%. Zielona herbata ze względu na dużą zawartość katechin jest zalecanym napojem podczas diety redukcyjnej.
Flora bakteryjna jelit.
Zróżnicowanie flory bakteryjnej jelit i występowanie w niej pewnych grup bakterii jest silnie skorelowane z wagą ciała. Osoby szczupłe mają znacznie bardziej zróżnicowaną florę bakteryjną niż osoby otyłe, u których obserwuje się kilka dominujących gatunków. Badania laboratoryjne wykazały, że myszy którym przekazano bakterie jelitowe osoby otyłej były grubsze, niż spożywające identyczną dietę myszy, które zainfekowano bardziej zróżnicowaną florą bakteryjną osoby szczupłej. Zmniejszona różnorodność flory jelitowej jest związana m.in. ze stosowaniem antybiotyków, przesadnie higienicznym trybem życia i spożywaniem wysoko przetworzonej żywności. Badania wskazują, że uboga flora bakteryjna zwiększa ryzyko rozwoju otyłości oraz cukrzycy, do których predyspozycje mogą pojawiać się już okresie niemowlęcym (u dzieci nie karmionym piersią oraz urodzonych poprzez cesarskie cięcie). Zdaniem naukowców modyfikowanie flory bakteryjnej jelit może być ważną metodą leczenia otyłości. Jednym z głównych czynników kształtujących mikroflorę jelitową jest dieta, jednak równie ważnym aspektem jest zdrowy, regularny sen.
Aspekty psychologiczne.
Ponieważ sygnał o sytości dociera do mózgu z opóźnieniem naukowcy zalecają spożywanie posiłków powoli w spokoju i stosowanie przerw pomiędzy kolejnymi daniami lub porcjami. Stres i negatywne emocje mogą być jedną z przyczyn nadmiernego objadania się. Także niedostateczna ilość snu może być powiązana z przybieraniem na wadze.
Otoczenie.
Kolor i rozmiar talerza mają wpływ na ilość zjadanego pokarmu. Im większy talerz, tym mniejsza wydaje się zaserwowana porcja, co w efekcie prowadzi do spożywania większych porcji. Podobny efekt obserwuje się w przypadku szklanek – badania wykazują tendencję do wypijania mniejszych ilości, jeżeli płyn jest zaserwowany w wysokiej, ale wąskiej szklance. Także kontrast pomiędzy kolorem dania a kolorem talerza oraz nakrycia mają wpływ na ilość nakładanego i spożywanego jedzenia. Seria badań naukowych wykazała, że osoby korzystające z talerzy w podobnym kolorze do potrawy nakładali na nie około 30% więcej, w porównaniu do badanych korzystających z talerzy w kolorze kontrastującym z potrawą. Naukowcy sugerują, że korzystanie z niebieskich talerzy jest dobrą strategią nieświadomego zmniejszenia spożywanych porcji. Sam fakt nakładania niewielkich porcji na talerz, zamiast jedzenia prosto z opakowania, zdaniem psychologów również ma wpływ na zmniejszenie ilości spożytego jedzenia. Natomiast usunięcie niezdrowych przekąsek z pola widzenia, może zapobiec ich podjadaniu, zwłaszcza gdy pod ręką znajdują się zdrowe przekąski. Spożywanie posiłków w spokojnym, niehałaśliwym otoczeniu, przy niejaskrawym świetle ma wpływ na redukcję apetytu.

</doc>
<doc id="754078" url="https://pl.wikipedia.org/wiki?curid=754078" title="Dariusz Karpiński">
Dariusz Karpiński

Dariusz Karpiński (ur. 1 lipca 1976 w Warszawie) – polski kulturysta i aktor, wielokrotny Mistrz Polski, Europy oraz brązowy medalista Mistrzostw Świata w Kulturystyce. Zwycięzca wielu międzynarodowych zawodów kulturystycznych m.in. w Egipcie, Szwecji, Szwajcarii oraz na Ukrainie. Pierwszy w historii polskiej kulturystyki Mistrz Europy w kategorii Open (Bratysława 2006).
W 2013 roku ukończył studia na Wydziale Aktorskim Warszawskiej Szkole Filmowej. Pracował jako trener personalny w ośrodkach fitness w Warszawie. Jest założycielem i wykładowcą Warszawskiej Akademii Sportu. Jest współwłaścicielem przedszkola „Wesołe Nutki” w Wołominie.
W 2008 roku wziął udział w programie telewizyjnym emitowanym w TV Puls pt. "Co masz do stracenia?".
Kariera sportowa.
Na scenie kulturystycznej zadebiutował w roku 1996, zdobywając tytuł Mistrza Polski Juniorów w kategoriach +80 kg oraz Open. Zaowocowało to powołaniem Dariusza Karpińskiego do kadry narodowej na rozgrywane tydzień później Mistrzostwa Świata w Katowicach, gdzie uzyskał brązowy medal w kategorii +80 kg. Po tym sukcesie rozpoczął studia. Jest absolwentem Akademii Wychowania Fizycznego (specjalizacja trenerska).
W 1999 roku zdobył srebrny medal na Mistrzostwach Polski w Toruniu. Podczas swojej kariery zdobył na tej imprezie dziesięć medali, w tym pięć złotych.
Na mistrzostwach Europy zadebiutował w 2001 roku w Baku. Będąc jednym z najmłodszych i najlżejszych zawodników w swojej kategorii, zdobył srebrny medal, przegrywając tytuł po bardzo wyrównanej walce z utytułowanym Litwinem Rolandasem Pociusem. W roku 2002 w Mińsku przyznano mu drugi srebrny medal mistrzostw Europy. Na tych zawodach startował również w konkurencji par mieszanych; wspólnie z Haliną Kunicką uzyskał złoty medal. Mistrzostwa w 2004 roku w Budapeszcie przyniosły Karpińskiemu identyczny wynik – srebro indywidualnie i złoto w parze, tym razem z Darią Piznal. Kolejny start zawodnika na mistrzostwach Europy miał miejsce w Bratysławie w 2006 roku. Będący w swojej życiowej formie Karpiński zdobył na nich tytuł Mistrza Europy, pokonując wielu utytułowanych zawodników, m.in. mistrzów świata Igora Kocisa, Andreja Mozolániego oraz Dimitara Dimitrova. Po tych zawodach – będąc u szczytu swojej kariery, zadecydował o pożegnaniu z wyczynowym sportem.

</doc>
<doc id="754081" url="https://pl.wikipedia.org/wiki?curid=754081" title="Godło Turkmeńskiej SRR">
Godło Turkmeńskiej SRR

Godło Turkmeńskiej Socjalistycznej Republiki Radzieckiej zawierało typowe elementy godeł republik związkowych ZSRR: umieszczony w centralnym punkcie godła sierp i młot – symbol sojuszu robotniczo-chłopskiego oraz najważniejszy element godła Związku Radzieckiego, a także wschodzące słońce – mające wyrażać świt, początek nowej ery w życiu kraju. Na tle tarczy słonecznej znajdują się wizerunki wieży wiertniczej i innych budowli służących eksploatacji ropy naftowej – głównego bogactwa naturalnego kraju. Poniżej umieszczono niewielki dywan z typowym turkmeńskim ornamentem. Całość otoczona była przez wieniec złożony ze stylizowanych gałązek bawełny z owartymi koszyczkami nasiennymi i z kłosów zboża. Umieszczenie symbolu zboża i bawełny w godle z jednej strony podkreślało znaczenie rolnictwa, a zwłaszcza tych właśnie roślin dla gospodarki kraju oraz symbolizowało dobrobyt, a z drugiej - nawiązywało do graficznego wyglądu godła ZSRR. U góry, u zbiegu obu wieńców umieszczono czerwoną pięcioramienną gwiazdę - oznaczającą zwycięstwo komunizmu w pięciu częściach świata, natomiast w miejscu dolnego zbiegania się wieńców znajdowała się kiść winogron i kilka liści tej rośliny. Wieńce przepasane były czerwonymi wstęgami, na których umieszczone było wezwanie do jedności proletariatu: "Proletariusze wszystkich krajów, łączcie się!" w językach turkmeńskim: Әxли юртлариң пролетарлары, бирлешиң! i rosyjskim: Пролетарии всех стран, соединяйтесь.!
Godło to obowiązywało od 2 marca 1937 r. do czasu uzyskania niepodległości przez Turkmenistan.
Wcześniej, od roku 1924, godło miało zupełnie inny wygląd - w czterech polach widniały motywy roślinne (bawełna, winogrona) oraz pasterskie.

</doc>
<doc id="754084" url="https://pl.wikipedia.org/wiki?curid=754084" title="Osiedle Rusa">
Osiedle Rusa

Osiedle Rusa – osiedle mieszkaniowe i zarazem jednostka obszarowa Systemu Informacji Miejskiej (SIM), wchodząca w skład większej jednostki obszarowej Chartowo, leżące na terenie jednostki pomocniczej Osiedle Chartowo, w Poznaniu. Cechą charakterystyczną tego osiedla są trzy bloki, jedne z najwyższych budynków w Poznaniu oraz dwa podłużne bloki 11-kondygnacyjne, w tym pod numerem 121-138 najdłuższy budynek w Poznaniu i Wielkopolsce (437 metrów, 828 mieszkań, 1652 mieszkańców) znajdujący się naprzeciw centrum handlowego M1, poznańskiego browaru i szpitala przy ulicy Szwajcarskiej. Położone jest blisko Jeziora Maltańskiego. Liczbę mieszkańców szacuje się na około 10 000.
Toponimia.
Nazwa osiedla powstała od imienia Rusa, legendarnego protoplasty Rusinów. Rus był bratem Lecha i Czecha, od których imion pochodzą nazwy sąsiednich osiedli.
Historia.
Teren budowy planowanego osiedla został przekazany generalnemu wykonawcy dnia 16 czerwca 1976 roku, zaś pod koniec 1976 roku rozpoczęto budowę ciągów kanalizacyjnych: sanitarnych, deszczowych i drenażowych. Uzbrojenie terenu wykonywano etapami, z uwagi na przeszkody (m.in. gospodarstwo rolne w miejscu obecnych budynków 16-kondygnacyjnych).
Łącznie zaprojektowano 13 budynków 5-kondygnacyjnych, 2 budynki 11-kondygnacyjne, 3 budynki 18-kondygnacyjne, o łącznej liczbie 2768 mieszkań, 9831 izb mieszkalnych dla około 10 160 mieszkańców.
W marcu 1977 roku wykopami pod blok nr 101-114 rozpoczęto budowę Osiedla Rusa, pod roboczą nazwą B, z podziałem na zadania B-1 (część zachodnia) i B-2 (część wschodnia). Budynki budowane były według nowego normatywu w systemie „Rataje-76”, z segmentów S-10 i S-11 (budynki 5-kondygnacyjne), S-12 i S-13 (budynki 11-kondygnacyjne).
Stan budynków na osiedlu według pierwotnego projektu przedstawia się następująco:
Budowę Osiedla Rusa relacjonowała Kronika Miasta Poznania w ramach "Kroniki budowy Nowej Dzielnicy Mieszkaniowej „Rataje”" (do sprawozdania z roku 1977).
W późniejszych latach na terenie osiedla powstały także inne budynki mieszkalne:
Kościół.
Na osiedlu znajduje się kościół rzymskokatolicki parafii pw. św. Łukasza Ewangelisty (osiedle Rusa 59).
Komunikacja.
Osiedle Rusa posiada połączenie komunikacyjne autobusowe i tramwajowe:
W roku 2011 rozpoczęto budowę trasy tramwajowej łączącej dawną pętlę "Osiedle Lecha" z projektowaną zajezdnią na Franowie. Projekt trasy zgodny jest z projektem opracowanym jeszcze w latach 70. XX wieku. Zgodnie z nim trasa przebiega w tunelu w południowej części osiedla wzdłuż ul. Piaśnickiej. Trasę otwarto 11 sierpnia 2012.

</doc>
<doc id="754085" url="https://pl.wikipedia.org/wiki?curid=754085" title="Andy c">
Andy c



</doc>
<doc id="754087" url="https://pl.wikipedia.org/wiki?curid=754087" title="Atom egzotyczny">
Atom egzotyczny

Atom egzotyczny – atom, w którym jedna lub więcej cząstek zostały zastąpione innymi cząstkami o tym samym ładunku. Na przykład atomy mionowe i atomy hadronowe to atomy, w których elektron jest zastąpiony inną ujemną cząstką. Do atomów egzotycznych należą również takie, w których jądro zastąpione jest inną cząstką dodatnią, na przykład pozytonium (elektron i pozyton), mionium (elektron i dodatni mion) oraz pionium (pion i mion), a także atomy z hiperjądrem.
Atomy mionowe.
Atom mionowy to atom egzotyczny, w którym elektron (lub elektrony) jest zastąpiony mionem. Mion, podobnie jak elektron, jest leptonem.
Atomy hadronowe.
Atomy egzotyczne, w których elektron jest zastąpiony ujemnym hadronem. Należą do nich:
Atomy pionowe zostały odkryte w 1952, kaonowe w 1960, sigmowe w 1968, a antyprotonowe w 1970.
Atomy hadronowe otrzymuje się przez kierowanie wiązki ujemnych hiperonów z akceleratora na tarczę z odpowiedniego materiału, np. potasu, cynku lub ołowiu. Ich czas życia jest rzędu 10−12 s.
Badanie nad mezoatomami pokazały, że mion jest leptonem, a nie hadronem.
Atomy z hiperjądrem.
Atomy (również nazywane hiperatomami) mogą też składać się z elektronów krążących wokół hiperjądra, czyli jądra, w którym co najmniej jeden nukleon został zastąpiony hiperonem.

</doc>
<doc id="754088" url="https://pl.wikipedia.org/wiki?curid=754088" title="Ferdinand Fellner">
Ferdinand Fellner

Ferdinand Fellner (ur. 19 kwietnia 1847, zm. 22 marca 1916) – austriacki architekt, razem z Hermannem Helmerem na przełomie XIX i XX wieku zaprojektował kilkadziesiąt teatrów i pałaców w całej Europie.
Fellner ukończył Wiedeński Uniwersytet Techniczny (wydział architektury).

</doc>
<doc id="754091" url="https://pl.wikipedia.org/wiki?curid=754091" title="Taksin">
Taksin

Taksin, Taksin Wielki, taj. ตากสินมหาราช ; chiń. 鄭昭, Zhèng Chāo (ur. 17 kwietnia 1734, zm. 7 kwietnia 1782) – król Syjamu (dzisiejszej Tajlandii) od 1767 do 1782 r. Urodził się w mieście Ajutthaji, jego ojciec pochodził z Chin.

</doc>
<doc id="754092" url="https://pl.wikipedia.org/wiki?curid=754092" title="Brama Żuławska">
Brama Żuławska

Brama Żuławska (pierwotnie Brama Długich Ogrodów; niem. "Langgarter Tor") – zabytkowa brama miejska w Gdańsku, znajdująca się w Śródmieściu w obrębie ulicy Długie Ogrody, na jej wschodnim końcu prowadzącym na Żuławy.
Historia.
W końcu XVI wieku I Rzeczpospolita znajdowała się w długotrwałym konflikcie zbrojnym ze Szwecją. Bezpośrednie zagrożenie wojenne spowodowało, że władze Gdańska zdecydowały o ufortyfikowaniu miasta zgodnie z najnowszą ówcześnie sztuką obronną, zastępując umocnienia średniowieczne. W latach 1623–1638 został zbudowany od strony południowej i wschodniej ciąg czternastu bastionów typu staroholenderskiego, według projektu Korneliusza van den Boscha. "Langgarter Tor" była jedną z czterech nowożytnych bram miasta, jednej na każdą stronę świata, w otaczającym pierścieniu wałów ziemnych. Pozostałymi bramami były: Brama Wyżynna (z lat 1574–1575), Brama Nizinna (z 1626 roku) i nieistniejąca Brama św. Jakuba (z lat 1625–1635).
Brama Długich Ogrodów została zaprojektowana przez gdańskiego architekta Jana Strakowskiego. Zlokalizowana na wschodnim krańcu miasta, chroniła wjazd od strony Żuław. Wzniesiona została w 1628 roku – rok ten znajduje się na froncie budowli, od strony wschodniej. Również od tej strony budynek ozdobiony jest kartuszem z herbem Gdańska. Brama została zbudowana z cegły i piaskowca. Była umieszczona w kurtynie wału ziemnego (pomiędzy bastionami), dzięki czemu była flankowana przez dwa sąsiednie bastiony „Lew” i „Wół”. Dodatkowym zabezpieczeniem bramy była fosa, w postaci Opływu Motławy. Komunikację umożliwiał centralny, szeroki i sklepiony przejazd oraz dwa boczne przejścia dla pieszych. Nad przejazdem mieściła się izba straży. Brama była mniej ozdobna niż Brama Wyżynna i Brama Nizinna.
Wały ziemne otaczały bramę do przełomu XIX i XX wieku. Z upływem czasu fortyfikacje straciły znaczenie militarne i stały się przestarzałą przeszkodą, znacznie utrudniającą rozwój i funkcjonowanie miasta. Od końca XIX wieku rozpoczęto w Gdańsku likwidowanie wałów i zasypywanie fosy. Zasypaniu uległa cała zachodnia odnoga Opływu Motławy. Podczas II wojny światowej w 1945 roku brama uległa niewielkim zniszczeniom i w 1949 roku została wyremontowana.
Współcześnie używana jest nazwa „Brama Żuławska”. Nie należy mylić jej z nieistniejąca Bramą Żuławską (Elbląską) zbudowaną kilkaset metrów dalej na wschód, na Knipawie dla wzmocnienia "Langgarter Tor", w dodatkowym, zewnętrznym pierścieniu wałów.

</doc>
<doc id="754094" url="https://pl.wikipedia.org/wiki?curid=754094" title="Muzeum Techniki Sanitarnej w Gliwicach">
Muzeum Techniki Sanitarnej w Gliwicach

Muzeum Techniki Sanitarnej w Gliwicach – muzeum założone w 2005 roku w Gliwicach, w którym zgromadzono eksponaty dotyczące techniki sanitarnej.
Informacje ogólne.
Muzeum znajduje się w Gliwicach przy ul. Tomasza Edisona 16 w budynku przepompowni z początku XX wieku na terenie Centralnej Oczyszczalni Ścieków. Placówka ta została założona w 2005 roku, właścicielem jest Przedsiębiorstwo Wodociągów i Kanalizacji w Gliwicach. Znajdują się tam zabytkowe urządzenia techniki sanitarnej, takie jak: zastawki, pompy i kompresory. Od 19 października 2006 Muzeum Techniki Sanitarnej znajduje się na trasie Szlaku Zabytków Techniki Województwa Śląskiego oraz na terenie czynnej Centralnej Oczyszczalni Ścieków. Zwiedzanie obiektu możliwe po wcześniejszej rezerwacji.

</doc>
<doc id="754096" url="https://pl.wikipedia.org/wiki?curid=754096" title="Mobi Oparaku">
Mobi Oparaku

Mobi Patrick Oparaku (ur. 1 grudnia 1976 w Owerri), nigeryjski piłkarz występujący na pozycji prawego obrońcy. Nosił przydomek "Kill 'n' Go".
Kariera klubowa.
Oparaku pochodzi z miasta Owerri. Tam też zaczynał swoją piłkarską karierę w jednym z najbardziej utytułowanych klubów w kraju, Iwuyanyanwu Nationale. Do pierwszej drużyny trafił w 1993 nie mając ukończonych 17 lat. W debiutanckim sezonie wywalczył mistrzostwo Nigerii. W 1994 roku drużyna Nationale zajęło 13. miejsce w lidze. W Afrykańskiej Lidze Mistrzów Oparaku ze swoją drużyną awansował do półfinału, w którym uległ tunezyjskiemu Espérance Tunis. Półfinał odbywał się wówczas w tragicznych okolicznościach, gdyż samolot z drużyną Nationale na pokładzie rozbił się i zginęła jedna osoba, a kilka zostało rannych. W 1995 roku Nationale zajęło 12. pozycję.
Pod koniec roku Oparaku został zaproszony na testy do RSC Anderlecht i wkrótce podpisał kontrakt z tym zespołem. Pobytu w Brukseli nie mógł jednak zaliczyć do udanych. Przez pół roku siedział na ławce rezerwowych, bądź na trybunach i ani razu nie pojawił się na boisku w pierwszej lidze belgijskiej. W połowie sezonu trafił do KV Turnhout grającego w drugiej lidze. W drugiej lidze w sezonie 1995/1996 zajął 6. miejsce, a rok później 11. miejsce. Latem 1997 przeszedł do Capellen FC. Zdobył 5 goli, ale nie pomogło to jego zespołowi w awansie do pierwszej ligi i Kapellen zajęło dopiero 8. miejsce. W sezonie 1998/1999 Oparaku ze swoim klubem ledwo uchronił się przed spadkiem zajmując 15. miejsce. Sezon 1999/2000 był ostatnim w Europie dla Oparaku – Capellen zdobyło 12 punktów i zajmując ostatnią pozycję spadło do 3. ligi.
W 2000 roku Oparaku wyjechał do Stanów Zjednoczonych. Początkowo grał w piłce nożnej halowej w Wichita Wings, a potem został piłkarzem Connecticut Wolves grającej w USL Second Division. Latem 2001 wyjechał na Jamajkę i został piłkarzem drugoligowej drużyny Rivoli United, z którą awansował do National Premier League. W klubie ze Spanish Town w ekstraklasie zajął kolejno 8. miejsce w sezonie 2002/2003 oraz 6. miejsce w sezonie 2003/2004.
W 2005 roku postanowił wrócić do ojczyzny i przejść do Gateway FC, a w 2008 roku podpisał kontrakt z Enyimba FC. W sezonie 2008/2009 zdobył z nim Puchar Nigerii, a w sezonie 2009/2010 wywalczył mistrzostwo kraju. Po tym sukcesie zakończył karierę.
Kariera reprezentacyjna.
Karierę reprezentacyjną Oparaku rozpoczął od występów w młodzieżowej reprezentacji Nigerii. Z kadrą U-17 wziął udział w Mistrzostwach Świata U-17 w Japonii w 1993 roku i był jedną z gwiazd tamtego turnieju, w którym Nigeria wywalczyła mistrzostwo świata.
W pierwszej reprezentacji zadebiutował 11 czerwca 1995 w przegranym w Boston 2:3 meczu z USA, rozegranym w ramach towarzyskiego turnieju US Cup. Potem trafił do reprezentacji olimpijskiej, której był jednym z filarów i walnie przyczynił się do awansu tej drużyny na Igrzyska Olimpijskie w Atlancie. Do reprezentacji trafił na dłużej i wziął udział w Igrzyskach Afrykańsko-Azjatyckich w meczach z Uzbekistanem.
W 1996 roku Oparaku pojechał na Igrzyska Olimpijskie w Atlancie i tam był podporą defensywy Nigeryjczyków. Grał w każdym meczu swojej reprezentacji, z którą doszedł do finału. Tam Nigeryjczycy pokonali Argentynę 3:2 i osiągnęli tym samym największy sukces w historii afrykańskiego futbolu.
W 1998 roku został powołany awaryjnie do kadry na Mistrzostwa Świata we Francji zamiast kontuzjowanego Jero Shakpoke. Tam był jednak rezerwowym i zagrał 70 minut w pierwszym, zwycięskim 3:2 meczu z Hiszpanią. W następnych meczach Nigeria grała już trójką obrońców i nie znalazło się miejsce w składzie dla Oparaku. Jego rodacy dotarli do 1/8 finału, w której ulegli Danii 1:4. W reprezentacji Nigerii rozegrał łącznie 8 meczów.

</doc>
<doc id="754106" url="https://pl.wikipedia.org/wiki?curid=754106" title="Etap edypalny">
Etap edypalny



</doc>
<doc id="754110" url="https://pl.wikipedia.org/wiki?curid=754110" title="Szyb „Andrzej”">
Szyb „Andrzej”

Szyb Andrzej (do 1922 roku niem. "Aschenborn") – zwyczajowa nazwa zabytkowej szybowej wieży wyciągowej kopalni węgla kamiennego Gottessegen (od 1922 roku Błogosławieństwo Boże), znajdującej się w Rudzie Śląskiej przy ul. Obrońców Westerplatte i ul. Odrodzenia.
Historia.
Głębienie szybu rozpoczęto około 1870 roku. Udostępniał pokłady od 402 do 411, osiągnął głębokość 365,25 metrów, był przekroju beczkowego w obudowie ceglanej.
Był to szyb wdechowy, wydobywczy i materiałowy pierwotnie z dwoma klatkami poruszanymi początkowo silnikami parowymi, a później elektryczną maszyną wyciągową firmy Minzer, pierwotnie wykorzystywaną w kopalni Bobrek przy szybie Stanisław. W XX wieku szyb pełnił funkcje pomocnicze, był wykorzystywany do odwadniania wyrobisk, wypompowana woda była wykorzystywana do zaopatrzenia zakładów przemysłowych i okolicznych osiedli.
Pierwotna nazwa Aschenborn pochodziła od nazwiska dyrektora kopalni Gottessegen – Adolfa Aschenborna.
Kopalnia Błogosławieństwo Boże została zatrzymana w 1926 roku, szyb był jednak nadal wykorzystywany. 
Od 1928 roku kopalnia weszła w skład spółki „Wirek – Kopalnie” S.A, w tym czasie do rejonu szybu Andrzej prowadziła kolejka linowa z szybu Arthur w Kochłowicach, którą transportowano niesortowalny węgiel.
Od 1945 roku szyb Andrzej stanowił część kopalni węgla kamiennego Wanda-Lech. Uruchomiono jednopiętrową klatkę. Do 1969 roku szybem wydobywano niewielkie ilości węgla.
Służył również później pobliskiej kopalni Pokój jako szyb wentylacyjny pokładu 405. 
Urządzenie wyciągowe zostało zdemontowane w 1969 roku a maszynownia została zaadaptowana na warsztat samochodowy. Sam szyb zasypano w 1976 roku. W 1994 roku przeprowadzono rozbiórkę budynków na terenie zespołu dawnej kopalni Błogosławieństwo Boże, wyburzono maszynownię i magazyny.
Do budynku od strony zachodniej około 1900 roku dobudowano halę maszyny wyciągowej wraz z magazynem podręcznym i rozdzielnią. Od strony południowej znajdowała się sortownia (pierwotnie była to konstrukcja drewniana, która spłonęła w 1915 roku). Od strony północnej znajdowała się kotłownia, maszynownia, wydział elektryczny oraz budynek warsztatu mechanicznego. Pomiędzy kotłownią a szybem wiodły tory kolejki wąskotorowej. Od strony zachodniej znajdował się basen osadnikowy (tzw. osadnik) oraz łaźnia.
W 2002 roku rozpoczęto rewitalizację budynku nadszybia, w latach 2005-2006 oraz w 2009 roku zrekonstruowano dach i przeprowadzono remont elewacji.
Konstrukcja.
Szyb Andrzej to czworokątna wieża wyciągowa w formie tzw. baszty małachowskiej, przypominająca stylistycznie średniowieczne baszty obronne. 
Szyb Andrzej wykonany jest w układzie pionowym, o przekroju beczkowatym o wymiarach 5230 x 4820 mm w obudowie z cegły z prowadnikami dębowymi z przedziałem drabinowym. Budynek szybu (tzw. budynek nadszybia) jest murowany, ceglany na podstawie kwadratu o boku 14 m. Ma wysokość 23,4 m (pierwotnie dach miał 4,4, m co łącznie dawało wysokość 28 m). Grubość murów do wysokości 5,5 m wynosi 1,30 m, następnie do wysokości 17,8 m (do poziomu pomostu kół linowych) grubość wynosi 1,03 m, powyżej grubość wynosi 0,51 m. Wieża ma fundamenty sięgające około 6 metrów poniżej poziomu terenu. Budynek nadszybia wyposażony był w koła linowe o średnicy 4225 mm umieszczone na wysokości 18 oraz 21 metrów ponad zrębem szybu. Pierwotnie nakryta była dachem ostrosłupowym o konstrukcji stalowej. Wieża posiada trzy części: parterową, związaną z zabudową uzupełniającą; piętrową, z dużymi oknami oraz poddasza rytmizowaną małymi okienkami wraz z koroną (krenelażem).

</doc>
<doc id="754112" url="https://pl.wikipedia.org/wiki?curid=754112" title="Etap falliczny">
Etap falliczny



</doc>
<doc id="754113" url="https://pl.wikipedia.org/wiki?curid=754113" title="Rębiechowo">
Rębiechowo



</doc>
<doc id="754114" url="https://pl.wikipedia.org/wiki?curid=754114" title="Lider charyzmatyczny">
Lider charyzmatyczny



</doc>
<doc id="754116" url="https://pl.wikipedia.org/wiki?curid=754116" title="Mobile TeleSystems">
Mobile TeleSystems

Mobile TeleSystems lub MTS – największy operator telefonii komórkowej w Rosji i krajach WNP. Ma on ponad 66 milionów klientów. Sieć MTS działa w standardzie GSM. MTS posiada aktualnie licencje świadczenia usług w 87 regionach z 89 regionów w Rosji oraz na terytoriach Białorusi, Uzbekistanu i Turkmenistanu.
Według raportu analityków „Wireless Intelligence” (dane opisujące sytuację w pierwszym kwartale 2009) grupa Mobile TeleSystems znajdowała się na 9. miejscu na liście największych operatorów telefonii komórkowej na świecie (92,3 miliona sprzedanych subskrypcji).
Prezes zarządu (od czerwca 2019 r.) — zastępca prezesa zarządu AFC Sistema Feliks Jewtuszenkow.

</doc>
<doc id="754118" url="https://pl.wikipedia.org/wiki?curid=754118" title="Sakramentalium">
Sakramentalium



</doc>
<doc id="754119" url="https://pl.wikipedia.org/wiki?curid=754119" title="Białogród nad Dniestrem">
Białogród nad Dniestrem

Białogród nad Dniestrem (, "Biłhorod-Dnistrowśkyj"; hist. Akerman) – miasto na Ukrainie, w obwodzie odeskim, 18 km od Morza Czarnego, siedziba administracyjna rejonu białogrodzkiego. W 2019 roku liczyło ok. 49 tys. mieszkańców. Port nad Limanem Dniestru oraz ośrodek przemysłu spożywczego (głównie rybnego), materiałów budowlanych, meblarskiego i odzieżowego. W mieście działa muzeum etnograficzne ze znaleziskami archeologicznymi ze starożytnej kolonii Tyras, która znajdowała się na obszarze współczesnej miejscowości. Do zabytków architektury miasta należą m.in. dobrze zachowana twierdza z XV wieku z wieżami, bramami i cytadelą, otoczona murami o długości prawie 2 km, oraz odrestaurowany kościół ormiański zbudowany na przełomie XIV i XV wieku.
Historia.
W ostatnich dziesięcioleciach VI wieku p.n.e na prawym brzegu Limanu Dniestru, na terytorium współczesnego Białogrodu nad Dniestrem, została założona przez osadników z Miletu grecka kolonia Tyras. Nazwa kolonii pochodziła od starogreckiej nazwy rzeki Dniestr. Według niektórych źródeł osada miała pierwotnie nazywać się Ophiousa. Początkowo było to niewielkie polis, którego gospodarka opierała się głównie na rolnictwie, a handel był nierozwinięty. Od IV do III wieku p.n.e nastąpił rozwój miasta, powiększyło ono swój obszar i zostało umocnione. Wokół miasta zaczęły powstawać osady rolnicze. W IV wieku p.n.e Tyras rozpoczęło emisję własnych monet i zaczęło nawiązywać szerokie kontakty handlowe. W połowie III wieku p.n.e. nastąpiło osłabienie ekonomiczne miasta. W latach 180–170 p.n.e. Tyras znalazło się w strefie wpływów państwa pontyjskiego. W połowie I wieku p.n.e. miasto zostało zniszczone przez trackich Getów. Od pierwszej połowy I wieku n.e. miasto było stopniowo odbudowywane pod zwierzchnictwem Rzymian. W II wieku n.e. w Tyras ustanowiono rzymski posterunek wojskowy i nadano szereg przywilejów dla miejscowych kupców, dzięki którym możliwy był dalszy rozwój miejscowości. W III wieku n.e. miasto zaczęło podupadać w związku z pogarszającą się kondycją Cesarstwa Rzymskiego, a prawdopodobnie ok. 240 roku n.e. zostało najechane i zniszczone przez Gotów.
Pomiędzy VIII a IX wiekiem słowiańskie plemiona Tywerców i Uliczów założyły gród Białogród, który przez Bizantyńczyków zwany był Lefkopolis, tj. „białym miastem”. W XII i XIII wieku miasto tymczasowo wchodziło w skład księstwa halicko-wołyńskiego. Od XIV do XV wieku miejscowość znajdowała się pod panowaniem genueńskim i nazywana była wówczas Moncastro. Genueńczycy rozpoczęli wznoszenie twierdzy. Na początku XV wieku miasto znalazło się pod panowaniem hospodarów mołdawskich i otrzymało nazwę Cetatea Albă, czyli ‘biała twierdza’. W XV wieku miasto było kilkukrotnie oblegane przez Turków i w 1484 roku zostało przez nich ostatecznie zdobyte, włączone do państwa osmańskiego i przemianowane na Akerman. Przez kolejne trzy stulecia miasto pozostawało pod władzą turecką. W czasie wojny rosyjsko-tureckiej w latach 1768–1774 oraz wojny rosyjsko-tureckiej w latach 1787–1792 Akerman był dwukrotnie zajmowany przez wojska rosyjskie w 1770 i 1789 roku, jednak w wyniku rozejmów pozostawał po stronie tureckiej. W 1812 roku zawarto traktat w Bukareszcie, który kończył wojnę rosyjsko-turecką w latach 1806–1812 i na jego mocy włączono Besarabię wraz Akermanem w granice Rosji.
W latach 1918–1940 miasto pod nazwą Cetatea Albă wchodziło w skład Rumunii. W czasie II wojny światowej w połowie 1940 roku miejscowość została włączona do Związku Radzieckiego i wraz z całym regionem Budziaku znalazła się w granicach Ukraińskiej Socjalistycznej Republiki Radzieckiej. 7 sierpnia 1940 roku miasto zostało ustanowione stolicą nowo utworzonego obwodu akermańskiego. 7 grudnia tegoż roku przeniesiono siedzibę administracyjną obwodu do Izmaiłu i przemianowano jednostkę na obwód izmailski. Od 5 lipca 1941 roku do 22 sierpnia 1944 roku miasto zajęte było przez wojska rumuńsko-niemieckie. 9 sierpnia 1944 roku, dwa tygodnie przed zajęciem miasta przez wojska radzieckie, władze radzieckie podjęły decyzję o zmianie jego nazwy z Akerman na Białogród nad Dniestrem.

</doc>
<doc id="754121" url="https://pl.wikipedia.org/wiki?curid=754121" title="Roman Kalarus">
Roman Kalarus

Roman Kalarus (ur. 21 marca 1951) – polski grafik, malarz, drzeworytnik, designer.
Życiorys.
Odbył studia w Akademii Sztuk Pięknych w Krakowie, Wydział Grafiki w Katowicach. Dyplom uzyskał w 1976 roku. Obecnie jest profesorem, prowadzi Autorską Pracownię Plakatu w Akademii Sztuk Pięknych w Katowicach. Uprawia plakat, drzeworyt barwny, collage, rysunek, malarstwo i projektowanie autorskie. Otrzymał wiele nagród i wyróżnień w konkursach na plakat i grafikę, w tym 2 razy Grand Prix na Biennale Plakatu Polskiego w 1995 i 2001 roku, 1 nagrodę na Festiwalu Plakatu w Krakowie w 2001, brązowy medal na Biennale Grafiki Użytkowej w Brnie (Czechy) 1990 i Triennale Plakatu w Toyamie (Japonia) 2003. Zaliczany jest do czołówki polskich twórców plakatu.
Wystawiał swoje dzieła w Polsce i za granicą, w tym: Katowice, Kraków, Łódź, Warszawa, Poznań, Jaworzno i inne (Polska); Heilbronn, Brunszwik, Düsseldorf, Essen, Berlin, Dachau (Niemcy); Bruksela (Belgia); Thiant, Grenoble (Francja); Kansas City (USA); Londyn (Anglia); Budapeszt, Pecz (Węgry); Kijów, Czernihów (Ukraina); Helsinki (Finlandia).
Bierze czynny udział w wystawach zbiorowych grafiki i plakatu w Polsce i za granicą: Lahti, Helsinki (Finlandia); Toyama, Ōgaki (Japonia); Paryż, Chaumont, Rouen, Grenoble (Francja); Chicago, Waszyngton, Ames (USA); Kolonia, Düsseldorf, Berlin, Heilbronn, Essen (Niemcy); Winterthur, Fryburg, Zurych (Szwajcaria); Wenecja, Mediolan, Cremona (Italia); Sofia, Warna (Bułgaria); Brno, Praga (Czechy); Bratysława, Trnava (Słowacja); Sewilla (Hiszpania); Lublana (Słowenia); Mons, Bruksela (Belgia); Ballart (Australia); Budapeszt, Pecz (Węgry); Kijów (Ukraina); Moskwa (Rosja) oraz Indie, Iran, Chiny.
Prowadził warsztaty sztuki dla studentów w Stambule (Turcja) „Grafist 99” – Mimar Sinan University – 1999; Tel Awiwie (Izrael) „Vital” Center For Design Studies – 2000; Santiago i Vina del Mar (Chile) Universidad Diego Portales i Universidad Vina del Mar – 2005; Indiana University of Pennsylvania (USA) – 2006.
Jest ponadto autorem (wspólnie z Joanną Piech) malowideł sakralnych w kościele bł. Karoliny Kózkówny w Tychach, oraz w Kościele Matki Kościoła Niepokalanej Jutrzenki Wolności w Katowicach 2001–2002 – nagroda zespołowa Najlepszy Obiekt architektoniczny Katowic oraz wyróżnienie II stopnia SARP Warszawa 2002.

</doc>
<doc id="754122" url="https://pl.wikipedia.org/wiki?curid=754122" title="Lee Remick">
Lee Remick

Lee Ann Remick (ur. 14 grudnia 1935 w Quincy, zm. 2 lipca 1991 w Los Angeles) – amerykańska aktorka i piosenkarka.
Jej bohaterki to głównie eleganckie, subtelne i inteligentne kobiety „bez wieku”. Jak pisali krytycy: „Lee Remick nigdy nie schodzi poniżej swej klasy, zawsze więc obejrzenie jej daje dużo satysfakcji”. Mówiono też, że jest „amerykańską odpowiedzią na Brigitte Bardot”.
Życiorys.
Wczesne lata.
Urodziła się w Quincy w Massachusetts jako córka Gertrude Margaret Patricii (z domu Waldo), aktorki, i Francisa Edwina „Franka” Remicka, który był właścicielem domu towarowego Remick’s. Miała starszego brata Bruce’a. Po rozwodzie rodziców została wychowana przez matkę w Nowym Jorku, gdzie uczęszczała do ekskluzywnej prywatnej szkoły Svoboda School of Dance i przez dziesięć lat uczyła się tańca. Była również modelką dziecięcą. Ukończyła nowojorską szkołę dla dziewczyn Hewitt School. Ostatecznie jednak wybrała karierę aktorską. W 1952 zadebiutowała jako aktorka w letnim przedstawieniu w Hyannis w Massachusetts. Studiowała aktorstwo w Barnard College i Actors Studio w Nowym Jorku.
Kariera.
W 1953 zadebiutowała na Broadwayu w roli Lois Holly w komedii "Be Your Age". Rok później wystąpiła w broadwayowskim musicalu Arthura Laurentsa "Anyone Can Whistle" (1954) jako Fay Apple z Harrym Guardino i Angelą Lansbury. Za rolę Susy Hendrix w sztuce broadwayowskiej "Doczekać zmroku" (1966) z Mitch Ryanem i Robertem Duvallem była nominowana do Tony Award. 
W 1957 po raz pierwszy znalazła się na kinowym ekranie jako Betty Lou Fleckum w dramacie "Twarz w tłumie" ("A Face in the Crowd") w reżyserii swojego wykładowcy Elii Kazana. Zyskał rozgłos dzięki roli ofiary gwałtu, której mąż jest sądzony za zabicie jej napastnika w dramacie sądowym Otto Premingera "Anatomia morderstwa" ("Anatomy of a Murder", 1959). W dramacie Elii Kazana "Dzika rzeka" ("Wild River", 1960), stworzyła jedną z najciekawszych swoich kreacji wnuczki Elli (Jo Van Fleet) – Carol Garth Baldwin. Na planie dramatu telewizyjnego NBC "Burza" ("The Tempest", 1960) opartego na sztuce szekspirowskiej spotkała się z Richardem Burtonem. Kreacja Kirsten Arnesen–Clay, uzależnionej od alkoholu żony speca od public relations (Jack Lemmon) w dramacie Blake’a Edwardsa "Dni wina i róż" ("Days of Wine and Roses", 1962) przyniosła jej nominację do Oscara dla najlepszej aktorki pierwszoplanowej.
W głośnym dreszczowcu Richarda Donnera "Omen" (1976) zagrała przybraną matkę Damiena, który okazuje się być Antychrystem. Film odniósł sukces zarówno komercyjny, jak wśród krytyków. Niespodzianką dla wszystkich była jej slapstickowa rola w parodystycznym westernie "Na szlaku Alleluja" z 1963. Za postać Cassie Walters w telewizyjnym dramacie kryminalnym NBC "Błękitny rycerz" ("The Blue Knight", 1973) z Williamem Holdenem i Samem Elliottem została uhonorowana Złotym Globem. Jako Jeanette Jerome w brytyjskim serialu Thames Television "Jennie: Lady Randolph Churchill" (1974) otrzymała Złoty Glob dla najlepszej aktorki w serialu dramatycznym. Do ciekawych, jednak nie wnoszących wiele do artystycznej biografii aktorki, należy też rola dr Zonfeld w okultystycznym dreszczowcu "Dotknięcie Meduzy" ("The Medusa Touch", 1978). 
Życie prywatne.
Lee Remick była dwukrotnie zamężna. 3 sierpnia 1957 wyszła za mąż za producenta telewizyjnego Billa Collerana, z którym miała córkę Katherine Lee (ur. 27 stycznia 1959) i syna Matthew (ur. 7 czerwca 1961). 23 listopada 1968 doszło do rozwodu. 12 grudnia 1970 poślubiła brytyjskiego producenta filmowego Williama Rory „Kipa” Gowansa.
Śmierć.
Zmarła 2 lipca 1991 na raka nerki w swoim domu w Los Angeles w Kalifornii w wieku 55 lat. Jej ciało zostało poddane kremacji w Westwood Memorial Park.

</doc>
<doc id="754123" url="https://pl.wikipedia.org/wiki?curid=754123" title="Luton Town F.C.">
Luton Town F.C.

Luton Town Football Club – angielski klub piłkarski mający siedzibę w Luton. Obecnie występujący w Championship. Sezon 2008/2009 w rozgrywkach League Two rozpoczął z najwyższą karą dyscyplinarną w historii angielskiego futbolu (odjęcie 30 punktów, kara finansowa w wysokości 50 tysięcy funtów oraz degradacja do Conference w sezonie 2009/2010).

</doc>
<doc id="754127" url="https://pl.wikipedia.org/wiki?curid=754127" title="Lewis Bernstein Namier">
Lewis Bernstein Namier

Lewis Bernstein Namier, pierwotnie "Ludwik Bernstein Niemirowski" (ur. 27 czerwca 1888 w Woli Okrzejskiej, zm. 19 sierpnia 1960) – brytyjski historyk, urzędnik, a także działacz syjonistyczny.
Życiorys.
Urodzony w bogatej, zlaicyzowanej i spolonizowanej rodzinie żydowskiej jako Ludwik Bernstein, syn Józefa Bernsteina (1858–1922) i Anny z Sommersteinów (1868–1945). Rodzina zmieniła później nazwisko na "Niemirowski". Studiował we Lwowie, Lozannie, gdzie wywarły na niego znaczny wpływ wykłady Vilfredo Pareto.
W roku 1906 Bernstein wyemigrował do Wielkiej Brytanii, gdzie w 1913 uzyskał brytyjskie obywatelstwo. Wszedł w środowisko fabian. Za ich namową i poparciem rozpoczął studia w London School of Economics oraz w Balliol College w Oksfordzie (1908–1912). W 1912 roku, jako student studiów podyplomowych w Oksfordzie, rozpoczął badania nad "problemem imperialnym podczas Rewolucji Amerykańskiej". Badania te kontynuował w latach 1913–1914 w Nowym Jorku, dokąd wysłał go Walter Rothschild.
W latach 1914–1915 walczył w jednostce strzelców brytyjskich na froncie I wojny światowej, został jednak zdemobilizowany z powodu wady wzroku. Po zmianie nazwiska na Namier służył w Departamencie Propagandy (1915–1917), Departamencie Informacji (1917–1918) i Wydziale Wywiadu Politycznego Ministerstwa Spraw Zagranicznych (1918–1920).
W 1920 roku powrócił do Balliol College, gdzie zaczął współpracować z Leonardem Steinem – przyszłym sekretarzem Światowej Organizacji Syjonistycznej, prezesem Stowarzyszenia Anglo-Żydowskiego (ang. "Anglo-Jewish Association") i czołowym politykiem brytyjskiej Partii Liberalnej (ang. "Liberal Party").
Wraz z Arnoldem J. Toynbeem był jednym z głównych doradców premiera Davida Lloyda George’a, który reprezentował interesy brytyjskie w sprawach dotyczących dawnego imperium habsburskiego, Polski i ogólnie Europy Wschodniej podczas konferencji pokojowej w Paryżu. W tym okresie był głównym antagonistą Romana Dmowskiego. Namier popierał natomiast Piłsudskiego jako jedynego człowieka, który może rządzić Polską. W 1919 popierał przyznanie Polsce Gdańska. Nie mógł jednak w tej sprawie wywrzeć wpływu na politykę angielską, ponieważ w tym wypadku poglądy jego nie odpowiadały jej założeniom. Swoje stanowisko względem Polski zmienił zasadniczo w 1939 roku. Zarzuca mu się manipulowanie statystykami etnograficznymi na Kresach Wschodnich i w Galicji.
Po zakończeniu pracy w Foreign Office w 1920 r. pracował krótko jako przedsiębiorca, a także wykładał historię na uniwersytetach w Oxfordzie i Manchesterze.
Jako aktywny działacz syjonistyczny pełnił funkcję sekretarza politycznego Agencji Żydowskiej w Palestynie (1929–1931) i współpracownika Chaima Weizmana. W Agencji Żydowskiej współpracował z syjonistką Blanche Elizabeth Campbell „Baffy” Dugdale, siostrzenicą Arthura Balfoura. Przez pewien czas był zastępcą Chaima Weizmana w Anglo-Żydowskim Komitecie dla Uchodźców z Niemiec. Pomimo późniejszej konwersji na anglikanizm Namier do końca życia pozostawał cennym sprzymierzeńcem ruchu syjonistycznego. Był projektodawcą stworzenia przez rząd brytyjski Żydowskiej Siły Zbrojnej w Palestynie oraz organizatorem pomocy Żydom. W przededniu wybuchu II wojny światowej powrócił do pełnoetatowej aktywnej pracy syjonistycznej.
Syjonizm Namiera miał charakter przede wszystkim polityczny, a nie religijny czy kulturowy. Namier wychowany w zlaicyzowanej i spolonizowanej rodzinie, słabo znał zasady judaizmu oraz zwyczaje żydowskie. Rozumiał syjonizm przede wszystkim jako ideę stworzenia siedziby narodowej dla Żydów.
W 1931 roku objął katedrę Historii Nowoczesnej w Uniwersytecie w Manchesterze, którą kierował do 1953 r. Wykładał sporadycznie w Oksfordzie. Dzięki jego zabiegom Oksford przyznał Żydom dużą liczbę najważniejszych stanowisk profesorskich, mimo że wielu z nich przybyło do Anglii w wieku średnim. Wśród nich byli: Isaiah Berlin (historia idei i filozofia), David Daube (prawo cywilne), Francis Simon (chemia i fizyka), Hans Adolf Krebs (laureat Nagrody Nobla w dziedzinie medycyny), Herbert Max Fraenkel (ekonomia kolonialna), Edgar Wind (sztuka), Arthur Lehman Goodhart (prawo). W 1953 roku Namier wygłosił wykład w Królewskiej Akademii Sztuk Pięknych w Londynie pt. "Jerzy III: studium osobowości".
Lewis Bernstein Namier był najbardziej znany jako historyk osiemnastowiecznej monarchii brytyjskiej, brytyjskiego systemu partyjnego i parlamentarnego. Specjalizował się również w historii dyplomacji, gdzie jako admirator Sigmunda Freuda zajmował się „psychohistorią”, czyli zastosowaniem metod psychoanalizy do badania wpływu aspektów psychologicznych na decyzje dyplomatyczne i zachowania dyplomatów oraz polityków. Uważany był za historyka „reakcyjnego”, a jego metody badawcze uznawano za kontrowersyjne. Wszystkie pisma Namiera są wariacjami na ten sam temat: "spójność kontra dezintegracja". Uważano go również za czołowego germanofoba w brytyjskich sferach intelektualnych.
Życie prywatne.
Wychowywany w całkowicie zlaicyzowanej rodzinie żydowskiej, o swoim pochodzeniu dowiedział się dopiero w wieku 9 lat. Pod wpływem antysemickiej dyskryminacji postanowił jako dorosły powrócić do judaizmu. Przed poślubieniem drugiej żony przeszedł na anglikanizm. W 1952 otrzymał tytuł rycerski (knight), nadany przez królową Elżbietę.
Jego pierwszą żoną była poślubiona w 1917 Clara Sophie Poniatowski Edeleff (1891–1945). W 1947 poślubił Julię Kazarinę, "primo voto" de Beausobre (1893–1977), emigrantkę z ZSRR, więźniarkę łagrów.
Miał jedną siostrę: Teodorę Modzelewską, która była matką Anny Kurskiej oraz babką Jarosława Kurskiego i Jacka Kurskiego.

</doc>
<doc id="754133" url="https://pl.wikipedia.org/wiki?curid=754133" title="Óscar Tabárez">
Óscar Tabárez

Óscar Washington Tabárez Silva, zwany "El Maestro" (ur. 3 marca 1947 w Montevideo) – urugwajski piłkarz i trener piłkarski, w czasie kariery zawodniczej występujący na pozycji obrońcy.
Pracę szkoleniową rozpoczął na początku lat 80., najpierw jako trener młodzieży, a później drużyn seniorskich z ligi urugwajskiej. W kolejnej dekadzie wyjechał z kraju: początkowo do Argentyny, a następnie do Europy. Pracował w klubach hiszpańskich i włoskich, w tym w A.C. Milanie. Jednak jego osiągnięcia z tego czasu są niewielkie; pod względem liczby zdobytych trofeów znacznie lepiej wiodło mu się w Ameryce Południowej.
Od 2006 jest po raz drugi – wcześniej w latach 1988–1990 – selekcjonerem reprezentacji Urugwaju. Pod jego opieką po wielu dekadach słabszych występów Urugwajczycy powrócili do światowej czołówki, zdobywając kolejno IV miejsce na Mundialu 2010, Copa América 2011 i półfinał na Copa América 2007 oraz IV miejsce w Pucharze Konfederacji 2013. Za jego kadencji drużyna narodowa zajęła trzecie miejsce w rankingu FIFA (kwiecień 2012); nigdy wcześniej nie była tak wysoko.
W rankingu IFFHS na najlepszego trenera drużyny narodowej na świecie w 2010 i 2011 zajął odpowiednio 4. i – jako pierwszy Urugwajczyk w historii – 1. miejsce, z kolei w podobnym zestawieniu dziennika "El País" na najlepszego szkoleniowca z Ameryki Południowej dwukrotnie – także w latach 2010–2011 – był pierwszy.
Kariera piłkarska.
Przez jedenaście lat był zawodnikiem klubów urugwajskich (głównie z drugiej ligi), przez sezon występował także w Meksyku. Ani razu nie zagrał w reprezentacji Urugwaju.
Kariera szkoleniowa.
1980–1990: pierwsze lata pracy szkoleniowej w Urugwaju.
Pracę szkoleniową rozpoczął w CA Bella Vista, czyli klubie, w którym zakończył karierę piłkarską. Przez pierwsze lata związany był z futbolem młodzieżowym, najpierw jako trener juniorów w Bella Vista, a następnie jako selekcjoner reprezentacji U-20. Z tą ostatnią wziął udział w igrzyskach panamerykańskich w 1983. Po zwycięstwie nad rówieśnikami z Wenezueli, Bermudów, Gwatemali i Brazylii podopieczni Tabáreza (wśród których znajdował się m.in. przyszły selekcjoner kadry Víctor Púa) po raz pierwszy w historii wygrali w rozgrywkach piłkarskich tych igrzysk.
W 1984 Tabárez rozpoczął pracę w futbolu seniorskim. Z sukcesami prowadził Danubio FC (4. miejsce w pierwszej lidze w sezonie 1984), Montevideo Wanderers (wicemistrzostwo kraju w sezonie 1985) oraz C.A. Peñarol, z którym w 1987 zdobył Copa Libertadores, najważniejsze trofeum w klubowym futbolu w Ameryce Południowej. W drodze do tego triumfu jego podopieczni pokonali m.in. obrońcę pucharu River Plate i w finale Amérikę Cali. Osiągnięcia w piłce klubowej sprawiły, że w 1988 w wieku czterdziestu jeden lat został selekcjonerem reprezentacji Urugwaju.
W ciągu dwu lat pracy awansował z nią do Mundialu 1990 oraz – po porażce w finale z Brazylią – doprowadził do II miejsca na Copa América 1989. W eliminacjach do mistrzostw świata Urugwajczycy wygrali z Boliwią i Peru, a tuż przed rozpoczęciem mundialu w spotkaniach towarzyskich zremisowali z Niemcami (3:3) i ograli Anglików w Londynie (2:1). Obserwatorzy podkreślali, że selekcjoner zrezygnował ze sztywnej taktyki na rzecz większego luzu i improwizacji, dzięki czemu gra jego piłkarzy była znacznie bardziej efektowna niż poprzednio. Jednak na samym turnieju drużyna, w której grali wtedy m.in. Hugo de León, Enzo Francescoli, Daniel Fonseca i Rubén Sosa, zanotowała tylko jedno zwycięstwo – z Koreą Południową. Dzięki bezbramkowemu remisowi z Hiszpanią w innym meczu grupowym awansowała do 1/8 finału, gdzie przegrała 0:2 z gospodarzami mistrzostw Włochami. Po latach Tabárez stwierdził, że przyczyną słabego występu na mundialu było zbyt długie zgrupowanie w Europie, w czasie którego piłkarze nie mieli kontaktu z rodziną i bliskimi.
1991–2002: w Argentynie i w Europie (Włochy i Hiszpania).
Przez całe lata 90. pracował poza granicami Urugwaju. Po mistrzostwach świata otrzymał zatrudnienie w argentyńskim Boca Juniors, który w tamtym okresie nie odnosił sukcesów. Drużyna prowadzona przez Tabáreza, w której wówczas grał m.in. bramkostrzelny napastnik Sergio Martínez, w sezonie 1992–1993 po ponad dziesięcioletniej przerwie zdobyła mistrzostwo kraju. Mimo braku osiągnięć w rozgrywkach międzynarodowych, Urugwajczyk przepracował w klubie ze stolicy Argentyny prawie dwa lata.
Drugą połowę dekady spędził w Europie. Latem 1994 zastąpił Bruno Giorgiego na stanowisku trenera grającego w Serie A Cagliari Calcio. Swój pierwszy sezon w lidze włoskiej Tabárez zakończył na dziewiątym miejscu, przy czym zanotował kilka dobrych wyników z rywalami znacznie wyżej rozstawionymi: 3:0 z przyszłym mistrzem kraju Juventusem, remis (1:1) i zwycięstwo (2:1) z Interem Mediolan oraz dwukrotnie 1:1 w meczach z A.C. Milanem. Korzystne rezultaty z silnymi przeciwnikami stały się przepustką do pracy w AC Milanie, gdzie Urugwajczyk latem 1996 zmienił Fabia Capella. Dziennikarze tłumaczyli decyzję prezesów klubu o zatrudnieniu Tabáreza także swoistą „modą” na Amerykę Południową we Włoszech: w tym samym czasie trenerem AS Roma został Argentyńczyk Carlos Bianchi, a piłkarzem AC Fiorentina jego rodak Gabriel Batistuta.
W Milanie Tabárez pracował m.in. z Paolo Maldinim, Franco Baresim, Marcelem Desaillym, Roberto Baggio, Edgarem Davidsem i Christophe’em Dugarrym. Jednak mimo wielu znanych nazwisk klub na koniec sezonu zajął dopiero jedenaste miejsce w lidze. Trener został zwolniony już w połowie sezonu, po dwudziestu dwu meczach, kiedy zespół zajmował dziewiątą lokatę i odpadł z Pucharu Włoch, podobnie jak z Ligi Mistrzów, gdzie zakończył rozgrywki już na fazie grupowej m.in. po porażkach z FC Porto (2:3) i IFK Göteborg (1:2). Prezes Silvio Berlusconi zatrudnił na jego miejsce byłego selekcjonera reprezentacji Włoch Arriga Sacchiego. Zdaniem komentatorów główną przyczyną porażki Tabáreza w Milanie był jego przesadnie ugodowy charakter i brak autorytetu wśród klubowych gwiazd.
Niepowodzeniem zakończyły się także kolejne przygody w europejskich klubach: Real Oviedo udało mu się uratować przed degradacją z Primera División dopiero w barażach (4:3 z UD Las Palmas), a po powrocie do Cagliari Calcio przetrwał jedynie cztery ligowe mecze, z których nie wygrał żadnego. Na koniec sezonu drużyna spadła z Serie A.
Po tych doświadczeniach Tabárez znacznie ograniczył swoją aktywność. W pierwszych latach XXI wieku pracował jedynie w dwu klubach z Argentyny (w obu spędził kilka miesięcy), CA Vélez Sarsfield i Boca Juniors. Po rozstaniu z tym drugim w 2002 na cztery lata całkowicie wycofał się z futbolu.
Od 2006: powrót do kraju i reprezentacji.
Do wielkiej piłki powrócił w 2006, kiedy zastąpił Jorge Fossatiego na stanowisku selekcjonera Urugwaju. Pierwszym wyzwaniem nowego trenera był start na Copa América 2007. W inauguracyjnym meczu jego podopieczni ulegli 0:3 Peru, jednak w kolejnych ograli m.in. Boliwię, gospodarza turnieju Wenezuelę, a w półfinale dopiero po rzutach karnych przegrali z późniejszym triumfatorem Brazylią. Ostatecznie zajęli czwarte miejsce.
Jeszcze większe problemy mieli Urugwajczycy w eliminacjach do Mundialu 2010. Tabárez eksperymentował z ustawieniem i składem, długo nie mógł się zdecydować, kto będzie pierwszym bramkarzem (podziękował numerowi jeden Fabiánowi Cariniemu), a dotychczasowi liderzy kadry, jak Walter Gargano i Sebastián Abreu, musieli coraz częściej ustępować miejsca młodszym graczom. W efekcie w kwalifikacjach Urugwajczycy zajęli dopiero piątą lokatę i o miejsce na mundialu musieli walczyć w barażach z Kostaryką. Wygrali je (1:0 i 1:1) i po raz pierwszy od 2002 zagrali na mistrzostwach świata.
W RPA podopieczni Tabárez doszli aż do półfinału, znacznie dalej niż faworyci imprezy Brazylijczycy i Argentyńczycy; po drodze zwyciężyli reprezentację gospodarzy (3:0), Meksyk (1:0), Koreę Południową (2:1), Ghanę (1:1, k. 4:2), a w ostatniej fazie turnieju stoczyli efektowne pojedynki z zespołami europejskimi, Holendrami i Niemcami (oba przegrane 2:3). Występ na Mundialu 2010 był najlepszy od 1970, kiedy Urugwajczycy również otarli się o finał turnieju. Dodatkowo lider kadry Diego Forlán otrzymał nagrodę dla najlepszego zawodnika mistrzostw, a sam Tabárez przez niektórych dziennikarzy uznany został za najlepszego selekcjonera turnieju.
Rok później Tabárez poprowadził swoich podopiecznych na Copa América 2011. Nie zmienił znacząco reprezentacji; do Argentyny pojechało aż dwudziestu uczestników mundialu. W rozgrywkach grupowych rywalami Urugwajczyków były zespoły Peru, Chile i Meksyku. Podopieczni Tabáreza zakończyli rozgrywki na drugim miejscu; zdobyli pięć punktów po dwu remisach (po 1:1 z Peru i Chile) oraz jednym zwycięstwie (1:0 z Meksykiem). W ćwierćfinale Urugwajczycy zmierzyli się z gospodarzami turnieju, Argentyńczycy. Ich trener, Sergio Batista, zdołał namówić do gry na Copa América największe gwiazdy zespołu, dzięki czemu jego podopieczni byli uważani za faworytów imprezy. Wynik meczu – nazywanego przez dziennikarzy „przedwczesnym finałem” – został rozstrzygnięty dopiero w rzutach karnych: Urugwajczycy wygrali 1:1 (5:4), a ich bramkarz, Fernando Muslera, obronił jedną jedenastkę, wykonywaną przez Carlosa Téveza. Dzięki temu podopieczni Tabáreza piąty raz z rzędu awansowali do półfinału Copa América.
W półfinale Urugwajczycy zmierzyli się z drużyną Peru, z którą grali już w grupie. Startowali z pozycji faworyta nie tylko tego spotkania, ale i całego turnieju, bo w ćwierćfinałach odpadły Argentyna, Brazylia, Chile i Kolumbia. Po dwu golach Luisa Suáreza, strzelonych w przeciągu pięciu minut, wygrali 2:0 i po raz pierwszy od 1999 zagrali w finale Copa América. W ostatnim meczu turnieju pokonali 3:0 Paragwaj. Tym samym wysunęli się na czoło listy drużyn, które zwyciężyły w rozgrywkach o mistrzostwo Ameryki Południowej.
W tym samym czasie znaczące osiągnięcia zanotowały reprezentacje juniorska i młodzieżowa Urugwaju: pierwsza zdobyła wicemistrzostwo świata, druga zaś zakwalifikowała się do mistrzostw świata i Igrzysk Olimpijskich (jako jedyna oprócz Brazylii z Ameryki Południowej). W Urugwaju wszystkie – a nie tylko seniorska – drużyny narodowe grają i trenują według koncepcji Tabáreza.
Drużyna prowadzona przez Tabareza w 2014 roku ponownie zakwalifikowała się na mundial w Brazylii. Urugwaj trafił do grupy C. Po wygranej 2:1 z Anglią, 1:0 z Włochami oraz po porażce z Kostaryką, zespół z dorobkiem 6 punktów zajął 2. miejsce w grupie, co zapewniło mu awans do rundy finałowej. W 1/8 finał reprezentacja Urugwaju zmierzyła się z Kolumbią. Mecz zakończył się porażką 0:2.
28 marca 2020 roku został zwolniony ze stanowiska, gdy urugwajska federacja piłkarska zdecydowała o zwolnieniu ponad 400 pracowników w związku z panującą pandemią COVID-19.

</doc>
<doc id="754135" url="https://pl.wikipedia.org/wiki?curid=754135" title="Pokojówka na Manhattanie (film)">
Pokojówka na Manhattanie (film)

Pokojówka na Manhattanie (ang. "Maid in Manhattan") – amerykańska komedia romantyczna z 2002 roku w reżyserii Wayne’a Wanga, oparta na opowiadaniu Johna Hughesa.
Fabuła.
Marisa, pokojówka w luksusowym hotelu na Manhattanie w Nowym Jorku, przez przypadek wzięta za kogoś innego, spędza romantyczny wieczór z bogatym biznesmenem Christopherem Marshallem, ubiegającym się właśnie o mandat senatora. On nie wie o tym, że dziewczyna jest pokojówką, uważając ją za kobietę z wyższych sfer. Oboje zakochują się w sobie. Gdy wszystko wychodzi na jaw, sytuacja zamienia się w dramatyczną.

</doc>
<doc id="754136" url="https://pl.wikipedia.org/wiki?curid=754136" title="Hull City A.F.C.">
Hull City A.F.C.

Hull City Association Football Club – angielski klub piłkarski z siedzibą w Kingston upon Hull w hrabstwie East Riding of Yorkshire występujący w Championship. Założony został w roku 1904. Jego najwyższa pozycja w lidze to trzecie miejsce w ówczesnej Second Division (drugiej lidze) w sezonie 1909/1910. Osiągnięcie to klub powtórzył w sezonie 2007/2008, kiedy awansował do Premier League pokonując w finale play-offów 1:0 drużynę Bristol City. Największym osiągnięciem drużyny w pucharach było dojście do finału Pucharu Anglii w roku 2014.
Klub swoje mecze domowe rozgrywa na stadionie KC Stadium w Hull. Wcześniej występował na Boothferry Park, jednak w roku 2002 przeniósł się na swój obecny obiekt, a Boothferry Park został zburzony. Zespół tradycyjnie gra w bursztynowo–czarnych koszulkach, stąd pochodzi ich przydomek "The Tigers" (Tygrysy). Od sezonu 1999/2000 maskotką klubu jest tygrys Roary.
Historia.
Hull City Association Football Club został założony w czerwcu 1904 roku. Już kilka lat wcześniej próbowano założyć w Hull klub piłkarski, okazało się to jednak trudne w mieście, gdzie dominowały kluby rugby: Hull FC, Hull Kingston Rovers oraz ich kibice.
W pierwszym sezonie w zawodowej piłce Hull City grało tylko towarzyskie spotkania, gdyż ze względu na swoją datę założenia nie mogło ubiegać się o członkostwo w The Football League w sezonie 1904/1905. Klub występował wówczas na stadionie The Boulevard, należącym wcześniej do drużyny rugby, Hull FC. Swoje debiutanckie spotkanie na tym obiekcie Hull rozegrało 1 września 1904 roku w zremisowanym 2:2 spotkaniu z Notts County przy sześciotysięcznej publiczności.
Hull wystąpiło wówczas po raz pierwszy w oficjalnych rozgrywkach, był to Puchar Anglii, zostało jednak z nich wyeliminowani po przegranej 7:4 w dwumeczu z drużyną Stockton. Po konflikcie z właścicielami The Boulevard klub przeniósł się na nowy stadion, który przeznaczony był do gry w krykieta, Anlaby Road Cricket Ground. Po rozegraniu 44 towarzyskich spotkań w poprzednim sezonie, Hulll City w sezonie 1905/1906 zaczęło występować w Football League Second Division (drugi szczebel rozgrywek). W tym samym czasie w tej lidze występowały między innymi Manchester United czy Chelsea oraz rywale Hull z tej samej części kraju: Leeds City, Bradford City oraz Barnsley. W pierwszym spotkaniu klub pokonał tę ostatnią drużynę 4:1. Ostatecznie Hull zakończyło rozgrywki na piątym miejscu w tabeli.
W kolejnym sezonie został wybudowany dla Hull nowy stadion naprzeciwko obiektu do krykieta. Pod wodzą Ambrose'go Langleya klub zajmował miejsca w czołówce ligi. W sezonie 1909/1910 drużyna zajęła trzecie miejsce w tabeli, najlepsze w całej historii klubu, drugi był Oldham Athletic, walkę o awans Hull przegrało w średniej liczbie bramek, w czym był gorszy od Oldham o 0,29 bramki.
Środek XX wieku.
Największym osiągnięciem Hull City w pucharach było dojście do półfinału Pucharu Anglii w roku 1930. Do tej fazy rozgrywek Hull doszło pokonując Blackpool oraz Plymouth Argyle. Następnie drużyna wyeliminowała z rozgrywek Manchester City, w ćwierćfinale Hull spotkało się z drużyną Newcastle United. W pierwszym spotkaniu rozegranym na St James’ Park padł remis 1:1, zaś w dodatkowym spotkaniu Hull zwyciężyło 1:0. Półfinałowy pojedynek z Arsenalem został rozegrany na Elland Road w Leeds i zakończył się remisem 2:2, w drugim spotkaniu Arsenal wygrał 1:0. W finale "Kanonierzy" zwyciężyli Huddersfield Town.
W sezonie 1948/1949 Hull pod wodzą byłego reprezentanta Anglii, Raicha Cartera wygrało rozgrywki Third Division w rejonie północnym&lt;ref name="Final 1948/1949 English Division 3 North Table"&gt;&lt;/ref&gt;. Na nowo wybudowanym stadionie, Boothferry Park, w dzień Bożego Narodzenia w spotkaniu z Rotherham United zasiadło niemal 55 tysięcy kibiców, zaś w szóstej rundzie Pucharu Anglii w meczu z Manchesterem United na trybunach było obecnych 55 019 fanów co do dziś pozostaje rekordem frekwencji.
Hull City awansowało ponownie do drugiej ligi w latach 1959 oraz 1966, kiedy to klub balansował między ligami; w tym drugim przypadku osiągnął awans wygrywając rozgrywki Third Divison. Hull City po przegraniu meczu w serii rzutów karnych w półfinale Watney Mann Invitation Cup z Manchesterem United 1 sierpnia 1970 roku stało się pierwszą na świecie drużyną, która odpadła z pucharu w wyniku takiego sposobu rozstrzygania spotkań. Na początku lat 80., kiedy drużyna grała w Fourth Division problemy finansowe klubu doprowadziły do ogłoszenia bankructwa.
W roku 1983 drużyna pod wodzą trenera Colina Appletona oraz prezesa Dona Robinsona, którzy przybyli do zespołu z Scarborough awansowała do trzeciej ligi. W tym czasie w Hull City grali młodzi zawodnicy tacy jak późniejszy reprezentant Anglii Brian Marwood, późniejszy selekcjoner angielskiej kadry Steve McClaren, środkowy napastnik Billy Whitehurst oraz Les Mutrie. Kiedy klub przegrał walkę o awans w następnym sezonie różnicą jednej bramki Appleton opuścił Hull i został trenerem Swansea City.
Hull City i Grimsby Town byli jedynymi zawodowymi klubami, które miały oficjalne pozwolenia na rozgrywanie spotkań ligowych w dzień Bożego Narodzenia, co spowodował ważny w tym okresie roku handel rybami. Tradycja ta obecnie zanikła po drastycznym zmniejszeniu liczby kutrów w ostatnich latach.
Koniec XX stulecia.
Hull awansowało do drugiej ligi w roku 1986 pod wodzą grającego trenera Briana Hortona. W lidze tej klub grał przez następne pięć lat, po czym, w roku 1991 spadł do trzeciej ligi, kiedy to trenerem był Terry Dolan. W sezonie 1991/1992 klub zajął 14. lokatę w lidze&lt;ref name="Final 1991/1992 English Division Three (old) Table"&gt;&lt;/ref&gt;, przez co mogli rywalizować w następnym sezonie w nowej Football League Division Two. W pierwszym sezonie po reorganizacji ligi Hull obroniło się od spadku, jednak zarząd nie zwolnił Dolana i przez następne dwa sezony klub zajmował miejsca w środkowej części tabeli. Trudności finansowe utrudniały rozwój City i tacy zawodnicy jak Dean Windass czy Andy Payton musieli zostać wyprzedani w celu uniknięcia likwidacji klubu. Forma zespołu prezentowana w 1995/1996 sprawiła, że klub spadł do Division Three.
W roku 1997 klub został kupiony przez byłego tenisistę, Davida Llyoda. Nowy właściciel zwolnił Dolana po tym jak Hull zajęło 17. miejsce w lidze. Nowym szkoleniowcem klubu został Mark Hateley&lt;ref name="Final 1996/1997 Football League Two Table"&gt;&lt;/ref&gt;. Forma Hull prezentowana w lidze sprawiła, że drużyna znajdowała się w dole tabeli i mogła spaść z ligi. Lloyd sprzedał drużynę w listopadzie 1998 roku konsorcjum z rejonu Yorkshire, jednak dalej pozostał właścicielem Boothferry Park. Hateley odszedł z drużyny w tym samym miesiącu gdy klub znajdował się w dolnej strefie tabeli. Jego następcą został 34-letni Warren Joyce, który wyprowadził drużynę z bezpośredniego zagrożenia spadkiem. Kibice Hull City sezon ten nazywają „Wielką Ucieczką” (The Great Escape). Po tym wyczynie, w kwietniu 2000 roku Brian Little zastąpił Joyce’a na stanowisku trenera drużyny.
Little ożywił atmosferę w klubie i udało mu się pobudzić zawodników do skutecznej gry, mimo że klub w tym okresie zmagał się z krótkotrwałym zajęciem mienia na Boothferry Park przez komorników i realną groźbą likwidacji. Hull w sezonie 2000/2001 zakwalifikowało się do play-offów Division Three, w której klub odpadł w półfinałach. Nowym prezesem zespołu został Adam Pearson, który wcześniej był dyrektorem od spraw reklamy w Leeds United. Poprawił on sytuację finansową klubu.
Lata 2000-2010.
Nowy prezes zainwestował w klub i postanowił odbudować drużynę. Hull przez większą część sezonu 2001/2002 zajmowało miejsca dające grę w play-offach ale na dwa miesiące przed końcem rozgrywek Little został zwolniony i drużyna pod wodzą jego następcy, Jana Mølby'ego, spadła na 11. lokatę.
Przez pierwszą część sezonu 2002/2003 Hull zajmowało miejsca w ostatniej części tabeli, z tego powodu w październiku 2002 roku Mølby został zwolniony ze swojego stanowiska. W grudniu nowym trenerem klubu został Peter Taylor, dwa miesiące później Hull po 56 latach gry na Boothferry Park przeniosło się na nowy, mogący pomieścić ponad 25 tysięcy kibiców KC Stadium. W sezonie tym klub zakończył rozgrywki na trzynastym miejscu.
Dwa sezony po przeprowadzce na nowy obiekt były dla klubu lepsze niż poprzednie. W sezonie 2003/2004 Hull zajęło drugie miejsce w trzeciej lidze&lt;ref name="Final 2003/2004 Football League Two Table"&gt;&lt;/ref&gt; zaś rok później zajęło również drugą lokatę w League One&lt;ref name="Final 2004/2005 Football League One Table"&gt;&lt;/ref&gt; i awansowało do Championship, drugiej klasy rozgrywkowej w Anglii. Sezon 2005/2006 Hull zakończyło na 18. miejscu, dziesięć punktów za strefą spadkową, była to najwyższa pozycja drużyny w lidze od 16 lat&lt;ref name="Final 2005/2006 Football League Championship Table"&gt;&lt;/ref&gt;.
W kwietniu 2006 roku Taylor opuścił klub i został szkoleniowcem Crystal Palace. 29 czerwca zastąpił go Phil Parkinson, 4 grudnia tego samego roku został zwolniony ze stanowiska, ponieważ Hull znajdowało się w strefie spadkowej, mimo iż 2 miliony funtów na transfery. Phil Brown został tymczasowym trenerem zespołu, zaś w styczniu 2007 roku klub zatrudnił go na stałe. Wyprowadził on Hull ze strefy spadkowej oraz wykupił napastnika Deana Windassa, który przebywał na wypożyczeniu z Bradford City. Osiem zdobytych przez niego bramek pomogły zająć Hull 21. miejsce w Championship i zarazem utrzymać się w lidze. Pod koniec sezonu były szkoleniowiec klubu, Brian Horton, został asystentem Browna.
Adam Person sprzedał klub konsorcjum prowadzonemu przez Paula Duffena w czerwcu 2007 roku, oświadczając, że „zaprowadził klub tak daleko jak mógł” i chciałby zrzec się kontroli nad drużyną. Zapowiedział, że zaangażuje się do zdobycia „rzeczywiście znaczących” środków finansowych dla Hull. Z zarządu klubu odszedł 31 lipca i zerwał w ten sposób wszystkie więzi z klubem.
Pod wodzą Paula Duffena oraz Phila Browna Hull City obroniło się przed spadkiem w sezonie 2006/2007 zaś rok później zajęło trzecie miejsce w i zapewniło sobie grę w fazie play-off. W półfinale klub pokonał Watford 6:1 i awansował do finału, w którym wygrał 1:0 z Bristol City a jedyną bramkę w meczu zdobył Dean Windass. Ich awans z trzeciej ligi do najwyższej klasy rozgrywkowej w Anglii w ciągu pięciu sezonów jest trzecim wynikiem w historii.
Mimo iż Hull było jednym z beniaminków, w pierwszym meczu sezonu pokonało Fulham 2:1. Z jedną porażką po dziewięciu spotkaniach klub był w czołówce tabeli oraz zajmował trzecie miejsce pod względem różnicy bramek po wygranym 3:0 spotkaniu z West Bromwich Albion. Dziesięć lat wcześniej drużyna występowała w czwartej klasie rozgrywkowej. Forma zespołu jednak stopniowo słabła, jednak klub dzięki porażce Middlesbrough i Newcastle United utrzymał się w lidze.
29 października 2009 roku Paul Duffen zrezygnował ze stanowiska prezesa klubu. 2 listopada jego miejsce zajął Adam Pearson. 15 marca 2010 roku Phil Brown został zwolniony ze stanowiska szkoleniowca zespołu. Dwa dni później nowym trenerem Hull City został Iain Dowie.
Od 2010.
W sezonie 2013/14 pod wodzą Steve’a Bruce’a Hull awansowało do Premier League. W tym samym sezonie "Tygrysy" zagrały w przegranym 3-2 finale Pucharu Anglii z Arsenalem. Rok później nie udało się utrzymać w najwyższej klasie rozgrywkowej i Hull ponownie zagościło w Championship. Rok później wrócili do Premier League.
Barwy i herb.
Przez większą część swojej historii drużyna ubrana była w czarno-pomarańczowe koszulki oraz czarne spodenki. Od tych barw wziął się przydomek Hull – "The Tigers" (Tygrysy). Jednak w pierwszym meczu klubu z Notts County w roku 1904 drużyna założyła białe koszulki, czarne spodenki oraz czarne getry. W czasie pierwszego sezonu w lidze zawodnicy ubrani byli w czarno-bursztynowe koszulki oraz czarne spodenki co stało się zwyczajem aż do początku drugiej wojny światowej, z wyjątkiem jednego sezonu, w którym nosili błękitne koszulki. Po zakończeniu wojny strój Hull jeszcze przez jeden sezon składał się z błękitnych koszulek, jednak zmieniono je na bursztynowe, które były podstawowymi do początku lat 60. W tym okresie powrócono do noszonych wcześniej pasów.
Od połowy lat 70. do początku lat 80. drużyna używała dwóch wersji koszulek: bez pasków i z paskami. Pod koniec lat 80. do stroju dodany został kolor czerwony jednak nie na długo. Na stroju w początku lat 90. były w użyciu dwa wzory „skóry tygrysa”, które były opisywane w wielu artykułach o najgorszych strojach piłkarskich. W sezonie 1998/1999 wprowadzona została koszulka w pasy przechodzące z bursztynowego koloru w biel, strój ten jednak, jak poprzedni, okazał się niepopularny. Od początku XXI wieku do roku 2004 drużyna nosiła pomarańczowe koszulki, świętując zarazem stulecie istnienia przez zakładanie strojów podobnych do noszonych przed stu laty.
Przez ponad 40 lat Hull City nie miało herbu klubu na swoich koszulkach. Do roku 1955 na trykocie widniała głowa tygrysa na żółtej tarczy, zaś później herb został zmieniony i była w nim tylko głowa tygrysa. Herb był eksponowany na koszulkach jeszcze przez cztery lata, po czym zniknął ze stroju. Następnie, w roku 1971, klub powrócił do noszenia herbu. Było to praktykowane przez kolejne cztery lata, po czym na koszulce pozostawiono jedynie skrót klubu – „HCAFC”. W latach 1980–1998 nad skrótem był również herb zespołu. Następne logo, które obowiązuje do dziś przedstawia głowę tygrysa na bursztynowej tarczy, nazwę klubu oraz przydomek – "The Tigers".
Stadiony.
W latach 1904-1905 Hull City swoje domowe mecze rozgrywało na stadionie The Boulevard. Obiekt ten klub użytkował w porozumieniu z drużyną rugby i Hull mogło grać swoje mecze tylko wówczas kiedy drużyna rugby nie grała swojego spotkania, klub musiał płacić za to 100 funtów rocznie. Hull wybudowało później swój własny stadion – Anlaby Road, który otwarty został w roku 1906.
Przez stadion miała jednak przebiegać linia kolejowa i klub, myśląc o swojej przyszłości, mieć własny obiekt. W roku 1929 klub wynegocjował dzierżawę ziemi pomiędzy Boothferry Road a North Road sfinansowaną pożyczką od The FA.
W czasie drugiej wojny światowej Anlaby Road został zbombardowany, a jego naprawa kosztowała tysiąc funtów. W tym samym czasie The Cricket Club złożył wypowiedzenie dzierżawy i w roku 1943 umowa dzierżawna została oficjalnie zakończona. Hull było zmuszone grać na Boulevard w latach 1944–1945 z powodu zniszczenia Anlaby Road przez niemieckie bomby oraz złego stanu planowanego obiektu o nazwie Boothferry Road.
Hull kontynuowało rozwój Boothferry Road i zleciło wykonanie planów. Prace rozpoczęły się jednak dopiero od roku 1932 z powodu problemów finansowych, została rozpoczęta tylko budowa trybun oraz wyłożono murawę. Z powodu propozycji wybudowania wieloużytkowego obiektu na tym miejscu plany chwilowo popadały w zwątpienie. Jednak nie została przedstawiona racjonalna wartość terenu i prace nad obiektem Hull ponownie się rozpoczęły w roku 1939. Obiekt otwarty został 31 sierpnia 1946 roku pod nazwą Boothferry Park. W roku 1949 w meczu Hull z Manchesterem United na trybunach zasiadło 55 019 osób, co jest rekordem frekwencji na Boothferry Park.
W roku 2002 Hull City wraz z drużyną rugby, Hull F.C. przeniosło się na nowo wybudowany KC Stadium. Obiekt ten został w roku 2006 „Najlepszym stadionem Football League”.
Statystyki i rekordy.
Rekordzistą pod względem występów w Hull City jest Andy Davidson, który zagrał w 520 oficjalnych spotkaniach. Drugie miejsce w tej klasyfikacji zajmuje George Madison, który zaliczył 430 występy. Najlepszym strzelcem drużyny jest natomiast Chris Chilton, który zdobył 222 bramek we wszystkich rozgrywkach (193 w lidze, 16 w Pucharze Anglii i 10 w Pucharze Ligi.
Najwyższe zwycięstwo Hull City w lidze to wygrana 11:1 z Carlisle United w Division Three (trzeciej lidze) w roku 1939, najwyższa porażka to natomiast przegrana 8:0 z Wolverhamptonem Wanderers w roku 1911.
Najwięcej kibiców Hull City, bo 55 019 zasiadło na Boothferry Park 26 lutego 1949 roku w meczu z Manchesterem United, na obecnym stadionie, KC Stadium, najwyższa frekwencja to 24 924 kibiców, którzy zasiedli na trybunach 17 stycznia 2009 roku w spotkaniu z Arsenalem.
Największa kwota transferu jaką klub otrzymał to 1,25 miliona funtów wpłacone w czerwcu 2006 roku od Crystal Palace za Leona Corta. Największa suma wydana to natomiast 5 milionów funtów wydane w styczniu 2009 roku za Jimmy’ego Bullarda z Fulham.
Trenerzy.
Chronologiczna lista trenerów klubu od roku założenia klubu.
Rywale.
W przeprowadzonej w roku 2003 ankiecie kibice Hull City za największego rywala klubu uznali Leeds United, choć nie jest to odwzajemnione. Rywalizacja ta w dużym stopniu spowodowana jest tym, że fani Leeds mieszkali w Hull w czasie gdy Leeds było w wyższej lidze niż "The Tigers". Rywalizacja ta wzrosła jeszcze bardziej w czasach gdy obydwa kluby występowały w The Championship.
Innymi rywalami Hull z racji położenia są: Scunthorpe United oraz Grimsby Town. Gdy w sezonie 2007/2008 Scunthorpe i Hull grały w jednej lidze kibice mogli kolejny raz obejrzeć "Derby Humber".
Klub rywalizuje również z Sheffield United. Początki tej rywalizacji sięgają lat 70. oraz 80., kiedy to obydwie drużyny występowały razem w różnych ligach. W roku 1984 Sheffield wygrało walkę o awans do wyższej ligi z Hull poprzez różnicę jednej bramki, zaś 33 bramki dla Sheffield strzelił były napastnik Hull – Keith Edwards. Ostatnie spotkanie City w sezonie przeciwko Burnley zostało przełożone z powodu złej pogody; spotkanie klub rozpoczął wiedząc, że zwycięstwo 3:0 daje im awans, wygrali jednak 2:0 a na trybunach oprócz kibiców obydwóch drużyn zasiedli także fani Sheffield.
Do rywali Hull zaliczają się także Lincoln City i York City.
Sponsorzy.
Lista sponsorów Hull City od sezonu 1975/1976.
Inne drużyny.
Rezerwy Hull City A.F.C..
Rezerwy Hull City występują obecnie w Premier Reserves League North Division. Domowe mecze zespół ten rozgrywa na Road Ground, stadionie North Ferriby United
W sezonie 2006/2007 Hull zajęło czwarte miejsce w ligowej tabeli, zdobywając 31 punktów w 18 spotkaniach. Dotarli także do półfinału Pucharu Ligi, w którym przegrali 3:2 z rezerwami Hartlepool United
Drużyna juniorów Hull City A.F.C..
Juniorzy Hull City występują obecnie w Football League Youth Alliance, zaś swoje domowe mecze rozgrywają na stadionie drużyny Winterton Rangers.
W sezonie 2006/2007 juniorzy wygrali rozgrywki ligowe z różnicą dziesięciu punktów dzielących ich do drugiego miejsca. Dotarli także do czwartej rundy Młodzieżowego Pucharu Anglii, w którym przegrali 2:1 z drużyną juniorów Arsenalu. W sezonie 2007/2008 obronili tytuł i ponadto wygrali Puchar Ligi.
Drużyna kobiet Hull City A.F.C..
Kobiecy zespół Hull City (Hull City Women A.F.C.) występuje obecnie w Northern Combination Women’s Football League. W sezonie 2006/2007 zakończyli rozgrywki na siódmym miejscu z 33 punktami na koncie.

</doc>
<doc id="754138" url="https://pl.wikipedia.org/wiki?curid=754138" title="Oscar Tabarez">
Oscar Tabarez



</doc>
<doc id="754139" url="https://pl.wikipedia.org/wiki?curid=754139" title="Paryzjusz">
Paryzjusz

Paryzjusz – imię męskie pochodzące od nazwy celtyckiego plemienia "Parisii" lub wywodzącej się od niej nazwy miasta Paryż. Patronem tego imienia jest św. Paryzjusz z Treviso (XII/XIII wiek). 
Paryzjusz imieniny obchodzi 11 czerwca.

</doc>
<doc id="754140" url="https://pl.wikipedia.org/wiki?curid=754140" title="Język ainu">
Język ainu



</doc>
<doc id="754141" url="https://pl.wikipedia.org/wiki?curid=754141" title="Osiedle Tysiąclecia (Poznań)">
Osiedle Tysiąclecia (Poznań)

Osiedle Tysiąclecia – osiedle mieszkaniowe, a jednocześnie jednostka obszarowa Systemu Informacji Miejskiej (SIM), wchodząca w skład większej jednostki obszarowej Chartowo, w Poznaniu, położone jest obok osiedli Lecha, Czecha i Rusa, na obszarze jednostki pomocniczej Osiedle Chartowo. Zabudowę ograniczają ulice: abpa Baraniaka (na północy), Chartowo (na wschodzie), Piaśnicka (na południu) i Inflancka (na zachodzie).
Architektura i zabudowa.
Zabudowę osiedla stanowią trzy wysokościowce, kilka bloków pięciokondygnacyjnych i jeden jedenastokondygnacyjny. Na osiedlu znajduje się kościół rzymskokatolicki Parafii pw Pierwszych Polskich Męczenników, Gimnazjum nr 25, Przedszkole nr 160 "Biały Orzeł" oraz Osiedlowy Dom Kultury "Jubilat". W 1989 otwarto tu oddział banku PKO BP. W modernistycznym parku dwa stawy na rzece Piaśnica i dwa sztucznie usypane kopce; również Użytek ekologiczny „Traszki Ratajskie”. Na jednym z bloków usytuowany był neon z nazwą osiedla.
Przyroda.
Na osiedlu znajduje się rozległy, modernistyczny park. Przez teren parku przepływa skanalizowana Piaśnica oraz Chartynia. W północnej części dochodzą tu lasy, będące częścią maltańskiego klina zieleni. Na osiedlu, w podmokłych miejscach parkowych, występuje chroniona traszka zwyczajna.
Komunikacja.
Osiedle posiada połączenie komunikacyjne MPK autobusowe linii: 157, 166, 181, 184, 212 i 222 oraz tramwajowe linii 5, 16, 17, 18, 201 i 202.

</doc>
<doc id="754146" url="https://pl.wikipedia.org/wiki?curid=754146" title="Władimir Gardin">
Władimir Gardin

Władimir Rostisławowicz Gardin (ros. Владимир Ростиславович Гардин; ur. 18 stycznia 1877 w Moskwie, zm. 29 maja 1965 w Leningradzie) – radziecki aktor, reżyser i scenarzysta filmowy.
Życiorys.
Władimir Gardin karierę aktorską rozpoczął w roku 1898 od występów w teatrze. Pracował w wielu prowincjonalnych teatrach oraz u Komissarżewskiej i Korsza. Zadebiutował w filmie jako aktor i reżyser w 1913. Zajął się ekranizacją dzieł rosyjskiej literatury. Kolejno realizował filmy na podstawie powieści Lwa Tołstoja: "Anna Karenina" (1914), "Sonata Kreutzerowska" (1914) oraz wraz z Jakowem Protazanowem "Wojna i pokój" (1915). Zaadaptował na potrzeby ekranu twórczość Iwana Turgenjewa "Szlacheckie gniazdo" (1915), "W przededniu" (1915), oraz Nikołaja Ostrowskiego "Dzikuska". Poza klasyką ekranizował również twórczość pisarzy mu współczesnych Andrejewa, "Dni naszego życia" (1914) oraz Wierbickiej "Księga szczęścia".
Po rewolucji październikowej zajął się reżyserią filmów agitacyjnych. Jego pierwszym pełnometrażowym obrazem był zrealizowany wspólnie z uczniami Goskinszkoły (m.in. Wsiewołodem Pudowkinem) "Sierp i młot" z 1921. Wyreżyserował jeszcze kilka filmów o równie propagandowym charakterze, m.in. "Krzyż i Mauzer" (1925), "Car i poeta" (1927). Władimir Gardin odegrał istotną rolę w formowaniu się narodowych kinematografii Ukrainy i Białorusi. Wraz z miejscowymi młodymi twórcami zrealizował tam filmy "Ślusarz i kanclerz", "Ostap Bandura", "Kastuś Kalinowski", istotne dla rozwoju lokalnej produkcji.
W latach 30. Władimir Gardin skupił się na aktorstwie. Role w filmach "Turbina 50 000" i "Juduszka Gołowlow" należały do najlepszych w jego karierze. Ponadto grał wiele ról istotnych dla rozwoju socrealizmu w ZSRR u czołowych reżyserów epoki. Napisał również dwutomowe "Wspomnienia" (1959-1952).
Został odznaczony m.in. Orderem Czerwonego Sztandaru Pracy.

</doc>
<doc id="754150" url="https://pl.wikipedia.org/wiki?curid=754150" title="Cardiff City F.C.">
Cardiff City F.C.

Cardiff City Association Football Club (wal. "Clwb pêl-droed Dinas Caerdydd") – walijski klub piłkarski z Cardiff. W sezonie 2012/2013 Cardiff City uzyskał awans do najwyższej klasy rozgrywkowej w Anglii po 51 latach gry w niższych ligach, ale w następnym sezonie spadł z ligi.
Klub został założony w 1899 roku jako Riverside AFC, jednakże zmienił nazwę na Cardiff City w 1908 roku i dołączył do ligi angielskiej w 1910 roku. Są jedynym klubem spoza Anglii, który zdobył Puchar Anglii w 1927 roku. Oprócz tego sukcesu, trzykrotnie mierzyli swoje siły w finałowych starciach, m.in.: w Pucharze Anglii z 1925 roku przeciwko Sheffield United, finale Pucharu Anglii z Portsmouth i grali także w finale Pucharu Ligi Angielskiej w 2012 roku przeciwko Liverpoolowi, gdzie przegrali po serii rzutów karnych. Najdłuższy okres zespołu w najwyższej klasie rozgrywkowej nastąpił w latach 1921–1929, gdzie spędzili w niej siedem sezonów.
Od 1908 roku barwy klubu są niebieskie i białe, a potoczny przydomek to "The Bluebirds", z wyjątkiem okresu między 2012 a 2015 rokiem, kiedy właściciel klubu, Vincent Tan, zmienił nazwę klubową, a także kolor domowy na czerwony. W styczniu 2015 roku ponownie wrócono do tradycyjnego błękitnego koloru. Cardiff mecze domowe rozgrywa na Cardiff City Stadium, po przeprowadzce z Ninian Park w 2009 roku i toczy długą rywalizację z pobliskimi klubami Swansea City, oraz Bristol City.
Historia.
Początki (1899-1920).
Klub został założony w 1899 roku, pod nazwą Riverside AFC, po spotkaniu w domu Bartleya Wilsona w miejscowości Cardiff. W roku 1905 Cardiff otrzymał status miasta od króla Edwarda VII, w wyniku czego klub zwrócił się do Południowej Walii i Monmouthshire Football Association o zmianę nazwy na Cardiff City, ale prośba ta została odrzucona. Dopiero w 1908 roku drużyna dostała pozwolenie na zmianę tej nazwy.
Przez następne dwa lata, Cardiff rozgrywał mecze towarzyskie z najlepszymi brytyjskimi drużynami, w tym z Middlesbrough F.C., Bristol City i Crystal Palace, a mecze rozgrywane były na różnych boiskach w miejscowości Cardiff i pobliskich miastach. Ostatecznie klub zabezpieczył grunt pod budowę własnego stadionu, przeniósł się na Ninian Park w 1910 roku.
Cardiff dołączył do Southern Football League, a pierwszym trenerem został Davy McDougall. Ukończyli sezon na czwartym miejscu w pierwszym roku w lidze, ale zarząd postanowił zwolnić McDougalla, i zastąpił go Fredem Stewartem, który wcześniej miał doświadczenie menedżerskie w Stockport County. Stewart zdecydował się na bardziej profesjonalne podejście, podpisując kilku graczy z doświadczeniem piłkarskim, i poprowadził drużynę do awansu w swoim drugim sezonie, zdobywając tytuł drugiej ligi. Pozostali w pierwszej lidze przez następną dekadę, dwukrotnie kończąc w pierwszej czwórce, chociaż liga została zawieszona z powodu wybuchu I wojny światowej w latach 1915–1919.
Okres międzywojenny i II wojna światowa.
W 1920 roku klub złożył pozytywną aplikację, aby dołączyć do Football League i został umieszczony w drugiej lidze na sezon 1920-21. Stewart sprowadził kilku zawodników, dwukrotnie bijąc rekord transferowy klubu. Był to Jimmy Gill, oraz Jimmy Blair. Pierwszy mecz rozegrali 28 sierpnia 1920 roku, pokonując Stockport County 5:2, a sezon zakończyli na drugim miejscu, co skutkowało awansem.
W 1925 roku Cardiff City po raz pierwszy zagrał na stadionie Wembley, rozgrywając finał Pucharu Anglii, przegrywając 0:1 z Sheffield United. W dzień Świętego Jerzego, 23 kwietnia 1927 roku, Cardiff stał się pierwszym klubem spoza Anglii, który wygrał Puchar Anglii pokonując Arsenal 1:0 w finale.
Klub wygrał także Puchar Walii w 1927 roku pokonując Rhyl 2:0 i zdobył FA Charity Shield po pokonaniu amatorskiej drużyny The Corinthians 2:1 na Stamford Bridge. Jednak coraz większy kryzys, sprawił, że po zwycięstwie w Pucharze Anglii, drużyna spadła w sezonie 1928-29, mimo że stracił najmniejszą liczbę bramek w całej lidze, i dwa lata później doznał kolejnego spadku, po raz pierwszy od czasu wstąpienia do Football League. Po zakończeniu sezonu 1932-33 na 19. miejscu w ligowej tabeli, menedżer Fred Stewart złożył rezygnację ze stanowiska po 22 latach. Cardiff pozostał w trzeciej lidze Południowej do czasu zawieszenia Football League w związku z wybuchem II wojny światowej.
Po II wojnie światowej (lata 1945–2000).
W swoim pierwszym sezonie od powrotu do Football League, Cardiff ukończył sezon 1946/47, jako mistrz trzeciej ligi Południowej pod kierownictwem nowego menedżera Billy’ego McCandlessa i wrócił do drugiej ligi. McCandless wkrótce opuścił klub i został zastąpiony przez Cyryla Spiersa, który doprowadził drużynę do awansu w sezonie 1951-52, a także po raz pierwszy od 23 lat przywrócił klub na najwyższy poziom rozgrywkowy w Anglii. Jednak pomimo spędzenia pięciu sezonów w pierwszej lidze, zespół nieustannie walczył o utrzymanie i ostatecznie spadł w 1957 roku. Uzyskali kolejny awans dwukrotnie w latach 1960–1966, w międzyczasie grając na zapleczu pierwszej ligi.
W latach XX wieku, Cardiff po raz pierwszy zakwalifikował się do europejskich rozgrywek dzięki triumfie w Pucharze Walii. Pierwszy mecz na arenie międzynarodowej odbył się w rozgrywkach Pucharu Zdobywców Pucharów w sezonie 1964-65 przeciwko duńskiej drużynie Esbjerg fB. Walijczycy awansowali do ćwierćfinałów, zanim zostali wyeliminowani przez Real Saragossa. Pomimo dobrych wyników w Europie, zespół wciąż walczył w rozgrywkach ligowych pod wodzą Jimmy’ego Scoulara, zajmując 20 pozycję w drugiej lidze. Dwa lata później drużyna dotarła do półfinału Pucharu Zdobywców Pucharów, po zwycięstwach nad Shamrock Rovers, NAC Breda i Torpedo Moskwa. W sezonie 1970/71 Cardiff dotarł do ćwierćfinału tych rozgrywek, gdzie zmierzył się z hiszpańską drużyną – Realem Madryt. Pierwsze starcie miało miejsce na stadionie Ninian Park, gdzie 47 tysięcy kibiców oglądało jedno z najsłynniejszych zwycięstw w historii Cardiff, jednak zostali wyeliminowani, przegrywając w rewanżu 0:2. Klub grał w drugiej lidze przez 19 z 20 sezonów w latach 1962–1982, ale w sezonie 1975/76 nie udało się uniknąć spadku do trzeciej ligi na jeden sezon. Zostali zdegradowani do czwartej ligi w sezonie 1985-86, i pomimo dwukrotnego powrotu na wyższy poziom rozgrywek w 1996 roku, sezon ukończyli na 22 miejscu w tabeli. W 1995 roku, Cardiff i inne walijskie kluby rywalizujące w ligach angielskich otrzymały zakaz udziału w Pucharze Walii przez Football Association of Wales.
Od 2000 roku.
W sierpniu 2000 roku, Libański biznesmen Sam Hammam przejął kontrolę nad klubem. Wkrótce Hammam kontrowersyjnie zobowiązał się, że wszyscy kibice klubu poprą jego pomysł, zmieniając nazwę klubu na „The Cardiff Celts”, a także inne barwy klubowe, jakimi miały być kolory: zielony, czerwony i biały. Jednak po długich rozmowach z seniorami i fanami zdecydował, że najlepszym wyjściem jest zmiana herbu, a nie nazwy klubu. Nowy projekt herbu zawierał bluebird z Cardiff City przed flagą Świętego Dawida, a na górze widniał przydomek drużyny. Hammam zainwestował bardzo dużo pieniędzy w zespół, finansując transfery kilku nowych graczy, a w 2003 roku udało się wywalczyć awans do Division One po 18 latach nieobecności. W dniu 9 marca 2008 roku klub po 81 latach awansował do półfinału Pucharu Anglii, pokonując Middlesbrough 2:0. W finale ulegli Portsmouth 0:1.
W maju 2010 roku. Maleian Datuk Chan Tien Ghee objął funkcję prezesa klubu, a Vincent Tan również dołączył do zarządu. W następnym roku klub mianował Malky’ego Mackaya na stanowisko trenera, który po raz pierwszy w historii klubu awansował do finału Pucharu Ligi Angielskiej. W następnym sezonie Cardiff zdobył tytuł mistrzowski Championship, a po raz pierwszy uzyskał awans do Premier League, wracając na szczyt po 52 latach. W dniu 18 sierpnia 2013 roku, klub rozegrał pierwszy mecz w Premier League z West Hamem, przegrywając 0:2. 27 grudnia 2013 roku, Mackay został zwolniony przez Vincenta Tana i zastąpiony przez Ole Gunnara Solskjæra. Pomimo zmiany menedżera, drużyna została zdegradowana do Championship po zaledwie jednym sezonie. Sam Solskjær został zwolniony w dniu 18 września 2014 roku, a zastąpił go menedżer Leyton Orient, Russell Slade.
W październiku 2016 roku Neil Warnock został mianowany na trenera. W sezonie 2017/18 przywrócił drużynę do Premier League po czterech latach przerwy.
Zawodnicy.
Pierwszy zespół.
"stan na 5 lutego 2019"
Rekordy klubowe.
Najwięcej występów we wszystkich rozgrywkach w historii klubu zanotował Billy Hardy, który wystąpił w 590 meczach dla klubu w latach 1911–1932. Phil Dwyer osiągnął najwięcej występów w erze Football League, rozgrywając 575 spotkań. Len Davies jest rekordzistą pod względem zdobytych bramek we wszystkich rozgrywkach w Anglii ze 179 trafieniami. Siedem innych graczy, min: Peter King, Robert Earnshaw, Brian Clark, Carl Dale, Derek Tapscott, Jimmy Gill i John Toshack zdobyli również zdobyli 100 lub więcej bramek dla klubu.
Jack Evans został pierwszym graczem w Cardiff City, który zagrał dla kadry narodowej w dniu 13 kwietnia 1912 roku, kiedy reprezentował Walię w przegranym 3-2 meczu z Irlandią. Zawodnikiem, który rozegrał najwięcej meczów dla reprezentacji narodowej, reprezentujący barwy Cardiff, jest Alf Sherwood, który zagrał 39 razy dla Walii. Najwyższa opłata transferowa, którą klub zapłacił za gracza, wynosi 9,5 miliona za Garyego Medela w 2013 roku z Sevilli. Rok później Medel stał się najdroższym graczem sprzedanym przez klub, gdy dołączył do Interu Mediolan za 10 milionów funtów.
Największe zwycięstwo w Cardiff miało miejsce nad Knighton Town w piątej rundzie Pucharu Walijskiego w 1962 roku. Największe zwycięstwo w lidze to 9-2 nad Tamizą 6 lutego 1932 roku, a największe zwycięstwo w FA Cup wyniosło 8-0 nad Enfield 28 listopada 1931 roku.

</doc>
<doc id="754155" url="https://pl.wikipedia.org/wiki?curid=754155" title="Grzegorz Skwara">
Grzegorz Skwara

Grzegorz Skwara (ur. 2 sierpnia 1975 w Blachowni) – polski piłkarz, grający na pozycji pomocnika w Flocie Świnoujście
Kariera zawodnicza.
Przygodę z piłką nożną rozpoczął w juniorach Pogoni Blachownia, z której trafił w 1990 do Rakowa Częstochowa. Z częstochowską drużyną w 1994 awansował do Ekstraklasy. W 1999 przeszedł z Rakowa do szwajcarskiego FC Solothurn, z którego wrócił po pół roku do Polski, aby kontynuować karierę w Ruchu Chorzów. Po jednej rundzie trafił do KS Myszków, gdzie spędził tylko wiosnę sezonu 2000/01. Następnie rozegrał cały sezon w barwach Ceramiki Opoczno, aby odejść później do Górnika Łęczna. Po jednym sezonie awansował z Górnikiem do Ekstraklasy, w której spędził cały rok. Później odszedł do KSZO Ostrowiec Świętokrzyski, skąd po 2,5 roku zdecydował się na wyjazd do greckiego APS Zákynthos. Po pół roku wrócił do Rakowa, w którym rozpoczął przygodę z seniorską piłką. Po jednym sezonie, spędzonym w Częstochowie, przeszedł do Floty Świnoujście, na początku rozgrywek 2008/09. 15 stycznia 2009 został zatrzymany przez policję pod zarzutem korupcji. Zarzuty dotyczyły okresu gry w Górniku Łęczna. 1 lutego 2009 w związku z zawieszeniem zawodnika przez PZPN, zespół Floty rozwiązał kontrakt z zawodnikiem. Po półrocznej przerwie, w czasie której występował w niemieckim SV Eintracht Seebad Ahlbeck 48 wrócił do drużyny ze Świnoujścia. Po roku gry dla Floty podpisał z początkiem sezonu 2010/11 kontrakt z MKS Kluczbork, z którego odszedł po rundzie jesiennej. 10 stycznia 2011 podpisał umowę z Olimpią Elbląg. Aktualnie gra w Flocie Świnoujście.
Na swoim koncie ma także grę w młodzieżowej reprezentacji Polski. Występował także w europejskich pucharach z zespołem Ruchu Chorzów. 28 września 2000 w meczu rewanżowym I rundy Pucharu UEFA przeciwko Interowi Mediolan strzelił honorową bramkę dla polskiego zespołu, który ostatecznie przegrał spotkanie na San Siro 1-4.
W 2021 r. został wybrany przez redakcję portalu igol.pl do jedenastki stulecia Rakowa.

</doc>
<doc id="754156" url="https://pl.wikipedia.org/wiki?curid=754156" title="Molosy (psy)">
Molosy (psy)

Molosy (z łac. "molossus" – z krainy Molossów) – nazwa dużych psów z ras o ciężkiej, zwartej budowie, silnie umięśnionych, zwykle o krótkim pysku, wywodzących się prawdopodobnie od jednego przodka. Nazwa pochodzi od greckiego plemienia Molossów (psy Molossów). Współczesne rasy psów molosowatych są użytkowane głównie jako psy pasterskie i stróżujące.
Rys historyczny.
Dokładne pochodzenie przodków współczesnych molosów nie jest znane. Prawdopodobnie przybyły z Azji (Asyria lub Tybet) i zostały sprowadzone do Europy przez starożytnych Rzymian, a następnie rozprzestrzeniły się po kontynencie. Zyskały dużą popularność jako psy bojowe, myśliwskie i stróżujące. 
W "Historia animalium" Arystoteles określił molosy jako rasę (ang. "Molossian breed of dogs"), która w pogoni nie różni się zasadniczo od innych, ale w roli psów pasterskich jest lepsza z powodu rozmiarów i odwagi, z jaką te psy odpierają ataki dzikich zwierząt.
Molosy wykorzystywano w bitwach i do psich walk. Z czasem wyselekcjonowano rasy psów mniejszych oraz łagodniejszych, użytkowanych do pilnowania stad zwierząt hodowlanych, a także w ratownictwie górskim i wodnym.
Molosy w klasyfikacji FCI.
W klasyfikacji FCI psy molosowate zaliczono do grupy II, w sekcji "Molossoid breeds" – molosy, oraz w sekcji małych psów molosowatych ("small molossian type dogs"). 
Sekcja molosów została podzielona na dwa typy:
Rasy zaliczone do sekcji małych psów molosowatych:

</doc>
<doc id="754157" url="https://pl.wikipedia.org/wiki?curid=754157" title="DAR">
DAR



</doc>
<doc id="754158" url="https://pl.wikipedia.org/wiki?curid=754158" title="Przejście graniczne Miłów-Elsenhuttenstadt">
Przejście graniczne Miłów-Elsenhuttenstadt



</doc>
<doc id="754159" url="https://pl.wikipedia.org/wiki?curid=754159" title="Barnsley F.C.">
Barnsley F.C.

Barnsley Football Club, angielski klub piłkarski z Barnsley, South Yorkshire, występujący w League One.
Klub został założony w 1887 roku pod nazwą Barnsley St. Peter's. Przydomki tego klubu to "The Tykes" oraz "The Reds" (Czerwoni). Barwami klubu są kolory biały i czerwony. Zespół występuje na stadionie Oakwell od 1888 roku.
Historia.
"The Tykes" spędzili w drugiej lidze angielskiej więcej sezonów, niż jakikolwiek inny klub w historii tych rozgrywek. Jest to pierwsza drużyna, która osiągnęła 1000 zwycięstw w angielskiej drugiej klasie rozgrywkowej. Jednym z najlepszych piłkarzy występujących w drużynie Barnsley był Tommy Taylor. W 1953 roku został wykupiony przez Manchester United za rekordową kwotę 29 999£. Był to wówczas najdroższy transfer w historii piłki nożnej.
Barnsley F.C. został założony w 1887 roku przez duchownego Tiverton'a Preedy'ego. Od 1890 roku klub występował w Sheffield and District League, a następnie w Midland League od 1895 roku. Do Football League dołączył w 1898 roku i przez pierwsze dziesięć lat walczył w drugiej lidze, częściowe ze względu na trwające problemy finansowe. W 1910 roku klub dotarł do finału Pucharu Anglii, w którym przegrał z Newcastle United po powtórzonym meczu. Dwa lata później udało im się sięgnąć po to trofeum pokonując w powtórzonym meczu West Brom 1:0. Było to pierwsze klubowe trofeum.
W początkowych latach istnienia klub był kilkukrotnie bliski awansu do pierwszej ligi. W 1922 roku do awansu zabrakło im jednej bramki. Od lat trzydziestych do pięćdziesiątych drużyna Barnsley balansowała pomiędzy drugą a trzecią ligą. W latach sześćdziesiątych i siedemdziesiątych przeważnie grała w trzeciej i czwartej lidze nie będąc w stanie przebić się z powrotem do dwóch najwyższych poziomów angielskiego futbolu. Na początku lat osiemdziesiątych klubowi udało się awansować do Second Division, gdzie ugruntowali tam swoją pozycję.
Pod koniec sezonu 1996/97 drużyna Barnsley awansowała do Premier League po raz pierwszy w historii. Jednak w kolejnym sezonie zostali zdegradowani do drugiej ligi. The Tykes są jednym z niewielu zespołów, które ukończyły tylko jeden sezon w najwyższej klasie rozgrywkowej (pozostałe to: Glossop, Leyton Orient, Northampton Town i Carlisle United w czasach istnienia First Division oraz Swindon Town w erze Premier League).
W sezonie 2007/08 Barnsley F.C. dotarło do półfinału Pucharu Anglii, pokonując w kolejnych etapach rozgrywek gigantów Premier League m.in. Liverpool 2:1 oraz Chelsea 1:0. W półfinale the Tykes przegrali z Cardiff City 1:0 na stadionie Wembley.
Stadion.
Stadion Oakwell jest położony w mieście Barnsley, South Yorkshire. Został oddany do użytku w 1887 roku. Od tego czasu swoje mecze na tym stadionie rozgrywa drużyna Barnsley F.C.. Jego pojemność wynosi 23 009 miejsc. Rekordową frekwencje wynoszącą 40 255 osób odnotowano w 1936 roku podczas meczu pomiędzy Barnsley F.C., a Stoke City F.C. Choć nazwa Oakwell zazwyczaj odnosi się do głównego stadionu, kryją się pod nią również przynależące do stadionu boiska treningowe oraz mniejszy stadion, który może pomieścić 2200 widzów.
Stroje.
Stroje domowe.
Przez większość swojej historii drużyna Barnsley rozgrywa swoje mecze domowe w czerwonych koszulkach i białych spodenkach. Jedynym wyjątkiem był okres od 1887 do 1901 roku, w którym na początku pierwszy komplet koszulek był koloru niebieskiego z bordowymi rękawami, następnie około roku 1890 koszulki były w brązowo-białe pasy. W 1898 roku pasy na koszulkach były biało-niebieskie. Pierwszy raz swoje tradycyjne czerwone koszulki drużyna ubrała w 1901 roku.
Stroje wyjazdowe.
Różnią się z sezonu na sezon, jednak najczęściej drugi komplet strojów jest koloru białego.

</doc>
<doc id="754161" url="https://pl.wikipedia.org/wiki?curid=754161" title="Park Kościuszki">
Park Kościuszki



</doc>
<doc id="754162" url="https://pl.wikipedia.org/wiki?curid=754162" title="Barnsley FC">
Barnsley FC



</doc>
<doc id="754163" url="https://pl.wikipedia.org/wiki?curid=754163" title="Cardiff City FC">
Cardiff City FC



</doc>
<doc id="754164" url="https://pl.wikipedia.org/wiki?curid=754164" title="Cardiff City">
Cardiff City



</doc>
<doc id="754165" url="https://pl.wikipedia.org/wiki?curid=754165" title="Coventry City Football Club">
Coventry City Football Club



</doc>
<doc id="754170" url="https://pl.wikipedia.org/wiki?curid=754170" title="Coventry City FC">
Coventry City FC



</doc>
<doc id="754171" url="https://pl.wikipedia.org/wiki?curid=754171" title="APS Zákynthos">
APS Zákynthos

APS Zákynthos (Zakynthos F.C.) – grecki klub piłkarski z siedzibą w Zakintos. Klub został oficjalnie założony w 1969 roku po fuzji dwóch innych lokalnych klubów z których jeden powstał w roku 1961.
Obecnie klub występuje w rozgrywkach Gamma Ethniki.

</doc>
<doc id="754172" url="https://pl.wikipedia.org/wiki?curid=754172" title="Crystal Palace FC">
Crystal Palace FC



</doc>
<doc id="754174" url="https://pl.wikipedia.org/wiki?curid=754174" title="Mastif">
Mastif

Mastif, mastyf () – nazwa stosowana dla kilku ras psa z grupy molosów w typie doga, charakteryzujących się masywną budową ciała (szeroka klatka piersiowa, mocne kończyny, duża głowa z krótkim, szerokim pyskiem). Według słownikowej definicji nazwy "mastif" psy te charakteryzują się płową sierścią, ale umaszczenie współczesnych mastifów bywa też inne.
Klasyfikacja.
W klasyfikacji FCI mastify zostały zaliczone do grupy II, sekcja 2.1 – Molosy typu mastifa ("Mastiff type"), do której należą:
U molosów w typie górskim nie występuje charakterystyczna dla dogów krótka i gładka sierść. Pomimo tego niektóre rasy molosów o dłuższym włosie nazwane zostały mastifami. W klasyfikacji FCI zaliczono je również do grupy II, ale w odrębnej sekcji 2.2 – Molosy w typie górskim ("Mountain type"), do której należą:
Przykładowe rasy mastifów, niezarejestrowane przez FCI lub wymarłe:
W wyniku skrzyżowania mastifa z buldogiem powstały bulmastify.
Zgodnie z klasyfikacją amerykańską, mastify należą do grupy psów pracujących.
Konotacje w kulturze.
Mastifem był Saba z powieści "W pustyni i w puszczy" autorstwa Henryka Sienkiewicza.

</doc>
<doc id="754175" url="https://pl.wikipedia.org/wiki?curid=754175" title="Crystal Palace Football Club">
Crystal Palace Football Club



</doc>
<doc id="754176" url="https://pl.wikipedia.org/wiki?curid=754176" title="Derby County FC">
Derby County FC



</doc>
<doc id="754177" url="https://pl.wikipedia.org/wiki?curid=754177" title="Hull City F.C.">
Hull City F.C.



</doc>
<doc id="754178" url="https://pl.wikipedia.org/wiki?curid=754178" title="Hull City FC">
Hull City FC



</doc>
<doc id="754179" url="https://pl.wikipedia.org/wiki?curid=754179" title="Hull City">
Hull City



</doc>
<doc id="754180" url="https://pl.wikipedia.org/wiki?curid=754180" title="Ipswich Town">
Ipswich Town



</doc>
<doc id="754181" url="https://pl.wikipedia.org/wiki?curid=754181" title="Ipswich Town Football Club">
Ipswich Town Football Club



</doc>
<doc id="754182" url="https://pl.wikipedia.org/wiki?curid=754182" title="BIG STAR Tychy">
BIG STAR Tychy



</doc>
<doc id="754183" url="https://pl.wikipedia.org/wiki?curid=754183" title="Rynarzewo">
Rynarzewo



</doc>
<doc id="754184" url="https://pl.wikipedia.org/wiki?curid=754184" title="C/1882 R1">
C/1882 R1

C/1882 R1 lub Wielka Kometa Wrześniowa z roku 1882 – kometa długookresowa, która widoczna była gołym okiem we wrześniu 1882. Kometa ta należy do grupy Kreutza.
Odkrycie i obserwacje komety.
Pierwsze doniesienia o widzeniu komety datowane są na 1 września 1882, kiedy to dostrzeżono ją na porannym niebie na Przylądku Dobrej Nadziei oraz w Zatoce Gwinejskiej. W następnych dniach wielu ludzi z południowej półkuli obserwowało tę kometę. Jednakże oficjalną datą jej odkrycia jest 7 września 1882 roku, gdyż wtedy dostrzeżona została po raz pierwszy przez astronoma Williama Henry’ego Finlaya z Królewskiego Obserwatorium Astronomicznego w Kapsztadzie. Opisał on tę kometę jako ciało o jasności względnej 3m. W kolejnych dniach kometa znacząco zwiększała swoją jasność.
Przypuszcza się, że obiekt ten powstał po rozpadzie Wielkiej Komety z roku 1106 (X/1106 C1).
Przejście przez peryhelium.
Obliczenia astronomów wskazywały, iż kometa C/1882 R1 należy do grupy komet muskających Słońce, a więc przechodzących w swym biegu orbitalnym tuż nad powierzchnią Słońca.
17 września kometa osiągnęła swe peryhelium i równocześnie największą jasność (-17m). Była tak jasna, że można ją było bez trudu dostrzec w dzień obok Słońca. Niedługo potem Wielka Kometa Wrześniowa znalazła się z punktu widzenia obserwatorów ziemskich przed tarczą słoneczną (tranzyt) i nie można jej było obserwować.
Zjawiska po przejściu przez peryhelium.
Po przejściu przez punkt przysłoneczny kometa traciła stopniowo na jasności, pozostawała jednak jednym z najjaśniejszych obiektów nieba. Pod koniec września astronomowie dostrzegli, że jej jądro zaczyna się wydłużać. Na początku października stało się jasne, że doszło do jego rozpadu na kilka części, które oddalały się z wolna od siebie.
W połowie października wytworzył się tzw. antywarkocz, a więc warkocz kometarny skierowany ku Słońcu. Jest to jednak zjawisko pozorne, wynikające ze specyficznego ustawienia obserwatora w stosunku do komety.
Aktywność komety stopniowo spadała; ostatnia obserwacja za pomocą instrumentów optycznych miała miejsce 1 czerwca 1883 roku.
Orbita komety.
Dziś trudno jest mówić jednoznacznie o orbicie C/1882 R1, gdyż są to już zasadniczo cztery (jeśli nie więcej) samodzielne komety powstałe w wyniku rozpadu jądra Wielkiej Komety Wrześniowej. W tabeli podane są dane o orbicie składnika C/1882 R1-A. Pozostałe części komety, a więc C/1882 R1-B, C/1882 R1-C oraz C/1882 R1-D, cechują się już całkiem innymi parametrami orbit, a co za tym idzie różnymi okresami obiegu wokół Słońca.
Składnik A Wielkiej Komety Wrześniowej porusza się po orbicie w kształcie bardzo wydłużonej elipsy o mimośrodzie 0,999. Peryhelium znajduje się w odległości 0,0077 j.a. od Słońca, aphelium zaś 153,45 j.a. od niego. Okres obiegu tego składnika wokół Słońca wynosi 669 lat, nachylenie do ekliptyki to ok. 142˚.

</doc>
<doc id="754186" url="https://pl.wikipedia.org/wiki?curid=754186" title="Al-Ubajjid">
Al-Ubajjid

Al-Ubajjid (arab. الأبيض, "Al-‛Ubayyiḑ") – miasto w środkowym Sudanie, stolica stanu Kordofan Północny, liczy ok. 229,5 tys. mieszkańców (stan z roku 1993).
Transport.
Al-Ubajjid jest ważnym węzłem komunikacyjnym - krzyżują się trasy karawan. Przez miasto przebiega również szlak pielgrzymów wiodący z Nigerii do Mekki. Obecnie znajduje się tu również lotnisko międzynarodowe i rafineria ropy naftowej.
Miasto jest stacją końcową linii kolejowej kolei sudańskich Chartum-Kusti-Al-Ubajjid.

</doc>
<doc id="754189" url="https://pl.wikipedia.org/wiki?curid=754189" title="Karl August von Hardenberg">
Karl August von Hardenberg

Karl August baron von Hardenberg (ur. 31 maja 1750, zm. 26 listopada 1822) – reformator, polityk i książę pruski.
Życiorys.
Reformator, polityk i minister, który odegrał największą rolę wśród reformatorów Prus zagrożonych wówczas zniknięciem z mapy Europy. W 1795 doprowadził do zawarcia pokoju z Francją, co umożliwiło Prusom dokonanie III rozbioru Polski. W 1807 na żądanie Napoleona podał się do dymisji. Przeprowadził reformę państwa w duchu społecznego i gospodarczego liberalizmu. Uporządkował finanse, co umożliwiło Prusom spłacenie kontrybucji nałożonej przez Francję. Inicjator nowej organizacji archiwów, których najważniejszymi funkcjami miało być gromadzenie i udostępnianie materiałów źródłowych dla celów naukowych. Przeprowadził uwłaszczenie chłopów i sekularyzację dóbr kościelnych. Zniósł cechy oraz nadał prawa Żydom ustawą emancypacyjną z 11 marca 1812 r. Reprezentował Prusy na kongresach w Akwizgranie, Opawie i Weronie. Na kongresie wiedeńskim w latach 1814–1815, zwołanym w celu dokonania zmian terytorialnych i ustrojowych po Wielkiej Rewolucji Francuskiej i wojnach napoleońskich, decydujący głos mieli przedstawiciele pięciu mocarstw, jednym z tych przedstawicieli był Hardenberg.
W 1785 został kawalerem Orderu Orła Białego i Orderu Świętego Stanisława.

</doc>
<doc id="754190" url="https://pl.wikipedia.org/wiki?curid=754190" title="Queens Park Rangers">
Queens Park Rangers



</doc>
<doc id="754191" url="https://pl.wikipedia.org/wiki?curid=754191" title="Buckinghamshire">
Buckinghamshire

Buckinghamshire – hrabstwo ceremonialne i historyczne w środkowej Anglii, w regionie South East England, położone na północny zachód od Londynu, obejmujące dwie jednostki administracyjne typu "unitary authority" – Buckinghamshire oraz Milton Keynes. Do 2020 roku Buckinghamshire pełniło funkcję administracyjną jako hrabstwo niemetropolitalne, z ośrodkiem administracyjnym w Aylesbury. Historyczną stolicą hrabstwa było Buckingham.
Powierzchnia hrabstwa wynosi 1874 km², a liczba mieszkańców – 754 100 mieszkańców (2011). Największym miastem jest Milton Keynes, powstałe jako jedno z tzw. „nowych miast” ("new town") w latach 60. XX wieku. Innymi większymi miastami na terenie hrabstwa są High Wycombe, Aylesbury, Bletchley, Amersham oraz Chesham.
Przez Buckinghamshire przebiega pasmo wzgórz Chiltern Hills, uznane za obszar o wybitnym pięknie naturalnym ("Area of Outstanding Natural Beauty").
Na terenie hrabstwa leży posiadłość Bletchley Park, która podczas II wojny światowej była siedzibą brytyjskich kryptologów, pracujących dla Rządowej Szkoły Kodów i Szyfrów.
Na północy Buckinghamshire graniczy z hrabstwem Northamptonshire, na północnym wschodzie z Bedfordshire, na wschodzie z Hertfordshire, na południowym wschodzie z Wielkim Londynem, na południu z Berkshire a na zachodzie z Oxfordshire.
Podział administracyjny.
Obecny.
Hrabstwo ceremonialne obejmuje dwie jednostki administracyjne typu "unitary authority":
Do 2020 roku.
Do kwietnia 2020 roku Buckinghamshire było hrabstwem niemetropolitalnym, w skład którego wchodziły cztery dystrykty. Jako hrabstwo ceremonialne Buckinghamshire obejmowało dodatkowo jedną jednostkę "unitary authority":

</doc>
<doc id="754192" url="https://pl.wikipedia.org/wiki?curid=754192" title="Al-Ubayyid">
Al-Ubayyid



</doc>
<doc id="754193" url="https://pl.wikipedia.org/wiki?curid=754193" title="Leicester City">
Leicester City



</doc>
<doc id="754194" url="https://pl.wikipedia.org/wiki?curid=754194" title="El Obeid">
El Obeid



</doc>
<doc id="754198" url="https://pl.wikipedia.org/wiki?curid=754198" title="Kościół Narodzenia Pańskiego i św. Bartłomieja Apostoła w Krakowie">
Kościół Narodzenia Pańskiego i św. Bartłomieja Apostoła w Krakowie

Kościół Narodzenia Pańskiego i św. Bartłomieja Apostoła – zabytkowy modrzewiowy kościół rzymskokatolicki znajdujący się w Krakowie, w dzielnicy XVIII Nowej Hucie przy ul. Klasztornej 4, w Mogile. 
Do 1851 roku był to mogilski kościół parafialny. Nadzór klerycki sprawują cystersi. 
Historia.
"Jan, biskup skutaryjski (Scodrinensis) i wikariusz dyecezyi krak., zawiadamia, że poświęcił kościół przy bramie klasztoru w Mogile pod wezwaniem ś. Bartłomieja wraz z ołtarzem i cmentarzem, tudzież nadał liczne odpusty odwiedzającym kościół" – tyle wiadomo ze znajdującego się w klasztornym archiwum dokumentu datowanego na 2 listopada 1347 roku. Pierwsza wzmianka o kościele pojawia się w dokumentach w 1329 roku. Zbudowali go cystersi dla miejscowej ludności, nad którą sprawowali opiekę duszpasterską. 
Parafia zawdzięcza wiele rodowi Odrowążów. Krakowski biskup Iwo Odrowąż był fundatorem klasztoru i sprowadził Cystersów do Mogiły. Biskup Jan Prandota herbu Odrowąż, dokumentem z 14 maja 1266 roku, wydanym w Krakowie, oddał klasztorowi w Mogile parafię kościoła św. Bartłomieja wraz z jego uposażeniem i nadał dziesięciny dla klasztoru. 
W 1434 roku kardynał Zbigniew Oleśnicki nadał 40 dni odpustu wiernym odwiedzającym kościół św. Bartłomieja i kościół klasztorny w Mogile. Dokumentem z 12 maja 1442 roku zezwolił zakonnikom mogilskim udzielać sakramentów chrztu i małżeństwa w kościele parafialnym św. Bartłomieja w Mogile.
W roku 1466 – być może po pożarze – kościół został wzniesiony na nowo. Na polecenie opata Piotra Hiszberga z Biecza budowę prowadził królewski cieśla i snycerz Maciej Mączka. Przypomina o tym dedykacja, wyrzeźbiona w dębowym, bogato zdobionym dekoracją roślinną, ostrołukowym, gotyckim portalu kościoła: "[SUB] ANNO. DOMINI. MCCCC. LXVI. AD HON [OREM DEI ET] REGINE. COELORUM. MTHIAS. MANCZKA. F.". Kościół był jednonawowy, przykryty gontem od dachu aż po podmurówkę. Uroczystej konsekracji dokonał biskup Jan Rzeszowski w 1475 roku. 
Około 1740 roku dokonano gruntownej przebudowy i modernizacji kościoła. Istniejący gotycki układ przestrzenno-konstrukcyjny nie został jednak naruszony. Pozostały ostrołukowe arkady profilowane, wsparte na fazowanych, a częściowo profilowanych słupach, które dzielą wnętrze na nawę główną i nawy boczne kościoła. Bryle kościoła nadano modny kształt krzyża łacińskiego. Dobudowano kaplice boczne i uzyskano rzut zbliżony do transeptu. Dobudowana została piętrowa zakrystia. Usunięto gont z dolnej części, pokrywając ją deskowaniem. W 1839 roku dobudowano dwa przedsionki – boczny i główny.
Kościół ten to jeden z najcenniejszych zabytków architektury drewnianej w Polsce.
Wygląd i wnętrze.
Najstarszy kościół drewniany w Polsce o trzech nawach w układzie halowym. Ten układ przestrzenny stanowi wielką rzadkość wśród drewnianych kościołów gotyckich. Jest kościołem orientowanym, prezbiterium zamknięte wielobocznie. W południowej nawie bocznej zachowały się ostrołukowe odrzwia gotyckie bogato dekorowane motywami roślinnymi, z herbem Odrowąż, datą wykonania 1466 oraz sygnaturą i podpisem twórcy, którym był Maciej Mączka.
Polichromia zdobiąca wnętrze pochodzi z 1766 roku, jest rokokowa, z elementami dekoracji architektonicznej, medalionami z portretami biskupów (np. Iwo Odrowąż, Jan Prandota, Zbigniew Oleśnicki), świętych i uczonych związanych z Mogiłą oraz herbami Odrowąż, Radwan czy Abdank. Na suficie przedstawiono św. Bernarda klęczącego przed Matką Boską. W prawej kaplicy sufit zdobi polichromia obrazująca wstąpienie do nieba św. Bartłomieja. Towarzyszący mu aniołowie mają w rękach zakrwawione noże, co ma symbolizować uwolnienie go ‘do nieba’ przez oprawców którzy obdarli go ze skóry.
Ołtarz główny z obrazem św. Bartłomieja, namalowanym przez ks. Józefa Kaczmarczyka w latach 20. XX wieku, uzupełnia malowidło iluzjonistyczne z 1770 roku przedstawiające postacie św. Piotra i Pawła. Wcześniejszy obraz św. Bartłomieja z ołtarza głównego jest przechowywany w archiwum muzeum diecezjalnego, bowiem realistyczna scena męczeństwa świętego okazała się zbyt krwawa dla wiernych. W bocznych rokokowych ołtarzach uwagę zwraca obraz św. Izydora w stroju polskim oraz Matka Boska z Dzieciątkiem na półksiężycu. 
W kaplicy południowej znajduje się barokowy ołtarz Matki Bożej oraz rokokowy ołtarz Matki Bożej Różańcowej, z obrazem św. Anny Samotrzeciej, zaś w kaplicy północnej również barokowy ołtarz z obrazem Matki Bożej Bolesnej (kopia z 70. lat XX w.) oraz rokokowy ołtarz św. Izydora – rolnika.
Całości wyposażenia dopełnia rokokowa ambona i drewniana chrzcielnica (z drewnianą, imitującą kamień podstawą pochodzącą z jednej z kolumn kościoła) prawdopodobnie z XVI wieku.
Kościół otoczony jest drewnianym ogrodzeniem, trójbramna dzwonnica pochodzi z 1752 r. Od roku 1347 wokół kościoła istniał przykościelny cmentarz, czynny do 1836 roku. Wtedy założono poza zabudowaniami wsi nowy Cmentarz Mogilski.
Kościół jest jednym z obiektów Trasy Krakowskiej Otwartego Szlaku Architektury Drewnianej.
W sierpniu 2017 roku przeprowadzono fumigacje obiektu, sfinansowaną w 75% przez Społeczny Komitet Odnowy Zabytków Krakowa. W drewnianych elementach świątyni żerowały owady - szkodniki m.in. chrząszcze: spuszczel pospolity i kołatek domowy. Konserwatorska interwencja polegała na szczelnym przykryciu obiektu folią i wpuszczeniu do środka gazu.

</doc>
<doc id="754206" url="https://pl.wikipedia.org/wiki?curid=754206" title="Cambridgeshire">
Cambridgeshire

Cambridgeshire – hrabstwo administracyjne (niemetropolitalne), ceremonialne i historyczne we wschodniej Anglii, w regionie East of England, położone na zachodnim skraju Anglii Wschodniej.
Hrabstwo administracyjne zajmuje powierzchnię 3046 km², a zamieszkane jest przez 621 200 mieszkańców (2011). Hrabstwo administracyjne, obejmujące dodatkowo jednostkę administracyjną "unitary authority" Peterborough, liczy 3389 km² powierzchni i 804 800 mieszkańców (2011). Ośrodkiem administracyjnym i największym miastem hrabstwa administracyjnego jest Cambridge, natomiast największym miastem hrabstwa ceremonialnego jest Peterborough. Trzy miasta posiadają status "city" – Cambridge, Peterborough oraz Ely. Innymi większymi miastami na terenie hrabstwa są Wisbech, St Neots, Huntingdon, March oraz St Ives.
Północną część hrabstwa zajmuje rozległa, częściowo depresyjna nizina The Fens, dawniej pokryta mokradłami, a obecnie osuszona. Na jej terenie znajduje się kilka niskich wzniesień, m.in. Isle of Ely. Główne rzeki przepływające przez hrabstwo to Great Ouse i Nene. Hrabstwo ma w przeważającej części charakter wiejski, a istotną rolę w jego gospodarce odgrywa rolnictwo.
Na północy Cambridgeshire graniczy z hrabstwem Lincolnshire, na północnym wschodzie z Norfolk, na wschodzie z Suffolk, na południowym wschodzie z Essex, na południowym zachodzie z Hertfordshire, na zachodzie z Bedfordshire, a na północnym zachodzie z Northamptonshire.
Podział administracyjny.
W skład hrabstwa wchodzi pięć dystryktów. Jako hrabstwo ceremonialne Cambridgeshire obejmuje dodatkowo jedną jednostkę administracyjną typu "unitary authority".

</doc>
<doc id="754207" url="https://pl.wikipedia.org/wiki?curid=754207" title="Maurice Janin">
Maurice Janin

Pierre-Thiébaut-Charles-Maurice Janin (ur. 19 października 1862 w Paryżu, zm. 28 kwietnia 1946 w Saint-Sébastien (Isère)) – francuski wojskowy, generał.
Absolwent Akademii Wojskowej Saint-Cyr i rosyjskiej szkoły wojskowej w Moskwie
W latach 1916–1917 attaché Francji w Rosji. Po rewolucji październikowej został w 1918 r. powołany na dowódcę sił interwencyjnych na Syberii. Podlegał mu też Korpus Czechosłowacki i polska 5 Dywizja Strzelców Syberyjskich. Starał się godzić często sprzeczne interesy białych Rosjan, wojsk interwencyjnych oraz formacji narodowych, ale nie był w stanie powstrzymać ofensywy bolszewików. Powrócił do Francji w 1920.
W 1921 odznaczony polskim Krzyżem Walecznych (dwukrotnie).

</doc>
<doc id="754208" url="https://pl.wikipedia.org/wiki?curid=754208" title="Bartoszewice (województwo kujawsko-pomorskie)">
Bartoszewice (województwo kujawsko-pomorskie)

Bartoszewice – kolonia w Polsce położona w województwie kujawsko-pomorskim, w powiecie wąbrzeskim, w gminie Płużnica. 
W latach 1975–1998 miejscowość należała administracyjnie do województwa toruńskiego. Wieś należy do sołectwa Czaple.
Zabytki.
Według rejestru zabytków NID na listę zabytków wpisany jest zespół dworski i folwarczny, XIX-XX w., nr rej.: A/702/1-7 z 21.04.1998:

</doc>
<doc id="754209" url="https://pl.wikipedia.org/wiki?curid=754209" title="Wakefield">
Wakefield

Wakefield – miasto w północnej Anglii (Wielka Brytania), w hrabstwie metropolitalnym West Yorkshire, w dystrykcie Wakefield. Miasto położone nad rzeką Calder. W 2001 roku miasto liczyło 76 886 mieszkańców.
Transport.
Miasto posiada dwie stacje kolejowe zlokalizowane w centrum, Wakefield Westgate (pociągi do Leeds, Doncaster, Sheffield i stacja na East Coast Main Line, gdzie stacją końcową jest King’s Cross Station w Londynie) i Wakefield Kirkgate (pociągi do Barnsley, Meadowhall, Sheffield, Normanton, Pontefract, Knottingley, Leeds i Castleford). Stacja Wakefield Westgate utrzymywana jest przez przedsiębiorstwo East Coast, która świadczy usługi na linii z Leeds do Londynu, oraz odpowiada za bezpieczeństwo na parkingu, kasy biletowe i sklepy. Natomiast stacja Wakefield Kirkgate w przeciwieństwie do Wakefield Westgate nie posiada kas biletowych i automatów biletowych. Stacja Kirkgate jest obsługiwana przez Northern Rail. Drugie połączenie do Londynu oferowane jest przez East Midlands Trains, gdzie pociągi kursują przez Leicester i St Pancras, oraz wkrótce będą dojeżdżać do międzynarodowej stacji.
Następujące sukcesy FreeCityBus w Leeds i FreeTownBus w Huddersfield, wpłynęły na rozpoczęcie 6 miesięcznej próby darmowej komunikacji w Wakefield. Projekt FreeCityBus rozpoczęto 23 kwietnia 2007. Trasa łączy kluczowe miejsca w mieście. Obejmuje m.in. dworzec autobusowy, dworce kolejowe, galerię handlową i obszary handlowe. Autobusy jeżdżą w odstępach 10 minutowych, pomiędzy 7:30 i 19:00, od poniedziałku do piątku i od 8:30 do 17:00 w soboty. Pierwszego dnia z usługi skorzystało około 450 pasażerów.
Kultura.
Sport.
Miasto Wakefield znane jest z ligowego klubu rugby Wakefield Trinity Wildcats. Klub utworzony w 1873, ma zmienną historię, z okresem chwały przypadającym na lata 60. XX wieku. Wtedy to Neil Fox, Derek 'Rocky' Turner, Keith Holliday i Harold Poynton pod kierunkiem trenera Ken Traill grali w elitarnej Super Lidze.
Klub Wildcats, Wakefield's był najlepszy w sezonie 2004, kiedy jego zawodnicy zdobyli playoffs Super Ligi pokonując Hull F.C i nieznacznie przegrywając z Wigan Warriors.
Wakefield RFC był miejskim związkowym klubem rugby od 1901 do 2004, wtedy to klub zaprzestał grać po degradacji i niedostatecznym finansowaniu.
Wakefield F.C. jest zespołem piłkarskim grającym w Unibond League First Division, przeniesionym z miejscowości Emley w 2001. Piłkarze rozgrywali mecze w Belle Vue, na terenie przyległym Trinity, aż do końca sezonu 2005/2006. Następnie przenieśli się do College Grove, gdzie rozpoczęli sezon 2006/2007.
Frickley Athletic F.C. jest klubem piłkarskim prowadzonym w dzielnicy Wakefield. Klub rozgrywa mecze w UniBond Premier Division. 
Krykiet i amatorska liga rugby jest uprawiana w wielu wioskach wokół miasta.
Jedną z innych godnych uwagi drużyn był zespół hokejowy Wakefield Warriors, który podczas krótkiego czasu istnienia był udekorowany w brytyjskich i europejskich mistrzostwach.
Ostatnimi czasy dwaj pływaccy seniorzy, (Ian Perrell i Rachel Jack), mieszkający na obszarze Wakefield osiągają sukcesy. 
Wakefield Harriers A.C. jest klubem atletycznym zlokalizowanym przy Thornes Park Athletics Stadium i jest domem dla międzynarodowych atletów m.in. Emily Freeman i Charlene Thomas.
Wakefield Polonia VC – drużyna siatkówki występująca obecnie w West Yorkshire League. Drużynę założyli i prowadzą mieszkający w Wakefield Polacy.
Media.
Wakefield ma własne gazety – the Wakefield Express, the Wakefield Guardian i stację radiową Ridings FM. Tutaj ukazują się także liczne darmowe czasopisma m.in. Excelle, Solo i The Wakefield Review.
Film „This Sporting Life (1963)” rozgrywa się w Wakefield. Przedstawia ciężkie realia w kopalniach i ligi Rugby. Reżyserem filmu jest Lindsay Anderson, scenariusz napisał David Storey, a główną rolę gra Richard Harris. Wiele obrazów centrum miasta jest bardzo różnych od dzisiejszego Wakefield. Aktualnie film jest jakby reliktem ukazującym odmienny Wakefield. Jednak należy pamiętać, że „This Sporting Life” nie mówi głównie o mieście Wakefield, w przeciwieństwie do takich filmów jak "Kes" który związany jest z Barnsley, "The Full Monty" w Sheffield lub "Rita, Sue and Bob Too" którego akcja dzieje się w Bradford.
W czerwcu 2005 Wakefield był miejscem programu telewizyjnego Most Haunted. Program tworzony był w trakcie przesilenie letniego w różnych lokalizacjach wokół miasta m.in. Wakefield Opera House. Podczas programu próbowano nawiązać kontakt z duchem James Ellison, dawnym członkiem rady miasta.

</doc>
<doc id="754210" url="https://pl.wikipedia.org/wiki?curid=754210" title="Bartoszewice">
Bartoszewice

3 miejscowości w Polsce:

</doc>
<doc id="754212" url="https://pl.wikipedia.org/wiki?curid=754212" title="Hotel Monopol w Katowicach">
Hotel Monopol w Katowicach

Hotel Monopol – zabytkowy hotel mieszczący się w Katowicach przy zbiegu ulicy Dworcowej i Dyrekcyjnej.
Historia.
Początki hotelu sięgają XIX wieku, kiedy w tym miejscu działała kawiarnia „Cafe Central”. Hotel został otwarty w 1902 roku. Jego pierwszym właścicielem był Arnold Lustig. Autorem projektu jest prawdopodobnie Ludwik Goldstein. Hotel Monopol od samego początku był hotelem wysokiej klasy. Na wystawie hoteli w 1904 roku dostał medal. Hotel miał wtedy około 100 pokoi. Lata największej świetności miał w latach międzywojennych. W latach 30. XX wieku za jednoosobowy pokój płaciło się od pięciu do dwunastu złotych, natomiast za dwu pokojowy – od dziewięciu do osiemnastu (dla porównania: bułka kosztowała 2-5 gr., półbuty męskie: 8-12 zł). W budynku od strony ulicy Dworcowej na parterze znajdował się fryzjer, kawiarnia oraz recepcja, natomiast na rogu Dworcowej i Dyrekcyjnej znajdowało się biuro podróży Orbis. Przy ulicy Dyrekcyjnej w budynku mieściły się również restauracja i loteria „Kaftal”. Hotel Monopol znajdował się naprzeciwko dworca PKP, dzięki czemu obsługiwał wiele osób z zagranicy, bowiem dworzec w Katowicach przyjmował pociągi z Polski, jak i Niemiec, Czechosłowacji czy dzisiejszej Austrii. W hotelu gościło wiele osobistości, m.in.: Jan Kiepura podczas ślubu z Marthą Eggerth, Karol Szymanowski, Josephine Baker, Tadeusz Boy-Żeleński, Artur Rubinstein, Eugeniusz Bodo. W czasie II wojny światowej hotelem zarządzali Niemcy. Po wojnie w budynku mieściło się kilka instytucji, m.in.: Orbis, PKO czy katowicki oddział Polskiej Agencji Prasowej. W 1950 roku znajdujące się w budynku lokale gastronomiczne przemianowano na Gospody Spółdzielcze PPS, natomiast w końcu lat 70. zostały zamknięte. W pierwszych latach XXI wieku zabytkowy budynek został odrestaurowany. Pod koniec 2007 roku Hotelowi Monopol nadano kategorię „pięć gwiazdek”. Z nowym rokiem hotel oficjalnie będzie reklamował się jako hotel pięciogwiazdkowy. Od teraz rodzina Likusów posiada już cztery hotele posiadające pięć gwiazdek, oprócz Monopolu do tej kategorii jeszcze zalicza się Hotel Stary i Hotel Copernicus w Krakowie, a także Hotel Monopol we Wrocławiu. W ostatnich latach nocowały tu m.in.: zespół Deep Purple, reprezentacje Anglii, Portugalii, pod koniec marca 2011 roku w związku ze swoim koncertem w Centrum Kultury Katowice im. Krystyny Bochenek – Woody Allen, a w październiku, w związku z otwarciem centrum handlowego Silesia City Center – Paris Hilton.

</doc>
<doc id="754217" url="https://pl.wikipedia.org/wiki?curid=754217" title="Protectionist Party">
Protectionist Party



</doc>
<doc id="754220" url="https://pl.wikipedia.org/wiki?curid=754220" title="MS 1970">
MS 1970

MS 1970 – kompleks skoczni narciarskich ze sztucznym rozbiegiem, znajdujący się w słowackiej miejscowości Szczyrbskie Jezioro. W skład kompleksu wchodzą skocznia duża MS 1970 A oraz normalna MS 1970 B.
Najważniejszymi zawodami rozegranymi za tej skoczni były mistrzostwa świata w narciarstwie klasycznym, rozegrane w 1970 roku. Na skoczni dużej wygrał Garij Napałkow, który wyprzedził Jiříego Raškę i Stanisława Gąsienicę-Daniela. Na skoczni normalnej ponownie zwyciężył Napałkow, wyprzedzając Yukio Kasayę i Larsa Grini.
W 1999 roku rozegrano tutaj konkurs skoków narciarskich podczas zimowej uniwersjady. Na dużej skoczni wygrał wówczas reprezentant Białorusi, Siarhiej Babrou, ustanawiając przy tym nowy rekord skoczni. Na normalnej skoczni triumfował Łukasz Kruczek.
Miasto w swojej historii było kilkakrotnie organizatorem zawodów Pucharu Świata w skokach narciarskich (w latach 1980, 1982, 1985, 1987 i po raz ostatni w 1991 roku) oraz Pucharu Świata w Kombinacji Norweskiej (ostatni konkurs rozegrano w sezonie 1998/1999. W tej chwili jest często wykorzystywane w zawodach o charakterze lokalnym, czasami rozgrywane są tutaj mistrzostwa Słowacji. Skocznia K-120 jest obecnie nieczynna z powodu złego stanu technicznego, więc czynna pozostaje jedynie skocznia K-90. Trzykrotnie odbyły się na niej mistrzostwa świata juniorów: w 1990, 2000 oraz 2009.
Rekordziści skoczni dużej.
Opracowano na podstawie.
Rekordziści skoczni normalnej.
Opracowano na podstawie.

</doc>
<doc id="754223" url="https://pl.wikipedia.org/wiki?curid=754223" title="Lindenberg im Allgäu">
Lindenberg im Allgäu

Lindenberg im Allgäu, Lindenberg i. Allgäu – miasto w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Lindau (Bodensee). Drugie co do wielkości miasto w powiecie, leży w Allgäu (Westallgäu), około 15 km na północny wschód od Lindau (Bodensee), na trasie Niemieckiej Drogi Alpejskiej "Deutsche Alpenstraße".
Historia.
Pierwsze wzmianki o mieście pochodzą z XI w. W 857 klasztorowi św. Gawła zostały podarowane przez Patacha i Sigiberta dwa dobra szlacheckie w "Lintiberc". O kościele farnym Lindenberg wspomina po raz pierwszy w 1257 księga podatkowa diecezji Konstancja.
Lindenberg im Allgäu było częścią austriackiego państwa Bregencja-Hohenegg. Od czasu zawarcia traktatu pokojowego z Brna i Bratysławy w 1805 miejscowość należy do Bawarii.
Już w 1656 można było kupować na targach i w domach handlowych słomiane kapelusze z Lindenberg. Zorganizowaną produkcję i dystrybucję kapeluszy zapoczątkowano w 1755. Przemysł ten stracił na znaczeniu przez dziesięciolecie i dziś nie ma dużego znaczenia.
Obok tradycyjnych wytwórni sera w mieście działa przemysł samochodowy i lotniczy. Znajduje się tu też jedno z największych laboratoriów fotograficznych.
Polityka.
Rada miasta:
Współpraca.
Miejscowości partnerskie:
Infrastruktura.
Przez miasto przebiega droga krajowa B308, przy niej znajduje się jedna z fabryk firmy Liebherr. Produkuje się tu części lotnicze, które trafiają głównie do Airbusa.

</doc>
<doc id="754225" url="https://pl.wikipedia.org/wiki?curid=754225" title="Flamandzki Związek Narodowo-Solidarystyczny">
Flamandzki Związek Narodowo-Solidarystyczny

Flamandzki Związek Narodowo-Solidarystyczny (nid. Verbond der Diets Nationaal-Solidaristen), zwany też Verdinaso – flamandzkie nacjonalistyczne ugrupowanie polityczne w Belgii i Holandii działające od 1931 r.
Okres przedwojenny.
Verdinaso zostało założone 6 października 1931 r. w Gandawie. Jego twórcami byli Joris Van Severen, Jef François, Wies Moens i Emiel Thiers. W 1932 r. J. François i J. Van Severen zostali wybrani do belgijskiego parlamentu. W wyborach 24 maja 1936 r. Verdinaso wystawiło wspólną listę z innym flamandzkim ugrupowaniem nacjonalistycznym, Flamandzkim Związkiem Narodowym (Vlaams Nationaal Verbond), zdobywając 13% głosów (16 deputowanych). W 1937 r. powstało paramilitarne skrzydło partii pod nazwą DINASO Militanten Orde (jego członkowie nosili zielone koszule). Liczyło ono ok. 3 tys. członków, a na jego czele stał J. François. W kolejnych wyborach w 1939 r. Verdinaso zdobyło już 19% głosów, co dało 17 miejsc. Organem prasowym były gazety „Recht en Trouw” i „De Vlag” (za sprawy wydawnicze odpowiadał W. Moens).
Program.
Verdinaso głosiło hasło niepodległości etnicznie germańskiej Flandrii w unii z Holandią (idea tzw. Dietslandu), ale w 1937 r. J. Van Severen przedstawił koncepcję „Wielkich Niderlandów”, mającej obejmować – na wzór późnośredniowiecznego Księstwa Burgundii – Belgię, Holandię, Luksemburg oraz francuską Pikardię i Burgundię, co nie zyskało jednak aprobaty pozostałych członków kierownictwa partii. W sferze polityczno-społecznej występowano przeciwko demokracji parlamentarnej i liberalizmowi, natomiast opowiadano się za społeczeństwem zorganizowanym w sposób korporacyjny rządzonym przez belgijskiego króla. W sprawach społecznych Verdinaso opierało się na nauce Kościoła katolickiego. Partia miała też zdecydowany charakter antykomunistyczny. W jej programie występowały ponadto silne akcenty antysemickie.
II wojna światowa.
Po najeździe Niemiec na Belgię w maju 1940 r., J. Van Severen został zabity przez żołnierzy francuskich w Abbeville jako podejrzany o współpracę z nazistami. W rezultacie Verdinaso straciło rozmach organizacyjny pomimo zastąpienia go przez J. François. Część działaczy popierających silny reżim autorytarny i związanych z królem Leopoldem III zaangażowało się w ruchu oporu przeciw okupantom, pozostali prowadzili politykę kolaboracji z Niemcami. Ostatecznie 5 maja 1941 r. Verdinaso przyłączyło się do Flamandzkiego Związku Narodowego.

</doc>
<doc id="754226" url="https://pl.wikipedia.org/wiki?curid=754226" title="Goryń (województwo kujawsko-pomorskie)">
Goryń (województwo kujawsko-pomorskie)

Goryń – osada w Polsce położona w województwie kujawsko-pomorskim, w powiecie wąbrzeskim, w gminie Płużnica.
W latach 1975–1998 miejscowość należała administracyjnie do województwa toruńskiego.

</doc>
<doc id="754227" url="https://pl.wikipedia.org/wiki?curid=754227" title="Partia Protekcjonistyczna">
Partia Protekcjonistyczna

Partia Protekcjonistyczna ("Protectionist Party") – ugrupowanie polityczne istniejące w Australii od lat 80. XIX wieku do roku 1909. Jak sama nazwa wskazuje, jej kluczowym elementem programowym było poparcie dla protekcjonizmu w polityce handlowej. Matecznikiem partii była Wiktoria, cieszyła się także sporym poparciem na terenach wiejskich Nowej Południowej Walii. 
Dwoma najważniejszymi przywódcami Protekcjonistów byli dwaj pierwsi premierzy zjednoczonej Australii, Edmund Barton i Alfred Deakin. Gdy kwestia taryf celnych straciła pierwszoplanowe znaczenie w australijskiej polityce, w 1909 ugrupowanie połączyło się z Partią Wolnego Handlu, tworząc Związkową Partię Liberalną.

</doc>
<doc id="754233" url="https://pl.wikipedia.org/wiki?curid=754233" title="Szymon Boguszowicz">
Szymon Boguszowicz

Szymon Boguszowicz (orm. Բոգուշներ, ur. 1575 we Lwowie, zm. 25 maja 1648 tamże) – polski malarz ormiańskiego pochodzenia, autor obrazu "Bitwa pod Kłuszynem".
Życiorys.
Syn malarza Pawła Bogusza zwanego Boguszem Donoszowiczem i Katarzyny Axentowiczówny, związanych z cechem malarzy we Lwowie. Rodzina mieszkała w ormiańskiej dzielnicy miasta. Od 1604 roku w aktach miejskich zachowała się pierwsza wzmianka o Szymonie Boguszowiczu. Około 1605 roku przejął po śmierci ojca jego atelier. Żonaty z Elżbietą.
Szymon Boguszowicz malował dla wojewody sandomierskiego Jerzego Mniszcha na zamku w Samborze. W 1606 roku towarzyszył Marynie (córce Jerzego) do Moskwy, gdzie wraz z mężem, Dymitrem Samozwańcem I została koronowana na carycę Rosji. Nie wiadomo, kiedy Boguszowicz wrócił do Rzeczpospolitej po ich szybkim upadku. Wzmiankowany w latach 1604–1610 jako kupiec w Rosji. W 1610 roku Boguszowicz był obserwatorem bitwy pod Kłuszynem podczas wojny polsko-rosyjskiej (1609–1618) i towarzyszył hetmanowi Stanisławowi Żółkiewskiemu w wyprawie do Moskwy. Po 1613 roku malował dla niego obrazy na zamku w Żółkwi, w tym między innymi "Bitwę pod Kłuszynem". Zachował się jego testament z 1644 roku, w którym dokonał zapisu na rzecz kościoła ormiańskiego we Lwowie.
Szymon Boguszowicz malował portrety i obrazy na zamówienie polskich magnatów i władców. Jego styl malarski zawiera elementy zachodnio- i wschodnioeuropejskie. Charakterystyczne są wyraźne kontury i zazwyczaj ciemne tło. Boguszowicz jest jednym z najważniejszych malarzy XVII wieku na dzisiejszej Ukrainie.

</doc>
<doc id="754234" url="https://pl.wikipedia.org/wiki?curid=754234" title="Wysoka (Gdańsk)">
Wysoka (Gdańsk)

Wysoka (kaszb. "Wësokô" lub też "Witsztok", niem. "Wittstock") – historyczne osiedle w Gdańsku, w dzielnicy Osowa.
Wysoka została przyłączona w granice administracyjne miasta w 1973. Należy do okręgu historycznego Wyżyny.
Dzisiejsza dzielnica Osowa w zdecydowanej większości należy historycznie do Wysokiej, jednakże od czasu przyłączenia tych terenów w granice administracyjne miasta nazwą "Wysoka" zaczęto określać wyłącznie skrawek należący do Gdyni. W potocznym języku część Wysokiej należąca do Gdańska stała się "Osową".

</doc>
<doc id="754237" url="https://pl.wikipedia.org/wiki?curid=754237" title="Commonwealth Liberal Party">
Commonwealth Liberal Party



</doc>
<doc id="754239" url="https://pl.wikipedia.org/wiki?curid=754239" title="Związkowa Partia Liberalna">
Związkowa Partia Liberalna

Związkowa Partia Liberalna ("Commonwealth Liberal Party") – ugrupowanie polityczne istniejące w Australii w latach 1909–1916. Powstała z połączenia Partii Wolnego Handlu i Partii Protekcjonistycznej. Jej liderem był początkowo Alfred Deakin, wówczas urzędujący premier Australii. W 1910 przegrała wybory i oddała władzę lewicy, aby powrócić do steru rządów w 1913, pod nowym przywództwem Josepha Cooka. Rok później Cook rozpisał przedterminowe wybory i poniósł w nich klęskę. W 1916 partia połączyła się z grupą rozłamowców, którzy odeszli nieco wcześniej z Partii Pracy. Tak powstała Nacjonalistyczna Partia Australii.

</doc>
<doc id="754240" url="https://pl.wikipedia.org/wiki?curid=754240" title="MS 1970 B">
MS 1970 B



</doc>
<doc id="754241" url="https://pl.wikipedia.org/wiki?curid=754241" title="Kupaż">
Kupaż



</doc>
<doc id="754250" url="https://pl.wikipedia.org/wiki?curid=754250" title="Sobieszewo">
Sobieszewo

Części Gdańska:
Wieś:

</doc>
<doc id="754253" url="https://pl.wikipedia.org/wiki?curid=754253" title="Anetol">
Anetol

Anetol, "p"-metoksypropenylobenzen – organiczny związek chemiczny zbudowany z reszty anizolu podstawionego w pozycji para grupą propylenową; zawiera szkielet styrenu (). Występuje naturalnie w niektórych roślinach, otrzymywany z olejków eterycznych anyżu i kopru.
Stosowany jako związek zapachowy w przemyśle spożywczym, kosmetycznym i farmaceutycznym. Może być półproduktem do wytwarzania parametoksyamfetaminy. W związku z hydrofobowym jego charakterem, zawartość anetolu w wódkach i likierach anyżowych (takich jak turecka rakı lub grecka ouzo) odpowiada za zmętnienie i mlecznobiałą barwę trunku podczas rozcieńczania wodą – tzw. efekt ouzo.

</doc>
<doc id="754254" url="https://pl.wikipedia.org/wiki?curid=754254" title="Spotkanie na Łące Laffrey">
Spotkanie na Łące Laffrey

Spotkanie na Łące Laffrey – kluczowy epizod w trakcie marszu Napoleona do Paryża podczas tzw. 100 dni Napoleona w 1815 roku.
Łąka Laffrey, inaczej „Łąka Spotkania” (franc. "La prairie de la Rencontre") to trawiaste błonia, położone nad brzegiem Wielkiego Jeziora Laffrey we francuskich Alpach Delfinackich, niespełna 30 km na południe od Grenoble.
Napoleon w trakcie swej marszruty na Paryż po opuszczeniu Elby noc z 6 na 7 marca spędził w Corps. Rankiem przez La Mure podążył na północ, utartym szlakiem na Grenoble. Wczesnym popołudniem, na wysokości północnego krańca Wielkiego Jeziora Laffrey, tuż przed wioską Laffrey, drogę zastąpił mu batalion wojska z 5 pułku piechoty liniowej pod dowództwem majora Delessarta. Dyskretne negocjacje jednego z oficerów Napoleona z dowódcą batalionu nie dały rezultatu. Eskorta Napoleona była zbyt słaba, by myśleć o wzięciu tej zapory siłą.
Napoleon Bonaparte zdecydował się na bardzo ryzykowny manewr. W towarzystwie kilku zaledwie spośród towarzyszących mu żołnierzy podjechał na odległość pewnego strzału do linii wojsk, zagradzających mu drogę, po czym rozpiął swój szary płaszcz i zawołał: ""Żołnierze! Jeśli jest między wami jeden, który chce zabić swojego generała, swojego cesarza - może to zrobić. Oto jestem!".
Żołnierze wahali się bardzo krótko. W chwilę później pędzili już w stronę Napoleona, krzycząc z całych sił: "Niech żyje Cesarz!"". Po uporządkowaniu szyków wydatnie powiększony oddział ruszył wraz z Napoleonem przez Vizille w stronę Grenoble. Po drodze dołączył do niego 7 pułk piechoty liniowej pod dowództwem pułkownika La Bédoyère.
Do Grenoble dotarli o 7 wieczorem. Bramy miasta - z rozkazu generała Marchanda były zamknięte, a mury obsadzone wojskiem, lecz nie padł z nich ani jeden strzał. Po dłuższej chwili oczekiwania rozległy się jednak hałasy z przeciwnej strony miasta: to rozentuzjazmowani mieszczanie i biedota miejska wyważyli jedną z bram, Porte de Bonne. Oddziały cesarskie wkroczyły wśród wiwatów do miasta, a Bonaparte został tryumfalnie uniesiony na rękach do Hotelu pod Trzema Delfinami. Cesarz uwiecznił w swych pamiętnikach ogromne znaczenie tego zwycięstwa, odniesionego bez grama zużytego prochu, pisząc: „"Do Grenoble byłem awanturnikiem. W Grenoble byłem już księciem!"”.
Trasa marszu Napoleona przez Delfinat pokrywa się z przebiegiem dzisiejszej drogi krajowej N. 85, nazywanej przez to powszechnie „Drogą Napoleona” (franc. "Route Napoléon"). Na „Łące Spotkania” stoi dziś brązowy pomnik „Małego Cesarza”, a miejsce to wyznaczają przy wspomnianej drodze dwie kolumny, zwieńczone cesarskimi orłami.

</doc>
<doc id="754255" url="https://pl.wikipedia.org/wiki?curid=754255" title="Copa América 1925">
Copa América 1925

Copa América 1925 – dziewiąte mistrzostwa kontynentu południowoamerykańskiego, odbyły się w dniach 29 listopada – 25 grudnia 1925 roku po raz trzeci w Argentynie. Reprezentacje Chile i Urugwaju wycofały się, Chile z powodu słabego występu rok wcześniej, a Urugwaj z powodu konfliktu wewnątrz federacji. Rezygnacje te wymusiły na organizatorach zmiany harmonogramu rozgrywek. Ostatecznie mistrzostwa rozegrano w dwóch turach (te same zespoły rozgrywały swoje mecze po dwa razy). Do rozgrywek przystąpiły tylko trzy reprezentacje.Grano systemem każdy, z każdym, a o zwycięstwie w turnieju decydowała końcowa tabela.
Podsumowanie.
Wyniki.
"Wszystkie mecze rozgrywano w Buenos Aires na stadionach Boca Juniors i Sportivo Barracas"
Końcowa tabela.
Dziewiątym triumfatorem turnieju Copa América został po raz drugi zespół Argentyny.

</doc>
<doc id="754256" url="https://pl.wikipedia.org/wiki?curid=754256" title="P-metoksypropenylobenzen">
P-metoksypropenylobenzen



</doc>
<doc id="754257" url="https://pl.wikipedia.org/wiki?curid=754257" title="P-alliloanizol">
P-alliloanizol



</doc>
<doc id="754258" url="https://pl.wikipedia.org/wiki?curid=754258" title="Ferdinand Neuling">
Ferdinand Neuling

Ferdinand Neuling (ur. 22 sierpnia 1885 w Budziszynie, zm. 20 lutego 1960 w Hildesheim) – niemiecki generał, którego dywizja zajmowała we wrześniu 1939 r. Katowice i polską część Górnośląskiego Okręgu Przemysłowego.
Służba przed II wojną światową.
Do służby w kajzerowskim wojsku wstąpił w 1905. Został wówczas chorążym w 139. Pułku Piechoty. Rok później awansowano go do stopnia porucznika. Nie dysponujemy danymi odnośnie do przebiegu jego służby podczas I wojny światowej. Wiadomo jedynie, że odznaczono go krzyżami żelaznymi pierwszej i drugiej klasy, oraz Krzyżem Rycerskim Królewskiego Saskiego Zakonu św. Henryka oraz Zakonu Albrechta. 
W 1929. zostaje awansowany do stopnia majora, w 1933 do stopnia pułkownika. W tym samym roku obejmuje dowództwo 23 Pułku Piechoty. 
1 stycznia 1939 zostaje generałem majorem, w marcu obejmuje dowództwo Landwehry w Opolu. W przededniu wojny na jej bazie zostaje sformowana 239 Dywizja Piechoty Wehrmachtu (239. Infanterie Division), a Neuling zostaje jej dowódcą. Dywizja, jako jednostka 3 rzutu nie przedstawiała wielkiej wartości bojowej. W jej skład wchodzili Ślązacy, Niemcy górnośląscy, mieszkańcy zachodniego (wtedy niemieckiego) Górnego Śląska.
Działania bojowe na Górnym Śląsku we wrześniu 1939.
Neulingowi i jego 239. Dywizji Piechoty przydzielono w pierwszych dniach wojny funkcję obrony niemieckiej części Górnego Śląska przed ewentualną polską kontrofensywą. Jego żołnierze pierwsze dni wojny spędzają w lesie łabędzkim pod Gliwicami. 
2 września po południu po przemarszu ulicami Gliwic przekraczają granicę polsko-niemiecką w Gierałtowicach i maszerują w kierunku Ornontowic. Po drodze dochodzi do pierwszych potyczek z polskimi oddziałami samoobrony, złożonymi głównie z weteranów powstań śląskich. 
3 września, po tym jak jednostki polskiej Armii Kraków zostały po przegranej bitwie w rejonie wsi Wyry zmuszone do wycofania się Neuling i jego żołnierze wkraczają do Mikołowa. 
4 września rano dywizja wraz z pułkami Grenzschutzu wkracza do Katowic. Żołnierze Neulinga wchodzą do miasta od południa, przez Piotrowice, Ochojec, Brynów. Polscy obrońcy usiłują stawić opór Niemcom opór, m.in. z wieży spadochronowej, jednak zostaje on szybko przełamany. Po południu przejeżdżające przez Katowice jednostki dywizyjnej artylerii zostają ostrzelane z dachów, ale ostrzał nie wyrządza większych strat. Tego samego dnia żołnierze Neulinga wkraczają do Chorzowa, który od kilku dni usiłowały zdobyć niemieckie bojówki oraz do pozostałych miast okręgu przemysłowego. 
Współdziałający z Neulingiem pułk SS "Germania" zajmuje Mysłowice, Sosnowiec i Dąbrowę Górniczą, dopuszczając się pierwszych aktów terroru na mieszkających tam Żydach. Później żołnierze Neulinga przy udziale miejscowych Niemców, podpalają katowicką synagogę.
Z Katowic Neuling rusza do Małopolski, następnie jego dywizja przez kilka miesięcy zabezpiecza nową granicę z ZSRR, która po kampanii wrześniowej wytyczono na Bugu.
Działalność po 1939 r..
Dywizja Neulinga w 1940 r. zostaje przeniesiona w rejon Freiburga, gdzie zabezpiecza granicę z Francją. Miesiąc po inwazji na Francję dywizja forsuje linię Maginota i zajmuje Colmar oraz Strasburg. Następnie dywizja wraca na Górny Śląsk do Koźla, gdzie pełni funkcję dywizji szkolnej. Następnie przeniesiona zostaje do Rumunii, skąd ruszyła na podbój ZSRR. Do rozwiązania w 1942 dywizja bierze udział w walkach na froncie wschodnim.
Sam Neuling w latach 1941 – 42 pozostaje w rezerwie. Jesienią 1942 zostaje jednak dowódcą 62 Korpusu stacjonującego we Francji. Awansowano go równocześnie do stopnia generała porucznika, zostaje też odznaczony krzyżem rycerskim. Po rozbiciu korpusu przez Amerykanów 18 sierpnia 1944 dostaje się do niewoli, którą spędza w obozie jenieckim w Clinton w stanie Missisipi. Wychodzi na wolność po 3 latach, wraca do Zachodnich Niemiec i osiedla się w Hildesheim, gdzie umiera w 1960. Nigdy nie postawiono mu zarzutów o zbrodnie, które popełniono na Polakach we wrześniu 1939 na Górnym Śląsku.

</doc>
<doc id="754259" url="https://pl.wikipedia.org/wiki?curid=754259" title="Parki w Świdnicy">
Parki w Świdnicy

Świdnica jest miastem obfitującym w zieleń miejską. Historyczne śródmieście jest otoczone ładnie urządzonymi parkami, pełnymi ciekawych gatunków drzew i krzewów. Kilka takich enklaw zieleni znajduje się także poza obrębem centrum miasta. Parki miejskie są miejscem spotkań, wypoczynku i rekreacji Świdniczan. W mieście istnieje 8 parków miejskich, których oferty uzupełniają liczne skwery miejskie, zadrzewienia oraz klomby.
Park Centralny.
Park Centralny położony jest w obrębie ulic: Pionierów, Śląska, Lipowa oraz Plac Ludowy. Park ten znajduje się na południe od ścisłego centrum miasta pomiędzy dzielnicami Kraszowice i Osiedlem Słowiańskim. Park ten zajmuje powierzchnię 9 ha. Na terenie tego parku znajduje się hala sportowa z 1916 roku, która wybudowana została na miejscu poprzedniej wybudowanej tutaj w 1876 roku. Przez obszar parku Centralnego przepływa Witoszówka, która tworzy tutaj dwa urocze zbiorniki wodne. Znajdują się też tutaj żelbetonowy most, który wybudowany został w 1911 roku oraz pomnik kowala Wielanda z 1922 roku. Most posiada długość 26 m. W 2018 roku park został odnowiony zyskując nowe nasadzenia, ścieżki oraz oświetlenie. Po zmroku 12 hektarów alejek i ciągów wodnych oświetla 250 latarni LED i prawie 100 reflektorów dekoracyjnych. Dzięki temu park zdobył nagrodę Polskiego Związku Przemysłu Oświetleniowego na najlepiej oświetlony teren rekreacyjny (zob. też jednak zanieczyszczenie świetlne). Spośród zróżnicowanej flory występującej w parku na uwagę zasługują lipy drobnolistne, robinie akacjowe, klony zwyczajne, buki, brzozy, cisy, wierzby białe, kasztanowce czerwone, topole włoskie, jawory, graby pospolite.
Park Ułanów.
Park Ułanów położony jest w obrębie ulic Gdyńskiej, Łukasińskiego, Krętej i Parkowej. Park znajdujący się w północnej części miasta pomiędzy dzielnicami centrum i Zawiszów zajmuje powierzchnię 2,6 ha. W bezpośrednim sąsiedztwie parku znajduje się Fabryka Aparatury Pomiarowej „Pafal” S.A. Teren ten jest mało urozmaicony zarówno pod względem ukształtowania terenu, jak i pod względem występującej tutaj roślinności. Na terenie parku możemy spotkać dęby szypułkowe, klony zwyczajne, jesiony, wiązy górskie, klony polne, czy kasztanowce zwyczajne.
Park Zawiszowski (Hakera).
Park leżący pomiędzy ulicami Waleriana Łukasińskiego i Karola Miarki. Sąsiaduje z cmentarzem komunalnym oraz cmentarzem wojennym żołnierzy Armii Czerwonej. Park o powierzchni 2,56 ha utworzony został w 1995 z terenów dawnego cmentarza (1904-1995). Główna ścieżka posiada odnowione ławki oraz oświetlenie. Pozostałe alejki zachowały swój pierwotny stan. Na terenie parku można spotkać lipy drobno- i szerokolistne, kasztanowce pospolite, klony zwyczajne (pospolite), topole czarne i graby pospolite. Park Zawiszowski został ujęty w gminnej ewidencji zabytków. Ochroną konserwatorską objęto również ogrodzenie dawnego cmentarza ewangelickiego, a także jego bramę wejściową.
Park Młodzieżowy.
Park Młodzieżowy położony jest w obrębie ulic Armii Krajowej, Tenisowa Droga, Spacerowa i Kolejowa. Położony jest na terenie Osiedla Zwierzynieckiego. Posiada on kształt przypominający trójkąt o powierzchni 7,7 ha. Jest on w pełni zagospodarowany, istnieją tutaj alejki, ławki. Znajduje się tutaj dużo obniżeń i wzniesień przez co park jest dosyć urozmaicony pod względem ukształtowania terenu. W pobliżu ulic Wałbrzyskiej i Armii Krajowej znajdował się cmentarz garnizonowy pochodzący z czasów I wojny światowej. W Parku znajdowała się także altana z latarnią stojąca na solidnym kamiennym cokole. W roku 2005 została ona zamknięta, z powodu zagrożenia zawaleniem, później usunięta. W roku 2020 rozpoczęto remont parku i odbudowę altany. Park jest także urozmaicony florystycznie. Występują tutaj takie gatunki roślin jak: daglezja zielona, dąb szypułkowy, świerk kłujący, sosna czarna, jodła grecka, miłorząb japoński, lipa drobnolistna czy robinia akacjowa.
Park Pionierów.
Park Pionierów leży w obrębie ulic Pionierów, Romualda Traugutta i Sprzymierzeńców. Teren ten o powierzchni 4 ha ma kształt zbliżony do trójkąta. W parku są liczne ścieżki, ławki, alejki, znajduje się też tutaj budynek szkoły wraz z salą gimnastyczną. Na terenie parku znajduje się boisko sportowe oraz plac zabaw. Wśród licznej roślinności występującej na tym terenie na uwagę zasługują buki zwyczajne, lipy krymskie, lipy srebrzyste, głogi jednoszyjkowe oraz platany klonolistne.
Park Saperów.
Park Saperów leży w obrębie ulicy Wrocławskiej, wzdłuż jej biegu, od ulicy 1 Maja do ulicy Saperów. Teren ten o powierzchni 2,2 ha pokryty jest dosyć zróżnicowaną roślinnością. Występują tutaj białe akacje, klony, jawory, wiązy górskie, jesiony zwyczajne, dęby szypułkowe, platany klonolistne.
Park im. Gen. Sikorskiego.
Park ten położony jest w obrębie ulic Esperantystów, Sikorskiego i linii kolejowej Jaworzyna Śląska-Świdnica Miasto. Teren ten o powierzchni 8,33 ha jest urozmaicony jeśli chodzi o ukształtowanie terenu. Znajdują się tutaj liczne wzniesienia i obniżenia terenu. Na terenie parku umiejscowiony jest psi park, górka saneczkowa, plac zabaw, bieżnia, fontanna (podświetlana wieczorem) i model samolotu "Czerwonego Barona" w skali 1:1 (ustawiony w 2019). Dawniej pomnik garnizonowy żołnierzy niemieckich i popiersie Maxa Heinzela, zburzone ok. 1945 r. Wśród licznie porastającej roślinności na uwagę zasługują graby pospolite, brzozy brodawkowate, sosny czarne, lipy szerokolistne i drobnolistne oraz topole włoskie.
Park Strzelnica.
Park ten jest jednym z najmłodszych parków miejskich. Mieści się w dzielnicy Zawiszów, w pobliżu ulicy Strzegomskiej za hipermarketem Tesco. Park ten od wschodu graniczy z linią kolejową Jaworzyna Śląska – Świdnica Miasto, nie jest zagospodarowany.

</doc>
<doc id="754263" url="https://pl.wikipedia.org/wiki?curid=754263" title="Silvio Spann">
Silvio Spann

Silvio Reinaldo Spann (ur. 21 sierpnia 1981 w Couva), piłkarz pochodzący z Trynidadu i Tobago, grający na pozycji pomocnika.
Kariera klubowa.
Silvio Spann jest synem Leroya Spanna, byłego reprezentanta Trynidadu i Tobago. Silvio pierwsze piłkarskie kroki stawiał w szkołach sportowych o nazwach Couva Junior Sec, a potem St Benedicts College. Pierwszym klubem piłkarskim w karierze Silvio był Doc's Khelwalaas, w którym grał do końca 2000 roku. Rok 2001 zaczął w drużynie W Connection (miał udział w zdobyciu mistrzostwa kraju), ale w drugiej połowie 2002 roku wyjechał do Włoch stając się pierwszym piłkarzem pochodzącym z Trynidadu i Tobago w tamtejszych rozgrywkach piłkarskich. Został piłkarzem AC Perugia. W Perugii nie miał jednak szans na grę, toteż wypożyczono go do klubu z Serie C1/A, S.S. Sambenedettese Calcio. We Włoszech grał do końca sezonu 2001/2002 i wtedy został wypożyczony do W Connection FC i zdobył Puchar Trynidadu i Tobago. W zespole Connection grał do lutego 2004 i przez pewien czas pozostawał bez klubu. Był na testach w Borussii Mönchengladbach, ale nie przeszedł do niemieckiego klubu z powodów osobistych. W kwietniu został piłkarzem chorwackiego Dinama Zagrzeb, jednak ani razu nie zagrał w barwach stołecznego klubu z pierwszej lidze. Przez pół roku szukał klubu i był na testach w Derby County oraz Crystal Palace F.C., ale z powodu małej liczby występów w reprezentacji nie dostał pozwolenia na pracę w Wielkiej Brytanii. Na początku 2005 znalazł nowy klub – Yokohama FC i stał się pierwszym graczem z Trynidadu i Tobago w J-League. W drugiej lidze rozegrał 20 meczów i strzelił 3 gole (pierwszego zdobył 23 kwietnia w zremisowanym 1:1 meczu z Tokushima Vortis), a z Yokohamą zajął 11. miejsce w lidze (przedostatnie). Przez niemal cały rok 2006 pozostawał bez klubu, ale 3 listopada udało mu się podpisać kontrakt z W Connection FC. Latem 2007 Spann przeszedł do Wrexham A.F.C.
Kariera reprezentacyjna.
W reprezentacji Trynidadu i Tobago Spann zadebiutował 25 lutego 2002 roku w zremisowanym 0:0 meczu z Barbadosem. Wcześniej był kapitanem reprezentacji olimpijskiej oraz reprezentacji do lat 23 i został wybrany do najlepszej osiemnastki piłkarzy eliminacji do Igrzysk Olimpijskich w Atenach w strefie CONCACAF. W 2006 został powołany przez selekcjonera "Soca Warriors" Leo Beenhakkera do 23-osobowej kadry na finały Mistrzostwa Świata w Niemczech, ale na kilka dni przed zamknięciem list z kadrami doznał kontuzji ścięgna i został zastąpiony w przez Evansa Wise’a.

</doc>
<doc id="754270" url="https://pl.wikipedia.org/wiki?curid=754270" title="Śluza Augustów">
Śluza Augustów

Śluza Augustów – piąta śluza na Kanale Augustowskim (licząc od strony Biebrzy). Znajduje się na terenie Augustowa w pobliżu Drogi krajowej nr 8. Wybudowana w latach 1825-1826 przez por. inż. Konstantego Jodkę. Została wysadzona w 1944 przez armię III Rzeszy. Odbudowana następnie w obecnej formie przez firmę "Hydrotrest" w latach 1947-1948 według nowego projektu z zastosowaniem metalowych wrót, kanałów obiegowych i mechanizmu otwierającego wrota poruszanego za pomocą korb. Skutkiem tych unowocześnień stało się wydłużenie czasu śluzowania o 7 minut.

</doc>
<doc id="754272" url="https://pl.wikipedia.org/wiki?curid=754272" title="Oblężenie Jasnej Góry">
Oblężenie Jasnej Góry

Oblężenie Jasnej Góry (szw. "Belägringen av Jasna Góra") miało miejsce w czasie potopu szwedzkiego w okresie 18 listopada – 27 grudnia 1655.
Wstęp.
Przygotowania do oblężenia zakonnicy rozpoczęli 6 sierpnia. Licząc się z możliwością oblężenia zakupili 60 muszkietów, które wzmocniły artylerię liczącą 24 działa, w tym 12 ciężkich. Już trzy lata wcześniej wzmocnili załogę do 160 żołnierzy, do czego zobowiązywała sejmowa uchwała. W momencie, gdy Szwedzi byli u szczytu powodzenia, stojący na czele klasztoru jasnogórskiego ojciec Augustyn Kordecki zdecydował się 7 listopada wysłać do Karola Gustawa list, w którym wzywał króla szwedzkiego do zwrócenia uwagi na bezpieczeństwo klasztoru, szukając jednocześnie pomocy u Jana Kazimierza i polskich wojskowych. W prowadzonej korespondencji Kordecki pozorował uległość i słabość klasztoru, jednocześnie twardo odmawiając wpuszczenia Szwedów. Kordecki otrzymał od Szwedów list żelazny, czyli tak zwaną „salwagwardię”, gwarantujący bezpieczeństwo twierdzy. Pomimo tego nie dowierzano Szwedom i cudowną ikonę oraz najcenniejsze precjoza wywieziono 7 listopada 1655 do Lublińca, a potem do klasztoru paulinów w Mochowie koło Głogówka, a w kaplicy umieszczono kopię. Pomimo wcześniejszych obietnic Szwedzi zażądali wpuszczenia do twierdzy swego garnizonu (pretekstem miała być pacyfikacja pogranicza śląskiego), jednak paulini stanowczo odmówili. Już 8 listopada Szwedzi podjęli próbę opanowania klasztoru i sanktuarium, licząc na zaskoczenie. Na czele oddziału liczącego 200 jeźdźców przybył w tym celu hrabia Jan Wejhard Wrzesowicz, lecz po odmowie zakonników odszedł następnego dnia do Wielunia.
W południe 18 listopada pod klasztor podszedł korpus 2000 ludzi generała Burcharda Müllera, w którym większość stanowiła nieużyteczna w oblężeniu jazda. W skład tych sił wchodził liczący 600 ludzi polski oddział pułkownika Wacława Sadowskiego. Szwedzki korpus miał też 8 lekkich dział. Niewpuszczenie Szwedów do klasztoru oznaczało początek oblężenia, trwającego od 18 listopada do nocy z 26 na 27 grudnia 1655.
W chwili rozpoczęcia oblężenia załoga twierdzy jasnogórskiej liczyła 250 ludzi, po wzmocnieniach miejscową szlachtą. Wiedząc, że wśród załogi jest wielu zwolenników kapitulacji, wódz szwedzkiego korpusu podjął rokowania.
Oblężenie.
22 listopada Müller wysłał do Karola X Gustawa list, w którym poprosił o dostarczenie ciężkich dział. W nocy 25 listopada oblężeni pod wodzą Piotra Czarnieckiego (zobacz Czarnieccy herbu Łodzia) zorganizowali wypad z twierdzy, podczas której zagwoździli dwa działa i wycięli ich załogę. Potem doszło do rokowań, w czasie których Szwedzi uwięzili dwóch wysłanych do nich w poselstwie zakonników. By ich uwolnić Kordecki obiecał układy, co też nastąpiło. Po uwolnieniu zakonników doszło do rokowań, jednak ksiądz Kordecki twardo odrzucał żądania poddania twierdzy.
W końcu listopada Szwedzi otrzymali posiłki w postaci 600 ludzi i 3 armat. Wystosowano kolejne żądanie kapitulacji, które tak jak poprzednie zostało odrzucone przez przeora Kordeckiego. Informacje o niezadowoleniu wojsk polskich w służbie szwedzkiej, które przekazał obrońcom przysłany nieopatrznie przez Szwedów podstoli rawski Piotr Śladkowski, wzmocniły wolę obrony klasztoru. Paulini wpuszczali na nabożeństwa Polaków, których oddziały znajdowały się przy Szwedach, lecz nie brały bezpośredniego udziału w oblężeniu (poza pracami pomocniczymi). Jednym z żołnierzy służących w polskich chorągwiach był Tatar, który ostrzegł obrońców, by nie poddawali „świętej twierdzy ludziom plugawym i wiarołomnym”.
Twierdza znajdowała się pod ostrzałem, jednak lekkie działa jakimi dysponowali Szwedzi nie mogły zaszkodzić oblężonym. Dopiero 10 grudnia dotarła pod Jasną Górę artyleria oblężnicza. Składały się na nią dwie wielkie półkartauny 24-funtowe i cztery ćwierćkartauny 12-funtowe wraz z którymi przybyły 2 kompanie (200 zaciężnej piechoty niemieckiej) z polskiego regimentu pułkownika Fromholda Wolffa, które przeszły na służbę szwedzką. Po przybyciu ciężkich dział wzrosła intensywność bombardowania twierdzy, jednak z powodu braku amunicji Szwedzi musieli przerwać ostrzał. Podczas ostrzału zniszczono częściowo mury od strony północnej i w rejonie bastionu Świętej Trójcy. Mimo tego okres wymiany ogniowej nie był dla Szwedów zbyt korzystny, gdyż artyleria klasztorna zadała oblegającym duże straty. Twardy i skuteczny opór twierdzy zdumiewał przyzwyczajonych dotąd do łatwych sukcesów najeźdźców.
Maksymalny stan liczebny, jaki osiągnęła armia oblężnicza, wyniósł 17 dział i około 3200 żołnierzy (w tym 2400 zaciężnych żołnierzy niemieckich oraz 800 polskiej jazdy jeszcze lojalnej wobec króla szwedzkiego).
W odpowiedzi na dokonane zniszczenia Polacy 14 grudnia zniszczyli jedną z redut wraz z półkartauną. Następnie Szwedzi zaczęli ostrzeliwać kurtynę południową i kopać tunel. 20 grudnia (w świetle dnia około godziny 13:00), Polacy pod wodzą Jana Zamoyskiego dokonali brawurowego wypadu z twierdzy, podczas którego zagwoździli dwa działa i wybili kopiących tunel olkuskich górników. 24 grudnia Kordecki odrzucił kolejne żądanie poddania twierdzy, dlatego następnego dnia Szwedzi zbombardowali klasztor ponownie od strony północnej. Ostrzał był tak intensywny, że Szwedom pękła armata oblężnicza.
Burchard Müller otrzymał rozkaz od króla, by ruszył do Prus i wspomógł toczącą się tam wojnę oblężniczą. Ponieważ ostrzał nie przynosił spodziewanych skutków, Müller zdał sobie sprawę, że nie zdoła zdobyć twierdzy jasnogórskiej. By zachować twarz, zażądał w kolejnym liście 60 tysięcy talarów, na co Kordecki odpisał, że zapłaciłby na początku oblężenia, ale teraz nie może, gdyż szwedzkie wojska dokonały zbyt wielkich zniszczeń. 27 grudnia Szwedzi zwinęli oblężenie.
Klasztor był dobrze przygotowany do oblężenia (w bibliotece klasztornej zachowało się zestawienie zakupów uzbrojenia dokonane głównie na Dolnym Śląsku). Przebieg oblężenia wykazał wyższość artylerii klasztornej nad artylerią oblegającego twierdzę korpusu szwedzkiego. Coraz bardziej uciążliwa dla oblegających wojsk szwedzkich była polska partyzantka, gdyż przeciągające się oblężenie ściągało pod Częstochowę polskie oddziały idące klasztorowi na odsiecz. Najsilniejszy z oddziałów, którym dowodził Krzysztof Jan Żegocki, przybył na miejsce już po zakończeniu oblężenia. Tak samo spóźnił się organizator partyzantki na Żywiecczyźnie Stanisław Kulesza oraz inne oddziały chłopskie i góralskie.
Następstwa.
W grudniu 1655 wojna przestała mieć jednoznacznie defensywny charakter. Górale odbili z rąk szwedzkich Nowy Sącz. 29 grudnia, na wieść o zwycięskiej obronie Jasnej Góry, zawiązała się konfederacja tyszowiecka przeciwko Szwedom, podczas której w akcie konfederacji wspomniano z oburzeniem oblężenie klasztoru. W grudniu poniósł na Podlasiu klęskę sprzymierzony ze Szwedami Janusz Radziwiłł i zmarł 31 grudnia w oblężonym Tykocinie.
Król Jan Kazimierz wyruszył pod koniec 1655 z Głogówka i przez Racibórz, Cieszyn, Podoliniec (gdzie 1 stycznia 1656 spotkał się z marszałkiem wielkim koronnym Jerzym Sebastianem Lubomirskim) dotarł do Lwowa, gdzie 1 kwietnia 1656 złożył w katedrze śluby lwowskie, obierając właśnie Matkę Boską Częstochowską za patronkę i Królową Polski. Znaczenie obrony i rozmiar oblężenia uwydatnił przeor Augustyn Kordecki w wydanej jeszcze podczas potopu w 1658 „Nowej Gigantomachii” i od tej pory zaczęła ona być intensywnie wykorzystywana w propagandzie przeciw panowaniu szwedzkiemu obok wydanego w 1659 dzieła „Obsido Claris Montis Częstochoviensis” autorstwa Stanisława Kobierzyckiego.
Oblężenie w literaturze.
Obraz oblężenia przypomniał i utrwalił Henryk Sienkiewicz w "Potopie". Wprowadził jednak zmiany do powieści poprzez odmłodzenie Piotra Czarnieckiego, zwiększenie przewagi szwedzkiej, wprowadzenie postaci Andrzeja Kmicica, którego pierwowzór w rzeczywistości znajdował się ówcześnie na Podlasiu, wprowadzenie do powieści kolubryny i sposobu jej zniszczenia.
Upamiętnienie.
Walki pod Jasną Górą zostały, po 1990, upamiętnione na Grobie Nieznanego Żołnierza w Warszawie napisem na jednej z tablic, „JASNA GÓRA 18 XI – 26 XII 1655”.

</doc>
<doc id="754277" url="https://pl.wikipedia.org/wiki?curid=754277" title="Ratusz w Świdnicy">
Ratusz w Świdnicy

Ratusz w Świdnicy położony jest w centrum miasta, przy Rynku 37. 
Historia.
Pierwotny budynek ratusza, wybudowany w stylu gotyckim, był budowlą dwupiętrową, powstałą w wyniku dokonanej w latach 1329–1336 przebudowy domu kupieckiego z 1291. 
Wieża nowego ratusza spłonęła w pożarze miasta w 1393. Odbudowaną i odrestaurowaną wieżę, jak i cały ratusz, strawił kolejny wielki pożar 9 maja 1528. Wieżę i ratusz odbudowano pieczołowicie w latach 1548–1555. Budynek w niezmienionym kształcie przetrwał do 1716, kiedy to z kolejnego pożaru ocalały tylko północno-zachodni narożnik ratusza i kapliczka ratuszowa. Kolejna już odbudowa gmachu ratusza, dzięki której budynek zawdzięcza swój dzisiejszy wygląd, została przeprowadzona w latach 1717–1720. Wieża ratuszowa przetrwała jedynie do 1757 roku kiedy to zburzyły ją wojska austriackie. Mimo to Świdniczanie w 1765 po raz kolejny odbudowali symbol miasta. Odbudowana wieża była repliką wieży kościoła parafialnego w skali 1:2 (osiągnęła wysokość 50 m). 
Wieża ratusza przetrwała I oraz II wojnę światową w dobrym stanie. 
5 stycznia 1967 roku o godzinie 15.16 wieża świdnickiego ratusza runęła w wyniku nieudolnie przeprowadzanego remontu samej wieży oraz rozbiórki sąsiednich budynków.
Na początku czerwca 2010 rozpoczęto odbudowę; 5.03.2012 kilka minut po godzinie 15 zamontowano hełm wieńczący wieżę. Uroczyste otwarcie wieży ratuszowej w Świdnicy odbyło się 17 listopada 2012 roku, a więc z półrocznym poślizgiem (planowany pierwotnie termin całkowitego ukończenia prac upływał wiosną 2012). Równolegle przeprowadzono renowację samego ratusza, w którym obecnie mieści się Muzeum Dawnego Kupiectwa.
Wszystkie elementy zegara, które są widoczne na zewnątrz, wzorowano na ich oryginalnym wyglądzie sprzed zawalenia się wieży. Zwieńczona jest hełmem i iglicą z charakterystyczną kulą. 
Sama wieża ratuszowa nie jest wierną rekonstrukcją starej, która była smuklejsza i wyższa. Współczesna konstrukcja jest żelbetonowa z ociepleniem elewacji. Detale, jak na przykład okna, zostały odbudowane w formie nowoczesnej. Także rzut nowej wieży nie jest zgodny z oryginałem. Rzut górnej części nie jest czysto ośmioboczny.
Architektura.
W niszach narożników budynku znajdują się dwie kamienne rzeźby, są to figura św. Jana Nepomucena pochodząca z 1718 i figura św. Floriana z 1720, ich autorem był świdnicki mistrz Georg Leonhard Weber. W szczytowej części elewacji zewnętrznej znajduje się barokowy portal balkonowy oraz kamienne posągi książąt świdnicko-jaworskich przeniesione na to miejsce z dawnej wieży ratuszowej. Patrząc od lewej są to: Bolko I, Bernard, Bolko II oraz Karol IV. Na uwagę zasługuje także główny portal z balkonem oraz kartuszem z herbem miasta pochodzący z 1720. Od północy w przyziemiu znajduje się barokowy portal ozdabiający wejście do piwnicy ratuszowej, gdzie dawniej znajdowała się tzw. piwnica świdnicka, gdzie pijano warzone w miejscowych browarach piwo. Od zachodu w miejscu dawnego przejazdu jest wejście do restauracji, a od północnego zachodu barokowy portal z 1720 ozdobiony kolumnami korynckimi, które wspierają balkon, który jest ozdobiony herbem miasta.
We wnętrzach ratusza przetrwała gotycka, ozdobiona barokowym wykuszem Izba Rajców Miejskich z XVI wieku oraz odkryta w 1975 drewniana wczesnorenesansowa polichromia datowana na 1537.

</doc>
<doc id="754283" url="https://pl.wikipedia.org/wiki?curid=754283" title="Turnej">
Turnej

Turnej (ang. "Tournaisian")

</doc>
<doc id="754285" url="https://pl.wikipedia.org/wiki?curid=754285" title="Antoni Buzuk">
Antoni Buzuk

Antoni Buzuk (ur. 15 listopada 1904 w Warszawie, zm. 23 listopada 1968 tamże) – polski kompozytor muzyki rozrywkowej. 
Życiorys.
Urodził się w rodzinie Aleksandra i Marii z Parisów. Jako chłopiec śpiewał w chórze kościelnym Adolfa Szczygielskiego w kościele św. Franciszka. Uczestnik obrony Lwowa, następnie do 1920 ochotnik w Wojsku Polskim. Ranny w ofensywie na Kijów, dostał się do niewoli sowieckiej. 
W 1929 ukończył Wyższą Szkołę Muzyczną im. F. Chopina w Warszawie. Uczył się również kompozycji i teorii muzyki w studium uzupełniającym u Kazimierza Sikorskiego. W okresie studiów założył kwartet, z którym grywał, aż do wybuchu II wojny światowej w warszawskich kawiarniach oraz w kurortach: Juracie, Jastarni, Wiśle.
W czasie okupacji niemieckiej należał do zespołu Bohdana Wodiczki, grał w kawiarni „U Aktorek” i restauracji „Pod Krzywą Latarnią”.
Jako kompozytor czynny od lat 20. aż po lata 60. XX wieku. Pisał piosenki taneczne, harcerskie, turystyczne oraz utwory instrumentalne. Był członkiem ZAIKS-u oraz Związku Muzyków RP.
Spoczywa na cmentarzu Bródnowskim w Warszawie (kwatera 11D-III-20).

</doc>
<doc id="754287" url="https://pl.wikipedia.org/wiki?curid=754287" title="Skeet Ulrich">
Skeet Ulrich

Skeet Ulrich, właściwie Bryan Ray Trout (ur. 20 stycznia 1970 w Lynchburg) – amerykański aktor. Jego pseudonim wywodzi się z czasów młodości. Swoje przezwisko „Skeeter” otrzymał od trenera Małej Ligi Baseballu. Był bowiem małego wzrostu i chudy jak komar (ang. "Mosquito"), miał słabe zdrowie, chorował na zapalenie płuc, dzieciaki wołały więc na niego „Chester” lub „Moskeet”. Natomiast Ulrich to nazwisko panieńskie jego prababci.
Życiorys.
Wczesne lata.
Urodził się w Lynchburg, w stanie Wirginia jako syn Carolyn Elaine Wax (z domu Rudd), właścicielki agencji marketingu wydarzeń specjalnych Sports Management Group, i restauratora. Jego rodzina była pochodzenia niemieckiego, angielskiego, szkockiego, irlandzkiego i francuskiego. Trzy lata po jego narodzinach, rodzice rozwiedli się. Dorastał w Concord, w stanie Karolina Północna, wychowywany przez ojca, który wielokrotnie się żenił. Jest bratankiem Ricky’ego Rudda, znanego kierowcy formuły NASCAR. W 1980 roku, gdy miał 10 lat przeszedł operację na otwartym sercu, po której pozostała mu długa blizna na klatce piersiowej. Uczęszczał do szkoły średniej w Kannapolis, w stanie Karolina Północna. Jako nastolatek krótko pracował w zespole swojego ojczyma Donalda Keitha Ulricha – kierowcy formuły NASCAR Winston Cup. Po ukończeniu studiów biologii morskiej na University of North Carolina w Wilmington, uczęszczał na uniwersytet w Nowym Jorku. Pierwsze kroki aktorskie stawiał w Atlantic Theatre Company pod kierunkiem Davida Mameta, występował m.in. w spektaklu "Reckless" i "Hedda Gabler" Ibsena.
Kariera.
Kiedy debiutował w teatrze na off-Broadwayu, pomyślał, że jako Skeet Ulrich szybciej zapadnie w pamięć. Po raz pierwszy znalazł się na kinowym ekranie w filmach: "Weekend u Berniego" ("Weekend at Bernie's", 1989) i "Wojownicze Żółwie Ninja" ("Teenage Mutant Ninja Turtles", 1990) w roli zbira. Pojawił się w programie telewizyjnym ABC. Wypadł dość interesująco jako gburowaty Bud Valentine u boku Winony Ryder w melodramacie "Chłopcy" ("Boys", 1996). Za rolę demonicznego chłopaka głównej bohaterki (Neve Campbell) w slasherze Wesa Cravena "Krzyk" ("Scream", 1996) był nominowany do nagrody Saturna. Postać ta trafiła na miejsce dziesiąte rankingu magazynu „Total Film” na najbardziej przerażającego filmowego seryjnego mordercę.
W komedii "Lepiej być nie może" ("As Good as It Gets", 1997) był „chłopakiem na godziny” do zrobienia striptizu na przyjęcia, który otrzymuje propozycję pozowanie do obrazu. Zagrał główną rolę Juvenala ze stygmatami, którego dotyk uzdrawia ludzkie ciała i dusze w melodramacie komediowym "Dotyk" ("Touch", 1997). W sensacyjnym thrillerze "Stopień ryzyka" ("Chill Factor", 1999) odtwarzał postać kucharza uciekającego przed byłym wojskowym. Zachwycał swym sprytem jako komputerowy hacker w thrillerze "Obława" ("Takedown", 2000).
Na srebrnym ekranie zabłysnął w dwóch serialach: ABC "Cuda" ("Miracles", 2003) w roli Paula Callana i CBS "Jericho" (2006) jako Jake Green.
Życie prywatne.
W latach 1997–2005 był mężem Georginy Cates, z którą ma bliźnięta: syna Jakoba Dylana i córkę Naiię Rose (ur. 9 marca 2001).

</doc>
<doc id="754291" url="https://pl.wikipedia.org/wiki?curid=754291" title="Czerw pustyni">
Czerw pustyni

Czerw pustyni (lub w innym tłumaczeniu piaskal) – fikcyjna pozaziemska forma życia z Uniwersum Diuny, opisana w powieściach Franka Herberta.
Czerwie pustyni żyją na planecie Arrakis, przez Fremenów nazywane są Szej-huludami lub Stworzycielami. Czerwie są stworami z wyglądu przypominającymi ziemskie pierścienice, jednak o wiele większymi – ich długość może sięgać kilkuset metrów, przy czym potwierdzone są obserwacje czerwi o długości nawet ponad 400 metrów i średnicy 40 metrów. Pokryte są na całej długości łuskami, które chronią je przed wszechogarniającym piaskiem. Poruszają się głównie pod ziemią, jednak Fremeni opracowali metodę wywabiania czerwi na powierzchnię pustyni za pomocą "dudników" (urządzeń wydających rytmiczne odgłosy), aby wykorzystywać je jako środek transportu. Z zębów czerwi Fremeni wytwarzają krysnoże – ich święte oręże. Kto ujrzał taki nóż – którego istnienie było głęboko skrywaną tajemnicą – nie mógł bez pozwolenia Fremenów opuścić Arrakis. Krysnoże wytwarzano w dwóch odmianach: trwałej i nietrwałej. Nóż w wersji nietrwałej rozpadał się jeżeli był oddalony od ciała dłużej niż tydzień.
Czerw pustyni jako środek transportu.
Po wywabieniu czerwia z piasków Diuny Fremeni, wykorzystując haki stworzyciela, wychodzili na jego „grzbiet”. Sztuka korzystania z czerwia jako środka transportu polegała na utrzymaniu go na powierzchni piasku (poza sporadycznymi sytuacjami czerw przemieszcza się pod nim). Aby tego dokonać, Fremeni wbijali haki stworzyciela pod jedną z łusek pokrywających piaskala. Jej odgięcie powodowało, że czerw nie nurkował pod powierzchnię. Łuski skrywały delikatne ciało czerwia, który unikał kontaktu z piaskiem, wskutek czego przekręcał uchyloną łuskę ku górze. W ten sposób Fremeni mogli podróżować na nim nawet kilka dni. Wyczerpany w ten sposób czerw był całkowicie niegroźny – zakopywał się na jakiś czas w piasku, by odpocząć, przestawał reagować na sygnały otoczenia do czasu odzyskania sił.
Fremeni wykorzystywali także olbrzymie cielsko czerwia do likwidacji napotkanych zagrożeń – z uwagi na olbrzymie rozmiary stworzenia po prostu rozjeżdżali wrogi cel.

</doc>
<doc id="754297" url="https://pl.wikipedia.org/wiki?curid=754297" title="Piaskal">
Piaskal



</doc>
<doc id="754299" url="https://pl.wikipedia.org/wiki?curid=754299" title="Shai-hulud">
Shai-hulud



</doc>
<doc id="754304" url="https://pl.wikipedia.org/wiki?curid=754304" title="Wizen">
Wizen

Wizen (ang. "Visean")
Stratotyp dolnej granicy wizenu nie jest jeszcze zatwierdzony przez ICS. Proponowany stratotyp znajduje się w Pengchong (Liuzhou, Kuangsi, południowe Chiny). Proponuje się oparcie dolnej granicy o pojawienie się konodonta "Gnathodus praebilineatus" Bełka, 1985.

</doc>
<doc id="754305" url="https://pl.wikipedia.org/wiki?curid=754305" title="Maszyna stanu">
Maszyna stanu



</doc>
<doc id="754306" url="https://pl.wikipedia.org/wiki?curid=754306" title="Śluza Przewięź">
Śluza Przewięź

Śluza Przewięź – szósta śluza na Kanale Augustowskim (licząc od strony Biebrzy). Znajduje się na terenie miasta Augustów w jego części Przewięź pomiędzy jeziorami Studzienicznym i Białym Augustowskim. Wybudowana w latach 1826 – 1827 przez ppłk. inż. Augusta Schulca. Do dnia dzisiejszego zachowała się w oryginalnym stanie.

</doc>
<doc id="754308" url="https://pl.wikipedia.org/wiki?curid=754308" title="Diana Wynne Jones">
Diana Wynne Jones

Diana Wynne Jones (ur. 16 sierpnia 1934 w Londynie, zm. 26 marca 2011 w Bristolu) – brytyjska autorka powieści fantasy dla dzieci i dorosłych.
W Polsce znana jest za sprawą serii „Światy Chrestomanciego”, trzech powieści o ruchomym zamku oraz powieści „Spisek w Królestwie Czarów”. Jest autorką kilkudziesięciu powieści, tłumaczonych na 15 języków.
Światy Chrestomanciego.
Seria ta oparta jest na koncepcji wszechświata składającego się z wielu różnych światów, które powstawały, gdy jakieś ważne wydarzenia mogły się zakończyć na dwa lub więcej sposobów. Światy są klasyfikowane ze względu na warunki w nich panujące i światy podobne do siebie „łączy się” w Serie.
W jednym z takich światów, w Anglii, mieszka Chrestomanci. „Chrestomanci” to tytuł urzędowy, noszony przez czarodzieja, który ma za zadanie dopilnować, by we wszystkich Seriach i wszystkich światach ludzie używali magii we właściwy sposób. Chrestomancim może zostać tylko czarodziej o dziewięciu żywotach, tj. taki, który nie ma swojego sobowtóra w żadnej z 9 pozostałych serii.
Chrestomanci mimo że nie jest główną postacią wszystkich książek, pojawił się w każdej. Taki sam obraz wszechświata autorka wykorzystała także w innych swoich powieściach i opowiadaniach.
Książki z serii w kolejności według polskich wydań:
Seria o Ruchomym Zamku.
Książki z tej serii opowiadają o czarnoksiężniku Hauru i jego ruchomym zamku:
Pierwsza z tych książek doczekała się adaptacji - filmu anime w reżyserii Hayao Miyazakiego pod tym samym tytułem, "Ruchomy zamek Hauru". Wkrótce po pojawieniu się filmu na ekranach polskich kin wydano w Polsce książki, które były jego inspiracją. Imię głównego bohatera w książkowym oryginale brzmi Howl, natomiast w polskim tłumaczeniu Hauru. Zatem zrezygnowano z oryginalnego imienia angielskiego na rzecz tego, którego użyto w japońskim filmie. Zmiana ta zatarła pewne niuanse i mogła być dezorientująca – czarnoksiężnik posługiwał się bowiem wieloma imionami, między innymi Howell i Howl. W polskim tłumaczeniu to podobieństwo zanika, co nie jest bez znaczenia.
W czerwcu 2008 w Wielkiej Brytanii została wydana kolejna część serii o Ruchomym Zamku – „House of Many Ways” (dosł. "Dom Wielu Dróg"). Tym razem jednak akcja zaczyna się w Norlandii (a nie w Ingarii, w której rozgrywała się akcja poprzednich powieści) i tak jak w „Zamku w chmurach” na początku poznajemy losy postaci, która nie wystąpiła w poprzednich częściach. Młoda Charmain, która jest trochę rozpuszczonym molem książkowym, zostaje wysłana do domu swojego prawujka Williama, by opiekować się nim podczas jego nieobecności. Kiedy Charmain dociera do domu, jej prawujek, nie mając czasu na rozmowę, informuje ją tylko, że wszelkie informacje zostawił jej w domu i znika po chwili. Dziewczyna jest bardzo zdezorientowana, kiedy okazuje się, że w domu są tylko jedne drzwi. Powoli odkrywa, że prowadzą nie tylko do kuchni, jak myślała na początku. Tu zaczynają się przygody młodej Charmain z magią i z bohaterami z poprzednich powieści o Ruchomym Zamku.
Inne.
Spoza powyższych w Polsce ukazała się jeszcze jedna książka Diany Wynne Jones, jest to powieść niezależna od powyższych serii:
Powieść "Spisek w Królestwie Czarów" opowiada o losach dwojga dzieci, Nicka i Roddy, stawionych przed wielkim wyzwaniem i przygodą.
Powieść ta powiązana jest postacią jednego z głównych bohaterów, Nicka Mallory’ego, z wcześniej napisaną, lecz nie wydaną w Polsce, książką Diany Wynne Jones „Deep Secret”; poza tym żadne inne postacie nie występują w obydwu tych książkach, a wydarzenia nie są ze sobą powiązane.

</doc>
<doc id="754311" url="https://pl.wikipedia.org/wiki?curid=754311" title="Droga wojewódzka nr 910">
Droga wojewódzka nr 910

Droga wojewódzka nr 910 − droga wojewódzka w południowej części Polski w województwie śląskim, łącząca Będzin z Dąbrową Górniczą
Przebieg drogi.
"Droga wojewódzka nr 910" zaczyna się na granicy administracyjnej Będzina i Czeladzi na wiadukcie nad drogą krajową nr 86 (węzeł drogi krajowej nr 86). Jest ona kontynuacją drogi krajowej nr 94, która na tym wiadukcie łączy się z drogą krajową nr 86. Następnie droga biegnie w Będzinie ulicą Czeladzką i Aleją Hugona Kołłątaja, a w Dąbrowie Górniczej ulicą Jana Sobieskiego, ulicą Królowej Jadwigi oraz Aleją Róż. Na obszarze obu miast droga prowadzi przez ich ścisłe centra. "Droga wojewódzka nr 910" kończy swój bieg na granicy administracyjnej Dąbrowy Górniczej i Sosnowca na węźle drogi krajowej nr 94. Kontynuacją drogi w Sosnowcu jest ulica Braci Mieroszewskich.
Przy drodze wojewódzkiej nr 910 znajdują się dwa zabytki wpisane do rejestru zabytków. Są to: średniowieczny zamek w Będzinie, w którym znajduje się część Muzeum Zagłębia oraz Bazylika Najświętszej Maryi Panny Anielskiej w Dąbrowie Górniczej będąca sanktuarium Diecezji Sosnowieckiej. Dojazd do obydwóch obiektów jest możliwy jedynie z jezdni prowadzącej na zachód (z Dąbrowy Górniczej do Będzina).

</doc>
<doc id="754313" url="https://pl.wikipedia.org/wiki?curid=754313" title="Weronika Mars">
Weronika Mars

Weronika Mars (oryg. ) – amerykański serial kryminalny dla młodzieży. Twórcą serialu jest Rob Thomas. Premiera pierwszego sezonu odbyła się 22 września 2004 roku w stacji telewizyjnej UPN. Ostatni odcinek został wyemitowany 22 maja 2007 roku przez stację The CW. Akcja serialu rozgrywa się w fikcyjnym miasteczku Neptune, w południowej Kalifornii. Tytułowa bohaterka grana przez Kristen Bell to uczennica liceum, która pomaga ojcu prowadzić biuro detektywistyczne i jednocześnie sama rozwiązuje sprawy na zlecenie kolegów ze szkoły.
W Polsce prawa do serialu wykupiła stacja TVN. Emisja pierwszego i drugiego sezonu trwała od 5 lutego 2007 do 5 kwietnia 2007. Trzecia seria w Polsce pojawiła się 1 lutego 2008 roku.
Już w czasie emisji pierwszego sezonu w Stanach Zjednoczonych każdy z 22 odcinków oglądało średnio 2,5 miliona widzów. Serial zajmował wysokie miejsca w rankingach najlepszych seriali telewizyjnych. Zdobył wiele nagród oraz nominacji, m.in. dwukrotną nominację do Nagród Satelity, cztery do Saturna, czy pięć do Teen Choice Awards. Mimo licznych sukcesów, w 2007 roku stacja The CW zdecydowała o zakończeniu serialu.
Wersje serialu na DVD nie zostały wydane w Polsce. Jednak są dostępne między innymi w takich państwach jak USA, Kanada czy Hiszpania.
W 2014 roku powstała kontynuacja filmowa serialu pod tym samym tytułem.
W 2019 roku na platformie Hulu wyemitowany został 4 sezon, który liczył 9 odcinków.
Obsada.
Źródło::
Bohaterowie.
Weronika Mars.
Weronika Mars – główna bohaterka serialu, córka Keitha Marsa i Lianne Mars. Po śmierci najlepszej przyjaciółki i ucieczce matki zaczęła wraz z ojcem – wcześniej szeryfem – prowadzić firmę detektywistyczną. Weronice było ciężko w liceum, do którego uczęszczała (Neptune High School), ponieważ wyśmiewano ją z powodu nielogicznych decyzji jej ojca w ostatnich dniach pracy jako szeryfa. Byłe koleżanki obgadywały Weronikę z zazdrości o chłopaka, z którym się umawiała – Duncana Kane’a, brata Lily.
Choć wiele osób nie tolerowało Weroniki w szkole, powierzano jej sekrety i problemy. Weronika za opłatą pomagała innym uczniom znaleźć dowody na zdradę ich partnerów. Odnalezienie psa koleżanki czy człowieka nie stanowiło dla niej większego problemu. W jednym z odcinków możemy zobaczyć jak Weronika „pracuje” dla wicedyrektora Neptune High – Vana Clemmonsa, pomagając odzyskać szkolną papugę. Mars odziedziczyła po ojcu bardzo logiczny sposób myślenia i jeśli nie ma bezpośredniego dowodu na czyjąś winę potrafi sama wydedukować zakończenie historii.
Weronika Mars w swoim życiu zaznała wiele bólu. W pierwszej klasie liceum została zgwałcona na imprezie urodzinowej. Pod koniec roku szkolnego zamordowano jej najlepszą przyjaciółkę (Lily Kane). Jej ojciec został zdegradowany ze stanowiska szeryfa hrabstwa, a matka odeszła z domu, dodatkowo mając problemy alkoholowe. Mimo wszystkich tych zdarzeń Weronika pozostała osobą o pogodnym charakterze.
W trzecim sezonie Weronika studiuje na uniwersytecie Hearst, najprawdopodobniej kryminologię lub psychologię. Dziekan uczelni, jak i wykładowca kryminologii bardzo ją doceniali. W połowie roku Weronika dowiaduje się o przyjęciu na letni staż w FBI, co było szczytem jej marzeń.
Keith Mars.
Keith Mars – ojciec Weroniki, były mąż Lianne. Jest prywatnym detektywem w mieście Neptune, byłym szeryfem. Gdy zamordowano córkę miliardera, właściciela firmy komputerowej – Jake’a Kane’a, Keith oskarżył go o zabójstwo. Gdy odnaleziono prawdziwego mordercę szeryf Mars został zdegradowany ze swojego stanowiska i otworzył biuro detektywistyczne, które prowadzi aż do ostatnich odcinków trzeciej serii. Po zamordowaniu Dona Lamba chwilowo wraca na stanowisko szeryfa hrabstwa.
Został oskarżony o zniszczenie dowodów w sprawie kradzieży w domu Kane’ów, przez co nastąpiły dodatkowe wybory. Wykorzystał to drugi detektyw w mieście, współpracujący z rodziną dilerów narkotykowych - Vinnie van Lowe. Kandyduje on na szeryfa. Będąc nietykalnym, tworzy dużą konkurencję dla Marsa.
Keith ma bardzo dobre poczucie humoru, pozwala sobie na wiele żartów z córką, co można zobaczyć już w pierwszych odcinkach. Ma też talent kucharski – to on zawsze gotował w domu Marsów.
Fabuła.
Sezon 1.
Weronika (Kristen Bell) jest 17-letnią uczennicą liceum w miasteczku Neptune oraz córką tamtejszego szeryfa (Enrico Colantoni). Żyjąc spokojnie wraz ze swoją rodziną nie różni się niczym od innych dziewcząt w jej wieku. Jej życie zmienia się diametralnie w momencie, gdy ginie jej najlepsza przyjaciółka oraz siostra jej chłopaka (Teddy Dunn) – Lily Kane (Amanda Seyfried), a jej ojciec oskarża o zabójstwo jednego z najbardziej wpływowych ludzi w Neptune, ojca Lily. Nie mogąc udowodnić winy Kane’a, jej ojciec traci pracę w policji, okrywając wstydem całą rodzinę. Przyjaciele Weroniki odsuwają się od niej, a chłopak nie chce jej dłużej znać. Wkrótce opuszcza ją również matka, nie mogąc znieść ciągłych upokorzeń ze strony mieszkańców miasta. Weronika zostaje sama z ojcem, który po wieloletniej służbie w biurze szeryfa zostaje prywatnym detektywem.
Okazuje się, że w miasteczku jest wielu ludzi z problemami. Weronika i jej ojciec mają więc ręce pełne roboty. Dziewczyna spędza samotne wieczory obserwując pobliski motel, śledząc i fotografując mężów wraz z ich kochankami. Mimo iż pracują całymi dniami, ich zarobki ledwo wystarczają na normalne życie. Oprócz pracy w biurze ojca, Weronika prowadzi również prywatne śledztwa w swojej szkole zlecane jej przez uczniów, a czasem i przez nauczycieli. W rozwiązaniu licznych zagadek pomagają jej przyjaciele ze szkoły (których Weronika zjednuje sobie w wyjątkowo niespotykany sposób) – Wallace Fennel (Percy Daggs III), Eli „Weevil” Navarro (Francis Capra) oraz Cindy „Mac” Mackenzie (Tina Majorino). Weronika pomagając kolejnym uczniom, zyskuje sobie w szkole dłużników, którzy z czasem oddają jej przysługi pomagając przy rozwiązywaniu kolejnych zagadek.
W rok po śmierci swojej przyjaciółki Weronika zaczyna na nowo interesować się sprawą jej śmierci. Na światło dzienne wychodzą nowe dowody w tej sprawie. Wkrótce dziewczyna przekonuje się, że śmierć Lily, zniknięcie jej matki i rozstanie się z Duncanem miały zupełnie inne przyczyny niż początkowo myślała. Śledząc i badając każdą ze spraw dowiaduje się, że rozwiązanie każdej z nich prowadzi w tym samym kierunku i są one ze sobą ściśle powiązane. W tym sezonie Weronika stara się dowiedzieć kto zgwałcił ją podczas imprezy, kto wsypał jej narkotyk do drinka oraz kto jest zabójcą jej przyjaciółki. Zaczyna poszukiwać swojej matki.
Sezon 2.
W drugiej serii pojawiają się nowe wątki, jak na przykład nowa dziewczyna Logana – Hannah (córka świadka w sprawie przeciw Loganowi, przede wszystkim na podstawie jego zeznań policja mogła skazać chłopaka), która jest od niego wiele młodsza, mężczyzna który został zamordowany i którego policja znalazła z napisem na ręku: „Weronika Mars”. Logan po krótkim związku ze swoją nową dziewczyną rozstaje się z nią wbrew sobie. Okazuje się, że za wysadzenie autobusu odpowiada Cassidy 'Beaver' Casablancas, który również zgwałcił i próbował zabić Weronikę, a gdy wszystko wyszło na jaw, popełnił samobójstwo skacząc z dachu.
W ostatnim dniu szkoły Weronika i Logan godzą się i zostają parą. Weronika czeka na lotnisku na tatę, by wybrać się na zasłużone wakacje, jednak on się nie zjawia.
Sezon 3.
Trzeci sezon opiera się głównie na rozwiązaniu zagadki gwałtów w Hearst. Weronika studiuje na tym uniwersytecie wraz z Loganem, Mac i Wallacem. Logan i Weronika są parą. Szeryf Don Lamb zostaje zamordowany, a ojciec Weroniki przejmuje jego stanowisko. Trzeci sezon to także seria odcinków wyjaśniających sprawę morderstwa dziekana uczelni – O’Della.
W trakcie trwania sezonu Weronika zrywa z Loganem, który miał łóżkową przygodę z Madison podczas ferii zimowych. Dziewczyna znajduje sobie nowego partnera – Stosha „Piza” Piznarskiego. Logan, mimo że jest w związku z Parker, nie może przestać myśleć o tym, że Weronika nie jest samotna.
Główna bohaterka zdaje egzamin na prywatnego detektywa – jak jej tata – i dostaje możliwość uczestniczenia w letnim stażu w FBI. Piz martwi się, że ich związek się przez to rozpadnie. Stosh i Weronika zostają nagrani w trakcie łóżkowych igraszek. Film trafia do sieci. Gdy dociera to do Logana, ten pochopnie i bezpodstawnie oskarża o to Piza i bije go w rozgłośni radia studenckiego. Gdy Weronika się o tym dowiaduje, idzie do Logana i mówi, że nie chce go więcej widzieć. Po krótkim czasie okazuje się, że to ktoś inny wysłał filmik do sieci, a wtedy Weronika rozpoczyna śledztwo. Gdy dowiaduje się kto to zrobił, Logan słyszy wszystko przy obiedzie. Spotyka sprawcę w stołówce i natychmiast postanawia się zemścić za ten niesmaczny żart. Chłopak bije prawdziwego sprawcę incydentu, odbudowując sobie zaufanie Weroniki.
Jej ojciec konkuruje w wyborach na szeryfa z kandydatem Vinnim, który zdobywa sobie głosy studentów absurdalnymi pomysłami, a innych obywateli – kłamstwami. Jeszcze większe zagrożenie dla wygranej Keitha pojawia się, gdy wydaje się, iż zniszczył dowód rzeczowy w postaci kasety wideo z nagraniem pokazującym Weronikę włamującą się do domu Kane’ów. Weronika idzie zagłosować na swojego ojca. Dookoła widzi plakaty kandydata na szeryfa Vinnie'go. Smutna wychodzi na deszcz.

</doc>
<doc id="754314" url="https://pl.wikipedia.org/wiki?curid=754314" title="Andrzej Seidler-Wiślański">
Andrzej Seidler-Wiślański

Andrzej Seidler-Wiślański, także Andrzej Seidler Ritter von Wiślański (ur. 4 sierpnia 1812 w Lipniku, zm. 1 kwietnia 1895) – urzędnik austriacki, prezydent Krakowa w latach 1856–1866.
Życiorys.
W połowie lat czterdziestych XIX w. odbywał praktyki w urzędzie gubernialnym we Lwowie. Przed nominacją na prezydenta pełnił funkcję c.k. sekretarza namiestniczego i prezydialnego przy rządzie krajowym.
Prezydent Krakowa.
6 sierpnia 1856 roku po rezygnacji Fryderyka Tobiaszka mianowany przez Ministra Spraw Wewnętrznych tymczasowym prezydentem. Jego nominacja zyskała uznanie wśród krakowian. Seidler wykazał się znajomością prawa miasta, do mieszkańców odnosił się przychylnie.
Za jego rządów Kraków zyskał połączenie kolejowe z Wieliczką w 1857, Niepołomicami 1858 oraz ze Lwowem 1861. Podjęto również wówczas poważniejsze prace przy brukowaniu krakowskich ulic. 1 listopada 1857 uruchomiono gazownię, otwarto nowy kamienny most na Starej Wiśle w pobliżu ulicy Blich.
W sprawach urzędowych podjął prace nad nowym statutem miasta Krakowa. W 1864 zakupił wynajmowany do tej pory na potrzeby magistratu pałac Wielopolskich. W 1859 przyjął nowy podział administracyjny Krakowa na 8 dzielnic (utrzymał się on prawie 100 lat). W 1861 wprowadził do urzędowania magistratu język polski. Na wniosek Seidlera postanowił od 1863 sprawy miasta załatwiać wyłącznie na posiedzeniach magistratu.
4 listopada 1858 przyznano Andrzejowi Seidlerowi tytuł Honorowego Obywatela Krakowa.
Po przeprowadzeniu pierwszych wyborów do Rady Miasta po przywróceniu samorządu w dniu 16 sierpnia 1866 złożył przed nową radą sprawozdanie z rządów miastem, a w dniu 13 września 1866 przekazał urząd na ręce nowo wybranego prezydenta Józefa Dietla.
Późniejsze losy.
Od 1869 do 1879 roku był starostą przemyskim. Równocześnie ze sprawowaniem funkcji starosty był Radcą Namiestnictwa i przewodniczącym Rady Szkolnej Okręgowej w Przemyślu, oraz posłem do Sejmu Krajowego. W 1854 roku był komisarzem w rzeszowskim urzędzie cyrkularnym.
23 maja 1879 otrzymał austriackie szlachectwo II stopnia (tytuł Ritter), wraz z predykatem „von Wiślański”. 30 maja 1895 otrzymał tytuł Honorowego Obywatela Miasta Rzeszowa. Był również Honorowym Obywatelem Białej.
Zmarł 1 kwietnia 1895 roku i został pochowany w Krakowie.

</doc>
<doc id="754316" url="https://pl.wikipedia.org/wiki?curid=754316" title="Krzysztof Mętrak">
Krzysztof Mętrak

Krzysztof Czesław Mętrak (ur. 1 lutego 1945 w Garwolinie, zm. 4 sierpnia 1993 w Warszawie) – polski krytyk filmowy i literacki, poeta.
Życiorys.
Syn profesora SGGW Czesława Mętraka (1915–2005). Debiutował w 1962 roku. Współpracował z wieloma pismami literackimi i filmowymi. Pisał między innymi dla „Współczesności”, „Kultury”, „Literatury”, „Twórczości”, „Tygodnika Kulturalnego”, „Filmu”, „Ekranu”, „Expressu Wieczornego”, „Radaru” i „Sportowca”. Felietonista tygodnika „Piłka Nożna”, współredaktor „Encyklopedii piłkarskiej Fuji”. Związany z opozycją antykomunistyczną. Laureat Nagrody Kisiela w 1990 roku.
Od 1994 roku organizowany jest Konkurs o nagrodę im. Krzysztofa Mętraka dla młodych krytyków filmowych.
Jest pochowany na Cmentarzu Komunalnym Północnym kwatera: E-III-1 rząd: 1, grób:13.

</doc>
<doc id="754320" url="https://pl.wikipedia.org/wiki?curid=754320" title="Brave Murder Day">
Brave Murder Day

Brave Muder Day – drugi album szwedzkiej grupy Katatonia, wydany 1996 roku. Na płycie gościnnie pojawił się Mikael Åkerfeldt z zespołu Opeth. Wszystkie teksty napisane zostały przez Jonasa Renkse.
Lista utworów.
dodane na zremasterowanej wersji wydanej w roku 2006

</doc>
<doc id="754322" url="https://pl.wikipedia.org/wiki?curid=754322" title="Elza z afrykańskiego buszu (film)">
Elza z afrykańskiego buszu (film)

Elza z afrykańskiego buszu – film familijny z 1966 na podstawie książki Joy Adamson. Autor scenariusza Lester Cole ze względu na to, że znajdował się na czarnej liście Hollywood musiał wystąpić pod pseudonimem (Gerald L.C. Copley).
Fabuła.
George Adamson (Bill Travers) podczas polowania w 1956 roku zastrzelił lwa i lwicę, nie wiedząc, że para ma trzy młode. Joy Adamson (Virginia McKenna), żona George'a, podjęła się uratowania i odchowania lwich sierot. Dwa z uratowanych lwiątek trafiły do zoo, natomiast trzecie (lwica Elza) Joy postanowiła wypuścić na wolność.
Wersja polska.
Reżyseria: Romuald Drobaczyński
Udział wzięli:
i inni

</doc>
<doc id="754326" url="https://pl.wikipedia.org/wiki?curid=754326" title="Mengli I Girej">
Mengli I Girej

Mengli I Girej (krymskotatar. "I Meñli Geray;" "١ منكلى كراى", ur. 1445, zm. 1515) – chan Chanatu Krymskiego w latach 1466, 1469-1475 i 1478-1515, chan Wielkiej Ordy w 1491, szósty syn Hadżi Gireja, założyciela państwa Tatarów krymskich. Dzięki swojemu talentowi politycznemu jeden z najbardziej wpływowych dostojników Imperium Osmańskiego na początku XVI wieku.
Życiorys.
Po raz pierwszy na tron wstąpił w 1466, lecz po kilku miesiącach stracił władzę na rzecz swojego brata, Nur Dewleta. Powtórnie chanem został w 1469. Od 1470 był w narastającym konflikcie z władcą Złotej Ordy Ahmed-chanem, dlatego też szukał możliwości współpracy z Wielkim Księstwem Moskiewskim przeciwko Mongołom i Litwinom. W 1473 zawarł sojusz z Moskwą przeciw Polsce oraz Litwie, które wielokrotnie najeżdżał. W marcu 1475 abdykował w wyniku frondy swoich braci i możnych. W tym samym roku został pojmany w Kaffie przez Turków, a następnie w Stambule zmuszono go do uznania zwierzchnictwa Imperium Osmańskiego nad Krymem. W 1478 z turecką pomocą odzyskał władzę po raz trzeci, potwierdził też zwierzchność osmańską. W 1482 zdobył i złupił Kijów, porwał też wojewodę Iwana Chodkiewicza wraz z rodziną oraz biskupem katolickim. Po śmierci Ahmed-chana w 1481 zawiązał sojusz z Iwanem III Srogim.
W 1492 założył twierdzę Oczaków, która posiadała strategiczne znaczenie w północno-zachodnim basenie Morza Czarnego. W 1502 rozbił ostatecznie Wielką Ordę (pozostałość Złotej Ordy), przejmując kontrolę nad jej stolicą w Saraju. Obwołał się wówczas kaganem, roszcząc sobie pretensje do władzy nad wszystkimi plemionami turko-mongolskimi na Kaukazie i w dorzeczu dolnej Wołgi. Przyczynił się do zreorganizowania administracji państwowej. W latach 1502–1503 przeniósł stolicę chanatu do Bachczysaraju, gdzie został pochowany po śmierci. Wobec wzrostu potęgi Moskwy od 1512 był w sojuszu z unią polsko-litewską.

</doc>
<doc id="754327" url="https://pl.wikipedia.org/wiki?curid=754327" title="Lnica pospolita">
Lnica pospolita

Lnica pospolita ("Linaria vulgaris") – gatunek byliny należący do rodziny babkowatych ("Plantaginaceae") (w popularnym w końcu XX wieku systemie Cronquista zaliczany był do trędownikowatych ("Scrophulariaceae")). Występuje na półkuli północnej – w Europie, Azji i Ameryce Północnej (tam jest gatunkiem zawleczonym). W Polsce jest pospolity na całym obszarze.
Biologia i ekologia.
Bylina, geofit. Rośnie na przydrożach, murawach, na kamienistych zboczach, pastwiskach, łąkach, na polach uprawnych jako chwast. Preferuje miejsca słoneczne. Rośnie zarówno w miejscach suchych, jak i wilgotnych. W górach występuje do regla dolnego. Kwiaty bez zapachu, samopylne, kwitną od czerwca do września. Nasiona rozsiewane są przez wiatr. Roślina ruderalna. Gatunek charakterystyczny dla SCl. "Artemisienea" i Ass. "Artemisio-Tanacetum". Roślina trująca: całe ziele jest trujące, zwłaszcza dla koni. Szczególnie trującym jego składnikiem jest alkaloid peganina.

</doc>
<doc id="754328" url="https://pl.wikipedia.org/wiki?curid=754328" title="Cracovia w krajowych rozgrywkach w piłce nożnej">
Cracovia w krajowych rozgrywkach w piłce nożnej

Występy pierwszej drużyny Cracovii w krajowych rozgrywkach w piłce nożnej.
Mistrzostwa kraju.
Poziom rozgrywek:
Puchary Polski.
"Mecze rozstrzygnięte seriami rzutów karnych zaliczono jako odpowiednio zwycięstwa, remisy lub porażki, bez dodawania trafionych karnych do liczby bramek."

</doc>
<doc id="754329" url="https://pl.wikipedia.org/wiki?curid=754329" title="Kaffa">
Kaffa



</doc>
<doc id="754330" url="https://pl.wikipedia.org/wiki?curid=754330" title="Terapia komórkowa">
Terapia komórkowa

Terapia komórkowa, terapia komórkami macierzystymi (ang. "stem-cell therapy") – gałąź terapii w medycynie, polegająca na wykorzystaniu ludzkich komórek macierzystych lub progenitorowych do regeneracji uszkodzonych tkanek lub narządów pacjenta.
Stan badań naukowych (2021 r.).
Jest to nowa forma terapii, której skuteczność pozostaje wciąż niepotwierdzona, mimo że teoretyczne aspekty wydawały się bardzo obiecujące. W 2014 pisano na przykład, że "opracowanie standardów kontroli bezpieczeństwa i efektywności terapii chorób neurologicznych na podstawie unikatowych właściwości komórek macierzystych stanowi pilne zadanie dla środowiska lekarskiego".
Pomimo znacznej liczby publikacji donoszących o udanych przypadkach terapii opartych na komórkach macierzystych, znaczna liczba badań klinicznych nie uzyskała jeszcze pełnych zatwierdzeń regulacyjnych dla walidacji jako terapii z wykorzystaniem komórek macierzystych. Do chwili obecnej (2020), najbardziej uznanym sposobem leczenia z wykorzystaniem komórek macierzystych jest przeszczep szpiku kostnego w celu leczenia zaburzeń krwi i układu odpornościowego.
Komorki macierzyste najczęściej używane w badaniach klinicznych to mezenchymalne komórki macierzyste (MSC, "mesenchymal stem cells", "mesenchymal stromal cells"), otrzymywane w warunkach hodowlanych "in vitro" tkanek ludzkich (dojrzałych lub płodowych). Komórki te mogą pochodzić z tego samego pacjenta, lub od dawcy; metoda ta różni się od przeszczepów tym, że korzysta się w niej nie z całych narządów lub tkanek, ale z wyizolowanych, oczyszczonych i czasem zmodyfikowanych komórek.
Ostrzeżenia przed rzekomymi terapiami przy użyciu komórek macierzystych.
Biorąc pod uwagę rosnącą popularność reklam terapii z wykorzystaniem komórek macierzystych, różne instytucje odpowiedzialne za zdrowie publiczne wyraziły zaniepokojenie nadużyciami i oszustwami związanymi z rzekomymi kuracjami.
W marcu 2019, amerykańska Agencja Żywności i Leków (FDA) opublikowała ostrzeżenie przed terapiami z wykorzystaniem komórek macierzystych. "Niektórzy pacjenci mogą być narażeni na zabiegi z wykorzystaniem komórek macierzystych, które są nielegalne i potencjalnie szkodliwe". W związku z tym, ze wielu potencjalnych pacjentów wybiera terapie w innych krajach, FDA podkreśla, że nie ma nadzoru nad zabiegami wykonywanymi w tychże krajach, i ma niewiele informacji na temat zagranicznych placówek lub ich produktów komórek macierzystych, które być może nie podlegają żadnym regulacjom.
W USA rośnie liczba procesów sądowych przeciwko podmiotom prowadzącym terapie z wykorzystaniem komórek macierzystych. W 2021 roku Federalna Komisja Handlu radzi:
"Jeśli szukasz sposobu na leczenie dolegliwości medycznych, oto kilka rzeczy, o których warto pamiętać:"
Istnieje niezależna baza danych na temat badan dotyczących terapii komórkami macierzystymi, utworzona przez Paula Knoepflera, badacza komórek macierzystych na Uniwersytecie Kalifornijskim w Davis School of Medicine, który dodatkowo monitoruje w Internecie fałszywe reklamy i dezinformację z nieuczciwych klinik.

</doc>
<doc id="754331" url="https://pl.wikipedia.org/wiki?curid=754331" title="Linaria vulgaris">
Linaria vulgaris



</doc>
<doc id="754336" url="https://pl.wikipedia.org/wiki?curid=754336" title="Wojna litewsko-moskiewska (1507-1508)">
Wojna litewsko-moskiewska (1507-1508)



</doc>
<doc id="754337" url="https://pl.wikipedia.org/wiki?curid=754337" title="Taśma klejąca">
Taśma klejąca

Taśma klejąca – rodzaj taśmy z elastycznego tworzywa sztucznego o grubości dziesiętnych części milimetra, pokryta warstwą specjalnego kleju po jednej lub obu stronach.
Historia.
Pierwowzorem biurowej taśmy klejącej była taśma używana od 1925 roku w warsztatach samochodowych do zabezpieczenia malowanych aut. Jej pomysłodawcą był amerykański wynalazca Richard Drew z przedsiębiorstwa 3M. Pierwsza biurowa bezbarwna taśma samoprzylepna przedsiębiorstwa 3M pojawiła się w 1930 roku. Pierwotnie klej umieszczano jedynie na jej brzegach, co uznane zostało za przejaw skąpstwa i do taśmy przylgnęła nazwa „szkocka” (ang. "scotch tape", dla pejoratywnego określenia oszczędnego producenta). Od roku 1945 przedsiębiorstwo 3M na opakowaniach taśmy umieszcza szkocką kratę, zaś nazwa "Scotch" pozostaje zastrzeżonym znakiem towarowym należącym do tej spółki.
Emisja promieniowania powiązana z użytkowaniem.
W 2008 r. w czasopiśmie Nature ukazała się publikacja informująca, że standardowa taśma klejąca rozwijana w próżni jest wydajnym źródłem promieniowania rentgenowskiego. Promieniowanie z taśmy jest wystarczająco silne do wykonania zdjęcia rentgenowskiego. 

</doc>
<doc id="754338" url="https://pl.wikipedia.org/wiki?curid=754338" title="MDP">
MDP



</doc>
<doc id="754341" url="https://pl.wikipedia.org/wiki?curid=754341" title="Wojna litewsko-moskiewska (1534-1537)">
Wojna litewsko-moskiewska (1534-1537)



</doc>
<doc id="754344" url="https://pl.wikipedia.org/wiki?curid=754344" title="Klauzula rebus sic stantibus">
Klauzula rebus sic stantibus

Klauzula "rebus sic stantibus" (łac. "skoro sprawy przybrały taki obrót") – instytucja prawa cywilnego oraz doktryna w prawie traktatów.
W szerszym ujęciu rozumiana jako wszelkie koncepcje czy rozstrzygnięcia ustawowe, mające na celu zmianę pierwotnego stosunku zobowiązaniowego ze względu na nieoczekiwaną zmianę stosunków społecznych, towarzyszących powstawaniu tego zobowiązania.
Występuje również w prawie administracyjnym w związku z decyzją administracyjną, która wiąże rebus sic stantibus - co jest związane z występowaniem określonych przesłanek faktycznych będących podstawą wydania decyzji administracyjnej, których późniejszy brak powoduje zaprzestanie istnienia przesłanek będących podstawą decyzji i w konsekwencji bezprzedmiotowość decyzji.
Prawo międzynarodowe publiczne.
W prawie międzynarodowym publicznym rozumiana jako zastrzeżenie, zgodnie z którym zawarty traktat może być wypowiedziany, gdy zajdą niespodziewane okoliczności, zmieniające jego wymowę w momencie zawarcia.
Jakkolwiek klauzula ta stanowi zagrożenie dla bezpieczeństwa zawartej umowy międzynarodowej, to jej jednostronne wypowiedzenie jest niedopuszczalne.
Zasadę tę opisuje art. 62 konwencji wiedeńskiej o prawie traktatów. Jej różne wykładnie dają orzecznictwa poszczególnych sądów krajowych.
Prawo cywilne.
W ujęciu cywilistycznym jest to instytucja prawna, która pozwala stronom umowy na sądową zmianę pierwotnego zobowiązania wynikającego z tej umowy, w przypadku nadzwyczajnej zmiany stosunków społecznych.
Aby zastosować klauzulę "rebus sic stantibus" muszą zaistnieć wszystkie następujące przesłanki:
Nadzwyczajna zmiana stosunków może mieć charakter bądź naturalny (np. powódź, niezwykle surowa zima), bądź też być wywołana czynnikiem ludzkim (np. wojna, strajk, zamieszki).
W przypadku zajścia powyższych przesłanek, sąd jest władny:
Klauzula "rebus sic stantibus" została wprowadzona do Kodeksu cywilnego ustawą z dnia 28 lipca 1990 r. Uregulowana została w art. 3571.

</doc>
<doc id="754345" url="https://pl.wikipedia.org/wiki?curid=754345" title="Młodzieżowa Drużyna Pożarnicza">
Młodzieżowa Drużyna Pożarnicza

Młodzieżowa Drużyna Pożarnicza (MDP) – komórka organizacyjna jednostki Ochotniczej straży pożarnej, która jest powoływana na podstawie Statutu OSP przez zarząd organizacji, który w tej sprawie podejmuje stosowną uchwałę.
MDP powołuje się w celu szerszego zainteresowania młodzieży działalnością społeczną na rzecz ochrony przeciwpożarowej oraz przygotowania jej do bezinteresownej służby w szeregach OSP. Jej członkami mogą być dziewczęta i chłopcy w wieku do 18 lat. Dolną granicę wieku wyznacza statut danej OSP.
Podstawowe zadania MDP to m.in.: udział w zapobieganiu pożarom poprzez oddziaływanie na środowisko w celu przestrzegania przepisów przeciwpożarowych; podnoszenie wiedzy i umiejętności swoich członków w dziedzinie ochrony przeciwpożarowej; organizowanie działalności kulturalno-oświatowej w środowisku z uwzględnieniem problematyki ochrony przeciwpożarowej; rozwijanie sprawności fizycznej członków poprzez uprawianie różnych dyscyplin sportowych i turystyki; podejmowanie i realizacja zadań pożytecznych dla ochrony przeciwpożarowej i drużyny oraz macierzystej OSP; działalność wolontarystyczna.

</doc>
<doc id="754347" url="https://pl.wikipedia.org/wiki?curid=754347" title="Adopcja na odległość">
Adopcja na odległość

Adopcja na Odległość - program pomocy w kształceniu najbardziej potrzebujących dzieci i młodzieży z krajów misyjnych. Program Adopcji na Odległość, rozpoczął się w Salezjańskim Ośrodku Misyjnym w kwietniu 2001 roku pod hasłem: "Dajmy dziecku szansę nauki". Jest to adopcja grupowa, która polega na finansowaniu edukacji grupy dzieci z danej placówki misyjnej.
Z programu korzystają dzieci i młodzież, którym rodzice nie są w stanie zapewnić edukacji, a często także zaspokoić ich podstawowych potrzeb. Są to głównie sieroty i półsieroty, w wieku od 6 do 25 lat, z Afryki, Ameryki Łacińskiej, Azji i Europy.
Opiekunowie adopcyjni z kraju i zagranicy deklarują co najmniej roczne wsparcie swoich podopiecznych. Przesłane przez nich pieniądze pozwalają wyposażyć uczniów w podręczniki, przybory szkolne, mundurki, opłacić im lub wspomóc w opłaceniu czesnego, oraz zapewnić odpowiednie zaplecze umożliwiające naukę: zakup ubrań, dożywianie. Często wspierane są też rodziny uczniów. 
Program Adopcji na Odległość wspiera również seminarzystów z krajów misyjnych, przygotowujących się do kapłaństwa.

</doc>
<doc id="754354" url="https://pl.wikipedia.org/wiki?curid=754354" title="Eduard Małofiejew">
Eduard Małofiejew

Eduard Wasiljewicz Małofiejew, ros. Эдуард Васильевич Малофеев (ur. 2 czerwca 1942 w Krasnojarsku) – radziecki i białoruski piłkarz występujący na pozycji napastnika, wielokrotny reprezentant Związku Radzieckiego, trener piłkarski, selekcjoner reprezentacji Związku Radzieckiego i Białorusi.
Kariera piłkarska.
Kariera klubowa.
Urodził się w Krasnojarsku, gdzie jego rodzina została ewakuowana w czasie II wojny światowej. Po zakończeniu wojny powrócił do rodzinnego podmoskiewskiego miasta Kołomna. Pierwszym zespołem piłkarskim, w którym występował była drużyna zakładowa w Kołomnie. W 1960 był zawodnikiem klubu Awangard Kołomna. Jako utalentowany junior zwrócił na siebie uwagę szkoleniowców zespołów moskiewskich. W 1961 trafił do występującego w ekstraklasie Spartaka Moskwa. W 1962 zdobył ze Spartakiem Mistrzostwo ZSRR. Nie mogąc jednak przebić się do podstawowego składu, po dwuletnim pobycie w stolicy ZSRR zdecydował się na przejście do Dynama Mińsk. W barwach białoruskiej drużyny stał się niedługo potem jednym z najlepszych radzieckich napastników. W 1971 z 16 bramkami na koncie został królem strzelców Wyższej Ligi.
W 1972 jako zawodnik mińskiego Dynama zakończył w wieku 30 lat karierę piłkarską. Ogółem w rozgrywkach ekstraklasy rozegrał 254 mecze, strzelił 100 bramek, zaś ze 109 bramkami trafił do elitarnego klubu Grigorija Fiedotowa, skupiającego najlepszych strzelców w historii radzieckiego i rosyjskiego futbolu.
Kariera reprezentacyjna.
Pierwszy występ w kadrze ZSRR zaliczył 22 września 1963 w towarzyskim meczu z Węgrami. Jednak dopiero zmiana na stanowisku selekcjonera po porażce "Sbornej" w finale Euro 1964 pozwoliła mu na dobre trafić do składu radzieckiej reprezentacji. Nowy trener Nikołaj Morozow obdarzył młodego napastnika dużym zaufaniem, często delegując go do gry. Małofiejew był jednym z kluczowych zawodników ekipy, która dotarła do półfinału mistrzostw świata w Anglii w 1966. Za kadencji selekcjonera Michaiła Jakuszyna zaliczył z kolei występy w mistrzostwach Europy w 1968, na których "Sborna", podobnie jak 2 lata wcześniej w Anglii, zajęła czwarte miejsce. Dopiero objęcie funkcji szkoleniowca reprezentacji przez Gawriła Kaczalina zakończyło reprezentacyjną karierę Małofiejewa. Nowy selekcjoner zrezygnował z usług napastnika Dynama. Przegrany z Anglią mecz o 3. miejsce w Euro 1968 był jego ostatnim występem w barwach Związku Radzieckiego. Małofiejew zamknął bilans reprezentacyjny na 40 meczach i 6 bramkach.
Kariera trenerska.
Jeszcze jako piłkarz rozpoczął pracę trenera, prowadząc zespoły juniorskie. Po zakończeniu występów w Dynamie pozostał w klubie. W 1972 objął funkcję głównego trenera w szkole piłkarskiej Dynama, by po dwóch latach przejść na stanowisko asystenta w pierwszym zespole. Z wyróżnieniem ukończył Wyższą Szkołę Trenerów w Moskwie, a w 1976 wyjechał do Brześcia, gdzie prowadził występujące w niższej lidze Dynamo. Dwa lata później wrócił do Mińska i z Dynamem awansował do Wyższej Ligi, a w 1982 zdobył z nim Mistrzostwo ZSRR. Rok później rozpoczął współpracę z radziecką federacją jako opiekun reprezentacji olimpijskiej, ale na finałowy turniej w Los Angeles z powodu bojkotu Igrzysk przez kraje socjalistyczne drużyna ZSRR nie pojechała.
Na początku 1984 Małofiejew został selekcjonerem pierwszej reprezentacji, którą wprowadził do finałów mistrzostw świata w Meksyku. Jednak tuż przed rozpoczęciem turnieju finałowego, w maju 1986 został zwolniony z funkcji selekcjonera. Powodem była słaba postawa drużyny w meczach towarzyskich. W międzyczasie, w 1985 powierzono mu rolę szkoleniowca Dynama Moskwa, które w sezonie 1986 doprowadził do drugiego miejsca w ekstraklasie. W kolejnym roku został przesunięty na stanowisko głównego trenera w stowarzyszeniu sportowym „Dynamo” (zrzeszającym wszystkie kluby Dynamo w ZSRR, związane z KGB). Później powrócił do Mińska, ale nie powtórzył sukcesów z początku lat 80.
Po rozpadzie Związku Radzieckiego prowadził mniej znane zespoły z Białorusi i Rosji, występujące głównie w niższych ligach. Parokrotnie udało mu się wprowadzić prowadzone przez siebie drużyny do wyższych klas rozgrywkowych. Przed rozpoczęciem eliminacji do World Cup 2002 objął funkcję selekcjonera białoruskiej drużyny narodowej. Prowadzona przez niego reprezentacja, rywalizująca m.in. z zespołem Polski, w ostatniej kolejce meczów przegrała walkę o drugie miejsce w grupie premiowane awansem do baraży na rzecz Ukrainy. Małofiejew popadł w konflikt z liderami drużyny, występującymi w kijowskim Dynamie Walancinem Bialkiewiczem i Alaksandrem Chackiewiczem. W 2003 stracił stanowisko.
W 2004 rozpoczął współpracę z litewskim biznesmenem rosyjskiego pochodzenia Władimirem Romanowem. Znalazł zatrudnienie w akademii piłkarskiej przy będącym własnością Romanowa białoruskim klubie MTZ-RIPO Mińsk. Dwa lata później został przez Romanowa zatrudniony w FBK Kowno. W tym samym roku biznesmen ściągnął go do pracy w szkockim Heart of Midlothian na stanowisku dyrektora sportowego. Jesienią 2006 w kilku meczach zastępował urlopowanego trenera Hearts Valdasa Ivanauskasa. Na początku grudnia powrócił do MTZ-RIPO, by objąć funkcję pierwszego trenera, jednak w marcu 2007 zrezygnował z pracy z mińskim klubem. W październiku 2007 objął stanowiska trenera FK Silute. Od 26 września 2008 do 28 listopada 2009 roku prowadził Dynamo Sankt Petersburg, z którym zdobył awans do Pierwszej dywizji w 2009 roku. Od grudnia 2009 do maja 2010 pracował na stanowisku głównego trenera Szachciora Soligorsk. 22 lipca 2010 ponownie stał na czele petersburskiego Dynamo. Kontrakt został podpisany do końca sezonu 2010 z możliwością przedłużenia na kolejny rok, jednak już wkrótce, 17 sierpnia 2010 zrezygnował z prowadzenia. Pozostał w klubie jako konsultant. 25 listopada 2010 objął stanowisko głównego trenera Pskow-747 Psków, z którym pracował do lipca 2011.
W krajach b. ZSRR Małofiejew jest ceniony jako fachowiec i zwolennik nowoczesnego, ofensywnego futbolu. Wprowadzając nowatorskie pomysły szkoleniowe udało mu się osiągnąć sukcesy m.in. z mińskim Dynamem, a drużyny z niższych lig doprowadzić do profesjonalnego poziomu. Nierzadko jednak zawodnicy nie byli w stanie dostosować się do jego koncepcji, co powodowało konflikty, jak w przypadku reprezentacji Białorusi.

</doc>
<doc id="754355" url="https://pl.wikipedia.org/wiki?curid=754355" title="Porównanie tradycji Mahajany i Wadżrajany">
Porównanie tradycji Mahajany i Wadżrajany



</doc>
<doc id="754373" url="https://pl.wikipedia.org/wiki?curid=754373" title="Sint Maarten">
Sint Maarten



</doc>
<doc id="754374" url="https://pl.wikipedia.org/wiki?curid=754374" title="Sint-Maarten">
Sint-Maarten



</doc>
<doc id="754375" url="https://pl.wikipedia.org/wiki?curid=754375" title="Joanna Piech-Kalarus">
Joanna Piech-Kalarus

Joanna Piech–Kalarus (ur. 20 marca 1951 w Katowicach) – polska artystka plastyk, głównie w zakresie grafiki.
Ukończyła studia w Akademii Sztuk Pięknych w Krakowie na Wydziale Grafiki w Katowicach. Dyplom zdobyła w 1978 roku. Uprawia grafikę (linoryt), malarstwo, ilustrację.
Laureatka Grand Prix Międzynarodowego Triennale Grafiki, Kraków 2009,
Obecnie pracuje jako adiunkt w Instytucie Sztuki cieszyńskiej filii Uniwersytetu Śląskiego w Katowicach. Była stypendystką Ministra Kultury i Sztuki w 1998 roku.
Jest współautorką i współrealizatorką malowideł sakralnych w kościele Zgromadzenia Księży Zmartwychwstańców w Krakowie, katedrze Chrystusa Króla w Katowicach (wraz z Ewą Sidorowicz), w kościele bł. Karoliny Kózkówny w Tychach, (współautor Roman Kalarus), Matki Bożej Niepokalanej Jutrzenki Wolności w Katowicach (współautor Roman Kalarus).

</doc>
<doc id="754377" url="https://pl.wikipedia.org/wiki?curid=754377" title="Polski Rów">
Polski Rów



</doc>
<doc id="754378" url="https://pl.wikipedia.org/wiki?curid=754378" title="Pułk Ochrony im. gen. dyw. Bolesława Wieniawy-Długoszowskiego">
Pułk Ochrony im. gen. dyw. Bolesława Wieniawy-Długoszowskiego

Pułk Ochrony im. gen. dyw. Bolesława Wieniawy-Długoszowskiego (pochr) – oddział Wojska Polskiego.
Formowanie i zmiany organizacyjne.
Rozkazem Naczelne Dowództwo Wojska Polskiego nr 22 z 10 IX 1944 roku powołało utworzono 4 Samodzielny Batalion Żandarmerii. Żołnierze rekrutowali się z oddziałów partyzanckich oraz żołnierzy różnych formacji polskich sił zbrojnych. W listopadzie 1945 roku batalion przemianowany został na 4 Samodzielny Batalion Ochrony Sztabu Generalnego, a na początku 1946 roku został przeniesiony z Włoch do Warszawy i zakwaterowany przy ul. 29 listopada na Czerniakowie.
Na podstawie rozkazu Szefa Sztabu Generalnego Wojska Polskiego z dnia 30 lipca 1990 dotychczasowy Pułk Ochrony i Regulacji Ruchu WSW im. płk Jana Strzeszewskiego został przemianowany na Pułk Ochrony.
Pułk był podporządkowany dowódcy Zgrupowania Jednostek Zabezpieczenia MON, a od 1 sierpnia 1995 podlega Dowódcy Garnizonu Warszawa.
Jednostka stacjonuje w Garnizonie Warszawa, w koszarach przy ulicy Żwirki i Wigury 9/13.
Głównym zadaniem jednostki jest ochrona (pełnienie służby wartowniczej) i obrona Instytucji Centralnych Ministerstwa Obrony Narodowej w stołecznym garnizonie. W skład pułku wchodzą dwa bataliony ochrony i pododdziały logistyczne.
Z dniem 1 stycznia 2006 Pułk Ochrony otrzymał status jednostki budżetowej.
Z dniem 1 stycznia 2013 r. Pułk Ochrony stracił status jednostki budżetowej i został podporządkowany w zakresie zabezpieczenia logistyczno-finansowego Oddziałowi Zabezpieczenia Garnizonu Stołecznego w Warszawie.
Tradycje pułku.
Na podstawie decyzji Nr 226 Ministra Obrony Narodowej z dnia 4 grudnia 1997 pułk ochrony przyjął dziedzictwo tradycji 1 dywizjonu żandarmerii (1928-1939) i Pułku AK „Baszta” (1939-1944) oraz przyjął imię patrona gen. dyw. Bolesława Wieniawa-Długoszowskiego. Tą samą decyzją dzień 22 lipca (dzień urodzin patrona) został ustanowiony dorocznym świętem pułku.
5 grudnia 1997 roku Pułk otrzymał sztandar ufundowany przez społeczeństwo gminy Warszawa-Włochy.

</doc>
<doc id="754379" url="https://pl.wikipedia.org/wiki?curid=754379" title="Kusejfa">
Kusejfa

Kusejfa (hebr. כסיפה; arab. كسيفة; oficjalna pisownia w ang. Kuseife) – samorząd lokalny położony w Dystrykcie Południowym, w Izraelu.
Położenie.
Miasteczko jest położone w północnej części pustyni Negew.
Historia.
Osada powstała w 1982 w ramach rządowego projektu rozwoju społecznosci beduińskich na Negewie.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 10,3 tys. mieszkańców, wszyscy Beduini.
Populacja miasta pod względem wieku:
Komunikacja.
Na północ od miasteczka przebiega droga ekspresowa nr 31 (Eszel ha-Nasi-Newe Zohar).

</doc>
<doc id="754381" url="https://pl.wikipedia.org/wiki?curid=754381" title="Lakija">
Lakija

Lakija (hebr. לקיה; arab. اللقية; oficjalna pisownia w ang. Lakiya) – samorząd lokalny położony w Dystrykcie Południowym, w Izraelu.
Położenie.
Leży w północnej części pustyni Negew.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 8,4 tys. mieszkańców.
Populacja miasta pod względem wieku:
Historia.
Osada powstała w 1982 w ramach rządowego projektu rozwoju społecznosci beduińskich na Negewie.
Komunikacja.
Przy miasteczku przebiega droga ekspresowa nr 31 (Eszel ha-Nasi – Newe Zohar).

</doc>
<doc id="754382" url="https://pl.wikipedia.org/wiki?curid=754382" title="Introspekcja">
Introspekcja



</doc>
<doc id="754383" url="https://pl.wikipedia.org/wiki?curid=754383" title="Lehawim">
Lehawim

Lehawim (hebr. להבים) – samorząd lokalny położony w Dystrykcie Południowym, w Izraelu. Leży w północnej części pustyni Negew, w odległości 12 km na północ od Beer Szewy i 4 km na wschód od Rahat.
Jest to jedno z trzech miast-satelitów Beer Szewy (obok Omer i Metar).
Historia.
Osiedle zostało założone w 1983 w ramach rządowego projektu kolonizacji pustyni Negew. Pierwotnie nazywała się Giwat Lahaw. W 1988 osada otrzymała status samorządu lokalnego.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 5,6 tys. mieszkańców, wszyscy Żydzi.
Populacja miasta pod względem wieku:
Komunikacja.
Przy miasteczku przebiega droga ekspresowa nr 31 (Eszel ha-Nasi-Newe Zohar), która na zachód od miasteczka krzyżuje się z drogą ekspresową nr 40 (Kefar Sawa-Ketura).
Na zachód od miasta znajduje się stacja kolejowa Lehawim. Pociągi z Lehawim jadą do Naharijji, Hajfy, Tel Awiwu i Beer Szewy.

</doc>
<doc id="754384" url="https://pl.wikipedia.org/wiki?curid=754384" title="Metar">
Metar

Metar, Metar (hebr. מיתר) – samorząd lokalny położony w Dystrykcie Południowym, w Izraelu. Leży w północnej części pustyni Negew, na północny wschód od Beer Szewy.
Jest to jedno z trzech miast-satelitów Beer Szewy (obok Omer i Lehawim).
Historia.
Miasto zostało założone w 1984 w ramach rządowego projektu kolonizacji pustyni Negew.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 6,9 tys. mieszkańców, wszyscy Żydzi.
Populacja miasta pod względem wieku:

</doc>
<doc id="754386" url="https://pl.wikipedia.org/wiki?curid=754386" title="Goździk kartuzek">
Goździk kartuzek

Goździk kartuzek ("Dianthus carthusianorum") – gatunek rośliny wieloletniej należący do rodziny goździkowatych. Występuje w środkowej, wschodniej i południowej Europie, oraz w Turcji. W Polsce występuje głównie na niżu i rzadko w niższych położeniach górskich i jest dość pospolity w naturalnym środowisku. W wielu krajach, także w Polsce jest uprawiany jako roślina ozdobna. Status gatunku we florze Polski: gatunek rodzimy lub zadomowiony.
Biologia i ekologia.
Bylina, chamefit. Roślina światłolubna i ciepłolubna. Najczęściej występuje na podłożu wapiennym na suchych murawach, w świetlistych borach sosnowych, suchych łąkach, na piaskach. Zarasta także hałdy. Gatunek charakterystyczny dla klasy (Cl.) "Festuco-Brometea", Ass. "Sileno otitis-Festucetum". Kwiaty przedprątne, zapylane przez motyle, kwitną od czerwca do września.
Zmienność.
Tworzy mieszańce z goździkiem kosmatym, goździkiem piaskowym, goździkiem kropkowanym i goździkiem pysznym.
Gatunek zmienny, występuje w licznych odmianach:
Uprawa.
Szczególnie nadaje się na rabaty, oraz na kwiat cięty. Wymaga słonecznego stanowiska, najlepiej sadzić go na glebach gliniasto-piaszczystych o umiarkowanej wilgotności i lekko zasadowym odczynie. Można go uprawiać z nasion wysiewanych jesienią lub wczesną wiosną, lub z sadzonek wytwarzanych latem.

</doc>
<doc id="754387" url="https://pl.wikipedia.org/wiki?curid=754387" title="Micpe Ramon">
Micpe Ramon

Micpe Ramon (hebr. מצפה רמון; arab. مِصْبَه رامون) – samorząd lokalny położony w Dystrykcie Południowym, w Izraelu. Leży w środkowej części pustyni Negew, na krawędzi krateru Ramon.
Historia.
Osada została założona w 1953 przez żydowskich imigrantów z ZSRR.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 4,3 tys. mieszkańców.
Populacja miasta pod względem wieku:
Komunikacja.
Przy miasteczku przebiega droga ekspresowa nr 40 (Kefar Sawa-Ketura).
Na północ od miasteczka znajduje się port lotniczy Micpe Ramon.

</doc>
<doc id="754388" url="https://pl.wikipedia.org/wiki?curid=754388" title="Iwona Błaszkowska">
Iwona Błaszkowska

Iwona Błaszkowska, z d. Budzyńska (ur. 14 marca 1972) we Włocławku – polska piłkarka ręczna, mistrzyni ireprezentantka Polski.
Życiorys.
Jest wychowanką Junaka Włocławek, w którego barwach występowała w latach 1987–1989. W latach 1989–1993 była zawodniczką Startu Gdańsk. W 1993 przeszła do Startu Elbląg i 1994 osiągnęła swój największy sukces w karierze – mistrzostwo. Z elbląskim klubem była także wicemistrzynią Polski w 1997, brązową medalistką mistrzostw Polski w 1999 i 2000 oraz zdobywczynią Pucharu Polski w 1994 i 1999. W latach 2000–2004 występowała w Zagłębiu Lubin, zdobywając wicemistrzostwo Polski w 2002 i brązowy medal w 2001. Następnie powróciła do Startu Elbląg, gdzie zakończyła karierę w 2007.
W reprezentacji Polski seniorek wystąpiła w latach 1991–2005 w 136 spotkaniach, zdobywając 290 bramek, wystąpiła m.in. na mistrzostwach świata w 1993 (10 m.), 1999 (11 miejsce) i 2005 (19 m.), a także na mistrzostwach Europy w 1996 (11 miejsce) i 1998 (5 m.) oraz akademickich mistrzostwach świata w 1998 (5 miejsce).

</doc>
<doc id="754389" url="https://pl.wikipedia.org/wiki?curid=754389" title="Omer (Izrael)">
Omer (Izrael)

Omer (hebr. עומר; arab. عومر) – samorząd lokalny położony w Dystrykcie Południowym, w Izraelu. Leży w północnej części pustyni Negew, w odległości 12 km na północ od Beer Szewy i 4 km na wschód od Rahat.
Jest to jedno z trzech miast-satelitów Beer Szewy (obok Lehawim i Metar).
Historia.
W 1949 powstał w tym miejscu kibuc Hevrona. W 1951 przekształcił się on w wioskę i zmienił nazwę na Eilata. W 1953 imigranci z Węgier i Rumunii utworzyli tutaj moszaw Omer.
W 1974 otrzymał on status samorządu lokalnego.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 6,3 tys. mieszkańców.
Populacja miasta pod względem wieku:

</doc>
<doc id="754392" url="https://pl.wikipedia.org/wiki?curid=754392" title="Segew-Szalom">
Segew-Szalom

Segew-Szalom (hebr. שגב-שלום; arab. شقيب السلا, "Sakíb al-Salam"; oficjalna pisownia w ang. Segev-Shalom) – samorząd lokalny położony w Dystrykcie Południowym, w Izraelu. Leży w północnej części pustyni Negew, na południowy wschód od Beer Szewy.
Historia.
Osada powstała w 1979 w ramach rządowego projektu rozwoju społeczności beduińskich na Negewie.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 6,5 tys. mieszkańców, wszyscy Beduini.
Populacja miasta pod względem wieku:
Komunikacja.
Na północ od miasteczka przebiega droga ekspresowa nr 25 (Nachal Oz-Beer Szewa-Arawa).

</doc>
<doc id="754393" url="https://pl.wikipedia.org/wiki?curid=754393" title="Przenęt purpurowy">
Przenęt purpurowy

Przenęt purpurowy ("Prenanthes purpurea" L.) – gatunek rośliny wieloletniej należący do rodziny astrowatych. Występuje w Europie, przez Niemcy i Polskę przebiega północna granica jego zasięgu. W Polsce występuje tylko na południu, po Śląsk i Roztocze. Jest rośliną dość rzadką.
Biologia i ekologia.
Bylina, hemikryptofit. Siedlisko: lasy, zarośla, poręby. Roślina cienioznośna, w naturalnych warunkach nigdy nie rośnie w miejscach o pełnym nasłonecznieniu. W górach częstszy, niż na niżu. Rośnie tam aż do piętra kosówki. Gatunek charakterystyczny dla All. "Fagion" i gatunek wyróżniający dla zespołu roślinnego buczyny kwaśnej.

</doc>
<doc id="754394" url="https://pl.wikipedia.org/wiki?curid=754394" title="Prenanthes purpurea">
Prenanthes purpurea



</doc>
<doc id="754395" url="https://pl.wikipedia.org/wiki?curid=754395" title="Dianthus carthusianorum">
Dianthus carthusianorum



</doc>
<doc id="754396" url="https://pl.wikipedia.org/wiki?curid=754396" title="Tel Szewa">
Tel Szewa

Tel Szewa (hebr. תל שבע; arab. تل السبع, "Tal as-Sabi"; w oficjalnej pisowni w ang. Tel Sheva) – samorząd lokalny położony w Dystrykcie Południowym, w Izraelu. Leży w północnej części pustyni Negew, w pobliżu Beer Szewy.
Historia.
Osada powstała w 1968 w ramach rządowego projektu rozwoju społeczności beduińskich na Negewie.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 13,6 tys. mieszkańców, wszyscy Beduini.
Populacja miasta pod względem wieku:
Komunikacja.
Na zachód od miasteczka przebiega droga ekspresowa nr 40 (Kefar Sawa-Ketura), która krzyżuje się z drogą ekspresową nr 60.

</doc>
<doc id="754397" url="https://pl.wikipedia.org/wiki?curid=754397" title="Jerocham">
Jerocham

Jerocham (hebr. יְרֻחָם; arab. يروحام) – samorząd lokalny położony w Dystrykcie Południowym, w Izraelu. Leży w północnej części pustyni Negew.
Historia.
Osada została założona w 1951 przez imigrantów z Rumunii, Północnej Afryki i Iraku.
Demografia.
Zgodnie z danymi Izraelskiego Centrum Danych Statystycznych w 2006 roku w mieście żyło 8,5 tys. mieszkańców.
Populacja miasta pod względem wieku:

</doc>
<doc id="754398" url="https://pl.wikipedia.org/wiki?curid=754398" title="Ne’ot Chowaw">
Ne’ot Chowaw

Ne’ot Chowaw (hebr. רמת חובב; arab. عومر) - samorząd lokalny położony w Dystrykcie Południowym, w Izraelu. Leży w północnej części pustyni Negew, w odległości 12 km na południe od Beer Szewy.
Historia.
W 1975 rząd izraelski utworzył w tym miejscu strefę przemysłową. Miało to na celu koncentrację szkodliwego dla naturalnego środowiska przemysłu w jednym miejscu, z dala od obszarów zaludnionych.
Komunikacja.
Przy miasteczku przebiega droga ekspresowa nr 40 (Kefar Sawa-Ketura).

</doc>
<doc id="754399" url="https://pl.wikipedia.org/wiki?curid=754399" title="Gunde Svan">
Gunde Svan

Gunde Anders Svan (ur. 12 stycznia 1962 w Vansbro) – szwedzki biegacz narciarski, kierowca rajdowy, sześciokrotny medalista olimpijski, jedenastokrotny medalista mistrzostw świata, pięciokrotny zdobywca Pucharu Świata w biegach narciarskich oraz brązowy medalista mistrzostw Europy w rallycrossie.
Kariera.
W Pucharze Świata w biegach narciarskich zadebiutował w sezonie 1981/1982. Nie stanął na podium ani razu, ale parę razy zdobył punkty i zajął 57. miejsce w klasyfikacji generalnej. Swoje pierwsze miejsce na podium w Pucharze Świata zdobył w sezonie 1982/1983 zajmując trzecie miejsce w biegu na 50 km techniką klasyczną w norweskim Oslo 12 marca 1982 r. W każdym kolejnym sezonie, aż do sezonu 1990/1991, zawsze co najmniej raz wygrywał zawody PŚ. Łącznie 46 razy stawał na podium zawodów Pucharu Świata, w tym 30 razy zwyciężał. Pod względem liczny zwycięstw jest trzecim zawodnikiem w historii po Norwegu Bjørnie Dæhlie (46 zwycięstw) i Kazachu Władimirze Smirnowie (31 zwycięstw). Najlepsze wyniki osiągnął w sezonach 1983/1984, 1984/1985, 1985/1986, 1987/1988 i 1988/1989, kiedy triumfował w klasyfikacji generalnej. Ponadto w sezonach 1982/1983 i 1989/1990 był drugi, a w sezonie 1986/1987 trzeci w klasyfikacji generalnej. Przez osiem kolejnych sezonów (1982/1983 do 1990/1991) Svan nie opuszczał czołowej trójki klasyfikacji generalnej Pucharu Świata. Nikt przed nim nie mógł poszczycić się takim osiągnięciem. Jedynym zawodnikiem, który osiągnął lepszy wynik w tym zakresie był Bjørn Dæhlie, który utrzymywał się w czołowej trójce przez 10 sezonów.
Jego olimpijskim debiutem były igrzyska w Sarajewie. Został tam mistrzem olimpijskim w biegu na 15 km techniką klasyczną oraz w sztafecie 4x10 km. Szwedzi wystąpili w sztafecie w składzie: Thomas Wassberg, Benny Kohlberg, Jan Ottosson i Gunde Svan. Zdobył ponadto srebrny medal w biegu na 50 km stylem klasycznym oraz brązowy na dystansie 30 km techniką dowolną. Na igrzyskach olimpijskich w Calgary Szwedzi w składzie: Jan Ottosson, Thomas Wassberg, Gunde Svan i Torgny Mogren obronili tytuł mistrzów olimpijskich w sztafecie wywalczony w Sarajewie. Co więcej Svan zdobył także złoty medal w biegu na 50 km techniką dowolną. Na późniejszych igrzyskach już nie startował.
W 1982 r. zadebiutował na mistrzostwach świata biorąc udział w mistrzostwach w Oslo, gdzie zajął 13. miejsce w biegu na 15 km stylem dowolnym. Na mistrzostwach świata w Seefeld zdobył złote medale na dystansach 30 i 50 km techniką klasyczną. Na tych samych mistrzostwach wspólnie z Erikiem Östlundem, Thomasem Wassbergiem i Thomasem Erikssonem zdobył brązowy medal w sztafecie. Dwa lata później, podczas mistrzostw świata w Oberstdorfie, wraz z Östlundem, Wassbergiem i Mogrenem zdobył kolejny medal w sztafecie, tym razem złoty. Indywidualnie jego najlepszym wynikiem było 7. miejsce w biegu na 30 km techniką klasyczną. Mistrzostwa świata w Lahti w 1989 r. były jednymi z najlepszych w jego karierze. Zdobył tam złote medale na dystansach 15 i 50 km stylem dowolnym oraz w sztafecie razem z Christerem Majbäckiem, Larsem Hålandem i Torgnym Mogrenem. Na swoich ostatnich mistrzostwach rozgrywanych w Val di Fiemme w 1991 r. do swojej medalowej kolekcji dołączył złoto w biegu na 30 km techniką klasyczną oraz srebrne medale w biegach na 15 i 50 km techniką dowolną, a także w sztafecie.
Gunde Svan jest także czterokrotnym medalistą mistrzostw świata juniorów oraz szesnastokrotnym mistrzem Szwecji. W latach 1984, 1986 i 1991 był wybierany najlepszym sportowcem Szwecji.
W 1984 otrzymał szwedzką nagrodę Svenska Dagbladets guldmedalj, a w 1985 został nagrodzony norweskim medalem Holmenkollen wraz z norweską biegaczką narciarską Anette Bøe i norweskim skoczkiem narciarskim Perem Bergerudem. Obecnie jest członkiem Międzynarodowej Federacji Narciarskiej. W maju 2008 roku ogłoszono, że Svan zostanie nowym trenerem szwedzkiej reprezentacji, jednak zdecydował się zrezygnować z tego stanowiska 30 czerwca 2009.
Svan próbował także swoich sił w rallycrossie. Został między innymi mistrzem Szwecji, a ponadto zajął trzecie miejsce w sezonie 1995 Mistrzostw Europy w rallycrossie. Jeździł Toyotą Celicą GT-Four. Występował także w telewizji jako prowadzący szwedzkiej edycji programu "Gladiators" i "Fort Boyard", a także w szwedzkim programie "Bingolotto".
W latach 1982–1983 odbywał służbę wojskową w pułku Jämtlands fältjägarregemente stacjonującym w Östersund. W tym samym czasie razem z nim służbę odbywał inny utytułowany szwedzki biegacz narciarski Torgny Mogren.
Życie prywatne.
Jest żonaty z byłą reprezentantką Szwecji w biegach Marie Johansson. W 1993 r. na świat przyszło ich jedyne dziecko, córka Julia.

</doc>
<doc id="754400" url="https://pl.wikipedia.org/wiki?curid=754400" title="Samorząd Regionu Be’er Towijja">
Samorząd Regionu Be’er Towijja

Samorząd Regionu Be’er Towijja (hebr. מועצה אזורית באר טוביה) – samorząd regionu położony w Dystrykcie Południowym, w Izraelu.
Samorządowi podlegają tereny w północno-zachodniej części pustyni Negew, w okolicy miasta Aszdod.
Osiedla.
Na terenach o powierzchni 140 km² mieszka około 18 800 ludzi. Znajduje się tutaj 1 kibuc, 19 moszawów i 3 wioski.

</doc>
<doc id="754401" url="https://pl.wikipedia.org/wiki?curid=754401" title="Philemon Masinga">
Philemon Masinga

Philemon Raul „Phil” Masinga (ur. 28 czerwca 1969 w Klerksdorpie, zm. 13 stycznia 2019 w Johannesburgu) – południowoafrykański piłkarz.
Życiorys.
Karierę piłkarską rozpoczął w rodzimym Jomo Cosmos. W 1 lidze RPA zadebiutował w barwach Mamelodi Sundowns, gdzie grał przez 2 sezony. W 1994 roku przeszedł do angielskiego klubu Leeds United za 275 000 funtów.
Następnie grał w szwajcarskim FC Sankt Gallen, gdzie zagrał 10 spotkań i włoskiej Salernitanie Calcio, gdzie zagrał w 16 spotkaniach, strzelając 4 gole. W październiku 1996 roku Masinga podpisał kontrakt z SSC Bari.
W 1998 roku został powołany do reprezentacji RPA. Masinga z reprezentacją RPA wystąpił na Mistrzostwa Świata 1998 we Francji, gdzie zagrał w 2 spotkaniach.
W następnym sezonie strzelił w klubie 11 bramek. Jednak następnie nabawił się urazu wskutek pozaboiskowego wypadku.
Po wyleczeniu kontuzji był rezerwowym w swoim zespole. W sezonie 2000/2001 Bari spadło do Serie B, a Masinga przeniósł się do Zjednoczonych Emiratów Arabskich.
Przez kilka miesięcy Masinga grał w Al-Wahda. W 2002 roku zakończył karierę. Następnie pracował jako menedżer w Południowoafrykańskiej Federacji Piłkarskiej. Był również członkiem komitetu organizacyjnego Mistrzostw Świata 2010, które odbyły się w RPA.
Masinga był żonaty z Carol, miał dwójkę dzieci, Sifiso i Teneko.

</doc>
<doc id="754404" url="https://pl.wikipedia.org/wiki?curid=754404" title="Oh Mercy">
Oh Mercy

Oh Mercy – dwudziesty szósty album studyjny Boba Dylana, wydany 12 września 1989 nakładem wytwórni Columbia.
Historia i charakter albumu.
Daniel Lanois został polecony Dylanowi przez Bono z grupy U2, który czuł, że Dylan potrzebuje prawdziwego producenta. Dlatego korzystając z koncertu w Nowym Orleanie we wrześniu 1988 r. Dylan spotkał się z Lanoisem i usłyszał swoje utwory („With God on Our Side” oraz „Hollis Brown”) wykonywane przez Neville Brothers na albumie "Yellow Moon", którego producentem był właśnie Lanois.
Dylan podpisał właśnie nowy kontrakt z Sony. Na początku miał problemy z porzuceniem studiów nagraniowych w Los Angeles, które okazały się dla niego tak nieproduktywne w ciągu ostatnich lat. Ponieważ jednak Lanois okazał się dość bezpośrednim człowiekiem, nie nalegającym na rygorystyczne przestrzeganie etykiety studyjnej, Dylan wybrał się do Nowego Orleanu. Zgodził się nawet na wybór muzyków przez producenta (dotychczas sam to robił) i swoje ewentualne wątpliwości rozwiązywał na korzyść Lanoisa.

</doc>
<doc id="754414" url="https://pl.wikipedia.org/wiki?curid=754414" title="Państwo i Prawo">
Państwo i Prawo

Państwo i Prawo – miesięcznik wydawany przez Komitet Nauk Prawnych Polskiej Akademii Nauk.
Założone w 1946, jest drugim najstarszym polskim prawniczym czasopismem naukowym.
Profil merytoryczny.
W czasopiśmie porusza się najistotniejsze zagadnienia z ogólnej nauki o prawie oraz poszczególnych gałęzi prawa. Publikacje obejmują artykuły naukowe, recenzje, glosy oraz sprawozdania z najważniejszych konferencji i zjazdów poświęconych prawu. Czasopismo znajduje się w wykazie czasopism naukowych prowadzonym przez Ministra Nauki i Szkolnictwa Wyższego z przyznaną liczbą 70 punktów – pierwotnie najwyższą wśród polskich czasopism prawniczych.
„Państwo i Prawo” corocznie przyznaje nagrody za najlepsze prace habilitacyjne i doktorskie z dziedziny nauk prawnych.
Historia.
Czasopismo powstało w 1946. Jego redaktorami naczelnymi byli:
Do 2006 r., przez blisko 50 lat, sekretarzem redakcji miesięcznika był dr Krzysztof Poklewski-Koziełł. Później tę funkcję pełnił dr hab. Wojciech Brzozowski, dr Anna Chmielarz-Grochal oraz mgr Ada Paprocka.
Redakcja.
Od 2012 redaktorem naczelnym jest prof. Andrzej Wróbel. W skład Komitetu Redakcyjnego wchodzą także m.in. prof. Stanisław Biernat, prof. Antoni Hanusz, prof. Roman Hauser, prof. Ewa Łętowska, prof. Stanisław Waltoś, prof. Sławomira Wronkowska.
Byli członkowie Komitetu Redakcyjnego: 
Od 2016 r. sekretarzem redakcji jest dr Michał Ziółkowski.

</doc>
<doc id="754419" url="https://pl.wikipedia.org/wiki?curid=754419" title="Isolde Kostner">
Isolde Kostner

Isolde Kostner (ur. 20 marca 1975 w Bolzano) – włoska narciarka alpejska, trzykrotna medalistka igrzysk olimpijskich i mistrzostw świata oraz dwukrotna zdobywczyni Małej Kryształowej Kuli w klasyfikacji Pucharu Świata w zjeździe.
Kariera.
Po raz pierwszy na arenie międzynarodowej Isolde Kostner pojawiła się w 1992 roku, kiedy wystartowała na mistrzostwach świata juniorów w Mariborze. Zajęła tam trzynaste miejsce w zjeździe, siódme w supergigancie oraz dziewiąte w slalomie gigancie. Podczas rozgrywanych rok później mistrzostw świata juniorów w Montecampione zwyciężyła w supergigancie, wyprzedzając Madlen Summermatter ze Szwajcarii oraz swą rodaczkę, Alessandrę Merlin. W międzyczasie zadebiutowała w zawodach Pucharu Świata, 28 lutego 1993 roku w Veysonnaz zajmując 43. miejsce w supergigancie.
Pierwsze pucharowe punkty wywalczyła 4 grudnia 1993 roku w Tignes, zajmując jedenaste miejsce w zjeździe. W sezonie 1993/1994 punktowała jeszcze wielokrotnie, w tym 29 stycznia 1994 roku w Garmisch-Partenkirchen po raz pierwszy stanęła na podium zawodów tego cyklu, zwyciężając w biegu zjazdowym. Następnie na podium stanęła także 2 i 6 lutego 1994 roku w Sierra Nevada, gdzie była kolejno trzecia w zjeździe i druga w supergigancie. W klasyfikacji generalnej zajęła dziewiętnaste miejsce, a w klasyfikacji zjazdu była czwarta. W lutym 1994 roku brała udział w igrzyskach olimpijskich w Lillehammer, zdobywając dwa medale. Najpierw zajęła trzecie miejsce w supergigancie, ulegając tylko Diann Roffe z USA oraz Rosjance Swietłanie Gładyszewej. Cztery dni później brązowy medal zdobyła także w zjeździe, przegrywając o 0,92 sekundy z Niemką Katją Seizinger i o 0,26 sekundy z Picabo Street z USA. Na tych samych igrzyskach startowała także w kombinacji, w której po zjeździe zajmowała trzecie miejsce, tracąc do prowadzącej Seizinger 1,24 sekundy. Slalomu jednak nie ukończyła i ostatecznie nie była klasyfikowana. W sezonie 1994/1995 trzy razy stawała na podium zjazdu: 2 grudnia w Vail była druga, 17 lutego w Åre była trzecia, a 5 marca 1995 roku w Saalbach-Hinterglemm ponownie zajęła drugie miejsce. Sezon ukończyła na dwudziestym miejscu w klasyfikacji generalnej i piątym w zjeździe.
Najlepsze wyniki osiągnęła w sezonie 1995/1996, zdobywając 905 punktów i zajmując czwarte miejsce w klasyfikacji generalnej. Na podium stawała ośmiokrotnie, jednak odniosła przy tym tylko jedno zwycięstwo, wygrywając bieg zjazdowy 20 stycznia 1996 roku w Cortinie d’Ampezzo. Była też czwarta w klasyfikacji supergiganta i trzecia w klasyfikacji zjazdu, plasując się za Street i Seizinger. W lutym 1996 roku wystąpiła na mistrzostwach świata w Sierra Nevada, gdzie zwyciężyła w supergigancie. W zawodach tych wyprzedziła Heidi Zurbriggen ze Szwajcarii i Picabo Street, zostając tym samym pierwszą Włoszką, która zdobyła tytuł mistrzyni świata w tej konkurencji. Tytuł ten obroniła podczas rozgrywanych rok później mistrzostw świata w Sestriere, tym razem wyprzedzając Katję Seizinger i jej rodaczkę, Hilde Gerg. Na tych samych mistrzostwach była też między innymi czwarta w zjeździe, przegrywając walkę o podium ze Szwedką Pernillą Wiberg o 0,15 sekundy. W zawodach pucharowych na podium znalazła się pięć razy, odnosząc dwa zwycięstwa: 23 i 25 stycznia 1997 roku w Cortinie d’Ampezzo wygrywając kolejno zjazd i supergiganta. Sezon 1996/1997 zakończyła na piątej pozycji, zajmując także czwarte miejsce w supergigancie i szóste w zjeździe.
Najważniejszym punktem sezonu 1997/1998 były igrzyska olimpijskie w Nagano. Włoszka zajęła tam jedenaste miejsce w supergigancie, a rywalizacji w zjeździe nie ukończyła. W Pucharze Świata pięciokrotnie stawała na podium, w tym 22 stycznia 1998 roku po raz kolejny wygrała zjazd w Cortinie d’Ampezzo. W klasyfikacji generalnej tym razem była ósma, a w klasyfikacjach zjazdu i supergiganta plasowała się na trzeciej pozycji. Sezon 1998/1999 zaczęła od zajęcia dwukrotnie drugiego miejsca w zjeździe w dniach 27-28 listopada w Lake Louise. W drugiej części sezonu na podium stanęła jeszcze 21 stycznia w Cortinie d’Ampezzo, gdzie ponownie była druga oraz 5 marca 1999 roku w Sankt Moritz, gdzie zajęła trzecie miejsce w zjeździe. Wyniki ten dały jej jednak czternaste miejsce w klasyfikacji generalnej. Bez medalu wróciła także z mistrzostw świata w Vail, gdzie jej najlepszym wynikiem było szóste miejsce w supergigancie.
Przez trzy kolejne sezony plasowała się w czołowej szóstce klasyfikacji generalnej Pucharu Świata. W tym czasie osiemnaście razy stawała na podium, z czego dziewięć razy zwyciężała: 27 listopada 1999 roku w Lake Louise, 17 grudnia 1999 roku w Sankt Moritz, 10 lutego w Santa Caterina, 1 grudnia 2000 roku w Lake Louise, 19 stycznia 2001 roku w Cortinie d’Ampezzo oraz 29 i 30 30 listopada 2001 roku w Lake Louise była najlepsza w zjeździe, a 8 grudnia 1999 roku w Val d’Isère i 25 lutego 2001 roku w Lenzerheide zwyciężała w supergigantach. W sezonie 1999/2000 była czwarta w klasyfikacji generalnej, a w sezonach 2000/2001 i 2001/2002 była szósta. Równocześnie zajęła trzecie miejsce w klasyfikacji zjazdu w sezonie 1999/2000, a w dwóch kolejnych latach zdobywała w tej klasyfikacji Małą Kryształową Kulę. Na początku 2001 roku startowała na mistrzostwach świata w St. Anton, zdobywając srebrny medal w supergigancie. Rozdzieliła tam na podium Francuzkę Régine Cavagnoud oraz Niemkę Hilde Gerg. Swój ostatni medal zdobyła podczas rozgrywanych rok później igrzysk olimpijskich w Salt Lake City, gdzie była druga w zjeździe. W zawodach tych straciła 0,45 sekundy do Francuzki Carole Montillet, a o 0,38 sekundy wyprzedziła Austriaczkę Renate Götschl.
Startowała do połowy sezonu 2005/2006, swoje ostatnie zwycięstwo odnosząc 31 stycznia 2004 roku w Haus, gdzie była najlepsza w zjeździe. Ostatnie podium w zawodach pucharowych wywalczyła 25 lutego 2005 roku w San Sicario, zajmując drugie miejsce w supergigancie. W klasyfikacji generalnej plasowała się jednak poza czołową dziesiątką. W 2003 roku wystąpiła na mistrzostwach świata w Sankt Moritz, zajmując dziewiąte miejsce w zjeździe i osiemnaste w supergigancie. Brała także udział w rozgrywanych dwa lata później mistrzostwach świata w Bormio, gdzie jej najlepszym wynikiem było piąte miejsce w supergigancie. Na miesiąc przed rozpoczęciem igrzysk olimpijskich w Turynie Włoszka ogłosiła zakończenie kariery.
Wielokrotnie zdobywała medale mistrzostw Włoch, w tym dwanaście złotych: w gigancie w 1996 roku, w zjeździe w latach 1995, 1996, 1998 i 1999 oraz supergigancie w latach 1992, 1995, 1996, 1997, 1998, 1999 i 2000. Podczas ceremonii otwarcia igrzysk w 2002 roku była chorążym reprezentacji Włoch. W 2002 roku została odznaczona Orderem Zasługi Republiki Włoskiej.
Jest kuzynką łyżwiarki figurowej Caroliny Kostner oraz żoną włoskiego alpejczyka Wernera Perathonera.

</doc>
<doc id="754421" url="https://pl.wikipedia.org/wiki?curid=754421" title="Bob Dylan (album)">
Bob Dylan (album)

Bob Dylan – debiutancki album Boba Dylana, wydany w 1962 roku. Zawiera głównie tradycyjne ballady i utwory bluesowe, i tylko 2 kompozycje Dylana („Talkin' New York” i „Song to Woody”, będąca hołdem dla Woody’ego Guthrie). Album został wydany przez Columbia Records w formie płyty gramofonowej. Producentem był John Hammond.

</doc>
<doc id="754427" url="https://pl.wikipedia.org/wiki?curid=754427" title="Bengalik czerwony">
Bengalik czerwony

Bengalik czerwony, bengalik pospolity, amandawa, bengalik tygrysi ("Amandava amandava") – gatunek małego ptaka z rodziny astryldowatych (Estrildidae), zamieszkujący południową i południowo-wschodnią Azję – od Pakistanu i Indii po Półwysep Indochiński oraz wyspy: Hajnan, Jawa i Małe Wyspy Sundajskie. Introdukowany w wielu rejonach świata. Popularny ptak hodowlany.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1758 Karol Linneusz w 10. edycji "Systema Naturae". Autor nadał mu nazwę "Fringilla amandava", a jako miejsce typowe wskazał wschodnie Indie, co w 1921 Baker uściślił do Kalkuty (w 1933 Whistler i Kinnear, prawdopodobnie nie wiedząc o wcześniejszych ustaleniach, wskazali jako miejsce typowe północny Gudźarat).
Gatunek ten bywał niekiedy umieszczany w rodzaju "Estrilda", ale obecnie zalicza się go do rodzaju "Amandava". Wyróżnia się trzy podgatunki "A. amandava":
Morfologia.
Osiąga 9,5–10 cm długości; masa ciała 7,2–9,5 g. Występuje wyraźny dymorfizm płciowy. U samca niemal całe upierzenie czerwone. Kantarek i skrzydła czarne. Na bokach i pokrywach skrzydłowych obecne są białe plamki, podobnie jak i na jaskrawoczerwonych pokrywach nadogonowych. Sterówki czarne. Samica z pozoru podobna do samicy astrylda falistego ("Estrilda astrild"). Cechuje ją jednak czarny kantarek i okolice oczu, skrzydła podobnie jak u samca czarne z białymi kropkami, czerwony kuper oraz jasny spód ciała.
Zasięg występowania.
Ptak ten zamieszkuje w zależności od podgatunku:
Gatunek introdukowany, podobnie jak astryld falisty, w wielu rejonach świata – na Karaibach, Maskarenach, Półwyspie Iberyjskim, we Włoszech, Egipcie, na Półwyspie Arabskim, w Iranie, Hongkongu, Tajwanie, Japonii, na Hawajach, Vanuatu, Fidżi czy Borneo.
Ekologia.
Środowisko.
Zamieszkuje głównie nizinne trzcinowiska, łąki, podmokłe tereny z wysoką roślinnością wzdłuż rzek i kanałów, także pola ryżowe czy plantacje trzciny cukrowej. Zwykle spotykany do 300 m n.p.m., ale odnotowywano go do 2100 m n.p.m. w Indiach, 1250 m n.p.m. w Tajlandii, 1500 m n.p.m. na Jawie oraz do 2400 m n.p.m. na Małych Wyspach Sundajskich.
Rozród.
Sezon lęgowy ma zwykle miejsce pod koniec pory deszczowej i na początku suchej. Gniazdo to zbudowana z grubych traw wydrążona kula z bocznym otworem wejściowym, w środku wyłożona drobnym materiałem, umieszczona na wysokości do 1 m nad ziemią lub wodą w ciernistym krzaku, wśród traw, trzcin lub roślin zielnych. W zniesieniu zwykle 4–6 jaj. Ich inkubacja trwa 11–13 dni. Młode opuszczają gniazdo po 17–21 dniach od wyklucia.
Pożywienie.
Zjada głównie drobne nasiona traw; sporadycznie owady, w tym termity (Isoptera). Żeruje w stadach, poza sezonem często są to duże mieszane stada z innymi gatunkami astryldowatych i wróblami.
Status.
Międzynarodowa Unia Ochrony Przyrody (IUCN) uznaje bengalika czerwonego za gatunek najmniejszej troski (LC, "Least Concern") nieprzerwanie od 1988 roku. Całkowita liczebność populacji nie została oszacowana, ale ptak opisywany jest jako pospolity lub lokalnie pospolity. Ze względu na brak dowodów na spadki liczebności bądź istotne zagrożenia dla gatunku BirdLife International ocenia trend liczebności populacji jako prawdopodobnie stabilny.

</doc>
<doc id="754428" url="https://pl.wikipedia.org/wiki?curid=754428" title="Alfred Phiri">
Alfred Phiri

Alfred Maimane Phiri (ur. 22 czerwca 1974 w Alexandrze) – piłkarz rodem z RPA, grający na pozycji pomocnika.
Karierę rozpoczął w klubie z rodzinnego miasta, Alexandra United. Grał również w Jomo Cosmos, tureckich klubach Genclerbirligi oraz Samsunspor. Po wieloletnim pobycie w Turcji powrócił do ojczyzny, gdzie grał ponownie w Jomo Cosmos oraz Moroka Swallows. Obecnie jest piłkarzem Supersport United.
Grał w reprezentacji RPA, w barwach której wystąpił na Mistrzostwach Świata 1998, gdzie jednak zagrał tylko w jednym spotkaniu, przeciwko Danii. W tym samym meczu otrzymał dwie żółte kartki i w konsekwencji czerwoną.

</doc>
<doc id="754429" url="https://pl.wikipedia.org/wiki?curid=754429" title="Demografia Finlandii">
Demografia Finlandii

Religie:
Luteranie 84,2% 
Języki:
fiński, szwedzki (oba urzędowe)
Zobacz też: Finlandia

</doc>
<doc id="754432" url="https://pl.wikipedia.org/wiki?curid=754432" title="Planeta Sketch">
Planeta Sketch

Planeta Sketch (ang. "Planet Sketch", 2005-2008) – kanadyjski serial animowany stworzony przez brytyjską wytwórnię filmów animowanych Aardman Studios.
Wersja polska.
Opracowanie: na zlecenie Jetix IZ-Text
Dźwięk i montaż:
Reżyseria: Maciej Szklarz
Tekst polski:
W polskiej wersji wystąpili:
i inni
Spis odcinków.
Seria pierwsza
Seria druga

</doc>
<doc id="754434" url="https://pl.wikipedia.org/wiki?curid=754434" title="Ursus 1614">
Ursus 1614

Ursus 1614 – ciężki ciągnik rolniczy z rodziny Ursusów, produkowany w latach 1984–2009 przez Zakłady Mechaniczne Ursus w Warszawie. Wyprodukowano 4857 egzemplarzy tego modelu.
Dane techniczne:

</doc>
<doc id="754441" url="https://pl.wikipedia.org/wiki?curid=754441" title="Bremerhaven Hauptbahnhof">
Bremerhaven Hauptbahnhof

Bremerhaven Hauptbahnhof – główny dworzec kolejowy w Bremerhaven, w kraju związkowym Brema, w Niemczech. Dworzec posiada 2 perony.

</doc>
<doc id="754447" url="https://pl.wikipedia.org/wiki?curid=754447" title="Copper Peak (skocznia narciarska)">
Copper Peak (skocznia narciarska)

Copper Peak – skocznia narciarska o punkcie konstrukcyjnym K170 i rozmiarze HS 180, zlokalizowana w amerykańskim Ironwood. Początkowo była skocznią mamucią, jednak według obecnie stosowanych kryteriów Międzynarodowej Federacji Narciarskiej spełnia ona wymogi skoczni dużej.
Wybudowana w 1969 r., a oficjalnie otwarta 28 lutego 1970. Rozbudowana w 1980 r. i 1988 r. Ostatnie skoki oddano na niej w 1994 r., zaś ostatni konkurs Pucharu Świata odbył się w 1981 r. Od połowy lat 90. obiekt niszczał nieużywany.
W 2013 r. zdecydowano o reaktywacji skoczni. W tym samym roku został ulepszony wyciąg krzesełkowy, winda i drenaż na skoczni oraz powiększono zeskok. W 2015 r. planowana była gruntowna przebudowa skoczni, natomiast w 2016 r. nadal trwały przygotowania do rozpoczęcia prac. Zgodnie z planami po przebudowie punkt HS ma być umiejscowiony na 185 metrze a punkt K na 170 metrze, dzięki czemu skocznia będzie spełniać kryteria skoczni mamuciej. Ma być również pierwszą skocznią mamucią pokrytą igelitem. W październiku 2016 r. przedstawiciele FIS-u poinformowali, że pierwsze zawody zostaną rozegrane w 2018 r. lub w 2019 r., w ramach Letniego Grand Prix. Inwestycja pochłonie ok. 13 milionów dolarów amerykańskich. Do maja 2018 r. nie doszło do rozpoczęcia prac związanych z przebudową, między innymi ze względów finansowych.

</doc>
<doc id="754452" url="https://pl.wikipedia.org/wiki?curid=754452" title="Stalowa Wola (przystanek kolejowy)">
Stalowa Wola (przystanek kolejowy)

Stalowa Wola – przystanek kolejowy w Stalowej Woli, w województwie podkarpackim, w Polsce. Do niedawna zatrzymywały się tutaj pociągi TLK, dzisiaj już tylko pociągi Regio. Na terenie przystanku znajduje się zamknięty wybudowany na początku lat 50. budynek stacyjny, będący w złym stanie, w którym do 2012 roku znajdowały się czynne kasy biletowe.
W roku 2017 przystanek obsługiwał 100–149 pasażerów na dobę.

</doc>
<doc id="754454" url="https://pl.wikipedia.org/wiki?curid=754454" title="Herb gminy Pniewy">
Herb gminy Pniewy



</doc>
<doc id="754458" url="https://pl.wikipedia.org/wiki?curid=754458" title="Narodowosocjalistyczna Duńska Partia Robotnicza">
Narodowosocjalistyczna Duńska Partia Robotnicza

Narodowosocjalistyczna Duńska Partia Robotnicza (duń. Danmarks Nationalsocialistiske Arbejderparti, DNSAP) – duńskie nazistowskie ugrupowanie polityczne działające od 1930 r.
Okres przedwojenny.
Partia została założona 16 listopada 1930 r. pod wrażeniem sukcesu wyborczego hitlerowców w tym samym roku. Na jej czele stał Cay Lembcke. Początkowo liczyła zaledwie kilkuset członków, a jej oddziaływanie było niewielkie, czego dowodem był minimalny wynik uzyskany w wyborach parlamentarnych w 1932 r. W 1933 r. nowym liderem DNSAP został Frits Clausen, lekarz z północnego Szlezwiku i były członek partii ludowej. Jednakże jego przywództwo także nie przyniosło wzrostu poparcia; w wyborach w 1935 r. partia dostała 1% głosów, a w 1939 r. - 1,8%, co dało 3 miejsca w duńskim parlamencie Folketinget. 
DNSAP w każdym szczególe imitowała niemieckie NSDAP – od oddziałów szturmowych Sturmabteilung, na których były wzorowane jej bojówki Landstormen, po swastykę i tłumaczenia nazistowskich pieśni. Jej program był nacjonalistyczny i silnie antysemicki. Największym poparciem cieszyła się w południowej Jutlandii, gdzie mieszkała spora mniejszość niemiecka. W skład jej komitetu przywódczego wchodzili Einar Jørgensen, C. C. Hansen i C. Lembcke.
II wojna światowa.
DNSAP poparła niemieckie uderzenie na Danię 9 kwietnia 1940 r. i zajęcie kraju. Natychmiast rozpoczęła politykę kolaboracji z okupantem, otrzymując finansowe i ideologiczne wsparcie od NSDAP. Jednakże jej niewielkie znaczenie (6000 członków w 1940) spowodowało, że F. Clausen nigdy nie otrzymał funkcji premiera, tak jak np. Vidkun Quisling w Norwegii (Niemcy zachowali dotychczasowy rząd i parlament). Nawet w przeprowadzonych pod okupacją wyborach w 1943 r. DNSAP otrzymała jedynie 2,3% głosów (ponownie 3 posłów). Liczyła wówczas ok. 40 tys. członków. Po najeździe Niemiec na ZSRR 22 czerwca 1941 r. jej działacze zaangażowali się w tworzenie Ochotniczego Legionu Duńskiego (Frikorps Danmark) przeznaczonego do walki z Sowietami na froncie wschodnim. Po wyborach w 1943 r. F. Clausen podjął służbę wojskową w niemieckiej armii jako chirurg; pozostawał jednak w dalszym ciągu liderem partii. W maju 1945 r. DNSAP została oficjalnie rozwiązana (F. Clausen zmarł w więzieniu w grudniu 1947 r.), chociaż kilku jej działaczy kontynuowało jeszcze działalność pod tą nazwą.
Obecnie do tradycji DNSAP nawiązuje partia "Duński Ruch Narodowosocjalistyczny" (duń. Danmarks Nationalsocialistiske Bevægelse, DNSB).
Linki zewnętrzne.
Historia i organizacja Narodowosocjalistycznej Duńskiej Partii Robotniczej i jej przybudówek (jęz. duń.)

</doc>
<doc id="754459" url="https://pl.wikipedia.org/wiki?curid=754459" title="Cernay-les-Reims">
Cernay-les-Reims



</doc>
<doc id="754460" url="https://pl.wikipedia.org/wiki?curid=754460" title="Cerniebaud">
Cerniebaud



</doc>
<doc id="754461" url="https://pl.wikipedia.org/wiki?curid=754461" title="Cerny-les-Bucy">
Cerny-les-Bucy



</doc>
<doc id="754463" url="https://pl.wikipedia.org/wiki?curid=754463" title="Cerqueux-de-Maulevrier">
Cerqueux-de-Maulevrier



</doc>
<doc id="754464" url="https://pl.wikipedia.org/wiki?curid=754464" title="Cerre-les-Noroy">
Cerre-les-Noroy



</doc>
<doc id="754465" url="https://pl.wikipedia.org/wiki?curid=754465" title="Bölkow MBB BO 105">
Bölkow MBB BO 105



</doc>
<doc id="754466" url="https://pl.wikipedia.org/wiki?curid=754466" title="Mniowice">
Mniowice

Mniowice – przysiółek wsi Sieniawka w Polsce, położony w województwie dolnośląskim, w powiecie dzierżoniowskim, w gminie Łagiewniki.
W latach 1975–1998 przysiółek administracyjnie należał do województwa wrocławskiego.

</doc>
<doc id="754470" url="https://pl.wikipedia.org/wiki?curid=754470" title="Halemaʻumaʻu">
Halemaʻumaʻu

Halemaʻumaʻu ("Halemaumau") – jezioro lawowe znajdujące się w kraterze wulkanu Kīlauea na wyspie Hawaiʻi w archipelagu Hawajów (USA). Krater ma głębokość 165 m i 900 metrów średnicy w najszerszym miejscu.
Nazwa "Halemaʻumaʻu" po hawajsku oznacza "dom paproci".

</doc>
<doc id="754471" url="https://pl.wikipedia.org/wiki?curid=754471" title="Ernest Shelford">
Ernest Shelford

Ernest Victor Shelford (ur. 22 września 1877 w Chemung, zm. 27 grudnia 1968 w Urbana) – amerykański biolog, pionier ekologii. Zmodyfikował prawo minimum Liebiga nadając mu postać zasady tolerancji ekologicznej nazwanej jego imieniem.
Był jednym ze studentów Henry'ego C. Cowlesa oraz jego współpracowników w czasie organizacji Amerykańskiego Towarzystwa Ekologicznego (ESA) i pierwszym prezesem ESA.

</doc>
<doc id="754472" url="https://pl.wikipedia.org/wiki?curid=754472" title="Samorząd Regionu Jo’aw">
Samorząd Regionu Jo’aw

Samorząd Regionu Jo’aw (hebr. מועצה אזורית יואב) – samorząd regionu położony w Dystrykcie Południowym, w Izraelu.
Samorządowi podlegają tereny wiejskie położone w północno-zachodniej części pustyni Negew, w pobliżu miast Kirjat Gat, Kirjat Malachi i Aszkelon.
Osiedla.
Na terenach o powierzchni 230 km² mieszka około 6 500 ludzi. Znajduje się tutaj 8 kibuców, 3 moszawy i 3 wioski.

</doc>
<doc id="754474" url="https://pl.wikipedia.org/wiki?curid=754474" title="Cervieres">
Cervieres



</doc>
<doc id="754476" url="https://pl.wikipedia.org/wiki?curid=754476" title="Atle Skårdal">
Atle Skårdal

Atle Skårdal (ur. 17 lutego 1966 w Lunde) – norweski narciarz alpejski, trzykrotny medalista mistrzostw świata oraz zdobywcza Małej Kryształowej Kuli.
Kariera.
W zawodach Pucharu Świata zadebiutował 21 stycznia 1985 roku w Wengen, zajmując dziesiąte miejsce w kombinacji. Tym samym już w swoim debiucie wywalczył pierwsze pucharowe punkty. Na podium zawodów tego cyklu po raz pierwszy stanął 8 lutego 1986 roku w Morzine, kończąc bieg zjazdowy na trzeciej pozycji. W zawodach tych wyprzedzili go jedynie Szwajcar Peter Müller i Austriak Leonhard Stock. Łącznie 26. razy stawał na podium zawodów Pucharu Świata, odnosząc przy tym siedem zwycięstw: 20 stycznia 1990 roku w Kitzbühel, 17 marca 1990 roku w Åre, 15 grudnia 1990 roku w Val Gardena, 15 marca 1991 roku w Lake Louise oraz 27 lutego 1993 roku i 12 marca 1994 roku w Whistler był najlepszy w zjeździe, a 10 grudnia 1995 roku w Val d’Isère wygrał supergiganta. Najlepsze wyniki osiągnął w sezonie 1990/1991, kiedy zajął szóste miejsce w klasyfikacji generalnej, drugie w klasyfikacji zjazdu i trzecie w klasyfikacji supergiganta. Ponadto w sezonach 1989/1990 i 1992/1993 zajmował drugie miejsce w klasyfikacji zjazdu, a w sezonie 1995/1996 wywalczył Małą Kryształową Kulę w klasyfikacji supergiganta.
Na mistrzostwach świata w Morioce w 1993 roku zdobył srebrny medal w zjeździe, rozdzielając Ursa Lehmanna ze Szwajcarii i AJ Kitta z USA. Na rozgrywanych trzy lata później mistrzostwach świata w Sierra Nevada zwyciężył w supergigancie, wyprzedzając Szweda Patrika Järbyna i Kjetila André Aamodta z Norwegii. Wynik ten powtórzył podczas mistrzostw świata w Sestriere w 1997 roku, pokonując kolejnego rodaka, Lasse Kjusa i Austriaka Günthera Madera. W 1988 roku wystąpił na igrzyskach olimpijskich w Calgary, gdzie jego najlepszym wynikiem było piętnaste miejsce w zjeździe. Brał także udział w igrzyskach w Lillehammer w 1994 roku, zajmując między innymi szóste miejsce w supergigancie i dziewiąte w zjeździe.
W 1997 roku zakończył karierę.
W latach 2000-2005 trenował męską reprezentację Norwegii, a następnie był dyrektorem Pucharu Świata kobiet.
Jego żoną jest Karin Köllerer, mają dwoje dzieci.

</doc>
<doc id="754477" url="https://pl.wikipedia.org/wiki?curid=754477" title="Cesny-aux-Vignes-Ouezy">
Cesny-aux-Vignes-Ouezy



</doc>
<doc id="754478" url="https://pl.wikipedia.org/wiki?curid=754478" title="Cessieres">
Cessieres



</doc>
<doc id="754480" url="https://pl.wikipedia.org/wiki?curid=754480" title="Cesson-Sevigne">
Cesson-Sevigne



</doc>
<doc id="754481" url="https://pl.wikipedia.org/wiki?curid=754481" title="Big Thunder Ski Jumping Center">
Big Thunder Ski Jumping Center

Big Thunder Ski Jumping Center – kompleks skoczni narciarskich w Thunder Bay, składający się z sześciu obiektów – skoczni dużej Big Thunder (K120), skoczni normalnej Normal Thunder (K90) oraz czterech mniejszych obiektów, usytuowanych na tym samym zboczu góry, posiadających punkty konstrukcyjne K64, K37, K20 i K10. Dwie największe skocznie wyłożone są przestarzałym już igelitem, uniemożliwiającym jednak oddawanie skoków. 
W 1963 roku zbudowana została pierwsza mała skocznia narciarska. Dwa główne obiekty (duży i normalny) powstały w 1974 roku. Pierwszymi zawodami zorganizowanymi na nowych skoczniach były mistrzostwa Kanady przeprowadzone w lutym 1975 roku.
Miasto regularnie było organizatorem Pucharu Świata w skokach narciarskich (w latach 1980–1994), natomiast w 1995 odbyły się tutaj mistrzostwa świata w narciarstwie klasycznym, podczas których na dużej skoczni 11. miejsce zajął Adam Małysz, a na normalnym obiekcie był 10. Od roku 1997 nie oddano na skoczniach żadnego skoku. 
Obiekty w Thunder Bay są nieczynne i zdewastowane. Zostały zamknięte w czerwcu 1996 roku przez władze prowincji Ontario.

</doc>
<doc id="754483" url="https://pl.wikipedia.org/wiki?curid=754483" title="Ceyzeriat">
Ceyzeriat



</doc>
<doc id="754484" url="https://pl.wikipedia.org/wiki?curid=754484" title="Ceyzerieu">
Ceyzerieu



</doc>
<doc id="754485" url="https://pl.wikipedia.org/wiki?curid=754485" title="Chace">
Chace



</doc>
<doc id="754486" url="https://pl.wikipedia.org/wiki?curid=754486" title="Samorząd Regionu Lachisz">
Samorząd Regionu Lachisz

Samorząd Regionu Lachisz (hebr. מועצה אזורית לכיש) – samorząd regionu położony w Dystrykcie Południowym, w Izraelu.
Samorządowi podlegają tereny wiejskie położone na pograniczu północno-zachodniej części pustyni Negew i Szefeli, w pobliżu miasta Kirjat Gat.
Osiedla.
Na terenach o powierzchni 500 km² mieszka około 8800 ludzi. Znajduje się tutaj 15 moszawów i 1 wioska.

</doc>
<doc id="754488" url="https://pl.wikipedia.org/wiki?curid=754488" title="Chailloue">
Chailloue



</doc>
<doc id="754489" url="https://pl.wikipedia.org/wiki?curid=754489" title="Chailly-en-Biere">
Chailly-en-Biere



</doc>
<doc id="754490" url="https://pl.wikipedia.org/wiki?curid=754490" title="Chailly-en-Gatinais">
Chailly-en-Gatinais



</doc>
<doc id="754491" url="https://pl.wikipedia.org/wiki?curid=754491" title="Chailly-les-Ennery">
Chailly-les-Ennery



</doc>
<doc id="754492" url="https://pl.wikipedia.org/wiki?curid=754492" title="Chailly-sur-Armancon">
Chailly-sur-Armancon



</doc>
<doc id="754493" url="https://pl.wikipedia.org/wiki?curid=754493" title="Chaille-les-Marais">
Chaille-les-Marais



</doc>
<doc id="754494" url="https://pl.wikipedia.org/wiki?curid=754494" title="Chaille-sous-les-Ormeaux">
Chaille-sous-les-Ormeaux



</doc>
<doc id="754495" url="https://pl.wikipedia.org/wiki?curid=754495" title="Chaintre">
Chaintre



</doc>
<doc id="754496" url="https://pl.wikipedia.org/wiki?curid=754496" title="Chalon-sur-Saone">
Chalon-sur-Saone



</doc>
<doc id="754497" url="https://pl.wikipedia.org/wiki?curid=754497" title="Mania wielkości (film)">
Mania wielkości (film)

Mania wielkości (fr. "Le folie des grandeurs") – francusko-hiszpańsko-włosko-erefenowska komedia kostiumowa z 1971 roku w reżyserii Gérarda Oury, na podst. dramatu Victora Hugo z 1838 o tytule "Ruy Blas", opowiadającym o miłości zwykłego poddanego do pięknej królowej.
Pierwotny tytuł filmu brzmiał "Les Sombres Heros", a scenariusz przewidziany był dla Louisa de Funèsa i Bourvila. Jednakże po śmierci tego ostatniego we wrześniu 1970, reżyser zmienił tytuł i fabułę, a rolę Blaza powierzył Yvesowi Montandowi.
Większość scen filmu kręcona była w Hiszpanii, ekipa filmowa wykorzystała krajobrazy i zabytki Grenady (Alhambra), Almerii, Barcelony, Toledo, Segowii, Madrytu i Sewilli. Pozostałe w studiu w Saint-Maurice we Francji.
Fabuła.
Akcja filmu rozgrywa w XVII-wiecznej Andaluzji. Poborca podatkowy króla Hiszpanii jest wyjątkową kanalią. Urzędników skarbowych nikt z reguły nie darzy miłością, ale krwiopijca don Salluste (Louis de Funès), daje szczególnie dużo powodów do nienawiści. Pędzi on w swej karocy przez pełne kurzu drogi w towarzystwie ubranych na czarno jeźdźców. Samo jego pojawienie się budzi przerażenie wśród mijanych chłopów, gdyż Salluste okrutnie ich gnębi i pozbawia ostatniego grosza.
W ślad za nim podąża jego pomocnik, Blaze (Yves Montand), człowiek o dobrym sercu, będący całkowitym przeciwieństwem bezwzględnego poborcy, który kocha nie tylko uciemiężonych podatników ale i młodą królową. Królowa, nie znająca hiszpańskiego, jasnowłosa Niemka z Bawarii, czuje się na hiszpańskim dworze nieco osamotniona. Król często wyjeżdża zostawiając ją na pastwę surowej ochmistrzyni.
Tymczasem na dworze wybucha skandal. Jedna z dam dworu oskarża don Salluste’a o uwiedzenie jej, czego dowodem ma być demonstrowane publicznie niemowlę. Nie wydaje się, by poborca miał jakieś szanse być faktycznym ojcem bobasa, niemniej zostaje uznany winnym i srodze ukarany. Jego majątek zostaje skonfiskowany, ordery i przywileje odebrane, a sam Salluste wypędzony z dworu. Żeby tego było mało, zmuszony jest dodatkowo złożyć śluby czystości i ubóstwa.
Poborca przysięga zemstę. Odnajduje swego krewniaka Cesara, niebieskiego ptaka i drobnego łotrzyka i proponuje mu układ. Salluste pomoże mu odzyskać utracone szlachectwo, w zamian za co młodzian uwiedzie królową. Poborca powiadomi króla, że jest on rogaczem, król wygna niewierną małżonkę i przywróci swego dobroczyńcę, don Salluste’a do łask. Bratanek, czego łatwo się spodziewać, odmawia wujowi. Za karę zostaje więc sprzedany w niewolę afrykańskim Berberom.
Salluste nie rezygnuje ze spisku. Miejsce Cesara ma w nim zająć służący Blaze. Przedstawia go na dworze jako Cesara, który dopiero co wrócił z Ameryki. Cesar-służący szybko zyskuje zaufanie królewskiej pary, odkrywając przez przypadek antypaństwowy spisek. W nagrodę dostaje Order Złotego Runa i zostaje mianowany ministrem finansów. Ma zatem możliwość zbliżenia się do swej ukochanej królowej.
Don Salluste obserwuje wszystko z daleka. Jego plan zostaje jednak poważnie zagrożony, gdyż przeciw nowemu ministrowi szykowany jest zamach. Salluste musi działać. Aby nic nie spaliło na panewce, za pomocą gadającej papugi chce umówić Cesara z królową w jednej z miejskich gospód i anonimowo powiadomić o tym króla. Ptak jednak myli okna, wlatuje tam gdzie nie powinien i wywołuje nowe kłopoty. W dodatku niespodziewanie z Afryki powraca prawdziwy Cesar.

</doc>
<doc id="754498" url="https://pl.wikipedia.org/wiki?curid=754498" title="Chaleze">
Chaleze



</doc>
<doc id="754500" url="https://pl.wikipedia.org/wiki?curid=754500" title="Przegorzan kulisty">
Przegorzan kulisty

Przegorzan kulisty, przegorzan lepki ("Echinops sphaerocephalus" L.) – gatunek rośliny z rodziny astrowatych. Rodzimy obszar występowania obejmuje obszary Azji Zachodniej o klimacie umiarkowanym, oraz wschodnią, południowo-wschodnią i środkową Europę. Jako gatunek zawleczony lub introdukowany rozprzestrzenił się także w innych rejonach Europy, w Australii i Ameryce Północnej. Jest też uprawiany w wielu krajach świata. Status gatunku we florze Polski: kenofit. Jest obecnie rośliną średnio pospolitą, występującą na niżu na większej części kraju. 
Biologia i ekologia.
Bylina pochodzenia stepowego. Hemikryptofit. W Polsce roślina ruderalna. Występuje na obrzeżach zarośli, murawach kserotermicznych i na rumowiskach. W klasyfikacji zbiorowisk roślinnych gatunek charakterystyczny dla SubAll. "Onopordenion" i Ass. "Onopordetum-acanthii". Kwitnie od lipca do sierpnia, jest owadopylny. Jest lekko trujący.
Udział w kulturze.
M. Zohary, jeden z badaczy roślin biblijnych uważa, że o ten gatunek rośliny („ciernie i osty pustyni") chodzi w wersecie "Księgi Sędziów" (8,7): ..."Kiedy Pan wyda w rękę moją Zebacha i Salmunnę, wówczas wymłócę ciała wasze cierniami pustyni i ostami"” oraz w wersecie: „"wziąwszy ciernie pustyni i osty, ukarał nimi mieszkańców Sukkot"” (8,16).

</doc>
<doc id="754501" url="https://pl.wikipedia.org/wiki?curid=754501" title="Chamalieres">
Chamalieres



</doc>
<doc id="754502" url="https://pl.wikipedia.org/wiki?curid=754502" title="Chamalieres-sur-Loire">
Chamalieres-sur-Loire



</doc>
<doc id="754503" url="https://pl.wikipedia.org/wiki?curid=754503" title="Chambley-Bussieres">
Chambley-Bussieres



</doc>
<doc id="754506" url="https://pl.wikipedia.org/wiki?curid=754506" title="Libor Pala">
Libor Pala

Libor Pala (ur. 22 lipca 1961 w Karwinie) – czeski trener piłkarski z UEFA Pro Licence.
Życiorys.
Absolwent Akademii Wychowania Fizycznego na Uniwersytecie Karola w Pradze.
Karierę trenerską rozpoczynał od prowadzenia drużyn młodzieżowych, w czym ostatecznie się wyspecjalizował. Był szkoleniowcem juniorów Kovony, Baníka Stonava i FC Karvina. Na krótko objął prowadzenie seniorskiej drużyny Lokomotivu Petrovice, by powrócić do pracy z młodzieżą w FC Karvina. Następnie przeniósł się do Baníka Ostrawa, by z jego drużyną młodzieżową zdobyć mistrzostwo kraju mając w składzie takich zawodników, jak Milan Baroš czy Marek Jankulovski. W Baníku Ostrawa pracował także jako trener zespołu rezerw i dyrektor sportowy ds. pracy z młodzieżą. Kolejnym klubem, w którym znalazł zatrudnienie (tym razem już jako trener pierwszego zespołu) był I-ligowy SFC Opava. Po zakończeniu kontraktu w Opawie wrócił do pracy w rodzinnej Karwinie.
Do Polski trafił w 2002 do warszawskiej Polonii, jako asystent Vernera Lički. Następnie po zakończeniu sezonu objął samodzielnie drużynę Świtu NDM. Z Mazowsza sprowadzony został przez Radosława Majchrzaka do Lecha Poznań, którego pierwszą drużynę prowadził do września 2003. Z Poznaniem rozstał się w nieprzyjemnej atmosferze pożegnany przez kibiców "Kolejorza" białymi chusteczkami i niecenzuralnymi okrzykami za brak wyników piłkarskich. Krótko – od 1 marca do 26 kwietnia 2004 – prowadził również zespół III-ligowego Ruchu Wysokie Mazowieckie.
Powrócił do Ostrawy, gdzie w Baníku pełnił funkcję asystenta trenera drużyny seniorskiej, a następnie dyrektora sportowego klubu. Z tego okresu znany jest jako inicjator współpracy sportowej pomiędzy ostrawskim klubem a Odrą Wodzisław i GKSem Katowice.
Od listopada 2006 przebywał w Brazylii, gdzie we współpracy z Bohumilem Páníkiem przygotowywał kolejnych piłkarzy do gry w Pogoni Szczecin. 21 grudnia tego samego roku zatrudniony został przez Antoniego Ptaka na stanowisku szkoleniowca pierwszej drużyny Pogoni, którą objął po Mariuszu Kurasie. Był trzecim czeskim trenerem "Portowców" po Pavle Malurze i Bohumilu Páníku od czasów przejęcia Pogoni przez Antoniego Ptaka w 2003 roku i czwartym w historii klubu (w latach 70. Pogoń prowadził Karel Kosarz). 21 marca 2007 w związku z brakiem wyników osiąganych przez „autorski zespół Pali” złożony w dużej mierze z brazylijskich zawodników „wybranych z najlepszych” (1 pkt. w trzech meczach) zastąpiony został na fotelu trenerskim przez Bogusława Baniaka.
Następnie przejął czeski II-ligowy zespół Baníka Ostrawa, który prowadził do września 2007 r. Od 30 czerwca 2008 do 16 kwietnia 2009 był szkoleniowcem Świtu NDM. 25 września 2009 objął stanowisko szkoleniowca drużyny ME w stołecznej Polonii, a zakończył pracę z warszawskim klubem 1 lipca 2011 roku. Od 8 września 2011 do 3 czerwca 2012 pierwszy trener Wisły Płock.
Prywatnie interesuje się kulturą Indii i filozofią indyjską.

</doc>
<doc id="754507" url="https://pl.wikipedia.org/wiki?curid=754507" title="Big Thunder K120">
Big Thunder K120



</doc>
<doc id="754511" url="https://pl.wikipedia.org/wiki?curid=754511" title="Chambon-la-Foret">
Chambon-la-Foret



</doc>
<doc id="754512" url="https://pl.wikipedia.org/wiki?curid=754512" title="Chambon-le-Chateau">
Chambon-le-Chateau



</doc>
<doc id="754513" url="https://pl.wikipedia.org/wiki?curid=754513" title="Samorząd Regionu Chof Aszkelon">
Samorząd Regionu Chof Aszkelon

Samorząd Regionu Chof Aszkelon (hebr. מועצה אזורית חוף אשקלון) – samorząd regionu położony w Dystrykcie Południowym, w Izraelu.
Samorządowi podlegają tereny w północno-zachodniej części pustyni Negew w okolicy miasta Aszkelon. Władze administracyjny samorządu regionu znajdują się w wiosce Bat Hadar.
Osiedla.
Na terenach o powierzchni 168 km² mieszka około 13 500 ludzi. Znajduje się tutaj 5 kibuców, 11 moszawów i 2 wioski.

</doc>
<doc id="754514" url="https://pl.wikipedia.org/wiki?curid=754514" title="Chambornay-les-Bellevaux">
Chambornay-les-Bellevaux



</doc>
<doc id="754515" url="https://pl.wikipedia.org/wiki?curid=754515" title="Miguel de la Madrid">
Miguel de la Madrid

Miguel de la Madrid Hurtado (ur. 12 grudnia 1934 w Colimie, zm. 1 kwietnia 2012 w Meksyku) – prezydent Meksyku w latach 1982-1988.
Życiorys.
Madrid ukończył prawo na Universidad Nacional Autónoma de México (UNAM) w mieście Meksyk w 1957. W 1965 uzyskał dyplom Uniwersytetu Harvarda w zakresie administracji publicznej. Później pracował dla Narodowego Banku Handlu Zagranicznego i Banku Meksyku a od 1968 wykładał prawo na UNAM.
Członkiem rządzącej w autokratyczny sposób krajem Partii Rewolucyjno-Instytucjonalnej (PRI) był od 1963. Jego pierwszym rządowym stanowiskiem była praca w ministerstwie skarbu (1965). W latach 1970-1972 pracował dla państwowego koncernu naftowego Pemex (Petróleos Mexicanos). Potem pełnił szereg funkcji w administracji rządowej. W latach 1976-1982 w gabinecie prezydenta José Lópeza Portilla odpowiadał za planowanie budżetowe. Był też głównym autorem nieudanego planu rozwoju gospodarczego kraju opartego na wpływach z eksportu ropy naftowej, który zakończył się pogrążeniem kraju w spirali zadłużenia.
Jako prezydent dał się poznać w roli sprzymierzeńca „wielkiego biznesu”. Starał się walczyć z korupcją oraz ukrócić władzę związków zawodowych. W polityce zagranicznej kreował Meksyk na bardziej niezależną „siłę polityczną” w rejonie (niepodległą w stosunku do USA).

</doc>
<doc id="754517" url="https://pl.wikipedia.org/wiki?curid=754517" title="Chambornay-les-Pin">
Chambornay-les-Pin



</doc>
<doc id="754518" url="https://pl.wikipedia.org/wiki?curid=754518" title="Carlos Salinas">
Carlos Salinas



</doc>
<doc id="754520" url="https://pl.wikipedia.org/wiki?curid=754520" title="Miguel de la Madrid Hurtado">
Miguel de la Madrid Hurtado



</doc>
<doc id="754522" url="https://pl.wikipedia.org/wiki?curid=754522" title="Lou Gramm">
Lou Gramm

Lou Gramm (właściwie Louis Andrew Grammatico, ur. 2 maja 1950 w Rochester w USA), amerykański muzyk, najbardziej znany jako wokalista hardrockowo-rockandrollowej grupy Foreigner.
Z zespołem Foreigner był związany od początku jego powstania w 1976 roku. To do niego należą tak wielkie hity zespołu, jak m.in.: "I Want to Know What Love Is" (1984), "Cold as Ice" (1977), "Waiting for a Girl Like You" (1981), "Urgent" (1981), "Hot Blooded" (1980), "Say You Will" (1987) oraz wiele innych przebojów.
Jednak jego najbardziej rozpoznawalnym wokalem w Polsce jest ballada rockowa: "I Want to Know What Love Is".

</doc>
<doc id="754523" url="https://pl.wikipedia.org/wiki?curid=754523" title="Bushi">
Bushi

 – w Japonii z okresu przed restauracją Meiji termin ten oznaczał wszystkich ludzi zajmujących się wojaczką. Od określenia "bushi" pochodzi nazwa kodeksu moralnego japońskich wojowników – "Bushidō".
Często mylnie używa się określenia "bushi" jako synonimu "samuraja". Tymczasem "bushi" było terminem szerszym.

</doc>
<doc id="754524" url="https://pl.wikipedia.org/wiki?curid=754524" title="Samorząd Regionu Chewel Jawne">
Samorząd Regionu Chewel Jawne

Samorząd Regionu Chewel Jawne (hebr. מועצה אזורית חבל יבנה) – samorząd regionu położony w Dystrykcie Centralnym, w Izraelu.
Samorządowi podlegają osady rolnicze położone w okolicy miasta Jawne.
Osiedla.
Samorządowi podlega 1 kibuc, 4 moszawy i 3 wioski. Na powierzchni 35 km² żyje tutaj około 5 700 mieszkańców.

</doc>
<doc id="754525" url="https://pl.wikipedia.org/wiki?curid=754525" title="Manuel A. Camacho">
Manuel A. Camacho



</doc>
<doc id="754527" url="https://pl.wikipedia.org/wiki?curid=754527" title="Samorząd Regionu Sza’ar ha-Negew">
Samorząd Regionu Sza’ar ha-Negew

Samorząd Regionu Sza’ar ha-Negew (hebr. מועצה אזורית שער הנגב) – samorząd regionu położony w Dystrykcie Południowym, w Izraelu.
Samorządowi podlegają tereny w północno-zachodniej części pustyni Negew w okolicach miast Aszkelon i Beer Szewa
Osiedla.
Na terenach o powierzchni 180 km² mieszka około 6 400 ludzi. Znajduje się tutaj 10 kibuców i 1 moszaw.

</doc>
<doc id="754529" url="https://pl.wikipedia.org/wiki?curid=754529" title="Instytuty świeckie">
Instytuty świeckie

Instytuty świeckie – forma życia konsekrowanego w Kościele katolickim. Członkowie instytutów świeckich łączą w swoim powołaniu dwa aspekty: konsekrację (wypełnianie rad ewangelicznych: czystości, ubóstwa i posłuszeństwa) oraz świeckość. Starają się przepajać świat duchem Ewangelii z pozycji świata. Zatwierdzone 2 lutego 1947 przez papieża Piusa XII Konstytucją Apostolską Provida Mater Ecclesia.
Pierwszym w historii instytutem świeckim zostało Opus Dei, na podstawie Decretum laudis "Primum Institutum" z 24 lutego 1947. Dziś Opus Dei nie jest już instytutem świeckim, lecz prałaturą personalną wprowadzoną na II Soborze Watykańskim (zobacz więcej).
W Provida Mater Ecclesia rozróżniono instytuty na prawie papieskim i diecezjalnym. Instytutów na prawie papieskim w 1958 roku było cztery:
Istnieją instytuty żeńskie, męskie, a także kapłańskie. W 1972 roku dla zacieśnienia współpracy między instytutami została powołana Światowa Konferencja Instytutów Świeckich, skupiająca ok. 200 instytutów świeckich. W Polsce działa ponad 30 instytutów skupionych w Krajowej Konferencji Instytutów Świeckich (KKIŚ). W 2004 roku Międzynarodowy Kongres Instytutów Świeckich odbył się w Częstochowie.

</doc>
<doc id="754530" url="https://pl.wikipedia.org/wiki?curid=754530" title="Grand Prix Holandii A1 Grand Prix 2006/2007">
Grand Prix Holandii A1 Grand Prix 2006/2007

Wyniki Grand Prix Holandii, pierwszej rundy Mistrzostw Świata A1 Grand Prix w sezonie 2006/2007

</doc>
<doc id="754531" url="https://pl.wikipedia.org/wiki?curid=754531" title="Samorząd Regionu Szafir">
Samorząd Regionu Szafir

Samorząd Regionu Szafir (hebr. מועצה אזורית שפיר) – samorząd regionu położony w Dystrykcie Południowym, w Izraelu.
Samorządowi podlegają tereny w północno-zachodniej części pustyni Negew w okolicach miasta Kirjat Gat.
Osiedla.
Na terenach o powierzchni 160 km² mieszka około 9 500 ludzi. Znajduje się tutaj 1 kibuc, 10 moszawów i 3 wioski.

</doc>
<doc id="754533" url="https://pl.wikipedia.org/wiki?curid=754533" title="Mick Jones (ur. 1944)">
Mick Jones (ur. 1944)

Mick Jones (właśc. Michael Leslie Jones, ur. 27 grudnia 1944 w Londynie) – muzyk, kompozytor, aranżer, wokalista.
Gra na gitarze akustycznej i elektrycznej oraz na keybordzie. Założyciel zespołu Foreigner. To on ułożył uważaną za jedną z najpiękniejszych ballad rockowych "I Want to Know What Love Is". W grupie Foreigner – której także nazwę wymyślił – rzadko śpiewał solo. Jego dwie najbardziej rozpoznawalne piosenki to ballady rockowe pochodzące z pierwszych albumów, takie jak „Starrider” i „I Have Waited so Long”.

</doc>
<doc id="754534" url="https://pl.wikipedia.org/wiki?curid=754534" title="Utah Olympic Park HS100">
Utah Olympic Park HS100



</doc>
<doc id="754537" url="https://pl.wikipedia.org/wiki?curid=754537" title="Samorząd Regionu Ramat ha-Negew">
Samorząd Regionu Ramat ha-Negew

Samorząd Regionu Ramat ha-Negew (hebr. מועצה אזורית רמת נגב, "Mo'etza Azurit Ramat Negev") – samorząd regionu położony w Dystrykcie Południowym, w Izraelu.
Jest to największy w Izraelu pod względem powierzchni samorząd regionu. Samorządowi podlegają tereny w środkowej części pustyni Negew.
Osiedla.
Na terenach o powierzchni 4432 km² mieszka około 5600 ludzi. Znajduje się tutaj 5 kibuców, 2 moszawy i 6 wiosek.

</doc>
<doc id="754540" url="https://pl.wikipedia.org/wiki?curid=754540" title="Kim Kolwiek">
Kim Kolwiek

Kim Kolwiek (, 2002–2007) – amerykański serial animowany wyprodukowany dla Disney Channel w 2002 roku.
Serial ukazuje się na kanale Disney Channel, od 2006 również w Polsce. Powstały także filmy animowane na podstawie serialu i są to: „”, „” oraz „”. Na podstawie serialu powstał również film live action o tym samym tytule, który miał premierę w 2019 roku. Od 21 grudnia 2007 do roku 2009 było wydawane czasopismo Kim Kolwiek.
Opis fabuły.
Serial opowiada o rudowłosej nastolatce Kim Kolwiek, która jest agentką oraz jej niezdarnym koledze o imieniu Ross Rabiaka. Na co dzień zajmują się ratowaniem świata przed zagładą z rąk czarnych charakterów, w tym szalonego dr. Drakkena i jego asystentki Strzygi na czele. Nie mogą oni zapominać o codziennych obowiązkach takich jak choćby szkoła czy praca.

</doc>
<doc id="754541" url="https://pl.wikipedia.org/wiki?curid=754541" title="Sławek Mizerkiewicz">
Sławek Mizerkiewicz



</doc>
<doc id="754544" url="https://pl.wikipedia.org/wiki?curid=754544" title="Samorząd Regionu Ha-Arawa ha-Tichona">
Samorząd Regionu Ha-Arawa ha-Tichona

Samorząd Regionu Ha-Arawa ha-Tichona (hebr. מועצה אזורית הערבה התיכונה) – samorząd regionu położony w Dystrykcie Południowym, w Izraelu.
Samorządowi podlegają tereny w południowo-wschodniej części pustyni Negew, w obszarze Arawa na północ od miasta Ejlat.
Osiedla.
Na terenach o powierzchni 1400 km² mieszka około 2300 ludzi. Znajduje się tutaj 5 moszawów i 2 wioski.

</doc>
<doc id="754548" url="https://pl.wikipedia.org/wiki?curid=754548" title="Samorząd Regionu Bene Szimon">
Samorząd Regionu Bene Szimon

Samorząd Regionu Bene Szimon (hebr. מועצה אזורית בני שמעון) – samorząd regionu położony w Dystrykcie Południowym, w Izraelu.
Samorządowi podlegają tereny w północnej części pustyni Negew, na północ od miasta Beer Szewy. Siedzibą władz administracyjnych samorządu regionu jest kibuc Bet Kama.
Osiedla.
Na terenach o powierzchni 450 km² mieszka około 10 900 ludzi. Znajduje się tutaj 8 kibuców, 4 moszawy i 2 wioski.

</doc>
<doc id="754553" url="https://pl.wikipedia.org/wiki?curid=754553" title="Samorząd Regionu Eszkol">
Samorząd Regionu Eszkol

Samorząd Regionu Eszkol (hebr. מועצה אזורית אשכול) – samorząd regionu położony w Dystrykcie Południowym, w Izraelu.
Obejmuje tereny wiejskie w zachodniej części pustyni Negew, w pobliżu Strefy Gazy.
Osiedla.
Na terenach o powierzchni 760 km² mieszka około 8300 ludzi. Znajduje się tutaj 14 kibuców, 13 moszawów i 2 wioski.

</doc>
<doc id="754560" url="https://pl.wikipedia.org/wiki?curid=754560" title="Anti Armia">
Anti Armia



</doc>
<doc id="754564" url="https://pl.wikipedia.org/wiki?curid=754564" title="Samorząd Regionu Merchawim">
Samorząd Regionu Merchawim

Samorząd Regionu Merchawim (hebr. מועצה אזורית מרחבים) – samorząd regionu położony w Dystrykcie Południowym, w Izraelu.
Samorządowi podlegają tereny w północno-zachodniej części pustyni Negew w pobliżu miasta Beer Szewa.
Osiedla.
Na terenach o powierzchni 480 km² mieszka około 8800 ludzi. Znajduje się tutaj 14 moszawów i 2 wioski.

</doc>
<doc id="754565" url="https://pl.wikipedia.org/wiki?curid=754565" title="Instytut Prymasa Wyszyńskiego">
Instytut Prymasa Wyszyńskiego

Instytut Prymasa Wyszyńskiego, dawniej (do 2005 r.) Instytut Świecki Pomocnic Maryi Jasnogórskiej Matki Kościoła. Jeden z najbardziej znanych instytutów świeckich w Polsce. Założony w 1942 r. przez Marię Okońską i Stefana Wyszyńskiego późniejszego prymasa Polski. Charyzmatem instytutu jest maryjność eklezjalna. Instytut od początku swojej działalności jest związany z sanktuarium na Jasnej Górze, które uważa za najważniejsze miejsce swojego apostolstwa. Dziełem Instytutu był założony 3 maja 1957 r. Instytut Prymasowski Ślubów Narodu na Jasnej Górze, uczestniczący w realizacji Ślubów Narodu i Wielkiej Nowenny, a później obchodów Milenium chrztu Polski. W 1993 r. został przekształcony w Instytut Prymasowski Stefana Kardynała Wyszyńskiego, powołany do zabezpieczenia i upowszechniania dziedzictwa Prymasa Tysiąclecia. Kolejnym dziełem Instytutu jest Dom Pamięci Kardynała Wyszyńskiego w Częstochowie. Instytut prowadzi także Sekretariat Misyjny Jeevodaya. Jest też blisko związany z Ruchem Pomocników Matki Kościoła założonym w 1969 r. przez kardynała Wyszyńskiego.
Dom Pamięci Kardynała Wyszyńskiego.
Dom Pamięci Kardynała Stefana Wyszyńskiego mieści się u podnóża Jasnej Góry. Jest miejscem oddziaływania Instytutu Prymasa Wyszyńskiego
Dom został zbudowany w Częstochowie, ze względu na głęboki związek duchowy Stefana Wyszyńskiego z Matką Bożą. Obecnie można obejrzeć w nim wystawę poświęconą kardynałowi, skorzystać z archiwum tekstów prymasa, odbywają siew nim sympozja, warsztaty, przedstawienia, pielgrzymki.
Ośrodek Jasnogórskiej Matki Kościoła.
Na terenie gminy Białołęka w Warszawie Choszczówce znajduje się Ośrodek Jasnogórskiej Matki Kościoła na który składa się: dom główny Instytutu Prymasa Wyszyńskiego, dom rekolekcyjny, kaplica pod wezwaniem Jasnogórskiej Matki Kościoła i duży teren z parkiem i alejkami, otoczony lasem. Jest to jedno z miejsc, gdzie kardynał Wyszyński odpoczywał, pisał listy pasterskie, prowadził rekolekcje dla Instytutu i spotykał się z miejscową ludnością.
Sekretariat Misyjny Jeevodaya.
Sekretariat Misyjny Jeevodaya – jednostka wewnętrzna Instytutu Prymasa Wyszyńskiego powołany do pomocy Ośrodkowi Rehabilitacji Trędowatych Jeevodaya w Indiach, gdzie pracuje członkini instytutu dr Helena Pyz. Działa od 1993 roku. Sekretariat pośredniczy w kontakcie pomiędzy ofiarodawcami z Polski a ośrodkiem, prowadzi działalność na rzecz walki z trądem i uprzedzeniami, organizuje pomoc materialną i moralną dla Jeevodaya, m.in. przez akcję adopcji serca, która dała początek większej tego typu akcji organizowanej w Polsce przez zakony oraz inne organizacje charytatywne i misyjne.
Publikacje.
Jadwiga Jełowicka, "Wspomnienie po pół wieku", Warszawa 2002 

</doc>
<doc id="754566" url="https://pl.wikipedia.org/wiki?curid=754566" title="Baczyńska">
Baczyńska



</doc>
<doc id="754568" url="https://pl.wikipedia.org/wiki?curid=754568" title="Samorząd Regionu Chewel Elot">
Samorząd Regionu Chewel Elot

Samorząd Regionu Chewel Elot (hebr. מועצה אזורית חבל אילות) – samorząd regionu położony w Dystrykcie Południowym, w Izraelu.
Samorządowi podlegają tereny w południowej części pustyni Negew, na północ od miasta Ejlat.
Osiedla.
Na terenach o powierzchni 2 200 km² mieszka około 2 900 ludzi. Znajduje się tutaj 10 kibuców i 2 wioski.

</doc>
<doc id="754570" url="https://pl.wikipedia.org/wiki?curid=754570" title="Wojna polsko-rosyjska 1512-1522">
Wojna polsko-rosyjska 1512-1522



</doc>
<doc id="754571" url="https://pl.wikipedia.org/wiki?curid=754571" title="Samorząd Regionu Tamar">
Samorząd Regionu Tamar

Samorząd Regionu Tamar (hebr. מועצה אזורית תמר) – samorząd regionu położony w Dystrykcie Południowym, w Izraelu.
Samorządowi podlegają tereny we wschodniej części pustyni Negew, w rejonie Morza Martwego.
Osiedla.
Na terenach o powierzchni 1760 km² mieszka około 2300 ludzi. Znajdują się tutaj 2 kibuce, 3 moszawy i 3 wioski.

</doc>
<doc id="754572" url="https://pl.wikipedia.org/wiki?curid=754572" title="Krystyna Gutowska">
Krystyna Gutowska

Krystyna Gutowska (ur. 6 grudnia 1947 w Gdańsku) – polska filozof kultury i estetyk, specjalizująca się także w zagadnieniach z zakresu zarządzania dziedzictwem kulturowym.
Życiorys.
Absolwentka Uniwersytetu Warszawskiego w zakresie polonistyki i filozofii. Doktor, pracuje na Wydziale Administracji i Nauk Społecznych Politechniki Warszawskiej, członek Senatu Politechniki Warszawskiej XLVI kadencji. Animatorka nauczania filozofii w szkole w ramach programu edukacyjnego „Filozofia dla dzieci” i współzałożycielka Stowarzyszenia Edukacji Filozoficznej „Phronesis”.
Działaczka ruchu związkowego NSZZ „Solidarność”. W okresie delegalizacji związku po wprowadzeniu stanu wojennego między innymi prowadziła biuro Niezależnej Oświaty, Kultury i Nauki Regionu Mazowsze – tzw. OKN-o, współpracując bezpośrednio z Wiktorem Kulerskim, wiceprzewodniczącym podziemnego Regionalnego Komitetu Wykonawczego Mazowsze. Córka Lecha Kobylińskiego.
Wyróżnienia i nagrody.
Wyróżniona nagrodą Polcul Foundation – Niezależnej Fundacji Popierania Kultury Polskiej im. Jerzego Bonieckiego – za podziemną działalność w czasie stanu wojennego oraz w 1994 za społeczną działalność w Fundacji Edukacja dla Demokracji.
Odznaczona Medalem Komisji Edukacji Narodowej oraz Krzyżem Oficerskim Orderu Odrodzenia Polski za wybitne zasługi w działalności na rzecz przemian demokratycznych w Polsce.

</doc>
<doc id="754573" url="https://pl.wikipedia.org/wiki?curid=754573" title="Totetsu">
Totetsu



</doc>
<doc id="754575" url="https://pl.wikipedia.org/wiki?curid=754575" title="Rumianek bezpromieniowy">
Rumianek bezpromieniowy

Rumianek bezpromieniowy ("Matricaria discoidea" DC.) – gatunek rośliny należący do rodziny astrowatych. Popularnie nazywany jest także maruną, rumiankiem amerykańskim lub rumiankiem cygańskim.
Rozmieszczenie geograficzne.
Naturalnym obszarem występowania tego gatunku jest Ameryka Północna i Azja Wschodnia. Rozprzestrzenił się jednak i obecnie jest pospolity nie tylko w całej Ameryce Północnej, ale także w całej Europie. Występuje także w Azji Wschodniej i Północnej, na południowym krańcu Ameryki Południowej, niektórych regionach Afryki i na Nowej Zelandii. W Europie jest kenofitem. Sprowadzony został w 1866 r. do ogrodu botanicznego i wkrótce potem stwierdzono jego występowanie na siedliskach synantropijnych. Na przełomie XIX i XX wieku szeroko się rozprzestrzenił. W Europie Środkowej po raz pierwszy zanotowano jego występowanie w okolicach Grodna w 1783 r. Później pojawił się także w Czechach, Niemczech i Skandynawii. Obecnie w Polsce jest rośliną bardzo pospolitą. We florze Polski ma status kenofita, a dokładniej epekofita.

</doc>
<doc id="754577" url="https://pl.wikipedia.org/wiki?curid=754577" title="Chamomilla suaveolens">
Chamomilla suaveolens



</doc>
<doc id="754579" url="https://pl.wikipedia.org/wiki?curid=754579" title="Ivar Formo">
Ivar Formo

Ivar Formo (ur. 24 czerwca 1951 w Oslo, zm. 26 grudnia 2006 w Nordmarce) – norweski biegacz narciarski, czterokrotny medalista olimpijski oraz dwukrotny medalista mistrzostw świata.
Kariera.
Formo zdobył cztery medale zimowych igrzysk olimpijskich. Zadebiutował w 1972 r. podczas igrzysk w Sapporo, gdzie wywalczył brązowy medal w biegu na 15 km stylem klasycznym. W biegu tym wyprzedzili go jedynie zwycięzca Sven-Åke Lundbäck ze Szwecji oraz Fiodor Simaszow ze Związku Radzieckiego. Ponadto wraz z Oddvarem Brå, Pålem Tyldumem i Johannesem Harvikenem zdobył srebrny medal w sztafecie 4x10 km. Cztery lata później, na igrzyskach olimpijskich w Innsbrucku zdobył złoty medal na najbardziej prestiżowym dystansie 50 km. Na tych samych igrzyskach wspólne z Pålem Tyldumem, Einarem Sagstuenem i Oddem Martinsenem zdobył kolejny srebrny medal w sztafecie.
W sztafecie 4 x 10 km Formo zdobył również dwa brązowe medale mistrzostw świata. Na mistrzostwach świata w Falun w 1974 r. zdobył brązowy medal w sztafecie razem z Magne Myrmo, Oddem Martinsenem i Oddvarem Brå. Zajął także 6. miejsce w biegu na 15 km. Kolejny medal w sztafecie wywalczył na mistrzostwach świata w Lahti w 1978 r. Norwegowie pobiegli tam w składzie: Lars Erik Eriksen, Ove Aunli, Ivar Formo oraz Oddvar Brå. W sezonie 1973/1974 triumfował w 1. edycji Pucharu Świata. Ponadto w sezonie 1975/1976 zajął trzecie miejsce w klasyfikacji generalnej.
Formo oprócz biegów narciarskich uprawiał także bieg na orientację. W 1974 r. wraz z kolegami wywalczył brązowy medal w sztafecie podczas mistrzostw świata w biegu na orientację w Silkeborgu. W 1979 r. był członkiem drużyny, która zwyciężyła w zawodach Jukola.
W 1975 roku otrzymał medal Holmenkollen razem z dwoma innymi biegaczami narciarskimi: swoim rodakiem Oddvarem Brå oraz Gerhardem Grimmerem z NRD. W 1973 r. otrzymał nagrodę Egebergs Ærespris za osiągnięcia w biegach narciarskich oraz w biegu na orientację.
Po zakończeniu został biznesmenem. W latach 1983-1988 był przewodniczącym komitetu biegów narciarskich Międzynarodowej Federacji Narciarskiej.
Ivar Formo zmarł na skutek utonięcia, gdy załamał się pod nim lód na jeziorze.

</doc>
<doc id="754582" url="https://pl.wikipedia.org/wiki?curid=754582" title="Afrykaty">
Afrykaty



</doc>
<doc id="754588" url="https://pl.wikipedia.org/wiki?curid=754588" title="Zoil (singel)">
Zoil (singel)

Zoil – piosenka nagrana w 1998 roku przez Kasię Nosowską i Kazika Staszewskiego. Piosenka jest krytyką dziennikarza Gazety Wyborczej – Roberta Leszczyńskiego, który niepochlebnie zrecenzował pierwszą solową płytę Nosowskiej. Tytuł piosenki – zoil oznacza złośliwego krytyka.
W 1998 roku utwór trafił na płytę "Milena" Nosowskiej.
Kazik o piosence.
Kazik Staszewski początkowo nie wiedział, że piosenka jest rewanżem za niepochlebną recenzję Roberta Leszczyńskiego. Jego opinia została przedstawiona w wydanej dwa lata później biografii zespołu Kult – "Kult Kazika":
Teledysk.
Do piosenki nakręcono teledysk. W teledysku, oprócz twórców piosenki, wystąpili między innymi Kasia Kowalska, Anja Orthodox i Andrzej Smolik.

</doc>
<doc id="754594" url="https://pl.wikipedia.org/wiki?curid=754594" title="Sezon 2006 w tenisie ziemnym">
Sezon 2006 w tenisie ziemnym

Zobacz też.
WTA Tour 2006

</doc>
<doc id="754599" url="https://pl.wikipedia.org/wiki?curid=754599" title="Psarce">
Psarce

Psarce – wieś w Polsce położona w województwie wielkopolskim, w powiecie szamotulskim, w gminie Pniewy.
Psarce leżą w pobliżu Sierakowskiego Parku Krajobrazowego.
W latach 1975–1998 miejscowość administracyjnie należała do województwa poznańskiego.

</doc>
<doc id="754602" url="https://pl.wikipedia.org/wiki?curid=754602" title="Tenis na Letnich Igrzyskach Olimpijskich 2004">
Tenis na Letnich Igrzyskach Olimpijskich 2004



</doc>
<doc id="754605" url="https://pl.wikipedia.org/wiki?curid=754605" title="Jerzy Kubaczewski">
Jerzy Kubaczewski

Jerzy Kubaczewski (ur. 14 września 1927, zm. 6 września 2007) – polski skoczek i instruktor spadochronowy.
Instruktor spadochronowy Aeroklubu Ostrowskiego. 11 czerwca 1954 roku, jako pierwszy Polak, został rekordzistą świata w skokach spadochronowych (skok na celność lądowania z wysokości 600 m z natychmiastowym otwarciem spadochronu). 
Ponownie rekordzistą świata 31 maja 1955 roku (skok na celność lądowania z wysokości 600 m z opóźnionym otwarciem spadochronu). 
Spoczął na cmentarzu w Ostrowie Wielkopolskim przy ulicy Bema.

</doc>
<doc id="754610" url="https://pl.wikipedia.org/wiki?curid=754610" title="Dubh (mitologia)">
Dubh (mitologia)

Dubh - postać z mitologii celtyckiej. 
Była Druidką, zazdrosną o męża Ennę, zakochanego w innej kobiecie. Jej historia przyczyniła się do powstania nazwy miasta Dublin. Dubh użyła czarów, by spowodować utonięcie konkurentki. Sama z kolei została utopiona przez męża w sadzawce, która zyskała stąd nazwę Dubhlinn ("Sadzawka Dubh").

</doc>
<doc id="754611" url="https://pl.wikipedia.org/wiki?curid=754611" title="Fundamentalistyczny Kościół Jezusa Chrystusa Świętych w Dniach Ostatnich">
Fundamentalistyczny Kościół Jezusa Chrystusa Świętych w Dniach Ostatnich

Fundamentalistyczny Kościół Jezusa Chrystusa Świętych w Dniach Ostatnich () – kościół z ruchu świętych w dniach ostatnich, charakteryzujący się skrajnym fundamentalizmem w nauczaniu i praktykach. FLDS jest jednym z największych fundamentalistycznych kościołów z ruchu świętych w dniach ostatnich.
Historia.
Historia wspólnoty religijnej określanej współcześnie jako Fundamentalistyczny Kościół Jezusa Chrystusa Świętych w Dniach Ostatnich jest nierozerwalnie związana z oficjalnym zaprzestaniem praktyki wielożeństwa przez największą denominację mormońską, zatem przez Kościół Jezusa Chrystusa Świętych w Dniach Ostatnich w 1890. Decyzja ta, jakkolwiek zgodna z doktryną i podjęta zgodnie z kościelnymi procedurami, nie została jednomyślnie zaakceptowana przez wiernych. Wśród jej przeciwników znalazło się wielu przedstawicieli mormońskich elit. To spośród nich wywodzili się często przywódcy grup zaliczanych do współczesnego mormońskiego fundamentalizmu. 
Aż do lat 80. Kościołem kierowano za pośrednictwem kworów kapłańskich. Stanowisko prezydenta, typowy element mormońskich struktur przywódczych, pojawiło się we wspólnocie dopiero wraz z przejęciem władzy przez rodzinę Jeffsów. W 2002 roku prezydentem Kościoła został Warren Jeffs. Objął on stanowisko po swoim zmarłym ojcu, Rulonie Jeffsie.
W 2002 roku Warren Jeffs nakazał wszystkim dzieciom z FLDS uczyć się w domu.
W 2005 roku władze Arizony oskarżyły Warrena Jeffsa o wykorzystywanie seksualne dzieci. Ponadto Jeffs został oskarżony także o dwa gwałty i zaaranżowanie małżeństwa między czternastolatką a jej dziewiętnastoletnim kuzynem. 6 maja 2006 roku znalazł się na liście dziesięciu najbardziej poszukiwanych przestępców przez Federalne Biuro Śledcze (FBI). Za pomoc w jego ujęciu wyznaczono nagrodę 100 tys. dolarów. Został oskarżony za napaść seksualną w 2002 roku. Został ujęty 28 sierpnia 2006 roku podczas kontroli drogowej w Las Vegas. W chwili zatrzymania znaleziono u niego kilka telefonów komórkowych, peruki, przebrania i 55 tys. dolarów w gotówce. 4 grudnia 2007 roku Warren Jeffs zrzekł się funkcji Prezydenta Kościoła. 9 sierpnia 2011 roku Warren Jeffs został skazany na dożywotnie pozbawienie wolności za napaść seksualną na nieletnich.
W 2006 roku Kościół Jezusa Chrystusa Świętych w Dniach Ostatnich, największa denominacja ruchu świętych w dniach ostatnich, oświadczyła, że nazywanie Warrena Jeffsa mormonem jest niepoprawne.
Od 2010 prezydentem Kościoła jest Wendell Nielson.
Doktryna.
Fundamentalistyczny Kościół Jezusa Chrystusa Świętych w Dniach Ostatnich odwołuje się do wszystkich kontrowersyjnych poglądów, które swego czasu głosili święci w dniach ostatnich. Wykształcił również wszakże elementy doktryny, które nie występują w innych grupach mormońskich. 
W kościele praktykowana jest poligamia, co w znacznym stopniu pozostaje dominuje dominującym czynnikiem w sposobie postrzegania grupy przez świat zewnętrzny. Zdaniem "New York Times", Prezydent Kościoła Rulon Jeffs miał ok. 20 żon, 60 dzieci i setki wnuków. W chwili aresztowania Warren Jeffs miał 78 żon. Warren Jeffs uczestniczył w aranżowaniu małżeństw nieletnich dziewcząt z mężczyznami z FLDS. W FLDS panuje podział klasowy. Najwyżej postawieni są przywódcy kościoła, niżej wybrani wyznawcy, a na samym dole są pozostali wyznawcy FLDS. Praktykowano przekazywanie dzieci nowym rodzicom.
Szeregowi członkowie kościoła nie mogą jeść wybranych produktów żywnościowych, oglądać telewizji, słuchać radia i korzystać z Internetu. Małżonkowie, przynależący do szeregowych wyznawców, nie mogli uprawiać seksu.
Wierni płacą kościołowi składki w wysokości od 500 do 1000 dolarów miesięcznie. Podczas rządów Warrena Jeffsa głównym źródłem utrzymania FLDS był handel nieruchomościami.
Wierni FLDS wierzą, że Warren Jeffs jest prorokiem i przemawia w imieniu Boga.
Działalność.
Dokładna liczba członków Fundamentalistycznego Kościoła Jezusa Chrystusa Świętych w Dniach Ostatnich nie jest znana. Ocenia się, że do wspólnoty należy około 10 tysięcy wiernych. Najwięcej wyznawców mieszka w Hildale w Utah oraz w Colorado City w Arizonie. Wspólnoty FLDS mieszczą się również w Teksasie, Kolorado, Dakocie Południowej, Oklahomie, a także w Kanadzie.
Kontrowersje.
Od początku swojego istnienia FLDS wzbudza kontrowersje za sprawą praktykowania poligamii. Po aresztowaniu Warrena Jeffsa byli wyznawcy przyznawali, że przywódcy kościoła i ich rodziny żyli w dostatku, podczas gdy pozostali wierni musieli żyć w biedzie. Rodziny przywódców kościoła mieli kupować żywność w tradycyjnych sklepach, podczas gdy pozostali wierni musieli zaopatrywać się w specjalnym magazynie należącym do kościoła. W magazynach znajdowała się żywność z bonów, przyznawana biedniejszym członkom FLDS. Władze kościoła przywłaszczali sobie żywność, a następnie sprzedawała ją wiernym, lub nielegalnie wymieniała bony na gotówce.
Byli wyznawcy FLDS są nękani i poddawani ostracyzmowi. Liczba apostatów wzrosła po aresztowaniu Warrena Jeffsa i nagłośnieniu w mediach praktyk FLDS. Sąd federalny w Phoenix oskarżył radnych Hildale i Colorado City o przyjmowanie łapówek od przywódców FLDS. W zamian za łapówki władze miast miały utrudniać życie byłym członkom FLDS poprzez utrudnianie im dostępu do policji oraz odmawianie przyłączenia mediów do ich posiadłości.

</doc>
<doc id="754613" url="https://pl.wikipedia.org/wiki?curid=754613" title="Barham">
Barham



</doc>
<doc id="754616" url="https://pl.wikipedia.org/wiki?curid=754616" title="Mumie">
Mumie



</doc>
<doc id="754618" url="https://pl.wikipedia.org/wiki?curid=754618" title="Zdzisław Wilhelmi">
Zdzisław Wilhelmi

Zdzisław Ludwik Wilhelmi (ur. 20 września 1921 w Łomży, zm. 27 grudnia 2013) – polski fizyk i wojskowy; żołnierz SZP, ZWZ, szef wywiadu Obwodu Łomżyńskiego AK i Armii Krajowej Obywatelskiej. Profesor doktor habilitowany nauk fizycznych.
Życiorys.
Zdzisław Ludwik Wilhelmi urodził się w rodzinie o żywych tradycjach patriotycznych. W domu zachowywano pamięć o dziadku ze strony matki Kazimierzu Mościckim i jego bracie Ludwiku Paschalisie Mościckim – powstańcach styczniowych. Wujem Zdzisława Wilhelmiego był pułkownik Bolesław Mościcki, uczestnik bitwy pod Krechowcami. W 1939 roku Zdzisław Wilhelmi ukończył szkołę średnią – liceum im. Tadeusza Kościuszki w Łomży. Pierwsze dwa lata wojny spędził na terenach przyłączonych do ZSRR. Do lipca 1940 roku pracował jako nauczyciel w szkole we wsi Przytuły, następnie, do chwili wybuchu wojny niemiecko-sowieckiej studiował na Wydziale Elektrycznym Politechniki Lwowskiej.
Działalność konspiracyjna.
Do pracy konspiracyjnej przystąpił w październiku 1939 roku w Łomży, wstępując do Służby Zwycięstwu Polski (SZP). Zajmował się nasłuchem radiowym i kolportażem prasy podziemnej. Do Związku Walki Zbrojnej przeszedł w sierpniu 1941 r. w Łomży, przyjmując pseudonim „Powój”. Używał również pseudonimów „Grysza” i „Narocz”. Skierowano go służby w wywiadzie wojskowym, gdzie posługiwał się kryptonimem „22”. Podlegał porucznikowi Antoniemu Konichałowi ps. „Pax”, jego bezpośrednim przełożonym był Andrzej Surowiec – „Gruby”, „Gruby Karp”, „Skiba”. Wyszkolenie wojskowe otrzymał w Konspiracyjnej Szkole Podchorążych w Łomży, którą ukończył w 1942 roku w stopniu kaprala podchorążego. Instruktorami w tej podchorążówce byli między innymi „Pax” – Antoni Konichał, „Narwik” Tadeusz Surawski i „Grot” Henryk Gromadzki. Po jej ukończeniu sam występował w roli instruktora Konspiracyjnej Szkoły Podoficerskiej.
Na polecenie dowódcy podjął pracę w Urzędzie Budownictwa Wojskowego ("Heeresbauamt") w Łomży. Dzięki temu uzyskał dostęp do koszar (przed wojną koszar 33 p.p.), magazynów i innych obiektów wojskowych na terenie garnizonu łomżyńskiego i nowo budowanych obiektów (także poza garnizonem łomżyńskim).
Zajmował się ewidencją stanu jednostek wojskowych garnizonu łomżyńskiego i ich sprzętu bojowego, dostarczaniem informacji o zmianach uzbrojenia, nastrojach w wojsku niemieckim, ruchach oddziałów na liniach komunikacyjnych, programów szkolenia, programów szkolenia. W styczniu 1943 roku ubezpieczał ucieczkę kapitana Jana Tabortowskiego „Bruzdy” i innych więźniów z więzienia w Łomży. Latem 1943 roku uczestniczył w wykradzeniu skrzyń z amunicją z magazynów wojskowych ("Beutesammelstelle") w Czerwonym Borze. Tego samego roku udało mu się zdobyć wykaz rozlokowania niemieckich jednostek wojskowych na terenie znacznej części województwa białostockiego i przyległych terenów Prus Wschodnich.
W październiku 1943 r. „Powój” został zatrzymany przez niemieckie władze wojskowe pod zarzutem sabotażu na terenie budowy obiektów wojskowych w Czerwonym Borze. Udało mu się uciec.
W listopadzie 1943 roku został odznaczony Brązowym Krzyżem Zasługi z Mieczami.
Komendant rejonu AK w Łomży Feliks Sarosiek ps. „Luty” odkomenderował go do dyspozycji komendanta obwodu łomżyńskiego Stanisława Cieślewskiego ps. Lipiec”.
Powierzono mu wtedy funkcję zastępcy szefa wywiadu Obwodu Łomżyńskiego. Szefem wywiadu był Franciszek Chojnowski „Lubicz”. Po dwóch miesiącach służby na tym stanowisku Zdzisław Wilhelmi został mianowany szefem wywiadu Obwodu Łomżyńskiego AK.
Ponieważ „Powój” ukrywał się, otrzymał stały przydział do oddziału partyzanckiego (formalnie 1 plutonu 33.p.p.), pozostającego w dyspozycji komendanta „Lipca”. Odbywał systematyczne inspekcje podległych mu placówek – Łomża, Kolno, Stawiski, Jedwabne, Mały Płock i innych. Przeprowadzał szkolenia w zakresie pracy wywiadowczej. Uczestniczył w niektórych akcjach bojowych oddziału „Mazur”, którym w różnym czasie dowodzili osobiście Stanisław Cieślewski „Lipiec”, Jan Tabortowski „Bruzda” i Stanisław Olszak „Szarecki”.
Uczestniczył w likwidacji szpicli niemieckich, w przeszkadzaniu Niemcom w wywozie Polaków na roboty do Niemiec, w likwidacji gorzelni itp.
Równolegle do pracy w wywiadzie prowadził przez ponad dwa lata – od początku 1942 r. do wiosny roku 1944 akcję „N” skierowaną do żołnierzy Wehrmachtu, policji niemieckiej i administracji cywilnej.
Za pomocą podległej mu siatki wywiadowczej zbierał informacje o psychologicznych i moralnych skutkach tej dywersji.
W maju 1944 roku otrzymał nominację na podporucznika czasu wojny i został odznaczony Krzyżem Walecznych.
Wziął czynny udział w akcji „Burza” w ramach ugrupowania kapitana „Lipca” stacjonującego na bagnach narwiańskich w bazie „Kościółek”.
Uczestniczył w kilku potyczkach z oddziałami wojska niemieckiego w rejonie Wizny. Razem z „Lipcem” i jego adiutantem „Majem” próbował nawiązać rozmowy z dowództwem armii sowieckiej wkraczającej na teren Obwodu Łomżyńskiego. Fiasko rozmów, próba aresztowania przez „SMIERSZ” uczestników tych rozmów i ostrzelanie ogniem artylerii bazy na „Kościółku” spowodowały, że rozkazem „Lipca” zgrupowanie zostało rozwiązane. „Powój” wrócił do konspiracji.
W listopadzie 1944 roku podporucznik Zdzisław Wilhelmi został odznaczony Złotym Krzyżem Zasługi z Mieczami.
We wrześniu 1945 roku przekazał swoje obowiązki i poinformował dowództwo Obwodu Łomżyńskiego o zaprzestaniu działalności konspiracyjnej.
Działalność naukowa.
Zdzisław Wihelmi wyjechał do Łodzi, gdzie kontynuował studia na Wydziale Elektrycznym Politechniki Łódzkiej. Jesienią 1948 roku uzyskał dyplom magistra inżyniera elektryka. Jeszcze jako student podjął w tej uczelni pracę jako asystent Katedry Fizyki Technicznej kierowanej przez prof. Andrzeja Sołtana.
Po otrzymaniu dyplomu przyjął propozycję profesora Sołtana i przeniósł się do Warszawy, rozpoczynając pracę jako starszy asystent w jego uniwersyteckiej Katedrze Atomistyki. Równocześnie podjął na tym Uniwersytecie studia na Wydziale Fizyki, ukończył je w roku 1952 uzyskując stopień magistra filozofii w zakresie fizyki. W dwa lata później, po przygotowaniu pracy doktorskiej z fizyki jądrowej, otrzymał stopień naukowy doktora fizyki. W roku 1956 Centralna Komisja Kwalifikacyjna przyznała mu tytuł docenta (który był odpowiednikiem później wprowadzonego stopnia doktora habilitowanego).
Profesorem nadzwyczajnym został w roku 1962, a tytuł profesora zwyczajnego nauk fizycznych Rada Państwa nadała mu w roku 1971.
W 1955 roku znalazł się w zespole (kierowanym przez profesora Sołtana) organizującym Instytut Badań Jądrowych. W uznaniu zasług w tworzeniu Instytutu został odznaczony Krzyżem Kawalerskim Orderu Odrodzenia Polski.
Równolegle z pracą na Uniwersytecie Warszawskim objął w nowo powstałej placówce kierownictwo Zakładu Fizyki Jądra Atomowego, a później Zakładu Reakcji Jądrowych.
Pod koniec 1970 roku powołano go na stanowisko Dyrektora Wydziału w Międzynarodowej Agencji Energii Atomowej w Wiedniu – instytucji o ogólnoświatowym zasięgu podlegającej Organizacji Narodów Zjednoczonych.
Na tym stanowisku przepracował ponad trzy lata, odpowiadając za sprawy związane z zapewnieniem bezpiecznego rozwoju energetyki jądrowej i badań jądrowych na świecie.
Po wygaśnięciu mandatu wrócił do pracy na Uniwersytecie Warszawskim jako kierownik Katedry (później zakładu) Fizyki Jądra Atomowego.
W roku 1991 przeszedł na emeryturę, zachowując jednak część etatu i nie tracąc kontaktu z uczelnią.
Jego dorobkiem jest ponad trzysta publikacji w czasopismach naukowych z dziedziny fizyki jądrowej o światowym zasięgu. Jest autorem rozlicznych referatów wygłaszanych przy okazji konferencji międzynarodowych.
Jest wychowawcą nowej kadry fizyków polskich. Z około pięćdziesięciu fizyków, dla których był promotorem prac doktorskich z dziedziny fizyki jądrowej, większość doszła do tytułów profesorskich.
W okresie 1968–1988 był organizatorem i dyrektorem cieszących się znakomitą renomą corocznych międzynarodowych sympozjów naukowych znanych w świecie pod nazwą „Mazurskich Szkół Fizyki Jądrowej”. Od 1974 roku był przez trzy kolejne kadencje prezesem Polskiego Towarzystwa Fizycznego. Przez wiele lat przewodniczył Sekcji Fizyki Jądrowej Komitetu Fizyki PAN.
Członek rzeczywisty lub honorowy różnych towarzystw naukowych krajowych, zagranicznych i międzynarodowych, między innymi Amerykańskiego Towarzystwa Fizycznego, Instytutu Fizyki Wielkiej Brytanii, Nowojorskiej Akademii Nauk, Europejskiego Towarzystwa Fizycznego. W 1977 roku został mianowany „korespondentem seniorem” włoskiego instytutu „Ettore Majorana Centre for Scientific Culture”. Członek Światowego Związku Żołnierzy AK, pełni funkcję prezesa środowiskowego Koła Żołnierzy AK Okręgu Białystok w Warszawie. Od sierpnia 1990 do kwietnia 1993 był członkiem Prezydium Z.Gł. Żołnierzy AK kierował Komisją ds. Edukacji i Młodzieży oraz Zespołem Inicjatyw Obywatelskich. Od 1996 do 1999 roku był członkiem Rady Naczelnej Związku Żołnierzy AK.
W roku 1991 za działalność w Armii Krajowej Prezydent RP odznaczył go Krzyżem Oficerskim Orderu Odrodzenia Polski. W roku 2002 został odznaczony Krzyżem Komandorskim Orderu Odrodzenia Polski za działalność naukową. W roku 2004 otrzymał od Rady Naczelnej Związku Żołnierzy AK Złotą Odznakę Zasługi.

</doc>
<doc id="754619" url="https://pl.wikipedia.org/wiki?curid=754619" title="Shawnee Smith">
Shawnee Smith

Shawnee Smith (ur. 3 lipca 1969 w Orangeburgu w Karolinie Południowej, USA) – amerykańska aktorka i wokalistka.
Studiowała w Los Angeles' Playhouse West.
Zadebiutowała jako dziewczynka w filmie "Annie" w 1982. Dostała nagrodę dla najlepszej aktorki w filmie "Crime of Innocence". Uznanie przyniosła jej sztuka teatralna "To Gillian on her 37th Birthday". W tym samym roku zagrała z Richardem Dreyfussem w przedstawieniu "The Hands of its Enemy" w teatrze Huntington Hartford Theatre.
Największą popularność przyniosły jej filmy z serii "Piła", gdzie grała Amandę Young, ofiarę a następnie asystentkę psychopaty o pseudonimie Jigsaw.
Shawnee gra również w swoim garażowym zespole FyDollaHo. Grupa gra połączenie rocka, hard-rocka i punk-rocka. Sama wokalistka nagrała parę piosenek z gitarzystą Steve Stevensem. Jeden z jej utworów został użyty w ścieżce dźwiękowej do filmu "Piła III".
W latach 2008–2011 wraz z aktorką Missi Pyle tworzyły country rockowy zespół Smith &amp; Pyle. Grupa wydała jeden album „It's OK to Be Happy” (2008). 

</doc>
<doc id="754620" url="https://pl.wikipedia.org/wiki?curid=754620" title="Whiskey in the Jar">
Whiskey in the Jar

Whiskey in the Jar – ludowa piosenka irlandzka o rozbójniku zdradzonym przez żonę lub kochankę.
Wykonania.
Piosenkę wykonywali m.in. The Dubliners, The Pogues, Peter, Paul and Mary, The Highwaymen, LeperKhanz, Roger Whittaker, the Poxy Boggards i The Limeliters. Irlandzki zespół Thin Lizzy z solistą Philem Lynottem nagrał rockową wersję w 1972, następnie wykonywaną przez zespoły Pulp (1995), Smokie, Metallica (1998), Belle and Sebastian (2006) i Flogging Molly, Gary Moore. Jerry Garcia z Grateful Dead i David Grisman nagrali wersję bluegrassową. W 2008 powstała wersja dance utworu nagrana przez Glamour DJs. Andrzej Mendygrał napisał tekst do "szantowej" wersji utworu znanej pod tytułem "Pod Jodłą" wykonywanej w latach 80-tych przez formację PACKET i Smugglers.

</doc>
<doc id="754626" url="https://pl.wikipedia.org/wiki?curid=754626" title="Marlene Favela">
Marlene Favela

Marlene Favela (ur. 5 sierpnia 1976 w Santiago Papasquiaro) - meksykańska aktorka.
Jak sama mówi, była naiwną prowincjonalną dziewczyną, która marzyła o wielkiej sławie w mgnieniu oka. Rzeczywistość okazała się być surowsza. Marlene wyjechała do stolicy po wielką rolę. Otrzymała malutki epizod. Nie zauważano jej. Aktorka studiowała pilnie w studium Televisy, jednak dostawała same "strzępy" ról. Nie miała sławnej siostry jak Thalia, matki jak Lucero czy tytułu Miss Idealnej Sylwetki jak Gabriela Spanic. Ale nie przestawała wierzyć we własne możliwości.
Główną rolę w "Gata Salvaje" dostała jako "rezerwowa". Na początku miała ją zagrać Miss Universum Alicia Machado. Jednak zrezygnowała. Jest to piąta telenowela Faveli. Pierwsza, w której zagrała główną rolę.

</doc>
<doc id="754633" url="https://pl.wikipedia.org/wiki?curid=754633" title="Eragon (film)">
Eragon (film)

Eragon – film fantasy, na podstawie powieści Christophera Paoliniego: "Eragon". Premiera odbyła się 13 grudnia 2006 na świecie i 23 grudnia 2006 roku – w Polsce.
Fabuła.
16-letni Eragon mieszka w małej wiosce i prowadzi spokojne życie. Pewnego dnia znajduje duży, niebieski kamień, który jak się okaże zmieni jego życie o 180 stopni. Wkrótce do wioski przybywają dziwne istoty, które szukają kamienia, w rzeczywistości będącego jajem smoka, znajdującego się w rękach chłopca. 
Wersja polska.
Opracowanie i udźwiękowienie wersji polskiej: Studio SonicaReżyseria: Agnieszka MatysiakDialogi polskie: Dariusz DunowskiDźwięk i montaż: Georgy Fek, Agnieszka StankowskaOrganizacja produkcji: Aleksandra DobrowolskaW wersji polskiej udział wzięli:
W pozostałych rolach:
i inni
Muzyka.
Avril Lavigne zaśpiewała do tego filmu piosenkę "Keep Holding On". Piosenkę można znaleźć na płycie piosenkarki zatytułowanej "The Best Damn Thing".
Zdjęcia.
Zdjęcia do filmu były kręcone na Węgrzech (Budapeszt, Celldömölk, Pilisborosjenő, Tatabánya, Sárvár), w Anglii (Iver Heath, studio), w Kanadzie (Vancouver), oraz w słowackiej części Tatr, a także na obszarze Słowackiego Raju.

</doc>
<doc id="754637" url="https://pl.wikipedia.org/wiki?curid=754637" title="Baliwat Brandenburski">
Baliwat Brandenburski

Baliwat Brandenburski, pełna nazwa Baliwat Brandenburski Rycerskiego Zakonu Szpitalników św. Jana Jerozolimskiego (niem. "Balley Brandenburg des Ritterlichen Ordens St. Johannis vom Spital zu Jerusalem"), zw. Zakon Joannitów (niem. "Johanniterorden") – zakon rycerski, protestancka (luterańska) gałąź katolickiego Zakonu Świętego Jana Jerozolimskiego (zw. joannitami lub kawalerami maltańskimi), która oddzielona została w XVI wieku podczas reformacji. Zlikwidowana 30 października 1810 przez króla Fryderyka Wilhelma III, który postanowił sekularyzować dobra zakonne po zawarciu pokoju w Tylży w 1807 z Napoleonem Bonaparte celem zapłaty Francuzom olbrzymiej kontrybucji. Odrestaurowana w 1852 przez króla Fryderyka Wilhelma IV, istnieje do czasów współczesnych.
Zakonne niezależne zgromadzenia grupujące członków wyznania luterańskiego, reformowanego i anglikańskiego: brytyjski Zakon Świętego Jana Jerozolimskiego, niemiecki Baliwat Brandenburski oraz Zakon Świętego Jana w Holandii i Zakon Świętego Jana w Szwecji, oraz fiński, węgierski, szwajcarski i francuski, zrzeszone w Przymierzu Zakonów św. Jana Jerozolimskiego.
Historia.
Do roku 1945.
W 1538 elektor Brandenburgii Joachim II Hektor oraz jego brat magrabia Jan z Kostrzyna, władca Nowej Marchii, przyjęli wyznanie luterańskie. Podobnie jak obaj władcy z rodu Hohenzollernów, rycerze należący do tzw. „baliwatu brandenburskiego” zakonu joannitów przeszli na luteranizm, zachowując przy tym formalną zależność od katolickiego Wielkiego Przeoratu z siedzibą w Heitersheimie w Badenii. Zakupiony w 1426 Sonnenburg (obecnie Słońsk) stał się główną siedzibą brandenburskich joannitów.
Od 1693 na czele komturii stoją nieprzerwanie członkowie rodu Hohenzollernów. Sonnenburg wraz z okolicznymi posiadłościami pozostał własnością joannitów do 1810. Ogłoszona w tym roku sekularyzacja zakonów w Prusach pozbawiła i protestanckich joannitów, i katolickich rycerzy maltańskich całego ich majątku. Prusy musiały zapłacić Napoleonowi olbrzymią kontrybucję i chwytano się wszystkich środków, by zebrać konieczne fundusze.
23 maja 1812 król Fryderyk Wilhelm III ustanowił Królewski Pruski Order Świętego Jana ("Königlich-Preußischer Johanniterorden") jako order zasługi nadawany przez króla Prus.
15 października 1852 król Fryderyk Wilhelm IV ukonstytuował na nowo gałąź brandenburską joannitów pod nazwą " Baliwat Brandenburski Zakonu Rycerskiego Szpitalników św. Jana z Jerozolimy". Zakon składał się wówczas z części brandenburskiej i dependencji bawarskiej, saskiej oraz holenderskiej.
Król zwrócił zakonowi Sonnenburg (tylko zamek, bez dawnych posiadłości ziemskich). Protektorem odnowionego zakonu miał być każdorazowy król pruski, na jego czele jako Mistrz (niem. "Herrenmeister", tytuł datuje się z 1350) miał stać jeden z pruskich książąt krwi, wybierany przez kapitułę i zatwierdzany przez monarchę.
Zakon otrzymał status prawny jako korporacja. Należeć do niego mogła tylko szlachta wyznania ewangelickiego. Kandydat na członka musiał mieć ukończone 30 lat, jeśli był oficerem, musiał posiadać co najmniej rangę kapitana. Przez pierwsze cztery lata przysługiwał mu tylko stopień kawalera honorowego, bez prawa głosu w kapitule. Dopiero po czterech latach nadawano mu (jeśli na to zasłużył) godność rycerza z prawa i pasowano na rycerza, zawsze w dzień św. Jana, 24 czerwca. Wszystkie nominacje potwierdzał osobiście król pruski.
Opłaty przy wstąpieniu do zakonu były bardzo wysokie – 1 tys. marek pruskich (równowartość około 10 tys. €) przy nadaniu tytułu „Kawalera Honorowego” i dodatkowe 300 marek przy nadaniu tytułu „Kawalera z Prawa”, oprócz tego uiszczać trzeba było roczne składki w wysokości 100 marek.
W prawie niezmienionej formie i z siedzibą w Sonnenburgu zakon istniał do 1945. Dla zachowania ciągłości historycznej powiadamiano zawsze katolickiego Wielkiego Mistrza całego Zakonu św. Jana Jerozolimskiego rezydującego na Malcie (później w Rzymie) o wyborze nowego "Herrenmeistera". Dopiero po 1947 otwarto zakon dla kandydatów nieszlacheckich.
Od roku 1945.
Wraz z końcem II wojny światowej zakon stracił wszystkie swe posiadłości na przyłączonych do Polski i Rosji ziemiach za Odrą i Nysą oraz na terenie sowieckiej strefy w Niemczech. Struktury zakonu zaczęto odbudowywać w 1947 na terenie ówczesnej RFN.
Na 35. Herrenmeistera wybrano księcia Oskara Karola Hohenzollerna (zm. 1959). W 1952 stworzono joannicką służbę ratowniczą ("Johanniter-Unfallhilfe, JUH"). Po 1990 zakon powrócił na teren byłej NRD. Od 2001 jego główną siedzibą był Berlin, od 2004 siedzibą jest Poczdam, przy czym administracja pozostała w Berlinie. Zakon posiada obecnie ok. 4000 członków w Niemczech i poza Niemcami, w jego różnych organizacjach pomocniczych działa 1,4 miliona osób. Pełne członkostwo (z prawem głosowania w wielkiej kapitule – przy wyborze Herrenmeistera) posiadają tylko mężczyźni, kobiety mogą być członkami honorowymi. Istnieją stopnie aspirantów, członków honorowych, honorowych komendatorów, rycerzy honoru („Ehrenritter”) oraz rycerzy sprawiedliwości („Rechtsritter”) (wszystkie przysługujące osobom pochodzenia nieszlacheckiego). Na czele zakonu stoi "Herrenmeister" (od 1999 "Oskar Prinz von Preußen" (ur. 1959), u jego boku działa kapituła i rząd zakonny. Zakon podzielony jest na 23 komandorie, w tym pięć zagranicznych, austriacką, fińską, francuską, szwajcarską i węgierską. Szlachta z byłych niemieckich terenów wschodnich – obecnie polskich – grupuje się w większości w czterech komandoriach: pomorskiej, pruskiej, poznańsko-zachodniopruskiej i śląskiej. Szlachta z terenów dawnej Nowej Marchii (Neumark), należącej do 1945 do Brandenburgii (obecnie jej tereny są podzielone między województwa: lubuskie i zachodniopomorskie) należy do komandorii brandenburskiej. Komandoria śląska zyskała po 1995 duże zasługi przy restauracji ewangelickiego Kościoła Pokoju w Jaworze na Dolnym Śląsku. Z kolei komandoria brandenburska (Brandeburgische Provinzial-Genossenschaft) wspiera restaurację dawnego kościoła Zakonu w dawnym Sonnenburgu, obecnie Słońsku. Nieliczni Polacy – członkowie Zakonu należą do komandorii śląskiej oraz do tzw. komandorii Baliwatu.
Baliwat Brandenburski Zakonu Szpitalników Św. Jana Jerozolimskiego zwany Zakonem Joannitów jest współzałożycielem działającego w Polsce stowarzyszenia.
Zakon w Holandii i Szwecji.
Zakon holenderski w jego obecnej formie powołał do życia w 1909 książę Henryk, małżonek królowej Wilhelminy. Jest ekskluzywną, niewielką organizacją, która ściśle współpracuje z katolickimi joannitami w tym kraju. Początkowo był tylko jedną z zagranicznych dependencji baliwatu brandenburskiego, niepodległość ogłosił po 1945.
W Szwecji stworzono w 1920 osobną konfraternię narodową ("Johanniterordens i Sverige Riddarförbund"), pod zwierzchnictwem pruskiego Herrenmeistera. Po II wojnie światowej odłączono się od baliwatu brandenburskiego i stworzono niepodległy zakon narodowy, który stoi pod protektoratem króla Szwecji. Zakon szwedzki ma obecnie ok. 350 członków, w tym około 60 rycerzy sprawiedliwości (szlachciców). W Szwecji w odróżnieniu od Baliwatu Brandenburskiego nie zniesiono cenzusu szlachectwa przy przyjmowaniu nowych kandydatów na członków Zakonu.
Zakon w Wielkiej Brytanii i innych krajach anglosaskich.
Zakon joannitów języka angielskiego nie może się poszczycić tak długą tradycją jak komturia brandenburska i podległe jej inne organizacje narodowe. Rozwiązany po przejściu króla Henryka VIII na protestantyzm nie istniał w Wielkiej Brytanii aż do początku XIX wieku, kiedy podjęto próby wskrzeszenia go w związku z wojną wyzwoleńczą w Grecji – próby nie popierane ani przez wielkiego mistrza kawalerów maltańskich, ani przez dwór angielski Jerzego IV. Obecny zakon istnieje właściwie dopiero od 1837, gdy Sir Henry Dymoke został Wielkim Przeorem wówczas jeszcze nie tak licznej organizacji i zwrócił się do Wielkiego Komtura zakonu maltańskiego, hr. Filipa de Colloredo-Mansfeld (rządy: 1845–1864) o uznanie przeoratu angielskiego jako członka społeczności joannitów, czego mu odmówiono. Przeorat ogłosił po otrzymaniu odmowy niepodległość jako "The Sovereign and Illustrious Order of Saint John of Jerusalem, Anglia", nie posiadając jednak jeszcze protektoratu królewskiego.
W latach 60.i 70. XIX wieku zakon brytyjski uzyskał wielu wpływowych członków, jak księcia Manchesteru (Wielkiego Przeora od 1861), za rządów którego zorganizowano pierwszy korpus ambulansów konnych, księcia Walii – późniejszego króla Edwarda VII i jego żonę księżną Aleksandrę i innych arystokratów i polityków.
Największy sukces brytyjskich joannitów miał miejsce w 1888, gdy zakon uznany został przez królową Wiktorię i otrzymał potwierdzone przez nią statuty. Od tej chwili panujący w Wielkiej Brytanii monarcha (obecnie: Karol III) jest automatycznie suwerenną głową zakonu. Zakon jest rządzony w imieniu monarchy przez Wielkiego Przeora (obecnie: Ryszard ks. Gloucester, kuzyn królowej). Posiada sześć klas, od posiadaczy Wielkiego Krzyża do giermków, z rozróżnieniem rycerzy i dam z prawa (pochodzenia szlacheckiego) i honorowych (nieszlachciców).
Zakon maltański uznał brytyjski zakon joannitów dopiero w 1963.
Zakon brytyjski posiada dependencje także poza Europą: w Australii, Kanadzie, Nowej Zelandii i w USA.
W latach 60. i 70. XX wieku w USA działał także założony przez grupę zwolenników wygnanego i żyjącego w USA króla Jugosławii, Piotra II, prawosławny Zakon św. Jana z Jerozolimy, mianujący się ekumenicznym. Piotr II ogłosił się jego protektorem, ale zakon nie został uznany ani przez Przymierze (zob. niżej), ani przez zakon maltański i rozpadł się po śmierci króla (1970). Także głównie w USA działa prawosławny rosyjski zakon joannicki, założony w 1908, nieuznany przez Maltańczyków i Przymierze.
Insygnia.
Krzyże wszystkich joannitów wywodzą się z oznaki Zakonu Kawalerów Maltańskich – białego krzyża maltańskiego.
Krzyż Baliwatu Brandenburskiego i podległych jej organizacji spoza Niemiec ma między swymi ramionami czarne ukoronowane pruskie orły (w przypadku osób w oddziale "Ehrenritter" – Rycerz Honorowy) lub złote ukoronowane orły pomiędzy ramionami i złota korona wieńcząca krzyż dla kategorii "Rechtsritter" – Rycerz z Prawa.
Cesarz Wilhelm II nakazał zaprojektować dla siebie jako nominalnego zwierzchnika Baliwatu Brandenburskiego specjalne, nie przewidziane przez statuty insygnia (nosił je zawsze i został z nimi pochowany): wielkich rozmiarów biały krzyż maltański, zawieszony na mieczu skrzyżowanym z buławą marszałkowską, ze złotą koroną królewską nad nimi.
W Wielkiej Brytanii i innych krajach anglosaskich oznaka ma między ramionami kroczące na lewo lwy brytyjskie (herb Anglii); krzyż używany w Szwecji ma tam snopki (herb Wazów). Dawny serbski zakon św. Jana miał między ramionami białe dwugłowe orły serbskie (herb Serbii), a krzyż nieuznanego rosyjskiego Przeoratu ma między ramionami czarne dwugłowe orły rosyjskie (carski herb Rosji).
Rangi i klasy w zakonie.
Od 1874 order/zakon podzielony był na dwa oddziały, a każdy z nich na dwie klasy:
Od wydania nowych statutów zakonu w 1957 istnieje nowy podział odznaczenia na pięć klas:

</doc>
<doc id="754639" url="https://pl.wikipedia.org/wiki?curid=754639" title="Henryk Markwica">
Henryk Markwica

Henryk Markwica (ur. 27 stycznia 1942 w Łagiewnikach, zm. 18 lutego 1999 w Nowym Sączu) – polski duchowny rzymskokatolicki, archidiecezjalny moderator Ruchu Światło-Życie Archidiecezji katowickiej, duszpasterz akademicki, kanonik. 
Życiorys.
Urodził się w Łagiewnikach 27 stycznia 1942 jako syn Antoniego i Franciszki z domu Respondek. Od 1956 do 1960 uczył się w Liceum Ogólnokształcącym im. Bolesława Chrobrego w Bytomiu, a po jego ukończeniu zgłosił się do Wyższego Śląskiego Seminarium Duchownego w Krakowie. 5 czerwca 1966 w katedrze w Katowicach otrzymał sakrament święceń kapłańskich. Był wikarym w parafii Najświętszej Marii Panny Wspomożenia Wiernych w Wełnowcu (1966-1969), parafii św. Antoniego w Rybniku (1969-1972), parafii Wniebowzięcia Najświętszej Marii Panny w Wiśle (1972-1973), parafii Wniebowzięcia Najświętszej Marii Panny w Chorzowie-Batorym (1973-1976), parafii św. Józefa w Zabrzegu (1976-1978), parafii św. Jana Chrzciciela w Tychach (1978-1979) i parafii Najświętszej Marii Panny Królowej Pokoju w Tarnowskich Górach (1979-1980). Według planów biskupa Herberta Bednorza miał zostać skierowany do Rzymu na studia z teologii moralnej, w tym celu otrzymał od prymasa Stefana Wyszyńskiego na ten cel stypendium naukowe, jednak władze państwowe odebrały ks. Markwicy paszport. Podjął zaoczne studia na Papieskim Wydziale Teologicznym w Krakowie, a później na Akademii Teologii Katolickiej w Warszawie. Od 1980 przez siedem lat pracował jako notariusz, a od 1982 także jako sędzia Metropolitalnego Sądu Biskupiego w Katowicach. Podczas stanu wojennego uczestniczył w pracach Biskupiego Komitetu Pomocy Osobom Internowanym. Równolegle był kapelanem w Domu Prowincjalnym Sióstr Jadwiżanek w Bogucicach, gdzie zamieszkiwał.
Został opiekunem akademickim w Rybniku i Chorzowie-Batorym. W 1986 został diecezjalnym moderatorem Ruchu Światło-Życie w diecezji (od 1992 roku archidiecezji) katowickiej. Od 1987 do końca życia był proboszczem parafii św. Jadwigi Śląskiej w Chorzowie. Był również dziekanem dekanatu Chorzów. Jako katecheta pracował w Akademicki Zespół Szkół Ogólnokształcących w Chorzowie. Ponadto zasiadał w Diecezjalnej Komisji do spraw Muzyki Sakralnej, Radzie Duszpasterskiej i Rady Kapłańskiej Archidiecezji Katowickiej, Archidiecezjalnej Komisji II Synodu Plenarnego, Radzie Wydziału Duszpasterskiego. W 1995 otrzymał godność kanonika honorowego Kapituły Metropolitalnej Katowickiej. Był także oblatem benedyktyńskim.
13 lutego 1999 został ranny w wypadku samochodowym w drodze na leczenie do Krynicy-Zdroju. W wyniku odniesionych obrażeń zmarł 18 lutego 1999 w szpitalu w Nowym Sączu. Po jego śmierci władze Chorzowa postanowiły o opuszczeniu flagi miasta do połowy. 22 lutego 1999 został pochowany na cmentarzu parafialnym w Chorzowie.

</doc>
<doc id="754646" url="https://pl.wikipedia.org/wiki?curid=754646" title="Giovanni Battista Morgagni">
Giovanni Battista Morgagni

Giambattista Morgagni (ur. 25 lutego 1682, zm. 6 grudnia 1771) – włoski anatom i patomorfolog z Padwy. 
W 1711 objął stanowisko profesora Uniwersytetu w Padwie. Twórca anatomii patologicznej. W 1761 ukazało się jego dwutomowe dzieło "De sedibus et causis morborum per anatomen indagatis" („O siedzibach i przyczynach chorób wykrytych drogą sekcyjną”). Jako pierwszy powiązał objawy kliniczne choroby z pośmiertnymi zmianami narządowym.

</doc>
<doc id="754648" url="https://pl.wikipedia.org/wiki?curid=754648" title="Mengli Girej">
Mengli Girej



</doc>
<doc id="754649" url="https://pl.wikipedia.org/wiki?curid=754649" title="Albin Nowicki">
Albin Nowicki

Albin Nowicki (ur. 1 marca 1891 w Wabczu, pow. Chełmno, zm. 17 lipca 1972 w Giżycku) – nauczyciel, polityk, redaktor, kronikarz.
Życiorys.
Okres pomorski.
Był najmłodszym dzieckiem Piotra – kierownika szkoły powszechnej w Wabczu – i Rozalii z Zaborowskich. W latach 1902–1906 kształcił się w progimnazjum Collegium Marianum w Pelplinie. Naukę kontynuował w Zakładzie Przygotowawczym do Zawodu Nauczycielskiego (Präparandenanstalt) w Kwidzynie, następnie wstąpił do seminarium nauczycielskiego w Toruniu. Po złożeniu egzaminu kwalifikacyjnego pracował w latach 1912–1914 i 1915–1919 jako nauczyciel w rodzinnym Wabczu.
We wrześniu 1914 otrzymał powołanie do wojska niemieckiego. Służył w Batalionie Zapasowym Rezerwowego Pułku Piechoty nr 61. w Chełmnie. Po krótkim przeszkoleniu został wysłany na front wschodni. Walczył pod Wydminami i Wysokiem. 22 października 1914 odniósł ciężkie rany w bitwie pod Giżami. Przetransportowano go do szpitala w Berlinie, gdzie przeszedł trzy skomplikowane operacje. W lutym 1915 został zwolniony z wojska jako inwalida i powrócił do Wabcza.
W 1917 zdał na Mittelschullehrer – und Rektore Xamen w Gdańsku egzamin z historii i języka francuskiego. W latach 1917–1918 prowadził wykłady z języka polskiego i historii dla nauczycieli w Chełmnie i Grudziądzu. Był jednym z członków założycieli Towarzystwa Nauczycieli Polaków w Ziemi Chełmińskiej.
Od 27 do 29 grudnia 1918 przebywał w Poznaniu, gdzie był obecny przy powitaniu Ignacego Paderewskiego. Był również świadkiem wybuchu powstania wielkopolskiego. Następnie wybrany został jako delegat na Zjazd Nauczycieli byłej dzielnicy pruskiej. Po powrocie z tego zjazdu spotęgował pracę organizacyjną wśród nauczycielstwa polskiego.
W latach 1920–1928 był wykładowcą w Seminarium Nauczycielskim w Grudziądzu. W wyborach parlamentarnych w 1919 został wybrany posłem z ramienia Narodowej Partii Robotniczej. W Sejmie Rzeczypospolitej Polskiej I kadencji był członkiem klubu Chrześcijańsko-Narodowego Stronnictwa Pracy. Jako poseł w parlamencie reprezentował głównie nauczycieli, a szczególnie okręg pomorski. Oprócz udziału w pracach różnych komisji sejmowych piastował dodatkowo funkcję sekretarza Komisji Oświaty oraz funkcję sekretarza klubu poselskiego Stronnictwa Pracy.
W latach 1928–1936 był nauczycielem w Szkole Powszechnej im. Mikołaja z Ryńska w Grudziądzu.
Okres wileński i służba w wywiadzie.
W 1936 wyjechał do Wilna i założył tam Instytut Nauki Języków Obcych. Jako dyrektor kierował placówką aż do jej rozwiązania przez Niemców w 1942. W tym samym roku został aresztowany za odmowę podpisania Volkslisty. Przez pięć miesięcy więziono go na Łukiszkach. Po zwolnieniu otrzymał zgodę na otwarcie prywatnego biura tłumaczeń. Biuro to czynne było do 1943. W 1944 zgłosił się jako ochotnik do Armii Czerwonej. Po szybkim przeszkoleniu w Kownie jako zwiadowca i dowódca grupy „Wisła” został przerzucony na tyły wojsk niemieckich. Informacje przekazywane przez grupę „Wisła” były bardzo cenne do prowadzenia działań wojennych, szczególnie gdy chodzi o przełamanie „Wału Pomorskiego” i dorzecza Wisły. 15 maja 1945 został zwolniony z Armii Czerwonej.
W Polskiej Rzeczypospolitej Ludowej.
Po wojnie spotkał kilku przyjaciół, pracujących w Kuratorium Szkolnym w Olsztynie. Mimo namów odmówił podjęcia pracy na Mazurach i postanowił poszukać pracy w stronach nie dotkniętych wojenną gehenną. Wskutek swojej decyzji trafił w 1946 najpierw do Ząbkowic Śląskich, gdzie podjął pracę tłumacza przy Komendzie Milicji Obywatelskiej. Następnie przeniósł się do Złotego Stoku, gdzie objął posadę kasjera w Zakładach Przemysłu Arsenowego, a od 15 lipca 1947 zaczął pełnić funkcję burmistrza. W Złotym Stoku mieszkał do 1 listopada 1948, kiedy to władze powiatowe postanowiły powierzyć mu funkcję burmistrza i służbowo przenieść do Ziębic, z którymi był związany przez 4 lata. W latach 1949–1952 piastował funkcję przewodniczącego Miejskiej Rady Narodowej. W tym samym czasie pełnił funkcje dyrektora Państwowego Gimnazjum Przemysłowego, Technikum i Zasadniczej Szkoły Ceramicznej.
W 1952 Nowicki postanowił wyjechać z Ziębic na Mazury. W latach 1952–1964 pełnił funkcję kierownika Szkoły Podstawowej wieczorowej i dziennej w Rynie. W 1964 przeszedł na emeryturę, ale nie zrezygnował z pracy społecznej. Do końca życia pracował w szkolnej bibliotece. Jedną z jego pasji było pisanie kronik. Tylko w czasie pobytu w Rynie, czyli przez okres niespełna 20 lat, napisał 33-tomową kronikę, dokumentując w ten sposób życie tego mazurskiego miasteczka. Oprócz tych tomów pozostawił po sobie kilka innych kronik, w których opisał swoje życie. Szczególną wartość ma ta, w której przedstawił swój pobyt na Dolnym Śląsku. W 1971 z okazji 80. rocznicy urodzin władze lokalne zorganizowały jubilatowi szczególną uroczystość, podczas której świętował cały Ryn. Wśród gości znalazł się m.in. minister kultury i sztuki Zygmunt Garstecki.
Rok później zmarł i został pochowany na cmentarzu w Rynie.

</doc>
<doc id="754654" url="https://pl.wikipedia.org/wiki?curid=754654" title="Życie i śmierć króla Jana">
Życie i śmierć króla Jana

Życie i śmierć króla Jana (ang. "The Life and Death of King John") – kronika napisana przez Williama Shakespeare’a, opisująca losy króla Jana bez Ziemi, władającego Anglią w latach 1199-1216.
Została napisana na pewno przed 1598 rokiem. Nie są znane żadne jej inscenizacje w czasach Szekspira, pierwsze, o którym wiadomo, pochodzi z roku 1737. Obecnie jest jedną z najrzadziej inscenizowanych sztuk tego autora.
Po raz pierwszy ukazała się drukiem w Pierwszym Folio w 1623.
Fabuła.
Sztukę rozpoczyna wezwanie do abdykacji Jana bez Ziemi, ogłoszone przez francuskiego króla Filipa, zgodnie z życzeniem Artura z Bretanii. Kolejne pięć aktów opisuje nagłe zmiany sojuszów i liczne intrygi, odbywające się na dworze. W końcu, króla zabija mnich, podając mu truciznę. 
Przez cały czas trwania utworu wypowiada się postać znana jako "Bękart" (ang. "The Bastard", wzorowany jest na prawdziwej osobie, Filipie z Cognac), która przedstawia swoje krytyczne uwagi na temat szlachectwa, dbania o własne interesy i angielskiej suwerenności. 
Wielu badaczy obecnie uważa, że dziwne jest, iż w dziele tym nie pojawia się Magna Charta Libertatum, chociaż to właśnie z jej wydania najbardziej znany jest Jan bez Ziemi. Trzeba jednak pamiętać, że w czasach Szekspira była uważana nie za przejaw budowy wolności, a za wstydliwą próbę osłabienia monarchii.

</doc>
<doc id="754657" url="https://pl.wikipedia.org/wiki?curid=754657" title="Ośrodek Szkolenia Poligonowego Wojsk Lądowych Żagań">
Ośrodek Szkolenia Poligonowego Wojsk Lądowych Żagań

Ośrodek Szkolenia Poligonowego Wojsk Lądowych Żagań im. gen. dyw. Zbigniewa Ohanowicza (OSP WL Żagań) – poligon Wojsk Lądowych Sił Zbrojnych RP.
Historia Jednostki Wojskowej Nr 5430.
Na podstawie rozkazu Nr 02212/Org. szefa Sztabu Generalnego Wojska Polskiego z dnia 6 czerwca 1953 został sformowany 14 Poligon Artyleryjski. Komenda poligonu została umieszczona w pałacu w Kliczkowie koło Bolesławca. Organizatorem i pierwszym komendantem poligonu został kapitan Roman Okupski, dotychczasowy oficer poligonowy Poligonu Wędrzyn. Okres formowania jednostki został zakończony w listopadzie 1953. Początkowo obsługiwano dwa kierunki: „Piękna Wieś” przeznaczony do strzelań z zakrytych stanowisk ogniowych i „Trzebień” do strzelań z czołgów.
Na podstawie rozkazu Nr 0145 dowódcy Śląskiego Okręgu Wojskowego z dnia 19 sierpnia 1957 jednostka została przeformowana w Obóz Ćwiczeń i Poligon Artyleryjski. Obszar poligonu został powiększony o kolejne dwa kierunki: „Joanna” i „Karliki”.
W 1967 jednostka została przeformowana w Ośrodek Szkolenia Poligonowego Wojsk Lądowych. Dwa lata później została zakończona budowa Bojowej Strzelnicy Czołgów „Karliki”, a w 1973 - Bojowej Strzelnicy Bojowych Wozów Piechoty i Transporterów Opancerzonych „Karliki”. W styczniu 1974 został oddany do użytku hotel poligonowy. 3 grudnia 1974 ówczesny zastępca dowódcy ŚOW, generał brygady Zbigniew Ohanowicz dokonał symbolicznego rozruchu elektronicznych urządzeń sterujących BSCz „Karliki”.
Na podstawie rozkazu dowódcy ŚOW z dnia 16 stycznia 1979 Komenda OSPWL została dyslokowana do miejscowości Dobre nad Kwisą. W latach 1979-1985 oddano do użytku stołówkę, klub żołnierski, pomieszczenia służb dyżurnych, garaże, magazyny i warsztaty poligonowe. W 1980 oddano do użytku obozowisko wagonowe „Karliki”, a cztery lata później obozowisko „Trzebień”. 12 października 1985 Ośrodek został wyróżniony dyplomem i medalem „Za Zasługi dla Śląskiego Okręgu Wojskowego”. 1 listopada 1992 rozpoczęła funkcjonowanie Bojowa Strzelnica Czołgów „Świętoszów”. W 1995 w rejon poligonu została włączona miejscowość Pstrąże.
W 1997 na terenie poligonu odbyły się ćwiczenia pod kryptonimem „INDIAN FALCON 97” z udziałem Sił Zbrojnych Królestwa Holandii, a w następnym roku ćwiczenia pk. „DRAGON 98”, także z udziałem jednostek armii holenderskiej. W 2002 jednostka została przeformowana na nowy etat. 13 czerwca 2003 obchodzono 50 rocznicę utworzenia ośrodka.
27 sierpnia 2003 Minister Obrony Narodowej nadał Ośrodkowi imię patrona - generała dywizji Zbigniewa Ohanowicza.
Z dniem 1 lipca 2004 został wprowadzony nowy wojenno-pokojowy etat ośrodka.
1 grudnia 2006 Minister Obrony Narodowej wprowadził odznakę pamiątkową Ośrodka.
8 stycznia 2007 Minister Obrony Narodowej ustanowił dzień 6 czerwca dorocznym świętem Ośrodka.
6 lutego 2011 zmarł były komendant Ośrodka pułkownik dyplomowany Franciszek Klepacz.
15 lipca 2011 zmarł były komendant Ośrodka podpułkownik dyplomowany Jarosław Siwczyk.
Poligon jest współcześnie wykorzystywany zarówno przez jednostki wojskowe SZ RP, jak również wojsk innych państw NATO.
Historia poligonu.
Za sprawą rodziny von Dohna w 1898 pomiędzy Żaganiem a Świętoszowem zaczął powstawać poligon, który dynamicznie rozwijał się aż do końca I wojny światowej – w 1905 zajmował powierzchnię 5000 ha. Po dojściu nazistów do władzy w 1933 powiększono teren poligonu do tego stopnia, że w czasie II wojny światowej należał on do największych na terenie III Rzeszy. W latach 40. na terenie poligonu, przeznaczonego od początku istnienia do szkolenia oddziałów artylerii, piechoty, saperów i strzelców, ćwiczyło od 60 do 70 tysięcy żołnierzy Wehrmachtu (wojsk lądowych i Luftwaffe), Waffen-SS oraz Abwehry.
Po wojnie wykorzystywany przez jednostki Armii Czerwonej (głównie przez zakwaterowaną w Świętoszowie 20 Zwienogrodzką Dywizję Pancerną). Ludowe Wojsko Polskie mogło korzystać z obiektu dopiero od momentu powstania Układu Warszawskiego w 1955 we wspólnych ćwiczeniach z pozostałymi wojskami państw Układu (m.in. ćwiczenia "Tarcza").
W 1992, po opuszczeniu Świętoszowa przez wojska rosyjskie, obie części poligonu zostały połączone, tworząc wówczas największy w kraju kompleks szkolenia poligonowego.
Powierzchnia całkowita OSPWL Żagań wynosi 21 407 ha, z czego aż 15 119 ha to powierzchnia pola roboczego. Poligon znajduje się w Borach Dolnośląskich na północ od autostrady A18, na terenie województw lubuskiego (powiat żagański) i dolnośląskiego (powiat bolesławiecki).

</doc>
<doc id="754660" url="https://pl.wikipedia.org/wiki?curid=754660" title="Droga wojewódzka nr 790">
Droga wojewódzka nr 790

Droga wojewódzka nr 790 – droga wojewódzka we wschodniej części woj. śląskiego łącząca Dąbrowę Górniczą przez Ogrodzieniec z Pilicą. Droga przebiega przez powiat grodzki Dąbrowa Górnicza oraz powiat zawierciański, a na jego obszarze przez gminy: Łazy, Ogrodzieniec, Pilica.

</doc>
<doc id="754663" url="https://pl.wikipedia.org/wiki?curid=754663" title="79 Ceti">
79 Ceti

79 Ceti – gwiazda w gwiazdozbiorze Wieloryba. Jest to podolbrzym oddalony od Ziemi o około 127 lat świetlnych. W 2000 roku odkryto planetę 79 Ceti b, która krąży wokół tej gwiazdy.
Charakterystyka.
79 Ceti jest żółtym podolbrzymem, reprezentuje typ widmowy G. Ma masę taką jak Słońce, ale jasność 2 razy większą niż jasność Słońca, co wiąże się z bardziej zaawansowanym wiekiem tej gwiazdy, ocenianym na 7,76 miliarda lat. Wokół gwiazdy krąży planeta, gazowy olbrzym 79 Ceti b (HD 16141 b), o masie minimalnej mniejszej od masy Saturna (0,2 ). Została ona odkryta w 2000 roku i spośród znanych wówczas planet pozasłonecznych miała najmniejszą masę.
Podolbrzyma i jego planetę okrąża druga gwiazda tego układu, czerwony karzeł należący do typu M2,5 o masie 0,31 , odległy o 223 au.

</doc>
<doc id="754667" url="https://pl.wikipedia.org/wiki?curid=754667" title="Anna Valle">
Anna Valle

Anna Valle (ur. 1975 w Rzymie) – włoska aktorka, Miss Włoch 1995.

</doc>
<doc id="754670" url="https://pl.wikipedia.org/wiki?curid=754670" title="Jamea Jackson">
Jamea Jackson

Jamea Jackson (ur. 7 września 1986 w Atlancie) – amerykańska tenisistka o statusie profesjonalnym.
Wychowanka Szkoły Tenisowej Nicka Bollettieriego w Bradenton na Florydzie (gdzie nadal zamieszkuje), zadebiutowała w imprezie zawodowej w 2003 w turnieju w Miami, przegrywając już w pierwszej rundzie. Zagrała dziewięć imprez juniorskich, wygrywając tytuł w turnieju w Dallas. Rok później, w Miami, doszła już do II rundy, podobnie w angielskim Birmingham. Zadebiutowała w wielkoszlemowej imprezie zawodowej – US Open 2004. Wygrała drugi singlowy tytuł w turnieju rangi ITF w Tucson.
W 2005 weszła do czołowej setki rankingu WTA. Zaliczyła ćwierćfinał w turnieju w Memphis, ale też siedmiokrotnie odpadła w I rundzie, lub nie przeszła eliminacji kwalifikacyjnych.
W II rundzie Australian Open 2006 przegrała z Anastasiją Myskiną. Miała okazję zostać pierwszą w historii zawodniczką, która grała mecz z komputerowym systemem czujnikowym "Calling Line" na turnieju w Miami.
Niespodziewanie doszła do finału w Birmingham, eliminując Jelenę Janković i faworytkę turnieju, Mariję Szarapową. W decydującym starciu przegrała z Wierą Zwonariewą. Osiągnęła ćwierćfinał w turnieju w Tokio. Podczas turnieju w Québec doznała poważnej kontuzji pachwiny, z powodu której nie zagrała w turniejach WTA Tour aż do maja 2007.
Jej tenisowymi idolami są siostry Williams i Pete Sampras. Jej największym w karierze zwycięstwem jest pokonanie Marii Szarapowej na turnieju trawiastym w Birmingham w 2006.

</doc>
<doc id="754671" url="https://pl.wikipedia.org/wiki?curid=754671" title="BMW N52">
BMW N52

BMW N52 – 6-cylindrowy rzędowy silnik benzynowy z magnezowo-aluminiową skrzynią korbową i w pełni regulowanym napędem zaworów "Valvetronic" produkowany w wielu wersjach. Silnik ten zadebiutował w 2004 r. w modelu BMW E63.

</doc>
<doc id="754672" url="https://pl.wikipedia.org/wiki?curid=754672" title="Saperzy">
Saperzy



</doc>
<doc id="754673" url="https://pl.wikipedia.org/wiki?curid=754673" title="Numer 23">
Numer 23

Numer 23 (ang. "The Number 23") – amerykański thriller psychologiczny w reżyserii Joela Schumachera, w którym główną rolę gra Jim Carrey, a w pozostałych rolach m.in. Virginia Madsen i Rhona Mitra. Światowa premiera filmu odbyła się 23 lutego 2007, natomiast premiera w Polsce – 8 czerwca 2007. Film pochodzi z wytwórni New Line Cinema.
Treść.
Walter Sparrow (Jim Carrey) jest pracownikiem Departamentu Ochrony Zwierząt, potocznie mówiąc jest "hyclem". Ma żonę Agathę (Virginia Madsen) i syna Robina (Logan Lerman). W dniu swoich 32 urodzin dostaje od Agathy książkę "Numer 23" autorstwa Topsy Kreetsa. W trakcie jej czytania stwierdza, że życie głównego bohatera książki – Fingerlinga (Jim Carrey) jest podobne do życia jego. Jednakże fabuła książki kończy się zabójstwem... Główny bohater popada w obsesję na punkcie liczby 23, która przewija się przez całą fabułę książki.
Główny bohater filmu z powodu obsesji na punkcie liczby 23. zaczyna badać sprawę morderstwa opisanego w książce. Okazuje się, że książka jest odniesieniem do zabójstwa sprzed trzynastu lat na młodej kobiecie imieniem Lauren. Z czasem odkrywa jednak złą prawdę – okazuje się, że Walter już 13 lat temu miał obsesję na punkcie liczby oraz że to on zamordował Laurę Tollins. Okazuje się również, że to on sam napisał książkę jako formę spowiedzi z morderstwa po czym po nieudanej próbie samobójczej traci pamięć i trafia do Instytutu Nataniela, gdzie w ciągu tych 13 lat zostaje wyleczony.
Walter z powodu sumienia zgłasza się dobrowolnie na policję i wyjaśnia wszystkie szczegóły sprawy. Mężczyzna, który został niesłusznie oskarżony o to przestępstwo zostaje uwolniony, on sam z kolei trafia do więzienia. Jednakże Walter nie twierdzi, że działał z powodu sumienia, lecz po to, aby nauczyć swojego syna sprawiedliwości.

</doc>
<doc id="754674" url="https://pl.wikipedia.org/wiki?curid=754674" title="Żywienie parenteralne">
Żywienie parenteralne



</doc>
