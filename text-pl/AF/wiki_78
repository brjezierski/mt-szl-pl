<doc id="754678" url="https://pl.wikipedia.org/wiki?curid=754678" title="Psiząb">
Psiząb

Psiząb ("Erythronium" L.) – rodzaj roślin z rodziny liliowatych obejmujący około 30 gatunków występujących w chłodniejszych i żyznych lasach Ameryki Północnej, północnych Chinach (Liaoning, Jilin), Korei, Japonii, Kazachstanie oraz w azjatyckiej części Rosji. Nazwa rodzajowa odnosi się do kształtu cebul, który faktycznie przypomina psie zęby. Gatunkiem typowym jest "Erythronium dens-canis" L.
Systematyka.
"Mithridatium" Adanson 
Klad okrytonasienne, klad jednoliścienne ("monocots"), rząd liliowce ("Liliales"), rodzina liliowate ("Liliaceae"), podrodzina "Lilioideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), nadrząd "Lilianae" Takht., rząd liliowce ("Liliales" Perleb), podrząd "Liliineae" Rchb., rodzina liliowate ("Liliaceae" Juss.), rodzaj psiząb ("Erythronium" L.).
Gatunki z zachodu Ameryki Północnej:
Gatunki ze wschodu Ameryki Północnej:
Gatunki z południowej Europy:
Gatunki z Azji:

</doc>
<doc id="754679" url="https://pl.wikipedia.org/wiki?curid=754679" title="Surmia bignoniowa">
Surmia bignoniowa

Surmia bignoniowa ("Catalpa bignonioides") – gatunek drzewa liściastego należący do rodziny bignoniowatych. Pochodzi z cieplejszych obszarów południowo-wschodnich rejonów USA. Jest uprawiany w wielu krajach świata, również w Polsce.
Nazewnictwo.
Surmia bignoniowa posiada też inne nazwy. Bywa też nazywana surmią bignoniowatą, surmią zwyczajną, katalpą zwyczajną, katalpą bignoniową lub katalpą bignoniowatą. 
Zastosowanie.
Roślina ozdobna, sadzona w ogrodach i parkach jako drzewo ozdobne. Ma ładny pokrój i piękne liście, które są główną ozdobą tej rośliny przez całe lato, atrakcyjne są także kwiaty, kształtem porównywane do storczykowatych i owoce. Zapach rośliny opisywany jest jako odstraszający komary i kleszcze. 
Uprawa.
Wymaga słonecznego stanowiska. Strefy mrozoodporności 5-10. Lepiej rośnie na żyznej, lekkiej i przepuszczalnej glebie. Nie jest całkowicie mrozoodporna, młode drzewka należy przed zimą zabezpieczać. Typowa forma nadaje się do większych ogrodów. Do mniejszych ogrodów polecane są jej odmiany.

</doc>
<doc id="754680" url="https://pl.wikipedia.org/wiki?curid=754680" title="Catalpa bignonioides">
Catalpa bignonioides



</doc>
<doc id="754681" url="https://pl.wikipedia.org/wiki?curid=754681" title="Ryszard II (sztuka)">
Ryszard II (sztuka)

Ryszard II () – kronika napisana przez Williama Shakespeare’a około roku 1595, opisująca losy króla Ryszarda II, władającego Anglią w latach 1377–1399. Jest częścią drugiej tetralogii.
Wydanie i inscenizacje.
Pomimo że Pierwsze Folio, wydane w 1623 roku, klasyfikuje tę sztukę jako kronikę, wydania z 1597 roku nazywa ją tragedią ("The tragedie of King Richard the second").
Po raz pierwszy została wystawiona w prywatnym domu (było to dość niezwykłe dla grupy Szekspira) w roku 1595. Kolejne znane inscenizacje pochodzą kolejno z lat: 1601, 1607 i 1631.
Fabuła.
Źródłem dla napisania tego utworu były zachowane kroniki. Zgodnie z tym, co sugeruje tytuł, opowiada on historię króla Ryszarda II. Na początku, ma on rozstrzygnąć spór pomiędzy Henrym Bolingbroke a Thomasem Mowbray. W końcu skazuje obu na wygnanie, pierwszego na 10 lat, drugiego – na zawsze. Ryszard opuszcza kraj i udaje się na wojnę. Bolingbroke zbiera jednak armię i uderza na południe Anglii. Koronuje się jako Henryk IV, Ryszarda zaś zamyka w więzieniu.

</doc>
<doc id="754682" url="https://pl.wikipedia.org/wiki?curid=754682" title="Henryk Bolingbroke">
Henryk Bolingbroke



</doc>
<doc id="754683" url="https://pl.wikipedia.org/wiki?curid=754683" title="Sylwoterapia">
Sylwoterapia

Sylwoterapia, drzewoterapia, drzewolecznictwo – metoda pseudoterapeutyczna, według której przebywanie w obecności drzew i krzewów pobudza organizm do samoleczenia w przypadku osób chorych. Działanie lecznicze lasów nie zostało jednoznacznie potwierdzone. Przeglądy systematyczne wyników tysięcy badań naukowych, wykonywanych jednak nie zawsze zgodnie z zasadami RCT, pozwoliły stwierdzić, że oddziaływanie środowiska leśnego może być korzystne (hipoteza nie została odrzucona) i badania powinny być kontynuowane po usunięciu wad metodologicznych. Stwierdzono również, że zalecanie pacjentom terapii leśnej powinno być rozważane przed ich zakończeniem, ponieważ ryzyko wystąpienia działań niepożądanych jest niskie, a zwiększenie aktywności na świeżym powietrzu często bywa wskazane. 
Sylwoterapia jest zaliczana do metod naturoterapeutycznych wraz z hortiterapią, terapią naturalną wg Kneippa czy terapią oceaniczną (przebywanie na pokładzie statków lub nad brzegiem mórz/oceanów).
Badania nie wykazały, że metody naturoterapeutyczne mają działanie lecznicze w przypadku chorób człowieka (z wyjątkiem terapii osób z fobiami prostymi, np. szum lasu lub fal morskich może być wykorzystywany w terapii fonofobii), jednak przebywanie w lesie (nad brzegiem morza lub np. w górach) może mieć korzyści w kontekście przeciwdziałania chorobom cywilizacyjnym. Mechanizm działania prozdrowotnego polega zarówno na mniejszym narażeniu na czynniki chorobotwórcze takie jak smog, obecność ozonu, hałas, stres, jak i na czynniki pozytywne takie jak większe natlenienie, większa wilgotność powietrza (analogicznie w terapii oceanicznej). Elementem istotnym są również czynniki redukujące objawy stresu, takie jak oddziaływania estetyczne, szum drzew czy obecność w powietrzu lotnych związków aromatycznych.
Sylwoterapia, podobnie jak hortiterapia oraz zooterapia, wykorzystywana jest także do rewalidacji dzieci upośledzonych umysłowo.
Mimo braku podstaw naukowych, pseudoterapeuci zalecają, by do leczenia różnych schorzeń, np. reumatycznych wykonywać dotykanie, głaskanie, przytulanie się odkrytymi częściami ciała np. czołem, dłońmi, bosymi stopami i plecami.

</doc>
<doc id="754684" url="https://pl.wikipedia.org/wiki?curid=754684" title="109 Piscium">
109 Piscium

 
109 Piscium – gwiazda typu żółty podolbrzym położona w gwiazdozbiorze Ryb, oddalona od Ziemi o ok. 106 lat świetlnych. Jej masa wynosi ok. 1,11 masy Słońca, a promień 1,69 promienia Słońca.
W 2000 roku ogłoszono odkrycie orbitującej wokół niej planety 109 Piscium b.

</doc>
<doc id="754687" url="https://pl.wikipedia.org/wiki?curid=754687" title="Demografia Izraela">
Demografia Izraela

Artykuł omawia zagadnienie demografii państwa Izrael. 
Większość ludności Izraela mieszka na wybrzeżu Morza Śródziemnego. Izrael charakteryzuje wysoki poziom warunków bytowych i wykształcenia społeczeństwa oraz najwyższy na Bliskim Wschodzie stopień urbanizacji. 90% ludności kraju mieszka w miastach.
Grupy etniczne.
Zgodnie z danymi izraelskiego Centralnego Biura Statystycznego z grudnia 2008 populacja kraju wynosi 7 337 000, dzieli się etnicznie na następujące grupy:
Te liczby obejmują tylko legalnych mieszkańców państwa Izrael, bez uwzględnienia mieszkańców (żydów, muzułmanów, chrześcijan i innych) żyjących na terenach administrowanych przez Autonomię Palestyńską.
Żydzi.
Wśród Żydów żyjących w Izraelu 68% to osoby urodzone w Izraelu ("Sabra"), natomiast pozostali to imigranci ("Olim"): 22% urodzeni w Ameryce i Europie, 10% urodzeni w Afryce i Azji.
Arabowie.
Oficjalne statystyki uwzględniają wyłącznie arabskich mieszkańców oficjalnie żyjących w Izraelu (najczęściej posiadających obywatelstwo izraelskie). W 2008 w Izraelu żyło 1 440 000 Arabów, stanowiąc 19,6% ogółu mieszkańców. Z tego około 250 000 Arabów żyje we Wschodniej Jerozolimie i około 19 000 Arabów żyje na Wzgórzach Golan.
Zdecydowana większość izraelskich Arabów jest muzułmanami (ponad 70%). Chrześcijanami jest 9% Arabów.
Odrębną etnicznie grupą arabską są Beduini, którzy żyją głównie na pustyni Negew. Rząd wybudował specjalnie dla nich siedem miast, jednak około 76 000 Beduinów nadal żyje w namiotach, wybierając koczowniczy styl życia. Część z ich małych wiosek nie jest nawet uwzględniona na izraelskich mapach. Często są one pozbawione wody, energii elektrycznej i szkół. Około 8% Beduinów służy ochotniczo w izraelskiej armii.
Religie.
Tożsamość etniczna przekładająca się na wyznanie (dane na 2005):
Oficjalne dane nie uwzględniają ateistów.
Języki.
Urzędowym językiem w Izraelu jest hebrajski. Status specjalny mają arabski, angielski i rosyjski. Ze względu na duży udział imigrantów w populacji Izraela w użyciu są także języki diaspory żydowskiej jidysz i ladino, oraz inne języki europejskie i azjatyckie takie jak rumuński, polski, francuski, perski.

</doc>
<doc id="754689" url="https://pl.wikipedia.org/wiki?curid=754689" title="Obrona Tobruku">
Obrona Tobruku



</doc>
<doc id="754692" url="https://pl.wikipedia.org/wiki?curid=754692" title="Urszula Rzeczkowska">
Urszula Rzeczkowska

Urszula Rzeczkowska (ur. 30 września 1934 w Sońsku, zm. 18 lipca 1978 w Warszawie) – polska akordeonistka, kompozytorka piosenek.
Urszula Rzeczkowska skomponowała m.in. „Cała sala śpiewa” (1968), „Nadleciał wiatr” (1968), „Orkiestry dęte” (1970), „Na deptaku w Ciechocinku” (1970), „Bodajbym cię była nigdy nie spotkała”, „Nie warto było”, „Walc pielęgniarek” (z filmu "Milion za Laurę") (1971), „Dlaczego” (z filmu "Milion za Laurę") (1971), „To nie był nasz ostatni walc” (1973), „Sentymentalny marsz” (1974), „Pewnie masz serce za małe” (1977).

</doc>
<doc id="754698" url="https://pl.wikipedia.org/wiki?curid=754698" title="Copa América 1927">
Copa América 1927

Copa América 1927 – jedenaste mistrzostwa kontynentu południowoamerykańskiego, odbyły się w dniach 30 października – 27 listopada 1927 roku po raz pierwszy w Peru. Reprezentacja tego kraju zadebiutowała na tym turnieju w rozgrywkach Copa América. Reprezentacje: Chile, Brazylii i Paragwaju wycofały się. Do rozgrywek przystąpiły cztery reprezentacje. Grano systemem każdy, z każdym, a o zwycięstwie w turnieju decydowała końcowa tabela. Zwycięzca i druga drużyna turnieju kwalifikowały się jednocześnie do Igrzysk Olimpijskich w Amsterdamie 1928.
Podsumowanie.
Wyniki.
"Wszystkie mecze rozgrywano w Limie na stadionie Estadio Nacional del Perú"
Końcowa tabela.
Jedenastym triumfatorem turnieju Copa América został po raz trzeci zespół Argentyny. Zwycięzca i druga drużyna – Urugwaj zakwalifikowali się na Igrzyska Olimpijskie zdobywając tam, odpowiednio- srebrny i złoty medal.

</doc>
<doc id="754700" url="https://pl.wikipedia.org/wiki?curid=754700" title="Goryczkowe Wywierzysko">
Goryczkowe Wywierzysko

Goryczkowe Wywierzysko – duże wywierzysko znajdujące się w dolnej części Doliny Goryczkowej w Tatrach Zachodnich. Znajduje się na wysokości ok. 1176 m n.p.m. Ma wydajność ok. 500 l/s, a wypływająca z niego woda ma stałą przez cały rok temperaturę 5 °C. Zasila ona Goryczkowy Potok, który od tego miejsca ma stały przepływ, powyżej wywierzyska ma charakter okresowego potoku.
Goryczkowe Wywierzysko znajduje się u podnóża wapiennych ścian Myślenickich Turni. Wywierzysko to nie tylko odwadnia krasowe ściany Myślenickich Turni, ale zasilane jest także wodą pochodzącą z dość odległego ponoru poniżej Litworowego Stawu Gąsienicowego w Dolinie Gąsienicowej. Woda ta przepływa więc popod cały masyw Kasprowego Wierchu. Badania wykazały, że potrzebny jest na to czas 13–24 godz., zależnie od pory roku. Przy wywierzysku zbudowany jest betonowy zbiornik gromadzący wodę, która pompami doprowadzana jest do Myślenickich Turni. Wodą tą zaopatrywane są również obiekty na Kasprowym Wierchu (z Myślenickich Turni jest przewożona kolejką linową).
Znajduje się na obszarze niedostępnym dla turystyki pieszej.

</doc>
<doc id="754708" url="https://pl.wikipedia.org/wiki?curid=754708" title="Parwowirus">
Parwowirus



</doc>
<doc id="754710" url="https://pl.wikipedia.org/wiki?curid=754710" title="Lackie Wielkie">
Lackie Wielkie

Lackie Wielkie (ukr. Червоне) – wieś w rejonie złoczowskim obwodu lwowskiego Ukrainy. Do 1946 r. część wsi (ukr. Ляцьке), podzielonej na dwie osady: Lackie Małe (ukr. Мале Ляцьке) i Lackie Wielkie (ukr. Велике Ляцьке). Do scalenia w 1934 r. w II Rzeczypospolitej miejscowość była siedzibą gminy wiejskiej w powiecie złoczowskim województwa tarnopolskiego.
Położenie.
Na podstawie "Słownika geograficznego Królestwa Polskiego i innych krajów słowiańskich" Lackie Wielkie to "wieś w powiecie złoczowskim, położona 10 km na zachód od Złoczowa". Wieś położona w paśmie Woroniaków otoczona zalesionymi pagórkami, nad którymi góruje "Чортова Гора" - 252 m n.p.m. Przez wioskę przebiega droga do Lwowa. Miejscowość w 2001 r. liczyła 1738 mieszkańców.

</doc>
<doc id="754712" url="https://pl.wikipedia.org/wiki?curid=754712" title="Zjawisko wrogich mediów">
Zjawisko wrogich mediów

Zjawisko wrogich mediów lub efekt wrogich mediów polega na skłonności ludzi o sprecyzowanych i ekstremalnych poglądach do twierdzenia, że media prezentujące neutralny punkt widzenia w rzeczywistości przedstawiają skrzywiony, bo jednostronny obraz sytuacji. Efekt ten został zidentyfikowany eksperymentalnie (np. Vallone, Ross, &amp; Lepper, 1985).
Omówienie.
Omawiane zniekształcenie poznawcze jest związane między innymi z dysonansem poznawczym. Informacje niezgodne z jasno sprecyzowanymi poglądami i postawami wywołują nieprzyjemne uczucie dysonansowe. Osoby o poglądach ekstremalnych mają skłonność oceniać obiektywne informacje (czyli takie, które przedstawiają stanowisko obu stron konfliktu) jako stronnicze i kwestionować wiarygodność źródła informacji. Dzieje się tak dlatego, że pokazanie poglądów drugiej strony łatwo wywołuje niepokój ("Ojej, być może nie mam racji myśląc tak, jak myślę"). Jednym ze skutecznych sposobów zmniejszenia tego dysonansowego uczucia jest zakwestionowanie obiektywności źródła informacji (tu: mediów).
Efekt, o którym mowa, stanowi w pewnym sensie odwrotność błędu konfirmacji: w tym przypadku ludzie zwracają większą uwagę na informacje sprzeczne z ich poglądem niż na te, które go potwierdzają. 
Zjawisko wrogich mediów zostało wykryte przy innych politycznych wydarzeniach, takich jak wojna w Bośni albo wybory prezydenckie. Dotyczy ono jednak nie tylko spostrzegania informacji podawanych przez media, ale wszelkich informacji, które są niezgodne z własnymi, ekstremalnymi poglądami.

</doc>
<doc id="754713" url="https://pl.wikipedia.org/wiki?curid=754713" title="Lackie">
Lackie



</doc>
<doc id="754717" url="https://pl.wikipedia.org/wiki?curid=754717" title="Piłkarskie derby Łodzi">
Piłkarskie derby Łodzi



</doc>
<doc id="754718" url="https://pl.wikipedia.org/wiki?curid=754718" title="Cytostatyki">
Cytostatyki



</doc>
<doc id="754719" url="https://pl.wikipedia.org/wiki?curid=754719" title="Cytostatyczne środki">
Cytostatyczne środki



</doc>
<doc id="754720" url="https://pl.wikipedia.org/wiki?curid=754720" title="Środki antymitotyczne">
Środki antymitotyczne



</doc>
<doc id="754722" url="https://pl.wikipedia.org/wiki?curid=754722" title="Ibrahim Afellay">
Ibrahim Afellay

Ibrahim Afellay (ur. 2 kwietnia 1986 w Utrechcie) – holenderski piłkarz pochodzenia marokańskiego występujący na pozycji pomocnika.
Kariera klubowa.
PSV Eindhoven.
Ibrahim Afellay zawodową karierę rozpoczął w 2003 w PSV Eindhoven. W jego barwach zadebiutował 4 lutego 2004 w przegranym 0:1 spotkaniu przeciwko NAC Breda w Pucharze Holandii. W Eredivisie po raz pierwszy wystąpił 14 lutego w pojedynku z FC Twente. W debiutanckim sezonie Afellay wystąpił w lidze tylko dwa razy, natomiast w kolejnych ligowych rozgrywkach zaliczył siedem występów. Wówczas w linii pomocy PSV grali zazwyczaj Mark van Bommel, DaMarcus Beasley, Phillip Cocu, Park Ji-sung oraz Johann Vogel. 15 maja 2005 Afellay w meczu przeciwko Feyenoordowi rozpoczął spotkanie w pierwszym składzie i zdobył swoje dwie pierwsze bramki dla ekipy "Boeren". Latem 2005 Mark van Bommel odszedł z PSV do FC Barcelona, a jego następcą w drużynie miał zostać właśnie Afellay. 13 września młody Holender zadebiutował w rozgrywkach Ligi Mistrzów, a PSV zwyciężyło 1:0 z FC Schalke 04. W sezonie 2005/2006 Afellay był podstawowym zawodnikiem swojego zespołu, wystąpił łącznie w 23 spotkaniach Eredivisie i zdobył w nich dwie bramki. Najlepszą skuteczność prezentował jednak w kolejnych rozgrywkach, kiedy to dzięki strzeleniu sześciu goli został jednym z najlepszych strzelców PSV. Razem z drużyną "Boeren" holenderski gracz odniósł już wiele sukcesów – cztery razy sięgnął po tytuł mistrza kraju, natomiast jeden raz zwyciężył w krajowym pucharze oraz superpucharze. 30 sierpnia 2008, w inauguracyjnym meczu sezonu 2008/2009 Afellay zaliczył dwa trafienia w pojedynku przeciwko FC Utrecht, a PSV zwyciężyło 5:1.
FC Barcelona.
15 listopada 2010 poinformowano, że kluby PSV Eindhoven i FC Barcelona potwierdziły transfer Afellaya do hiszpańskiego klubu. Zawodnik podpisał kontrakt 24 grudnia 2010 obowiązujący do 2015 za kwotę 3 milionów euro. W hiszpańskim zespole będzie występował z numerem 20, takim samym, jak podczas gry przy Philips Stadion.
Afellay pierwszy mecz w Barcelonie zagrał z Athletic Bilbao zmieniając Davida Villę w 90 minucie doliczone zostały 3 minuty. Pierwszego gola dla zespołu z Katalonii strzelił w półfinale Copa del Rey przeciwko Almerii. Został wypożyczony na sezon 2014/2015 do greckiego klubu Olympiakos SFP.
Stoke City.
28 lipca 2015 roku przeniósł się do Stoke na zasadzie wolnego transferu, po tym, jak wygasł mu kontrakt z Barceloną.
Kariera reprezentacyjna.
Dzięki marokańskim korzeniom Afellay miał do wyboru grę dla reprezentacji Holandii oraz reprezentacji Maroka. Ostatecznie zdecydował się występować w barwach zespołu "Oranje", pomimo że rywalizacja o miejsce w linii pomocy była tam o wiele większa niż w drużynie Maroka. Po raz pierwszy do zespołu narodowego Holandii Afellay został powołany 8 października 2005 przez Marco van Bastena na spotkania z Czechami i Macedonią. W żadnym z tych meczów Holender jednak nie wystąpił. W drużynie narodowej zadebiutował dopiero 28 marca 2007 w wygranym 1:0 pojedynku przeciwko Słowenii w ramach eliminacji do Euro 2008. Następnie znalazł się w 23-osobowej kadrze powołanej przez Marco van Bastena na mistrzostwa Europy. Na turnieju wystąpił w trzech spotkaniach – grupowych z Włochami i Rumunią oraz ćwierćfinałowym przeciwko Rosji. Pojechał także na MŚ 2010, ale zagrał tylko w trzech spotkaniach jako zmiennik.
Życie prywatne.
Ma czwórkę rodzeństwa, siostry Fatimę i Halimę oraz braci Aliego i Samira.

</doc>
<doc id="754727" url="https://pl.wikipedia.org/wiki?curid=754727" title="Derby Krakowa">
Derby Krakowa



</doc>
<doc id="754732" url="https://pl.wikipedia.org/wiki?curid=754732" title="Krzysztof Baszczyński">
Krzysztof Baszczyński

Krzysztof Andrzej Baszczyński (ur. 3 lutego 1953 w Łodzi) – polski polityk, nauczyciel, działacz związkowy, poseł na Sejm II, III i IV kadencji.
Życiorys.
W 1974 ukończył studia z zakresu rewalidacji upośledzonych umysłowo w Instytucie Pedagogiki Specjalnej w Warszawie. W latach 1975–1983 był nauczycielem w szkołach podstawowych. W 1990 zasiadł we władzach Związku Nauczycielstwa Polskiego, objął funkcję wiceprezesa zarządu głównego tej organizacji.
W 1993, 1997 i 2001 uzyskiwał mandat poselski z ramienia Sojuszu Lewicy Demokratycznej z okręgów łódzkich: nr 27 i nr 9. W 2005 nie ubiegał się o reelekcję.

</doc>
<doc id="754733" url="https://pl.wikipedia.org/wiki?curid=754733" title="Derby Rzeszowa">
Derby Rzeszowa



</doc>
<doc id="754739" url="https://pl.wikipedia.org/wiki?curid=754739" title="BMW N62">
BMW N62

BMW N62 - silnik BMW produkowany w siedmiu wersjach

</doc>
<doc id="754740" url="https://pl.wikipedia.org/wiki?curid=754740" title="Hispasat">
Hispasat

Hispasat – seria satelitów telekomunikacyjnych należących do iberyjskiego operatora Hispasat.
Obecnie na orbicie geostacjonarnej (nad równikiem), znajdują się trzy z nich – 1C, 1D i 1E, dwa wcześniejsze zostały wycofane z użytku, ze względu na to, że w 2003 upłynął ich okres żywotności. Są one umieszczone na 30. stopniu długości geograficznej zachodniej.
Satelity.
Nadają one sygnał stacji telewizyjnych i radiowych, programy wysokiej rozdzielczości HDTV, przekazy telewizyjne oraz dane (oferując usługi dostępu do Internetu) do odbiorców głównie w Europie, a także w północno-zachodniej części Afryki oraz (częściowo) w obu Amerykach.

</doc>
<doc id="754743" url="https://pl.wikipedia.org/wiki?curid=754743" title="BMW S85">
BMW S85

BMW S85 – samochodowy silnik tłokowy firmy BMW, produkowany w latach 2005–2010
BMW S85B50 to 40-zaworowy, 10-cylindrowy tłokowy silnik samochodowy. Był stosowany jako napęd samochodów marki BMW: E60 M5 i E63 M6. Jego technologia oparta jest na silnikach zespołu BMW Williams F1. Silnik wygrał kilka nagród Silnika Roku, w kategoriach: najlepszy nowy silnik (2005), najlepszy silnik wyczynowy (2005, 2006 i 2007), najlepszy powyżej 4 litrów pojemności (2005, 2006, 2007 i 2008), a także główną nagrodę Silnik Roku w latach 2005 i 2006.

</doc>
<doc id="754745" url="https://pl.wikipedia.org/wiki?curid=754745" title="Markus Wasmeier">
Markus Wasmeier

Markus Wasmeier (ur. 9 września 1963 w Schliersee) – niemiecki narciarz alpejski, dwukrotny mistrz olimpijski, dwukrotny medalista mistrzostw świata oraz zdobywca Małej Kryształowej Kuli w klasyfikacji Pucharu Świata w supergigancie.
Kariera.
W zawodach Pucharu Świata Markus Wasmeier zadebiutował 5 lutego 1983 roku w St. Anton, gdzie zajął 49. miejsce w zjeździe. Pierwsze punkty zdobył blisko rok później, 29 stycznia 1984 roku w Garmisch-Partenkirchen, zajmując dziesiąte miejsce w kombinacji. W sezonie 1983/1984 punkty zdobył jeszcze jeden raz, 20 marca 1984 roku w Oppdal, gdzie był piąty w supergigancie. W klasyfikacji generalnej dało mu to 61. miejsce. Pierwsze podium w zawodach tego cyklu wywalczył 11 grudnia 1984 roku w Sestriere, zajmując drugie miejsce w gigancie. W zawodach tych rozdzielił na podium reprezentującego Luksemburg Marka Girardellego i Maxa Julena ze Szwajcarii. Jeszcze siedmiokrotnie plasował się w czołowej dziesiątce, jednak nie stawał już na podium. Sezon 1984/1985 zakończył na dziesiątym miejscu w klasyfikacji generalnej, piątym w kombinacji i dziewiątym w gigancie. W 1985 roku wystąpił także na mistrzostwach świata w Bormio, gdzie zdobył pierwszy medal na arenie międzynarodowej. Zwyciężył wtedy w gigancie, wyprzedzając bezpośrednio Szwajcara Pirmina Zurbriggena i Marka Girardellego. Zajął tam również siódme miejsce kombinacji i dwudzieste w zjeździe.
Przez dwa kolejne zajmował trzecie miejsce w klasyfikacji generalnej Pucharu Świata. W tym czasie aż osiemnaście razy stawał na podium, odnosząc przy tym sześć zwycięstw: 9 lutego 1986 roku w Morzine, 16 marca 1986 roku w Whistler, 16 grudnia 1986 roku w Val d’Isère i 11 stycznia 1987 roku w Garmisch-Partenkirchen był najlepszy w supergigancie, 9 lutego 1986 roku w Morzine zwyciężył w kombinacji, a 17 stycznia 1987 roku w Wengen wygrał zjazd. W sezonie 1985/1986 wyprzedzili go tylko Girardelli i Zurbriggen, a Niemiec zdobył jedyną w karierze Małą Kryształową Kulę za zwycięstwo w klasyfikacji supergiganta. W tym samym sezonie był też drugi za Zurbriggenem w klasyfikacji kombinacji. W kolejnym sezonie oprócz trzeciego miejsca w klasyfikacji generalnej Wasmeier zajął także trzecie miejsce w klasyfikacji supergiganta, w obu przypadkach ulegając tylko Zurbriggenowi i Girardellemu. Z mistrzostw świata w Crans-Montana w 1987 roku wrócił z brązowym medalem w supergigancie. Był też między innymi piąty w kombinacji i dziewiąty w zjeździe.
Najważniejszym punktem sezonu 1987/1988 były igrzyska olimpijskie w Calgary. Nie stanął tam na podium, zajmując między innymi szóste miejsce w biegu zjazdowym i siódme w kombinacji. W zawodach pucharowych trzykrotnie plasował się w najlepszej trójce, w tym 10 stycznia 1988 roku w Val d’Isère odniósł kolejne zwycięstwo w supergigancie. W klasyfikacji generalnej był tym razem szósty, w klasyfikacji supergiganta zajął drugą pozycję, a w kombinacji był czwarty. Podobne wyniki osiągał w sezonie 1988/1989, który ukończył na szóstej pozycji. W klasyfikacji supergiganta zajął szóste miejsce, a w kombinacji był drugi za Girardellim. Mistrzostwa świata w Vail w 1989 roku nie przyniosły mu jednak medalu. Najlepsze wyniki uzyskał tam w supergigancie i kombinacji, które ukończył na piątych miejscach.
Kolejne pucharowe zwycięstwo odniósł dopiero 17 marca 1991 roku w Lake Louise, wygrywając supergiganta. W sezonie 1990/1991 punkty zdobył jeszcze tylko jeden raz, zajmując jedenaste miejsce w kombinacji w Kitzbühel. Ostatecznie został sklasyfikowany na 40. pozycji, co było jego najsłabszym wynikiem od 1984 roku. Na przełomie stycznia i lutego 1991 roku startował na mistrzostwach świata w Saalbach-Hinterglemm, jednak ponownie nie zdobył medalu. Jego najlepszym wynikiem było tam trzynaste miejsce w supergigancie. Ostatnie pucharowe sukcesy osiągał w sezonie 1991/1992, kiedy trzykrotnie stawał na podium. Najpierw zwyciężył w zjeździe 11 stycznia 1992 roku w Garmisch-Partenkirchen, następnie dwa tygodnie później w Wengen był drugi w tej samej konkurencji, a 2 lutego 1992 roku w Saint-Gervais-les-Bains zajął trzecie miejsce w gigancie. W pozostałych startach w PŚ już nigdy nie stanął na podium. Wyniki te pozwoliły mu zająć siódme miejsce w klasyfikacji generalnej, szóste w klasyfikacji zjazdu oraz trzecie w kombinacji, za Paulem Accolą ze Szwajcarii i Austriakiem Hubertem Strolzem. Na igrzyskach olimpijskich w Albertville w lutym 1992 roku jego najlepszym wynikiem było czwarte miejsce w zjeździe. Walkę o medal przegrał tam z Austriakiem Güntherem Maderem o 0,15 sekundy.
Największe sukcesy Wasmeier osiągnął w 1994 roku, kiedy zdobył dwa medale podczas igrzysk olimpijskich w Lillehammer. Starty rozpoczął od zajęcia 36. miejsca w zjeździe. Dwa dni później nie ukończył rywalizacji w kombinacji, jednak w kolejnym starcie, supergigancie, okazał się najlepszy. Niemiec zwyciężył z przewagą 0,08 sekundy nad Tommym Moe z USA i 0,40 sekundy nad Norwegiem Kjetilem André Aamodtem. Na koniec wystąpił w gigancie, w którym po pierwszym przejeździe zajmował trzecie miejsce ze stratą 0,37 sekundy do prowadzącego Christiana Mayera. W drugim przejeździe także uzyskał trzeci wynik, jego łączny czas był jednak najlepszy i dał mu drugi złoty medal. Na podium wyprzedził o 0,10 sekundy Szwajcara Ursa Kälina i o 0,20 sekundy Christiana Mayera. W Pucharze Świata plasował się jednak poza najlepszą dziesiątką klasyfikacji generalnej. W 1994 roku zakończył karierę.
Wasmeier wielokrotnie zdobywał medale mistrzostw kraju, w tym złote w zjeździe i gigancie w latach 1986-1987 oraz supergigancie w latach 1986-1989. W 1994 roku został wybrany sportowcem roku w Niemczech. Po zakończeniu kariery pracował między innymi jako komentator dla niemieckiej stacji ARD.

</doc>
<doc id="754746" url="https://pl.wikipedia.org/wiki?curid=754746" title="NKŁ-26">
NKŁ-26

NKŁ-26 (ros. Аэросани НКЛ-26) – aerosanie konstrukcji radzieckiej z okresu II wojny światowej.

</doc>
<doc id="754748" url="https://pl.wikipedia.org/wiki?curid=754748" title="USS Montana (BB-51)">
USS Montana (BB-51)

USS Montana (BB-51) był pancernikiem typu "South Dakota", drugim okrętem mającym nosić nazwę pochodzącą od stanu Montana. Jego stępka została położona 1 września 1920 w Mare Island Naval Shipyard. Budowa została wstrzymana 8 lutego 1922 (w tym momencie okręt był zbudowany w 27.6 procentach), a anulowana 17 sierpnia 1923 zgodnie z uzgodnieniami traktatu waszyngtońskiego. Został skreślony z rejestru floty 24 sierpnia 1923, a jego nieskończony kadłub został sprzedany 25 października 1923 z przeznaczeniem złomowania na pochylni.

</doc>
<doc id="754749" url="https://pl.wikipedia.org/wiki?curid=754749" title="Primoz Ulaga">
Primoz Ulaga



</doc>
<doc id="754752" url="https://pl.wikipedia.org/wiki?curid=754752" title="Wywierzysko Bystrej">
Wywierzysko Bystrej

Wywierzysko Bystrej, nazywane także Kalackim Wywierzyskiem – dwa duże i położone blisko siebie (50 m) wywierzyska, znajdujące się w Dolinie Bystrej w Tatrach Zachodnich.
Położone są na wysokości ok. 1175 i 1165 m n.p.m. na wschodnich zboczach Kalackiej Turni, tuż poniżej Kondrackich Rówienek. Woda wypływa poprzez jaskinię Dudnica z wapieni przysypanych morenowymi głazami. Wywierzyska te odwadniają głównie masyw Giewontu. Mają wydajność ok. 200 l/s, a wypływająca z nich woda ma prawie stałą przez cały rok temperaturę 4,1 °C. Zasila potok Bystra, płynący dnem Doliny Bystrej. Tuż poniżej wypływu z górnego wywierzyska dołącza koryto zazwyczaj suchego Kondratowego Potoku.
Wywierzyska Bystrej nie są dostępne dla turystów. Znajdują się w lesie, ok. 50 m poniżej niebieskiego szlaku turystycznego z Kuźnic przez Kalatówki na Doliną Kondratową. Można je jednak usłyszeć, są również widoczne zimą z nartostrady prowadzącej dnem Doliny Bystrej.
W bliskim sąsiedztwie wywierzyska Bystrej znajdują się resztki dawnej sztolni, w której wydobywano rudy żelaza, oraz Jaskinia Bystrej. Dawniej Wywierzysko Bystrej błędnie uważano za górny bieg rzeki Biały Dunajec, stąd też nazywano je źródłem Białego Dunajca.

</doc>
<doc id="754754" url="https://pl.wikipedia.org/wiki?curid=754754" title="Hydrazyd maleinowy">
Hydrazyd maleinowy

Hydrazyd maleinowy – organiczny związek chemiczny, hydrazyd kwasu maleinowego, regulator wzrostu roślin. Stosowany jako inhibitor wzrostu drzew oraz do przechowywania warzyw, na przykład ziemniaków lub cebuli.
Występuje w dwóch formach tautomerycznych, laktamowej i laktimowej.

</doc>
<doc id="754759" url="https://pl.wikipedia.org/wiki?curid=754759" title="USS North Carolina (BB-52)">
USS North Carolina (BB-52)

USS North Carolina (BB-52) był pancernikiem typu "South Dakota", trzecim okrętem noszącym nazwę pochodzącą od stanu Karolina Północna. Jego stępka została położona 12 stycznia 1920 w Norfolk Naval Shipyard. Budowa została wstrzymana 8 lutego 1922 (w tym momencie okręt był zbudowany w 36,7 procentach), a anulowana 17 sierpnia 1923 zgodnie z uzgodnieniami traktatu waszyngtońskiego. Został skreślony z rejestru floty 10 listopada 1923, a jego nieskończony kadłub został sprzedany 25 października 1923 z przeznaczeniem złomowania na pochylni.

</doc>
<doc id="754760" url="https://pl.wikipedia.org/wiki?curid=754760" title="Josephine Tey">
Josephine Tey

Josephine Tey, właśc. Elizabeth Mackintosh (ur. 25 lipca 1896 w Inverness, zm. 13 lutego 1952 w Londynie) – szkocka pisarka, autorka powieści detektywistycznych, historycznych i sztuk teatralnych. Posługiwała się dwoma pseudonimami literackimi: „Josephine Tey” i „Gordon Daviot”. Z wykształcenia była nauczycielką wychowania fizycznego.
Życiorys.
Elizabeth Mackintosh urodziła się w Inverness w Szkocji jako najstarsza z trzech córek Josephine z domu Horne i Colina Mackintosha, właścicieli sklepów z owocami. Uczęszczała do Inverness Royal Academy – szkoły, której historia sięga XIII wieku. 
W 1914 roku zapisała się do Anstey Physical Training College w Erdington, pionierskiej szkoły wychowania fizycznego dla dziewcząt, założonej w 1897 r. przez feministkę Rhodę Anstey. Podczas I wojny światowej, jeszcze jako studentka, prowadziła ćwiczenia gimnastyczne dla robotnic w fabryce, podczas wakacji pracowała jako woluntariuszka w domu dla rekonwalescentów wojennych w Inverness.
Od 1917 r. pracowała jako fizjoterapeutka, uczyła gimnastyki w szkołach w Anglii i w Szkocji. W 1923 r., zmuszona sytuacją rodzinną, wróciła do Inverness. 24 czerwca 1923 zmarła na raka matka. Po jej śmierci Elizabeth przejęła prowadzenie domu. Pozostała z ojcem, aż do jego śmierci 25 września 1950.
Pisała od dzieciństwa. Mieszkając w Inverness, zaczęła publikować opowiadania i wiersze w prasie szkockiej i angielskiej. W 1929 r. jako Gordon Daviot opublikowała swą pierwszą powieść detektywistyczną "The Man in the Queue (Mężczyzna w kolejce)". (Daviot to nazwa pobliskiej miejscowości, gdzie jej rodzina lubiła spędzać wakacje.) Zadedykowała ją Brisenie (swojej maszynie do pisania), “która ją faktycznie napisała”. Pod pseudonimem Josephine Tey, który utworzyła z imienia matki i nazwiska angielskiej praprababki z Suffolk, opublikowała swą drugą powieść detektywistyczną "A Shilling for Candles (Szylinga – na świece)". W powieściach tych wprowadziła postać inspektora Alana Granta, sympatycznego detektywa ze Scotland Yardu.
Obok powieści detektywistycznych pisała sztuki teatralne, z których tylko cztery zostały wystawione za jej życia. Największą popularnością cieszył się "Richard of Bordeaux", którego premiera miała miejsce w 1932 r. w New Theatre (obecnie Noel Coward Theatre) w Londynie. Reżyserem i odtwórcą głównej roli był młody i mało jeszcze znany John Gielgud. Sztuka ta opowiada o królu Ryszardzie II i jego małżeństwie z Anną Czeską.
W tym samym teatrze wystawiono także: "The Laughing Woman" (1934) – o francuskim rzeźbiarzu Henri Gaudier-Brzeskim i "Queen of Scots" (1934) o królowej Marii Stuart. Czwarta sztuka"The Stars Bow Down," opublikowana w 1939 r., wystawiona w 1949 r. na festiwalu w Malvern, opowiada o Świętym Józefie i jego braciach. Zarówno w sztukach historycznych, jak i tych o tematyce biblijnej postaci używają współczesnego, wręcz kolokwialnego języka.
Przedostatnia powieść "The Privateer" opowiada o życiu Henry’ego Morgana, słynnego walijskiego korsarza, który ostatecznie osiadł w Jamajce i został jej wicegubernatorem. Opublikowana pośmiertnie powieść kryminalna "The Singing Sands" zawiera odniesienia do Wabar, słynącego niegdyś z pałaców i świątyń o pozłacanych kolumnach miasta na pustyni Ar-Rab al-Chali, zaginionego na początku naszej ery.
W 1951 r., kiedy wiedziała już, że jest śmiertelnie chora, zamieszkała w Londynie w domu siostry Mary. Zmarła na raka wątroby 13 lutego 1952. Wiadomość o jej śmierci zaskoczyła przyjaciół pisarki, o czym pisze we wspomnieniach John Gielgud. 

</doc>
<doc id="754762" url="https://pl.wikipedia.org/wiki?curid=754762" title="Anna Jadowska">
Anna Jadowska

Anna Jadowska (ur. 15 czerwca 1973 w Oleśnicy) – polska reżyser, scenarzystka i scenografka.
Jest absolwentką Filologii Polskiej na Uniwersytecie Wrocławskim, a w 2004 roku ukończyła studia na Wydziale Reżyserii w PWSFTviT w Łodzi. Pracowała w polskim Radiu Wrocław.

</doc>
<doc id="754767" url="https://pl.wikipedia.org/wiki?curid=754767" title="USS Iowa (BB-53)">
USS Iowa (BB-53)

USS Iowa (BB-53) był pancernikiem typu "South Dakota", drugim okrętem noszącym nazwę pochodzącą od stanu Iowa. Jego stępka została położona 17 maja 1920 w Newport News Shipbuilding &amp; Drydock Company. Budowa została wstrzymana 8 lutego 1922 (w tym momencie okręt był zbudowany w 31,8 procentach), a anulowana 17 sierpnia 1923 zgodnie z uzgodnieniami traktatu waszyngtońskiego. Został skreślony z rejestru floty 24 sierpnia 1923, a jego nieskończony kadłub został sprzedany 8 listopada 1923 z przeznaczeniem złomowania na pochylni.

</doc>
<doc id="754768" url="https://pl.wikipedia.org/wiki?curid=754768" title="Mikrofon elektromagnetyczny">
Mikrofon elektromagnetyczny



</doc>
<doc id="754781" url="https://pl.wikipedia.org/wiki?curid=754781" title="MH">
MH



</doc>
<doc id="754782" url="https://pl.wikipedia.org/wiki?curid=754782" title="Narodowosocjalistyczny Ruch Holenderski">
Narodowosocjalistyczny Ruch Holenderski

Narodowosocjalistyczny Ruch Holenderski, NSB (nid. "Nationaal-Socialistische Beweging der Nederlanden") – holenderskie narodowosocjalistyczne ugrupowanie polityczne, działające od 1931 roku.
Okres przedwojenny.
NSB zostało założone w 1931 roku w Utrechcie z inicjatywy Antona Musserta, kombatanta I wojny światowej i byłego członka partii liberalnej oraz Cornelisa van Geelkerkena. W jego skład weszło kilka niewielkich nacjonalistycznych, faszystowskich i narodowosocjalistycznych ugrupowań. W 1933 roku zorganizowano w Utrechcie pierwszy zjazd publiczny partii (Landdag), na który przybyło około 600 jej działaczy. Już w 1934 roku władze państwowe wydały zakaz przynależności urzędników państwowych do NSB, zwalczały go również wszystkie Kościoły. W następnym roku w wyborach do parlamentów prowincjonalnych partia uzyskała 7,9% głosów i 2 miejsca w Eerste Kamer. Liczyła wówczas około 47 tysięcy członków – jednak podczas wyborów do Stanów Generalnych w 1937 dostała zaledwie 4,2% głosów (4 miejsca w Tweede Kamer). Ta tendencja spadkowa utrzymała się także w wyborach prowincjonalnych w 1939 (ponownie 4% głosów). Do 1936 w NSB przeważały wpływy włoskich faszystów. Zmieniła to działalność w partii Rosta van Tonningena, który doprowadził do większego zbliżenia z niemiecką NSDAP i SS. Wyrazem tego była audiencja Musserta u Adolfa Hitlera 16 listopada 1936 roku. Głównym organem prasowym NSB był haski dziennik "Nationaal Dagblad", redagowany przez Rosta van Tonningena. W latach 1931–1935 istniały paramilitarne bojówki pod nazwą Weerbaarheidsafdeling (WA), jako odpowiednik hitlerowskiego SA, których członkowie byli ubrani na czarno. Partia miała też swoją młodzieżówkę: Nationale Jeugdstorm. Od 1933 działacze NSB stosowali pozdrowienie "Hou zee" (na podobieństwo "Heil Hitler"), na swoje określenie używali nazwy "kameraad" (mężczyźni) i "kameraadske" (kobiety), a Mussert przyjął tytuł Leidera (podobnie jak hitlerowski Führer).
Program.
Program NSB nawiązywał do patriotycznych tradycji morskiego imperium Holandii w XVII wieku i uznawał chrześcijaństwo za jedną z podstaw narodowej egzystencji. Partia opowiadała się za stworzeniem silnego rządu, przestrzeganiem narodowego poczucia godności osobistej, wprowadzeniem porządku i dyscypliny w życiu społecznym, politycznym i gospodarczym, solidarnością międzyklasową, priorytetem interesów narodowych nad partykularnymi i grupowych nad jednostkowymi oraz powołaniem korporacji i wprowadzeniem planowania gospodarczego. Jedną z głównych idei NSB było połączenie Holandii z belgijską Flandrią w tak zwaną Wielką Holandię (Dietsland). Po 1936 roku w jej programie pojawiły się silne wątki antysemickie i rasistowskie (do tego czasu jej członkami byli też Żydzi). Zaczęto również popierać agresywną politykę zagraniczną nazistowskich Niemiec i faszystowskich Włoch. Z drugiej strony lider NSB, Anton Mussert, kreował swój wizerunek jako umiarkowanego i pragmatycznego polityka, respektującego demokratyczne reguły życia politycznego, co przyniosło partii sukcesy, zwłaszcza w połowie lat 30.
II wojna światowa.
W przeddzień najazdu Niemiec na Holandię władze państwowe zdelegalizowały NSB i internowały prewencyjnie 31 jej działaczy z van Tonningenem na czele (ale bez Musserta). Podczas działań wojennych nie odnotowano żadnych przypadków zdrady ze strony żołnierzy będących członkami NSB; również Mussert potępił i usunął z partii około 100 członków przebywających już od dawna w Niemczech i uczestniczących w dywersyjnych atakach niemieckich spadochroniarzy. Po rozpoczęciu okupacji Mussert zaczął żywić nadzieję zbudowania „Wielkiej Holandii” jako niepodległego państwa pozostającego w sojuszu z III Rzeszą i pod jego prezydenturą. Umacniał go w tym Komisarz Rzeszy w Holandii (stosujący umiarkowany kurs), Arthur Seyss-Inquart. NSB otrzymało od Niemców finansowe i ideologiczne wsparcie, dzięki czemu liczba jej członków wzrosła w połowie 1941 roku do około 100 tysięcy. W sierpniu tego roku reaktywowano paramilitarne bojówki Weerbaarheidsafdeling, a Mussert przybrał tytuł Wodza (De Leider) ruchu. W tym czasie zaangażował się on, wraz z partią, w akcję rekrutacyjną do dwóch pułków Waffen-SS – „Westland ”i „Nordwest” – a następnie Ochotniczego Legionu Holenderskiego, wysłanego na front wschodni do walki z Sowietami. NSB odgrywało podstawową rolę na poziomie niższej administracji: wszyscy nowi burmistrzowie miast byli członkami partii.
Jednocześnie coraz większego znaczenia w partii nabierał van Tonningen, który reprezentował pronazistowskie stanowisko i w związku z tym był popierany przez Reichsführera SS Heinricha Himmlera. Uniezależnił on od NSB i jego przywódcy holenderskie SS, pomimo skarg Musserta do Hitlera, i prowadził wielkogermańską propagandę. W grudniu 1942 doszło do spotkania Musserta z Hitlerem, podczas którego ten nie zgodził się na mianowanie lidera NSB szefem kolaboracyjnego rządu, a jedynie uznał w nim wodza narodu holenderskiego. Przeciwny polityce Komisarza Rzeszy, Seyssa-Inquarta, wyższy dowódca SS i Policji, Hans Rauter popierał rywalizujących z Mussertem przedstawicieli radykalnego skrzydła NSB: van Tonningena, van Geelkerena i Feldmeijera (szefa Nederlandsche SS). Stopniowo Mussert tracił kontrolę nad szeregowymi członkami NSB, którzy czynnie współpracowali z niemiecką policją i uprawiali szpiegostwo. Partia, wzorując się na NSDAP, stała się antysemicka i zaczęła brać udział w wystąpieniach przeciwko ludności żydowskiej. Latem 1943 wielu członków NSB wstąpiło do formacji Landwacht Nederland, która pełniła funkcje obrony terytorialnej. Po zajęciu Antwerpii przez aliantów, we wrześniu 1944, większość czołowych działaczy NSB uciekła do Niemiec. Po zakończeniu wojny NSB została zdelegalizowana. Wielu działaczy zostało aresztowanych, a kilku – w tym Antona Musserta – skazano na śmierć.

</doc>
<doc id="754783" url="https://pl.wikipedia.org/wiki?curid=754783" title="Mikrofon węglowy">
Mikrofon węglowy



</doc>
<doc id="754784" url="https://pl.wikipedia.org/wiki?curid=754784" title="Lech Mażewski">
Lech Mażewski

Lech Mażewski (ur. 15 lutego 1955 w Sopocie) – polski polityk, prawnik, publicysta i nauczyciel akademicki, doktor habilitowany nauk prawnych, poseł na Sejm I kadencji.
Życiorys.
Ukończył w 1978 studia na Wydziale Prawa i Administracji Uniwersytetu Gdańskiego. W 2008 na Wydziale Studiów Międzynarodowych i Politycznych Uniwersytetu Jagiellońskiego na podstawie napisanej pod kierunkiem doktora habilitowanego Antoniego Dudka pracy pt. "Stany nadzwyczajne w II Rzeczypospolitej Polskiej oraz Polskiej Rzeczypospolitej Ludowej. Próba rekonstrukcji modelu instytucji stanu nadzwyczajnego" uzyskał stopień naukowy doktora nauk humanistycznych w dyscyplinie nauki o polityce w specjalności współczesne systemy polityczne. W 2011 na Wydziale Prawa i Administracji Uniwersytetu Gdańskiego na podstawie dorobku naukowego i rozprawy zatytułowanej "Długa dekada lat siedemdziesiątych (1968–1981). Rola nowelizacji z 10 lutego 1976 r. Konstytucji PRL z 22 lipca 1952 r. w ewolucji ustroju PRL na tle konstytucji europejskich państw socjalistycznych" otrzymał stopień naukowy doktora habilitowanego nauk prawnych w dyscyplinie prawa w specjalności historia państwa i prawa polskiego.
Był profesorem nadzwyczajnym Wydziału Prawa i Administracji Uniwersytetu Warmińsko-Mazurskiego w Olsztynie. Został profesorem nadzwyczajnym Wyższej Szkoły Administracji i Biznesu im. Eugeniusza Kwiatkowskiego w Gdyni.
W latach 1991–1993 z listy Kongresu Liberalno-Demokratycznego sprawował mandat posła na Sejm I kadencji, wybranego z listy ogólnopolskiej kandydatów w okręgu poznańskim. W trakcie kadencji odszedł z KLD, przechodząc do Partii Konserwatywnej. Wkrótce przeszedł na pozycje narodowe, po 1993 wycofał się z działalności partyjnej. Autor publikacji m.in. w „Myśli Polskiej”, „Przeglądzie”, „Dziś”.

</doc>
<doc id="754787" url="https://pl.wikipedia.org/wiki?curid=754787" title="Myśl Polska">
Myśl Polska

Myśl Polska – tygodnik społeczno-polityczny o orientacji narodowo-demokratycznej, założony w 1941 jako organ Stronnictwa Narodowego.
Historia.
Pierwszy numer „Myśli Polskiej” ukazał się 20 marca 1941 w Londynie. Pismo powstało jako organ Stronnictwa Narodowego. Jego pomysłodawcą był prof. Władysław Folkierski, który to stanął na czele Komitetu Redakcyjnego. Pierwszym redaktorem naczelnym tygodnika został Marian Rojek, wcześniej urlopowany z I-ego Korpusu Polskiego. W okresie II wojny światowej publicystyka pisma koncentrowała się na stosunkach pol­sko-radzieckich i polsko-niemieckich oraz zagadnieniu polskich ziem zachodnich (już od 1942 propagowano koncepcję zachodniej granicy Polski na Odrze i Nysie Łużyckiej).
Po oficjalnym uznaniu w lipcu 1945 przez Wielką Brytanię Tymczasowego Rządu Jedności Narodowej, wydawanie „Myśli Polskiej” zostało przez władze brytyjskie zawieszone, formalnie z uwagi na brak papieru. Gazeta ponownie zaczęła się ukazywać w marcu 1946, już jako miesięcznik. Nakład wynosił około 2 tysięcy egzemplarzy, z czego część przerzucano do Polski. 1 maja 1946 redakcję pisma przejął ówczesny prezes Stronnictwa Narodowego Tadeusz Bielecki, jednym ze współredaktorów został Wiktor Trościanko. Pod koniec 1947 kolejnym redaktorem naczelnym został Wojciech Wasiutyński. W 1958 zastąpił go Antoni Dargas.
W okresie stalinowskim w Polsce „Myśl Polska” znajdowała się w wykazie pism zakazanych przez cenzurę. Do przełomu październikowego w 1956 za posiadanie i czytanie pisma groziły ostre represje. W późniejszym okresie, począwszy od lat 70. XX wieku, „Myśl Polska” była półlegalna i dostępna w czytelni bibliotek miejskich. Tygodnik w kraju był drukowany i kolportowany przez Stowarzyszenie „Pax”.
W 1993 redakcja pisma została przeniesiona do Polski, przy udziale m.in. Jana Tomasza Zamoyskiego. W latach tygodnik 2001–2004 ukazywał się pod tytułem „Nowa Myśl Polska”. Później powrócił do swojej dawnej nazwy.
W trakcie inwazji Rosji na Ukrainę w 2022 roku, „Myśl Polska” promuje poglądy prorosyjskie i antyukraińskie, wydając m.in. teksty czołowego ideologa Kremla, Aleksandra Dugina.
Zespół redakcyjny.
Z pismem współpracują lub w przeszłości współpracowali m.in.: prof. Adam Wielomski, Magdalena Ziętek-Wielomska, Przemysław Piasta, dr Mateusz Piskorski, Maciej Eckhardt, Janusz Sanocki, Jędrzej Dmowski, Arkadiusz Miksa, Maciej Motas, Zbigniew Lipiński, Ireneusz Lisiak, Stanisław Stanik, dr Artur Górski, Andrzej Szlęzak, ks. Tadeusz Isakowicz-Zaleski, Adam Śmiech, Konrad Rękas, prof. Jacek Bartyzel, Agnieszka Piwar, Antoni Koniuszewski, Bohdan Poręba.

</doc>
<doc id="754789" url="https://pl.wikipedia.org/wiki?curid=754789" title="Maciej Migas">
Maciej Migas

Maciej Migas (ur. 14 maja 1976 w Szprotawie) – polski reżyser i scenarzysta.
Życiorys.
Ukończył studia na Wydziale Dziennikarstwa na Uniwersytecie Wrocławskim, a także na Wydziale Reżyserii w PWSFTviT w Łodzi (2006).

</doc>
<doc id="754791" url="https://pl.wikipedia.org/wiki?curid=754791" title="KS Jastrzębski Węgiel SA">
KS Jastrzębski Węgiel SA



</doc>
<doc id="754793" url="https://pl.wikipedia.org/wiki?curid=754793" title="Mora IK">
Mora IK

Mora Ishockey Klubb – szwedzki klub hokejowy z siedzibą w Morze.

</doc>
<doc id="754800" url="https://pl.wikipedia.org/wiki?curid=754800" title="Kociałkowa Górka">
Kociałkowa Górka

Kociałkowa Górka – osada w Polsce położona w województwie wielkopolskim, w powiecie poznańskim, w gminie Pobiedziska.
Miejscowość leży 4,5 km na północny wschód od Kostrzyna i 6 km na południowy wschód od Pobiedzisk – siedziby gminy i parafii.
Wieś jest położona wśród lasów. W jednym z nich, przy drodze od strony Pobiedzisk, znajduje się pierścieniowate grodzisko, zamieszkiwane między VI a VII w.
Opis.
Na łąkach na południowy zachód od drugiej sąsiadującej wsi, Nowej Górki, na szczycie wzgórza wznoszącego się przy krańcu rynny pobliskiego strumienia, znajduje się grodzisko wczesnohistoryczne. Wśród zarastającego je drzewostanu występują liczne okazy brzęków, a jesienią grzyby olbrzymie. W tym miejscu odnaleziono niegdyś narzędzia i naczynia z okresu kultury łużyckiej. Okoliczna ludność nazywa to miejsce "szwedzkim okopem". 
Tuż za Kociałkową Górką – od strony zachodniej – położone jest piaszczyste wzgórze zwane Winnicą, które w czasach prehistorycznych było prawdopodobnie cmentarzyskiem pogańskim. W lasach między Kociałkową Górką, Promnem i Pobiedziskami występują strome pagórki porosłe krzewami i dębiną, na których potajemnie oddawano cześć bogom słowiańskim, w obawie przed ukaraniem przez Mieszka I. 
Historia.
Najwcześniejsza wzmianka o miejscowości znajduje się w dokumencie poznańskiego biskupa Pawła z 1218, gdzie Górkę wymieniono obok Jagodna, Sannik, Rujscy, Glinki i innych wsi wchodzących w skład Opola kostrzyńskiego. Przywilej Pobiedzisk – prawdopodobnie z 1258 – wspomina o drodze kotłowskiej (w stronę Górki Kociałkowej). W 1277 książę Bolesław Pobożny i jego żona Jolanta wcielili wieś Górkę z Opola kostrzyńskiego do dóbr książęcych, w zamian za Krerowo z Opola gieckiego. Kolejna wzmianka o Kociałkowej Górce pochodzi z 1404. Wizytacja biskupa Jana Łaskiego z 1510 wspomina o dziesięcinach we wsi Górka na rzecz kościoła św. Michała w Pobiedziskach w powiecie gnieźnieńskim. 
W XVII wieku właścicielem tej miejscowości był Franciszek Pruszak Bieniewski, który osadzał tu chętnie chłopów w opuszczonych zagrodach kmiecych w zamian za przyjęcie poddaństwa.
Podczas reformy administracyjnej w 1833 Kociałkowa Górka wraz ze Starą i Nową Górką, weszły w skład wójtostwa kostrzyńskiego w powiecie średzkim.
W 1834 rok majątek ten nabył zasłużony społecznik i patriota, Tadeusz Radoński. Radoński należał do grona ośmiu młodych Radońskich (siedmiu braci i kuzyn), którzy brali udział w powstaniu listopadowym, a począwszy od 1837 r. zbierali się codziennie w dworze kociałkowo-góreckim dla wspomnień i podtrzymania powstańczego związku. W 1846 Tadeusz za udział w przygotowaniach powstańczych został uwięziony przez Prusaków w Berlinie. Uwolniony w 1848 wziął udział w Wiośnie Ludów. W latach 80. XIX w. wieś była własnością syna Tadeusza Seweryna Radońskiego. Od 1907 majątkiem zarządzał jego najstarszy syn Antoni, a po jego śmierci w 1937 roku jego syn również Antoni.
W latach 1975–1998 administracyjnie należała do województwa poznańskiego.
Etymologia nazwy.
Nazwa wsi związana jest z ukształtowaniem terenu, na którym powstała. Kociełkami nazywane były kotliny, łąki i niziny otoczone górami. 
Ludność.
W 1846 Kociałkowa Górka w obwodzie pobiedziskim liczyła 14 domów i 164 mieszkańców. Na początku XXI wieku osiągnęła 405 mieszkańców. Większość mieszkańców osady zajmuje się rolnictwem. 
Religia.
W 1883 w Kociałkowej Górce w 13 domach mieszkało 201 osób, z których wszyscy byli katolikami. 
Edukacja.
Na początku XX wieku w Kociałkowej Górce wybudowano szkołę. 
Turystyka.
Park w stylu angielskim w Kociałkowej Górce założony został w pierwszej połowie XIX wieku na powierzchni 3,95 ha. Występuje w nim wiele gatunków egzotycznych drzew, takich jak: cyprysik Lawsona, jałowiec chiński oraz liczne gatunki drzew krajowych. Obiekt ten znajduje się w otulinie parku. 

</doc>
<doc id="754802" url="https://pl.wikipedia.org/wiki?curid=754802" title="Józef Żywiec">
Józef Żywiec

Józef Żywiec (ur. 21 stycznia 1953 w Cycowie, zm. 18 lipca 2003 w Górze Puławskiej) – polski polityk, działacz związkowy, rolnik, przedsiębiorca, samorządowiec, poseł na Sejm IV kadencji.
Życiorys.
Miał wykształcenie podstawowe. Prowadził hodowlane gospodarstwo rolne o powierzchni 60 ha w Podgłębokich, a także lokalną sieć sklepów oraz masarnię. Następnie był rencistą. Zasiadał też w Radzie Społecznej przy Kasie Rolniczego Ubezpieczenia Społecznego. Od 1990 do 1994 przewodniczył radzie gminy Cyców.
Należał do Niezależnego Samorządnego Związku Zawodowego „Solidarność”. W 1991 był współzałożycielem Związku Zawodowego Rolnictwa „Samoobrona” oraz partii Przymierze Samoobrona (następnie pn. Samoobrona Rzeczpospolitej Polskiej). Do śmierci przewodniczył zarządowi województwa lubelskiego obydwu organizacji. Pełnił także funkcję wiceprzewodniczącego związku zawodowego.
W wyborach parlamentarnych w 2001 z listy tego ugrupowania, otrzymując 16 733 głosy, został wybrany na posła w okręgu lubelskim. Zasiadał w Komisji Rolnictwa i Rozwoju Wsi oraz w Komisji Samorządu Terytorialnego i Polityki Regionalnej.
18 lipca 2003 zginął w wypadku samochodowym, prowadząc swojego Volkswagena Passata w stanie nietrzeźwości. Ustalenia prokuratora w tym zakresie kwestionowała jego żona. Stał się wzorcem posła Żywiny z powieści "Żywina" Rafała Ziemkiewicza.
Pochowany na cmentarzu w Cycowie.
Życie prywatne.
Był żonaty z Danutą, również działaczką Samoobrony RP. Miał czworo dzieci.

</doc>
<doc id="754803" url="https://pl.wikipedia.org/wiki?curid=754803" title="Goryczkowy Potok">
Goryczkowy Potok

Goryczkowy Potok – potok, prawostronny dopływ Bystrej o długości 2,75 km, spadku 18,2% i powierzchni zlewni wynosi 2,8 km².
Potok spływa z Doliny Goryczkowej do Doliny Bystrej w Tatrach Zachodnich. Jego źródła znajdują się w górnej części Doliny Goryczkowej pod Zakosy, na wysokości ok. 1625 m n.p.m. Spływa z nich Wyżni Goryczkowy Potok. Miejscami tworzy on niewielkie wodospady, miejscami traci wodę (ponory). Na wysokości ok. 1340 m łączy się ze Świńskim Potokiem spływającym dnem Doliny Goryczkowej Świńskiej i od tego miejsca nosi nazwę Goryczkowego Potoku. Zarówno Wyżni Goryczkowy Potok, jak i Świński Potok czasami wysychają. Na pewnym odcinku potok całkowicie zanika. Wkrótce jednak ulega znacznemu zasileniu silnym strumieniem wody wypływającym z Goryczkowego Wywierzyska (500 l/s). Od tego momentu staje się silnym i burzliwym potokiem. W odległości ok. 300 m od wywierzyska uchodzi do potoku Bystra, na wysokości ok. 1140 m.
Koryto potoku w górnej części ma szerokość do 1 m i wyżłobione jest w rumowisku skalnym. Na wysokości 1550 m potok wpływa w obszar zbudowany z granitów i od tego miejsca jego koryto wyżłobione jest w litej skale. Są w nim liczne progi, które załamują spadek potoku i powodują jego burzliwy bieg. Najwyższy z tych progów ma wysokość około 10 m. Od miejsca połączenia się ze Świńskim Potokiem potok płynie w materiale morenowym, a jego koryto rozszerza się do szerokości 2–3 m. Około 400 m poniżej Niżniej Goryczkowej Równi w materiale tym potok zanika całkowicie. Na powierzchni niewielki potoczek pojawia się dopiero na wysokości 1195 m pod Myślenickimi Turniami.
Wzdłuż koryta potoku nie prowadzą szlaki turystyki pieszej. Natomiast w zimie jest to rejon bardzo intensywnie eksploatowany przez narciarzy.

</doc>
<doc id="754804" url="https://pl.wikipedia.org/wiki?curid=754804" title="Enter">
Enter

Enter – przycisk na klawiaturze, w większości programów służący do wyboru domyślnej dla danego okna lub innej wybranej przez użytkownika akcji bądź zakończenia akapitu w edytorach tekstu. W niektórych klawiaturach oznaczony jest jako Return, co nawiązuje do funkcji tego klawisza w maszynach do pisania – czyli przejścia do nowej linii i powrotu karetki. Stąd też ikoną umieszczaną na klawiszu Enter jest zazwyczaj strzałka w dół i w lewo. Na większości klawiatur znajdują się dwa Entery: jeden w bloku alfanumerycznym, używany najczęściej, a drugi (tzw. szary) w bloku numerycznym. Oba klawisze są rozróżnialne dla systemu operacyjnego, więc ich działanie może być różne (domyślnie jest takie samo).
Rodzaje Entera.
W popularnych edytorach tekstu wyróżnia się szereg rodzajów Entera, zależnie od funkcji: 
"Enter zwykły" kończy akapit i przerzuca kursor do nowej linii. Stosowany do podziału tekstu na akapity. Podział wiersza w składni typu wiki wymaga użycia dwóch znaków "enter", gdyż pojedynczy jest widoczny tylko w edytorze. 
"Enter miękki" kończy wiersz i przerzuca kursor do nowej linii, lecz nie otwiera nowego akapitu. Stosowany do łamania tytułów, a także do usuwania zawieszek (choć tu lepszym rozwiązaniem jest twarda spacja). Kombinacja: Shift+Enter.
"Enter stronicujący" kończy akapit i przerzuca kursor na nową stronę. Stosowany do ręcznego podziału tekstu na strony czyli wstawiania podziału strony. Kombinacja: Ctrl+Enter.

</doc>
<doc id="754806" url="https://pl.wikipedia.org/wiki?curid=754806" title="Biennale w Istambule">
Biennale w Istambule



</doc>
<doc id="754807" url="https://pl.wikipedia.org/wiki?curid=754807" title="Return">
Return



</doc>
<doc id="754808" url="https://pl.wikipedia.org/wiki?curid=754808" title="Muzeum Sztuki Nowoczesnej w Istambule">
Muzeum Sztuki Nowoczesnej w Istambule



</doc>
<doc id="754811" url="https://pl.wikipedia.org/wiki?curid=754811" title="Maccabi Tel-Awiw">
Maccabi Tel-Awiw



</doc>
<doc id="754813" url="https://pl.wikipedia.org/wiki?curid=754813" title="Djurgårdens IF (hokej na lodzie)">
Djurgårdens IF (hokej na lodzie)

Djurgårdens IF – hokejowa sekcja szwedzkiego klubu pod tą samą nazwą.
Została założona w 1922 roku. Bazą klubu jest dzielnica Sztokholmu - Djurgården. Swoje mecze rozgrywa w hali Hovet, mieszczącej się w sąsiedztwie Globen. Do 2012 zespół występuje w rozgrywkach szwedzkiej Eliserien. W sezonie 2011/2012 po 35 latach występów w Elitserien został zdegradowany do Allsvenskan. Po sezonie Svenska hockeyligan (2013/2014) klub uzyskał awans do najwyższych rozgrywek w wyniku rywalizacji o dwa miejsca w lidze.

</doc>
<doc id="754816" url="https://pl.wikipedia.org/wiki?curid=754816" title="Polska Liga Siatkówki (przedsiębiorstwo)">
Polska Liga Siatkówki (przedsiębiorstwo)

Polska Liga Siatkówki SA, PLS SA (do 2 października 2018 r. – Profesjonalna Liga Piłki Siatkowej SA, PLPS SA) – polska spółka akcyjna, organizująca i prowadząca rywalizację dla zawodowych klubów siatkarskich (męskich i żeńskich) w Polsce:
Nadrzędną misją PLS SA jest stałe podnoszenie poziomu rozgrywek ligowych w Polsce.
PLS SA uprawniona jest do dysponowania prawami do transmisji telewizyjnych, radiowych oraz internetowych, związanych z prowadzonymi rozgrywkami oraz do dysponowania prawami reklamowymi do rozgrywek (zarówno w zakresie uprawniania podmiotów do używania określeń Sponsor Główny, Sponsor lub Partner Ligi), a także do dysponowania nazwą, znakami towarowymi oraz centralną powierzchnią reklamową w halach rozgrywania meczów.
Historia.
Profesjonalna Liga Piłki Siatkowej SA została założona 30 czerwca 2000 w Poznaniu, gdy przed meczem Polska – Hiszpania w Lidze Światowej uroczyście podpisano jej akt notarialny. Udziałowcami spółki zostało 10 klubów ówczesnej I ligi Serii A siatkarzy oraz Polski Związek Piłki Siatkowej. Podczas zebrania założycielsko-organizacyjnego przyjęto i podpisano jej statut, wybierając jednocześnie Radę Nadzorczą i powołując Zarząd, na czele którego stanął prezes Artur Popko.
27 lipca 2000 spółka została wpisana do rejestru handlowego-prowadzonego przez Wydział Gospodarczy Rejestrowy Sądu Rejonowego dla miasta stołecznego Warszawy - uzyskując tym samym osobowość prawną, z kapitałem wyjściowym wynoszącym 1.100.000,00 złotych (bowiem każdy z jej udziałowców wpłacił po 100.000,00 PLN).
22 sierpnia 2000 w Warszawie ówczesny prezes Urzędu Kultury Fizycznej i Sportu - Mieczysław Nowicki, podpisał koncesję na prowadzenie rozgrywek zawodowych. Siatkówka, jako czwarta dyscyplina w Polsce - po boksie, koszykówce i piłce nożnej - otrzymała prawo organizowania zawodowych rozgrywek ligowych oraz rozgrywek o Puchar Polski począwszy od tej ich fazy, do której rywalizacji przystąpią drużyny ligi zawodowej. Przekazanie uprawnień Lidze nastąpiło w warunkach sporządzonej i podpisanej umowy, przedłużonej 18 września 2003, a następnie 14 marca 2004. Zarząd spółki podpisał 25 września 2000 umowę z klubami, uczestniczącymi w rozgrywkach ligi zawodowej, w której uregulowane zostały zasady funkcjonowania ligi oraz przekazanie praw telewizyjnych i reklamowych do rozgrywek profesjonalnych. Załącznikiem do umowy jest "Regulamin Profesjonalnego Współzawodnictwa w Piłce Siatkowej Mężczyzn", według którego prowadzone są rozgrywki.
7 listopada 2001 został wprowadzony w życie regulamin Sądu Polubownego PLS, a 12 grudnia 2001 ukonstytuował się pierwszy, dziewięcioosobowy skład Sądu z jego prezesem, zastępcą prezesa i sekretarzem. Było to wypełnienie obowiązku, ustalonego w regulaminie Ligi.
Historycznym dniem w zawodowych rozgrywkach ekstraklasy siatkówki był 15 kwietnia 2008. Tego dnia PLPS SA oraz Polkomtel SA podpisały pięcioletnią umowę sponsorską, na mocy której od sezonu 2008/09 sieć telefonii komórkowej Plus stała się sponsorem tytularnym ekstraklasy siatkarskiej kobiet i mężczyzn. Rozgrywki ligi mężczyzn od tego czasu nazywały się PlusLiga (dawniej PLS), natomiast w przypadku pań – PlusLiga Kobiet (dawniej Liga Siatkówki Kobiet), obecnie Orlen Liga.
17 sierpnia 2005 PLPS SA przejęła nadzór nad rozgrywkami najwyższej klasy rozgrywkowej kobiet – od sezonu 2012/13 pod nazwą Orlen Liga.
W sezonie 2010/11 ruszyły rozgrywki Młodej Ligi. Każdy klub zawodowy ma obowiązek utrzymywania ekipy młodzieżowej. W Młodej Lidze mogą występować zawodnicy, którzy nie ukończyli 23 lat. Od sezonu 2013/14 zwycięska drużyna zostaje młodzieżowym mistrzem Polski.
2 października 2018 r. spółka przyjęła nową nazwę - Polska Liga Siatkówki Spółka Akcyjna.
Od sezonu 2018/2019 PLS przejęła od PZPS zarządzanie rozgrywkami I ligi mężczyzn (drugiego poziomu ligowego).

</doc>
<doc id="754818" url="https://pl.wikipedia.org/wiki?curid=754818" title="2006 w polityce">
2006 w polityce



</doc>
<doc id="754825" url="https://pl.wikipedia.org/wiki?curid=754825" title="Objaw Gottrona">
Objaw Gottrona

Objaw Gottrona (grudki Gottrona, ang. Gottron's sign, Gottron's papules) – objaw chorobowy, występujący w przebiegu zapalenia skórno-mięśniowego; polega na występowaniu zmian rumieniowych lub sinawych, teleangiektazji i nierównomiernych zgrubień skóry nad stawami międzypaliczkowymi. 
W przypadku występowania sinawych grudek z przerostem naskórka, zlokalizowanych na wyprostnej części dłoni, w obrębie stawów międzypaliczkowych i śródręczno-paliczkowych oraz stawów łokciowych i kolanowych, mówi się wówczas o grudkach Gottrona.
Objaw opisał niemiecki dermatolog Heinrich Adolf Gottron (1890–1974).

</doc>
<doc id="754830" url="https://pl.wikipedia.org/wiki?curid=754830" title="Good Riddance (Time of Your Life)">
Good Riddance (Time of Your Life)

„Good Riddance (Time of Your Life)” – ballada rockowa amerykańskiego zespołu Green Day. Chociaż wokalista grupy – Billie Joe Armstrong napisał ją tuż po sukcesie ich trzeciego albumu "Dookie" (1994), utwór nie był znany aż do jej publikacji na albumie "Nimrod" w 1997 roku.
„Good Riddance (Time of Your Life)” jest bardzo łagodną balladą, która była w pewnym sensie przełomem, ponieważ Green Day byli do tej pory znani tylko z punkrockowego brzmienia. Jednak tytuł piosenki odbił się na postrzeganiu grupy. Jeden z jej członków Tre Cool oświadczył, że ta piosenka jest najprawdopodobniej najbardziej punkową rzeczą, którą mogli kiedykolwiek zrobić. Billie napisał tę piosenkę w mniej niż dziesięć minut.
Teledysk.
W teledysku Billie Joe siedzi w motelowej sypialni i gra na gitarze. We wplątanych ujęciach, pokazani są zamyśleni ludzie w różnych miejscach i okolicznościach. Teledysk jest spokojny i pasujący do całej piosenki.

</doc>
<doc id="754832" url="https://pl.wikipedia.org/wiki?curid=754832" title="STZ-5">
STZ-5

STZ-5 () – wojskowy średni gąsienicowy ciągnik artyleryjski i transportowy, konstrukcji radzieckiej z okresu II wojny światowej, produkcji Stalingradzkiej Fabryki Traktorów (STZ). Produkowany w latach 1937-1942, był najliczniejszym ciągnikiem artyleryjskim specjalnej budowy służącym w Armii Czerwonej podczas wojny.
Historia powstania.
Ciągnik został opracowany w biurze konstrukcyjnym Stalingradzkiej Fabryki Traktorów ("Stalingradskij Traktornyj Zawod" - STZ), przy udziale Naukowego Instytutu Auto-Traktorowego (NATI), pod ogólnym kierownictwem W. Słonimskiego z NATI. Prace rozpoczęto w 1933 roku. Podwozie było wzorowane na brytyjskim czołgu lekkim Vickers Carden-Loyd, testowanym w ZSRR w 1931 roku, oraz częściowo na amerykańskim ciągniku International TA-40. Konstruktorom przyświecał cel unifikacji ciągnika wojskowego (artyleryjskiego i transportowego) i ciągnika do zastosowań cywilnych, głównie rolniczych. W efekcie, na tym samym podwoziu opracowano dwa ciągniki, z takim samym silnikiem: rolniczy STZ-NATI 1TA (STZ-3) z kabiną z tyłu za silnikiem (używany także w wojsku) i wojskowy STZ-NATI 2TW (СТЗ-НАТИ 2ТВ), znany szerzej pod fabrycznym oznaczeniem STZ-5. Ciągniki serii próbnej zostały 16 lipca 1935 r. zaprezentowane Stalinowi, po czym zaaprobowane do produkcji, jednakże dopracowanie konstrukcji i wdrożenie do produkcji potrwało do 1937 roku.
STZ-5 otrzymał zakrytą dwuosobową kabinę z przodu, typu wagonowego, z silnikiem w kabinie, a z tyłu platformę ładunkowo-pasażerską. Od cywilnego wariantu silnik STZ-5 różnił się wyposażeniem w rozrusznik elektryczny, a ponadto rozwijał większą prędkość dzięki innym przełożeniom skrzyni biegów (pięć do przodu o rozpiętości 9,81 i jedno do tyłu). Został on również wyposażony w wciągarkę. Masa holowanej przyczepy wynosiła 4,5 t, maksymalnie 7,25 t. 
Produkcja i eksploatacja.
W 1937 roku zbudowano 173 ciągniki, w następnym roku 136, po czym poziom produkcji skoczył do ponad 1200 rocznie w latach 1939–1940. Do 13 września 1942, kiedy zakończono produkcję na skutek podejścia wojsk niemieckich pod zakłady Stalingradzkiej Fabryki Traktorów, wyprodukowano 9944 ciągników STZ-5, z tego 6505 już w trakcie wojny z Niemcami. Przez to, był on najliczniejszym radzieckim ciągnikiem artyleryjskim specjalnej budowy podczas II wojny światowej (bez uwzględnienia adaptowanych ciągników rolniczych). Na 1 stycznia 1941 Armia Czerwona miała ich na stanie 2839 (13,2% parku ciągników). Z powodu dużych strat poniesionych w początkowym okresie wojny, 1 września 1942 było ich w armii 4678 (około połowy wyprodukowanych). 
Ciągniki te przede wszystkim były używane do holowania armat polowych kalibru 76,2 mm, haubic 122 mm i 152 mm oraz armat przeciwlotniczych 76,2 mm i 85 mm. Niektóre maszyny posłużyły jako podstawa do montowania wyrzutni pocisków rakietowych BM-13 Katiusza, a w rejonie Odessy budowano na ich bazie improwizowane czołgi NI ("Na ispug"), uzbrojone w karabiny maszynowe. Po II wojnie światowej pozostałe ciągniki zostały wycofane z wojska, natomiast do lat 50. służyły w gospodarce narodowej. 
Wiele ciągników STZ-5 zostało zdobytych przez Niemców podczas wojny, zwłaszcza w 1941 roku. Zdobyte ciągniki były używane przez wojsko niemieckie, głównie do zastosowań tyłowych. W niemieckiej nomenklaturze otrzymały oficjalne oznaczenie CT3 – 601(r), wynikające z błędnego odczytania oznaczenia ciągnika STZ zapisanego w cyrylicy (СТЗ – litery С nie transkrybowano na S, ale zapisano jako łacińskie C, a literę З zapisano jako cyfrę 3).
Opis techniczny.
Konstrukcja oparta była na ramie prostokątnej. STZ-5 miał z przodu zakrytą dwuosobową nieopancerzoną, drewniano-metalową, przeszkloną kabinę typu wagonowego, a z tyłu platformę ładunkowo-pasażerską o nośności 1,5 t. Kabina miała w przedniej ściance dwa uchylane okna, osłonę chłodnicy i dwa reflektory. Silnik umieszczony był w kabinie, pomiędzy miejscami załogi. Na najniższym biegu ciągnik miał uciąg 4850 kgf (prędkość 1,9 km/h). Na tylnym moście zamontowane były sprzęgła boczne i hamulce. Nad tylnym mostem była wciągarka (kabestan) z liną 40-metrową o uciągu do 4000 kgf (moc silnika pozwalała na uciąg 12 000 kgf, lecz niewystarczająca była wytrzymałość ramy).
Silnik typu 1MA był wielopaliwowy: rozruch następował na benzynie (zbiornik 14 l), a po rozgrzaniu mógł przejść na naftę (kerozynę) lub podobne paliwo (zbiornik 148 l). Istniała możliwość wtrysku wody do cylindrów dla uniknięcia detonacyjnego spalania i zwiększenia mocy. W 1939 roku testowano ciągnik STZ-5 z silnikiem Diesla D-8T z zakładów z Charkowa (ChTZ), o mocy 58,5 KM, lecz silnik ten nie wszedł do produkcji.

</doc>
<doc id="754834" url="https://pl.wikipedia.org/wiki?curid=754834" title="Piotr Szydłowiecki">
Piotr Szydłowiecki

Piotr Szydłowiecki herbu Odrowąż (ur. w 1477 zm. w 1507) – chorąży koronny, burgrabia i podkomorzy krakowski, starosta gostyniński i inowrocławski.
Od 1496 chorąży nadworny koronny, burgrabia krakowski od 1498, a od 1501 podkomorzy tego miasta, a także starosta gostyniński i inowrocławski.
Był synem Stanisława oraz bratem Mikołaja i Krzysztofa. W rok po otrzymaniu tytułu podkomorzego krakowskiego, ożenił się z mieszczką krakowską Barbarą Krupą.

</doc>
<doc id="754838" url="https://pl.wikipedia.org/wiki?curid=754838" title="Matthew Lillard">
Matthew Lillard

Matthew Lyn Lillard (ur. 24 stycznia 1970 w Lansing) – amerykański aktor, reżyser i producent filmowy i telewizyjny.
Życiorys.
Wczesne lata.
Urodził się w Lansing w Michigan w rodzinie pochodzenia angielskiego i irlandzkiego jako syn Pauli i Jeffreya Lillardów. Dorastał w Tustin wraz z młodszą siostrą Amy. W 1988 ukończył szkołę średnią Foothill High School w Tustin, w stanie Kalifornia. Naukę kontynuował Fullerton College w Fullerton, a następnie studiował na American Academy of Dramatic Arts w Pasadenie, gdzie uczył się także aktor Paul Rudd.
Kariera.
Był gościem programu Nickelodeon "SK8-TV" (1990). W 1991 wraz z przyjacielem założył Mean Street Ensemble, z którym wystąpił w sztuce "Tracers" jako Kinky Dau. Następnie przeprowadził się do Nowego Jorku. Uczęszczał do profesjonalnej szkoły teatralnej Circle w Square.
Debiutował w kinowym sequelu horroru komediowego o małych stworkach z wielkimi zębami "Ghouliesi III: Ghouliesi idą na uczelnię" ("Ghoulies III: Ghoulies Go to College", 1991). Jego menadżer Bill Treusch zdobył rolę w czarnej komedii "W czym mamy problem?" ("Serial Mom", 1994), gdzie pojawił się w roli nastoletniego syna psychopatycznej gospodyni domowej i morderczyni granej przez Kathleen Turner. Potem u boku Angeliny Jolie zagrał geniusza komputerowego o pseudonimie „Cereal Killer” w sensacyjnym dreszczowcu kryminalnym "Hakerzy" ("Hackers", 1995).
Przełomem okazał się slasher Wesa Cravena "Krzyk" ("Scream", 1996), a jego ekranowa postać niezrównoważonego psychicznie Stuarta „Stu” Machera trafiła na miejsce dziesiąte rankingu magazynu „Total Film” na najbardziej przerażającego filmowego seryjnego mordercę. Za rolę Stevena „Stevo” Levy’ego w komediodramacie "Punki z Salt Lake City" ("SLC Punk!", 1999) odebrał nagrodę na festiwalu filmowym w Mar del Plata w Argentynie. Jako Norville „Shaggy” Rogers w komedii Raja Gosnella "Scooby-Doo" (2002) otrzymał nagrodę Nickelodeon Kids’ Choice Awards i był nominowany do Teen Choice Awards. 
W ciągu kilku kolejnych lat grał w tak głośnych filmach, jak "Cała ona" ("She's All That", 1999), sequel "" ("Scooby-Doo 2: Monsters Unleashed", 2004), "Apartament" ("Wicker Park", 2004), "Egzamin dojrzałości" ("The Perfect Score", 2004).
Wystąpił także w teledysku do piosenki grupy OutKast „Land of a Million Drums” (2002).
Życie prywatne.
Romansował z aktorkami – Christine Taylor (1991) i Neve Campbell (1997–1998). 12 sierpnia 2000 poślubił Heather Helm. Mają dwie córki – Addison Grace (ur. 13 czerwca 2002) i Macey Lyn (ur. 19 października 2004).

</doc>
<doc id="754839" url="https://pl.wikipedia.org/wiki?curid=754839" title="AZS-AWF Poznań">
AZS-AWF Poznań

KS AZS-AWF Poznań – wielosekcyjny uczelniany klub sportowy działający przy Akademii Wychowania Fizycznego im. Eugeniusza Piaseckiego w Poznaniu. Formalne utworzony został w dniu 24 maja 1976 roku - wtedy uczelniany klub AZS działający przy AWF-ie przekształcono w klub wyczynowy posiadający własną osobowość prawną. W rzeczywistości jednak towarzyszyło temu odgórnie narzucone przez GKKFiT wcielenie sekcji wyczynowych powstałego w 1919 roku klubu środowiskowego AZS Poznań.
Zespoły ligowe.
AZS-AWF Poznań – kobieca drużyna siatkarska. W sezonie 2002/2003 srebrne medalistki mistrzostw Polski, występujące przez wiele sezonów w PlusLidze Kobiet.
AZS-AWF II Poznań – kobieca drużyna siatkarska. Występowała w II lidze.
AZS-AWF Poznań – męska drużyna siatkarska.
AZS-AWF Poznań - kobieca drużyna piłki ręcznej. Sekcja została reaktywowana po kilku latach przerwy we wrześniu 2006, jako MKS Malta Poznań. W sezonie 2006/2007 drużyna, pod wodzą trenera "Stanisława Igela", występowała w I grupie II ligi, kończąc rozgrywki na 2 miejscu, a w sezonie 2007/2008 powtórzyła to osiągnięcie.
Z początkiem 2008 sekcja została przejęta przez Klub Sportowy AZS AWF Poznań i już w sezonie 2008/2009 – w wyniku reorganizacji rozgrywek – wywalczyła awans do I ligi grupy A.
Sekcja jest organizatorem cyklicznych turniejów, m.in. Międzynarodowego Wiosennego Turnieju Piłki Ręcznej Kobiet, Ogólnopolskiego Turnieju Piłki Ręcznej Plażowej "Reflex Cup" oraz Nocnego Ogólnopolskiego Turnieju Piłki Ręcznej Plażowej "Reflex Cup Night".
W skład sekcji wchodzi również zespół piłki ręcznej plażowej – Pyrki AZS AWF Poznań, który wywalczył tytuły Mistrza Polski w 2007 i 2008 oraz zdobył Puchar Polski w 2008.
Sekcja wioślarska.
Istnieje od 1919 roku - początkowo jako sekcja środowiskowego klubu AZS Poznań. Na skutek reformy sportu, wdrażanej odgórnie przez GKKFiT, w roku 1979 sekcję przejął AZS-AWF Poznań, utworzony w celu przejęcia lokalnych akademickich sekcji wyczynowych.
Sekcja kajakowa.
Założona w 2010 roku przez Macieja Wyszkowskiego oraz Dawida Gluzę sekcja liczyła w kwietniu 2011 roku kilkudziesięciu członków.
Zajęcia sekcji dobywają się na Torze Regatowym Malta w Poznaniu. Trenerzy sekcji to Dawid Gluza (szkolenie kanadyjkarzy), Maciej Wyszkowski (szkolenie kajakarzy i kajakarek) oraz Marzena Wyszkowska (Michalak) (szkolenie wstępne).

</doc>
<doc id="754842" url="https://pl.wikipedia.org/wiki?curid=754842" title="Ryszard Sygitowicz">
Ryszard Sygitowicz

Ryszard Maria Sygitowicz (ur. 27 listopada 1953 w Warszawie) – polski gitarzysta, kompozytor i aranżer. Członek Akademii Fonograficznej ZPAV.
Kariera.
W latach 70. grał w zespole Zbigniewa Hołdysa Dzikie Dziecko, współpracował z Haliną Frąckowiak, Barbarą Kowalską oraz z zespołami Andrzej i Eliza, 2 plus 1, Bumerang, George Lange Set. 
Od września 1980 do grudnia 1981 roku był gitarzystą Perfectu. Współaranżował debiutancką płytę Perfectu, tzw. „Biały album”, stworzył własny utwór „Coś się dzieje w mojej biednej głowie”. Zagrał także na fortepianie w studyjnej wersji jednego z największych przebojów grupy – „Niewiele ci mogę dać”.
Po odejściu z Perfectu, koncertował na Bliskim Wschodzie, potem zaczął karierę solową, co zaowocowało własną płytą pt. "Bez grawitacji". W 1988 wyjechał do USA, gdzie koncertował i pracował w studiach nagraniowych, grając w zespole Orange Vibes. W USA nagrał i wydał album "Witajcie w USA". W 1989 wydał album pt. "Nikt nie woła", a potem na podstawie wszystkiego, co stworzył, wydał płytę pt. "The Best of Ryszard Sygitowicz".
W 1993 ponownie zaczął grać w zespole Perfect i skomponował własne utwory, które znalazły się na płytach "Geny" i "Jestem". Tuż przed ukazaniem się płyty "Geny" odszedł z zespołu. Potem współpracował z Natalią Kukulską i z Jackiem Królikiem, z którym stworzył formację Giganci Gitary.
5 listopada 2008 roku, w programie "Kawa czy herbata?", został zapowiedziany wspólny album Sygitowicza z Grzegorzem Markowskim. W tym samym programie został zaprezentowany utwór z nowej płyty pt. „Wybacz mi”.
W lutym 2010 r. piosenka Sygitowicza i Markowskiego pt. „Każdej Nocy” zaczęła pokazywać się na Top Listach. 26 marca 2010 r. wydana została płyta Markowski &amp; Sygitowicz. Nagrali także utwór "To".
Dyskografia.
Sygitowicz brał również udział w nagraniach następujących albumów:

</doc>
<doc id="754848" url="https://pl.wikipedia.org/wiki?curid=754848" title="Piotr Kanizjusz">
Piotr Kanizjusz

Piotr Kanizjusz, Piotr Kanizy, Peter Kanijs, właściwie "Pieter de Hondt" (1521–1597) – święty Kościoła katolickiego, jezuicki teolog i kaznodzieja, doktor Kościoła.
Życiorys.
Urodził się w Geldrii, która wówczas do 1549 była częścią habsburskich Niderlandów i częścią Świętego Cesarstwa Rzymskiego. Jego ojcem był zamożny burmistrz Nijmegen Jacob Kanis. Jego matka Ægidia van Houweningen umarła wkrótce po porodzie. Wysłany został na studia na Uniwersytet w Kolonii, który ukończył w 1540, wieku 19 lat uzyskując tytuł magistra. Tam poznał Piotra Fabra, jednego z założycieli zakonu jezuitów i w 1543 został pierwszym Holendrem w nowo założonym zakonie. Na polecenie Loyoli przybył do Rzymu dla pogłębienia swej formacji duchowej. Po kilku jeszcze podróżach do kilku miast na terenie Włoch przełożeni wysłali go do Niemiec.
Z powodu swoich kazań i pism stał się jednym z najbardziej wpływowych katolików tamtych czasów. Jego najważniejszym dziełem był "Niemiecki Katechizm", książka zawierająca podstawowe założenia katolicyzmu w języku niemieckim, co sprawiało, że jej treść była dostępna dla wszystkich czytelników w świecie niemieckojęzycznym. Nadzorował założenie i działanie pierwszego niemieckojęzycznego kolegium jezuickiego, niejednokrotnie borykając się z brakiem środków. W 1554 proponowano mu objęcie arcybiskupstwa wiedeńskiego, ale odmówił za ważniejsze uznając podróżowanie i nauczanie. Ale przez pewien czas, do wyboru arcybiskupa, pełnił funkcję administratora archidiecezji.
Miał wielki wpływ na cesarza Ferdynanda I i nieustannie napominał o niebezpieczeństwie, jakie na jego duszę może sprowadzić ewentualne przyznanie praw protestantom w zamian za ich pomoc militarną. Kiedy dostrzegł, że jego syn i późniejszy cesarz Maksymilian II Habsburg sam skłania ku luteranizmowi, Kanizjusz zagroził mu wydziedziczeniem w wypadku jeśli odstąpi od katolicyzmu. W dyskusji z protestantami był bardziej elastyczny od Rzymu, gdyż uważał, że spokojne wyjaśnienie zasad wiary przyniesie więcej pożytku niż polemiczne wojny. Odrzucił ataki na Kalwina i Melanchtona, które według niego przynosiły więcej szkody niż pożytku.
Przeniósł się do Niemiec i był jednym z głównych katolickich teologów na dyspucie w Wormacji w 1557. Później był głównym kaznodzieją w katedrze w Augsburgu, gdzie w latach 1559–1568 wygłaszał kazania 3 do 4 razy w tygodniu. Mówiło się, że jego kazania były tak przekonujące, że z ich powodu setki Niemców powróciło do katolicyzmu. 
Kanizjusz ostatnie 20 lat życia spędził we Fryburgu, w Szwajcarii, gdzie założył gimnazjum jezuickie Collège Saint-Michel. W 1591, w wieku 70 lat, doznał udaru, w wyniku którego został częściowo sparaliżowany, ale aż do śmierci przez 6 lat kontynuował aktywność kaznodziejską i pisarską z pomocą sekretarza. Umarł w 1597. Początkowo został pochowany w kościele św Mikołaja, ale później jego szczątki zostały przeniesione do kościoła gimnazjalnego i pochowane przed ołtarzem. Pokój, który zajmował przez ostatnie lata życia, zamieniono w ogólnie dostępną kaplicę.
Nauczał, że choć jest wiele dróg wiodących do zbawienia, jego zdaniem najlepszą jest oddanie się Najświętszej Marii Pannie. W kazaniach i listach widać koncentrację na kulcie maryjnym. Główną modlitwą, przy pomocy której wyjaśnia kult maryjny, jest dla niego Zdrowaś Maryjo. Mniej znane są jego książki maryjne, w których zawarte są modlitwy i teksty kontemplacyjne. Uważa się, że to on dodał do tej modlitwy zwrot „Święta Mario, Matko Boża, módl się za nami grzesznymi”, który 11 lat później w 1566 został włączony do katechizmu na Soborze trydenckim. Bronił mariologii katolickiej w wydanej w 1577 książce „De Maria Virgine Incomparabili et Dei Genitrice Sacrosancta Libri Quinque”, która – choć z punktu widzenia obecnej teologii zawiera oczywiste błędy w doborze źródeł – uznawana jest za wybitny przykład XVI-wiecznej teologii.
Kanizjusz utrzymywał bliskie stosunki z kardynałem Stanisławem Hozjuszem, a w roku 1558 odwiedził na krótko Polskę.
Znaczenie.
Przez prawie 30 lat działał na terenie ówczesnych państw niemieckich. Był nauczycielem i kaznodzieją, odbudowywał struktury Kościoła, zakładał seminaria duchowne i wreszcie prowadził bardzo ożywioną działalność pisarską. Spod jego pióra wyszły katechizmy, modlitewniki, kazania i szereg innych dzieł. Z powodu swoich częstych podróży, które w tamtych czasach były wyczerpujące i niebezpieczne znany jest jako „Drugi Apostoł Niemiec”. Odrodzenie Kościoła Katolickiego w Niemczech jest w dużym stopniu jego dziełem jezuitów, których działalność organizował. Żył w czasach sukcesów reformacji i poświęcił aktywność wyjaśnianiu i popularyzacji religii katolickiej. Jego trwałym dorobkiem są trzy katechizmy po łacinie i niemiecku, które zyskały popularność na obszarach katolickich.
W uznaniu jego wkładu w ustanowieniu jezuickich instytucji edukacyjnych został patronem wielu szkół katolickich: Canisius College (Canisius Kolleg) istnieją w Wiedniu, Nijmegen i Buffalo (New York) i Berlinie. W 1904 powstało w Holandii Apologetische Vereniging St. Petrus Canisius (Stowarzyszenie Apologetyków Św Piotra Kanizjusza).
Beatyfikacja i kanonizacja.
Piotr Kanizjusz (Kanizy) został beatyfikowany w 1864 roku przez Piusa IX, a kanonizowany i ogłoszony doktorem Kościoła w 1925 roku przez Piusa XI.
Jego wspomnienie włączone zostało do Kalendarza Rzymskiego w 1926 i było obchodzone 27 kwietnia, ale po reformie liturgicznej z 1969 zostało przeniesione na dzienną rocznicę śmierci (21 grudnia).

</doc>
<doc id="754852" url="https://pl.wikipedia.org/wiki?curid=754852" title="Długowąs azjatycki">
Długowąs azjatycki

Długowąs azjatycki, workoskrzel azjatycki ("Heteropneustes fossilis", mylnie opisywany pod synonimiczną nazwą, jako odrębny gatunek, "Heteropneustes microps") – gatunek słodkowodnej ryby sumokształtnej z rodziny Heteropneustidae. Poławiany komercyjnie, hodowany w akwakulturze, pielęgnowany w akwariach.
W Indiach jego mięso jest uważane za posiadające właściwości lecznicze. W Kalkucie żywe ryby z tego gatunku sprzedawane są w dużych ilościach.
Występowanie.
Jest gatunkiem szeroko rozprzestrzenionym w południowej Azji (Pakistan, Indie, Sri Lanka, Nepal, Bangladesz, Mjanma, Tajlandia i Laos). W wielu miejscach został introdukowany (Iran, Irak). 
Zasiedla wody słodkie, rzadziej słonawe.
Charakterystyka.
Na wolności osiąga długość około 50 cm, maksymalnie 70 cm, natomiast w niewoli rzadko przekracza 30 cm. Jest to ryba bardzo agresywna i napastliwa zarówno dla przedstawicieli swojego, jak i innych gatunków. Nie należy jej łączyć z mniejszymi rybami (mogą być pożarte) lub z innymi rybami z własnego gatunku (istnieje ryzyko agresji wewnątrzgatunkowej).
Klasyfikacja.
Bloch opisał ten gatunek w 1794 pod nazwą "Silurus fossilis". Kilku innych autorów opisywało go później pod innymi nazwami, m.in. "Saccobranchus microps", który do niedawna był uznawany za odrębny gatunek, przeniesiony do rodzaju "Heteropneustes" jako "H. microps". Ferraris w 2007 wykazał, że "Saccobranchus microps" jest synonimem nazwy "Heteropneustes fossilis", co umknęło uwadze wielu autorów, również w ITIS i FishBase. Stanowisko Ferrarisa zostało potwierdzone w pracach Kottelata (2013) i Ratmuangkhwanga (2014).
Hodowla w akwarium.
Zbiornik powinien być duży (o długości min. 100 cm), szczelnie przykryty, gdyż ryba może wydostać się z akwarium. Długowąs azjatycki jest aktywny głównie o zmierzchu i nocą. Wymaga drobnoziarnistego miałkiego podłoża, niezawierającego żadnych ostrych krawędzi. W jasnym zbiorniku nie czuje się dobrze. Akwarium powinno być gęsto obsadzone roślinami oraz oferować dużo kryjówek np. z korzeni i kamieni.
Woda powinna mieć temperaturę 15–28 °C, pH między 6,6 a 7,6, miękka do średnio twardej. Długowąsy azjatyckie są żarłoczne i wszystkożerne, zjadają każdy napotkany pokarm. Dorosłe potrafią zjeść nawet dużą rybę, jeżeli ta znajduje się nocą w pobliżu dna.
Podczas wyławiania ryby zalecana jest szczególna ostrożność, gdyż można zranić rękę kolcami umiejscowionymi na płetwach piersiowych. U uczulonych ludzi ukłucie powoduje, że dochodzi do obrzęku.
Rozmnażanie.
Długowąsy azjatyckie są zdolne do rozmnażania, gdy osiągną długość około 15 cm. Umieszczone w oddzielnym akwarium łatwo przystępują do tarła. Potrzebują jednak dość obszernego i dobrze napowietrzonego zbiornika, w którym połowa wody musi być wymieniona na świeżą. Składają ikrę na żwirowym podłożu, najczęściej w sąsiedztwie roślin.
Samce przygotowują się do tarła już w godzinach popołudniowych, a w godzinach wieczornych formują ciało w kształt litery "U". Obok samca przesuwa się powoli samica składając ikrę. Większe samice potrafią złożyć w kilku miejscach akwarium nawet 6 000 jaj. Do rozwoju ikry potrzeba bardzo silnego napowietrzania. Larwy zaczynają się wylęgać po około 24 godzinach. Przez 4 do 5 dni jako pożywienie wystarcza im zawartość woreczka żółtkowego. Po tym czasie narybek rozpływa się w poszukiwaniu pokarmu. Pokarmem w początkowym okresie karmienia jest żywy mikroplankton. Narybek wymaga dobrego karmienia, mocnego filtrowania i napowietrzania oraz częstej podmiany wody. Kondycja i wzrost zależy od tego, ile pokarmu można zagwarantować stale głodnym długowąsom.

</doc>
<doc id="754854" url="https://pl.wikipedia.org/wiki?curid=754854" title="2,3-dimetylo-1-fenylo-5-pirazolon">
2,3-dimetylo-1-fenylo-5-pirazolon



</doc>
<doc id="754855" url="https://pl.wikipedia.org/wiki?curid=754855" title="Automat ze stosem">
Automat ze stosem

Automat ze stosem (, PDA) – automat skończony, który może dodatkowo korzystać ze stosu do przechowywania danych. Domyślnie przyjmuje się, że ten automat jest automatem niedeterministycznym. Takie automaty są równoważne pod względem siły wyrazu gramatykom bezkontekstowym, rozpoznając języki bezkontekstowe. Jeśli nie dopuszcza się możliwości niedeterminizmu, otrzymuje się słabszy model automatu nazywany deterministycznym automatem ze stosem.
Wyposażenie automatu skończonego w dwa stosy zamiast jednego, daje model obliczeń równoważny maszynie Turinga.
Definicja.
Automat ze stosem definiuje się jako siódemkę formula_1 gdzie:
W literaturze spotyka się dwa kryteria akceptacji wejściowego ciągu: akceptacja przez "pusty stos" i akceptacja przez "stan końcowy". Łatwo pokazać, że te dwa kryteria są równoważne: stan końcowy może w pętli zawsze czyścić stos do końca, natomiast automat może łatwo wykryć pusty stos i wejść w stan końcowy, gdy odczyta unikatowy symbol umieszczany tam wyłącznie w stanie początkowym.
Interpretacja.
Automat ze stosem możemy interpretować jako graf skierowany o wierzchołkach ze zbioru formula_9 a krawędziach zdefiniowanych przez relację przejścia formula_10 Krawędzie są etykietowane przez litery z alfabetu formula_11 Aby sprawdzić, czy pewne słowo formula_12 należy do języka akceptowanego przez ten automat, należy przeprowadzić obliczenie na tym automacie. W tym celu szukamy ścieżki, która zaczyna się w stanie początkowym formula_13 z symbolem formula_6 na stosie, kończy w którymś ze stanów końcowych formula_15 z pustym stosem oraz litery, którymi etykietowane są krawędzie, po których przechodzimy, tworzą słowo formula_16 Po automacie przechodzimy zgodnie z relacją przejścia.
Interpretacja relacji przejścia jest następująca: formula_17 gdzie formula_18 jest ciągiem elementów z alfabetu formula_4 oznacza, że ze stanu formula_20 można przejść po krawędzi etykietowanej literą formula_21 do stanu formula_22 przy okazji na stosie wykonując operacje: najpierw zdjęcia ze stosu litery formula_23 (ruch jest dozwolony, jeśli na górze stosu jest właśnie taka litera), a potem wrzucenia na stos po kolei liter słowa formula_24
Uogólniony automat ze stosem (ang. "Generalized Pushdown Automaton", GPDA).
Uogólniony automat ze stosem jest rozszerzeniem automatu ze stosem o możliwość zapisu i usuwania ciągów ze stosu w jednym kroku.
Formalnie, uogólniony automat ze stosem jest definiowany jako szóstka formula_25
Reguły obliczeń dla GPDA są takie same jak dla PDA, z wyjątkiem tego że formula_29 i formula_30 są ciągami, a nie symbolami.
GPDA i PDA są równoważne: dla każdego języka rozpoznawanego przez GPDA istnieje PDA rozpoznający ten język, i odwrotnie.
Dowód równoważności powyższych klas automatów można przeprowadzić, używając następującej symulacji:
Niech formula_31 będzie przejściem GPDA
gdzie formula_32 formula_33 formula_34 formula_35 formula_36 formula_37
Skonstruujmy następujące przejścia dla PDA:

</doc>
<doc id="754857" url="https://pl.wikipedia.org/wiki?curid=754857" title="Fenazon">
Fenazon

Fenazon, antypiryna (łac. "Phenazonum") – organiczny związek chemiczny z grupy pirazolonów, stosowany jako syntetyczny środek o działaniu przeciwbólowym, przeciwgorączkowym, przeciwzapalnym. Do lecznictwa został wprowadzony przez niemieckiego farmakologa, Wilhelma Filehne’a. Znakowany jodem 131 był używany w medycynie nuklearnej do oznaczania przestrzeni wody ustrojowej.
Po raz pierwszy otrzymany przez Ludwiga Knorra w 1883 roku poprzez kondensację fenylohydrazyny z estrem acetylooctowym i poddanie produktu działaniu jodku metylu. Knorr nie wiedział jednak, jaki związek zsyntetyzował, a przeciwgorączkowe właściwości nowej substancji skłoniły go do przypuszczeń, że wyprodukował nową pochodną chinoliny. Dopiero w dalszych badaniach udało się ustalić prawdziwy przebieg syntezy i produkt końcowy. W ten sposób otrzymano jeden z pierwszych syntetycznych leków przeciwgorączkowych, pochodnych pirazolonu.
Fenazon jest najbardziej toksycznym lekiem z grupy pirazolonów. Dawniej bardzo popularny w polskim lecznictwie. Wchodził w skład wielu złożonych preparatów przeciwbólowych i przeciwgorączkowych (obecnie niedostępnych), m.in. "Lumidrinalu" tabl. (fenazon 0,3 g; kofeina czysta 0,05 g; kwas fenyloetylobarbiturowy 0,015 g; chlorowodorek efedryny 0,02 g). Używany jeszcze niekiedy w recepturze aptecznej jako surowiec farmaceutyczny. Zastosowany miejscowo wykazuje działanie przeciwzapalne, przeciwbólowe i znieczulające.

</doc>
<doc id="754858" url="https://pl.wikipedia.org/wiki?curid=754858" title="Droga wojewódzka nr 796">
Droga wojewódzka nr 796

Droga wojewódzka nr 796 – droga wojewódzka we wschodniej części woj. śląskiego łącząca Zawiercie z Dąbrową Górniczą. Droga przebiega przez powiat grodzki Dąbrowa Górnicza oraz powiat zawierciański, a na jego obszarze przez gminy: Łazy oraz miasto Zawiercie. Kończy się w Ząbkowicach, dzielnicy Dąbrowy Górniczej, w pobliżu Huty Katowice, skrzyżowaniem ze zjazdem na Wschodnią Obwodnicę GOPu oraz ul. św. Antoniego.

</doc>
<doc id="754861" url="https://pl.wikipedia.org/wiki?curid=754861" title="Zygmunt Trószyński">
Zygmunt Trószyński

Zygmunt Trószyński MIC (ur. 4 grudnia 1886 w Rudzie Marymonckiej, zm. 22 czerwca 1965 w Otwocku) – polski duchowny, marianin, działacz społeczny, żołnierz Armii Krajowej (ps. „Alkazar”).
Losy przedwojenne.
Początkowo, od 1907, studiował matematykę, najpierw na UJ w Krakowie, a następnie na uniwersytecie we Fryburgu Bryzgowijskim, po czym zmienił kierunek kształcenia na teologię. Ukończył ją w warszawskim seminarium duchownym przyjmując w 1913 roku święcenia kapłańskie. W 1915 wstąpił do zgromadzenia księży marianów na warszawskich Bielanach.
Od 1927 związany z kościołem pw. Matki Boskiej Królowej Polski przy ul. Gdańskiej na warszawskim Marymoncie. Wśród mieszkańców Żoliborza zasłynął jako działacz społeczny pomagający najuboższym mieszkańcom dzielnicy, organizujący świetlice i kuchnie dla ubogich.
Udział w konspiracji.
W czasie wojny organizował wysyłanie paczek dla polskich żołnierzy w niemieckich obozach jenieckich. Włączył się w ratowanie warszawskich Żydów.
W czasie powstania warszawskiego był kapelanem zgrupowania „Żywiciel”. Zasłynął z heroicznej postawy odprawiając msze w skrajnie niebezpiecznych warunkach, ratując rannych i dbając o potrzeby materialne żołnierzy.
Po 1944.
Po powstaniu, już w styczniu 1945, powrócił na Marymont. Działając w komitetach ekshumacyjnych zostaje bliskim współpracownikiem płk Jana Mazurkiewicza „Radosława”. Wykorzystując ocalone fundusze Armii Krajowej oraz legalne możliwości działania w ramach Komisji Likwidacyjnej współorganizuje z nim między innymi bursę dla sierot im. generała Stefana Roweckiego „Grota” oraz powstańcze kwatery na Wojskowych Powązkach.
Za tę działalność, w 1949 r. został aresztowany przez UB. Przy księdzu nie znaleziono materiałów propagandowych ani nie stwierdzono jego bezpośredniego związku z ukrywającymi broń byłymi podkomendnymi płk. „Radosława”. Rewizja wykazała jedynie 120 dolarów w złocie, które w toku śledztwa faktycznie okazały się złożonym przez „Radosława” depozytem. Pomimo tego Zygmunta Trószyńskiego uznano winnym próby zmiany przemocą ustroju państwa i skazano na 6 lat pozbawienia wolności.
Zwolniony z więzienia w roku 1953. Dopiero po zrehabilitowaniu przez sąd w marcu 1957 mógł wznowić w pełni swoją działalność kapłańską. W 1958 r. został kapelanem sióstr Urszulanek w Młocinach. Ostatnie chwile swojego życia spędził w Domu Księży w Otwocku. Pochowany na cmentarzu mariańskim na Wawrzyszewie.

</doc>
<doc id="754867" url="https://pl.wikipedia.org/wiki?curid=754867" title="Wojna polsko-rosyjska 1654-1686">
Wojna polsko-rosyjska 1654-1686



</doc>
<doc id="754869" url="https://pl.wikipedia.org/wiki?curid=754869" title="Bogumił Czubacki">
Bogumił Czubacki

Bogumił Zbigniew Czubacki (ur. 16 stycznia 1948 w Chodakowie) – polski polityk, samorządowiec, od 2002 do 2010 burmistrz Sochaczewa.
Życiorys.
Po ukończeniu technikum fotograficznego prowadził przez pewien czas własny zakład fotograficzny. Przez dziesięć lat przebywał za granicą, po powrocie do Polski w 1993 współtworzył lokalną rozgłośnię radiową pod nazwą Radio Fama Sochaczew. Pięć lat później założył lokalny tygodnik „Echo Powiatu”.
W latach 1998–2002 z ramienia Unii Wolności sprawował mandat radnego powiatu sochaczewskiego, zasiadając jednocześnie w zarządzie tego powiatu. W bezpośrednich wyborach samorządowych w 2002 został wybrany na burmistrza Sochaczewa jako kandydat Komitetu Wyborczego Wyborców „Platforma Prawa i Samorządności”. Za jego urzędowania miasto zostało wyróżnione m.in. w pierwszej edycji konkursu „Samorząd Przyjazny Przedsiębiorczości”.
W kolejnych wyborach w 2006, będąc przedstawicielem KWW „Pełna Odpowiedzialność”, skutecznie ubiegał się o reelekcję, uzyskując w drugiej turze prawie 69% głosów. Był związany z Platformą Obywatelską. W 2010 wystartował jako kandydat niezależny. Uzyskując wynik 41,87% w II turze wyborów, przegrał z Piotrem Osieckim. W tych samych wyborach uzyskał mandat radnego miasta. Cztery lata później ponownie bezskutecznie kandydował na burmistrza, został natomiast radnym powiatowym, utrzymał mandat również w 2018.
Życie prywatne.
Żonaty (żona Grażyna), ma dwoje dzieci.

</doc>
<doc id="754872" url="https://pl.wikipedia.org/wiki?curid=754872" title="Druck">
Druck

Druck (biał. "Друцак") – wieś ze średniowiecznym zamkiem, jedna z najstarszych osad na Białorusi. Siedziba rodu kniaziów Druckich. Do 1793 w granicach Rzeczypospolitej, 40 km od Mohylewa. Dawne miasto, obecnie wieś. Od XII do XVI wieku stolica księstwa druckiego.
Prywatne miasto szlacheckie położone było w końcu XVIII wieku w powiecie orszańskim województwa witebskiego.

</doc>
<doc id="754874" url="https://pl.wikipedia.org/wiki?curid=754874" title="Wojewódzki konserwator zabytków">
Wojewódzki konserwator zabytków

Wojewódzki konserwator zabytków – organ administracji rządowej zespolonej kierujący wojewódzkim urzędem ochrony zabytków, wykonując zadania z zakresu ochrony dóbr kultury wynikających z obowiązujących przepisów ustawy o ochronie zabytków i opiece nad zabytkami, ustaw normujących funkcjonowanie gospodarki, administracji publicznej, samorządu, a także innych ustaw resortowych uwzględniających kompetencje wojewódzkiego konserwatora zabytków.
Zadania.
Do zadań wojewódzkiego konserwatora zabytków należy w szczególności:

</doc>
<doc id="754876" url="https://pl.wikipedia.org/wiki?curid=754876" title="USS New Jersey">
USS New Jersey

Okręty US Navy o nazwie USS „New Jersey”, pochodzącej od stanu New Jersey:

</doc>
<doc id="754877" url="https://pl.wikipedia.org/wiki?curid=754877" title="Podstęp">
Podstęp

Podstęp – szczególna postać błędu w prawie cywilnym. Podstęp jest uznawany za podstawę uchylenia się od skutków złożonego oświadczenia woli (czynności prawnej) oraz jako jedna z jego wad. W odróżnieniu od zwykłego błędu przy podstępie mylne wyobrażenie o rzeczywistym stanie rzeczy wywołane jest nagannym działaniem innej osoby. 
W przypadku podstępu nie jest konieczne, aby wywołany działaniem drugiej strony błąd był istotny. Taki błąd nie musi dotyczyć treści czynności prawnej, ale może obejmować także inne okoliczności faktyczne lub prawne, wpływające na złożenie przez osobę czynności prawnej o konkretnej treści. Jednak zatajenie czy przemilczenie faktów, okoliczności nie stanowi jeszcze podstępu. 
Podstępu nie musi dokonać druga strona czynności prawnej, może to zrobić osoba trzecia. Przy czynnościach nieodpłatnych wystarczy, że osoba wprowadzona podstępnie w błąd wykaże podstęp i może uchylić się od skutków swojego oświadczenia woli. Natomiast jeżeli czynność prawna jest odpłatna, to strona musiała o podstępie wiedzieć i nie zawiadomić o niej drugiej strony czynności (tej znajdującej się w błędzie), wtedy przyjmuje się, że podstęp osoby trzeciej to podstęp strony i jest możliwość uchylenia się od skutków czynności prawnej.

</doc>
<doc id="754878" url="https://pl.wikipedia.org/wiki?curid=754878" title="Randy Spears">
Randy Spears

Randy Spears (ur. 18 czerwca 1961 w Kankakee) – amerykański aktor, reżyser i scenarzysta pornograficzny, kaskader.
Życiorys.
Wczesne lata.
Urodził się jako Gregory Allan Deuschle w Kankakee w Illinois i dorastał w Midwest. Marzył o zawodzie aktora. Studiował aktorstwo w Los Angeles. Znalazł agenta i rozpoczął karierę ekranową. 
Początki kariery.
Zadebiutował w roli epizodycznej w dramacie kryminalnym Briana De Palmy "Wybuch" ("Blow Out", 1981) u boku Johna Travolty, Nancy Allen i Johna Lithgow. Trafił też do obsady komedii Johna Landisa "Nieoczekiwana zmiana miejsc" ("Trading Places", 1983) z udziałem Dana Aykroyda, Eddiego Murphy’ego i Jamie Lee Curtis. W 1984 przeniósł się do południowej Kalifornii, gdzie był tancerzem erotycznym i striptizerem z męskiej grupy Chippendales. Zaczynał zdobywać kilka ról, kiedy strajk scenarzystów w 1987 zmusił go do podjęcia nowej ścieżki kariery.
Kariera w branży porno.
Podczas jednej z tych sesji jako fotomodel poznał aktorkę i producentkę porno, Onę Zee, która zapytała go, czy interesuje się filmami dla dorosłych. Randy Spears wykorzystał szansę i w 1988 dostał się do przemysłu porno. W jednym ze swoich pierwszych filmów "The Case of the Sensuous Sinners" (1988) wystąpił jako detektyw Hank Smith. Był na okładce gejowskich magazynów takich jak „Friction” (w lipcu 1990) i „Inches” (w lutym 1991). W seksualnej parodii filmu fantastycznonaukowego "Star Trek" pt. "Sex Trek: Następna Penetracja" ("Sex Trek: The Next Penetration", 1995) zagrał postać kapitana Jima Quirka.
Wziął udział w ponad 500 filmowych produkcjach pornograficznych, używając znamiennie pseudonimów "Greg Ory", "Nick Russell", "'Randy Sprars", "Gregory Patrick", "Greg Patrick", "Wayne Green". Pełnił także funkcję reżysera podpisującego kontrakty z nowymi gwiazdami X dla Wicked Pictures.
W 2011 Spears opuścił przemysł porno, nawracając się na chrześcijaństwo. Stwierdził, że miał poważne problemy z narkotykami podczas swojej kariery w branży dla dorosłych i że przez te wszystkie lata trzymało go w tym biznesie błędne koło.
Mainstream.
W komedii grozy Micka Garrisa "Critters 2" ("Critters 2: The Main Course", 1988) pojawił się jako Lee / Ug 'Nothing-Face' obok Scotta Grimesa, Sama Andersona i Barry’ego Corbina. Został zaangażowany do głównej roli Teda Barnesa w dreszczowcu gotyckim Chucka Vincenta "Bad Blood" (1989) z Lindą Blair. W pięciu odcinkach opery mydlanej ABC "Ryan’s Hope" (1989) zagrał postać barmana. Znalazł się w obsadzie dramatu telewizyjnego PBS "Runaway" (1989) u boku Charlesa S. Duttona. Wystąpił jako Damon w niskobudżetowej komedii Chucka Vincenta "Naczynie rozkoszy" ("Sexpot", 1990) z Troyem Donahue. Brał również w reklamach i dorabiał jako model. 
W 2004 wziął udział w serialach dokumentalnych - "Dolina porno" ("Porno Valley") i HBO "Pornobiznes: Naga prawda" ("Pornucopia"). Zagrał ojca Karen w komedii telewizyjnej MRG Entertainment "Cougar School" (2009) z Sydnee Steele. Użyczył głosu Johnowi Q. Mindowi w trzech odcinkach sitcomu animowanego Fox "Amerykański tata" ("American Dad!", 2009, 2011, 2014). Był gościem programu The CW "Dr. Drew’s Lifechangers" (2011). W komedii HBO "Duch Lady Chatterly" ("Lady Chatterly’s Ghost", 2011) w reżyserii Freda Olena Raya został obsadzony w roli Charlesa. W komediodramacie krótkometrażowym Ricka Caplana "Stary ogier" ("Old Stud", 2013) wystąpił jako Al Brinkman, lepiej znany światu jako doświadczony aktor rozrywki dla dorosłych i jedna z gwiazd, Wangston Huge.
Życie prywatne.
Od 6 października 1990 do 1999 był mężem aktorki porno Danielle Rogers (ur. 1967), z którą ma dwoje dzieci: córkę Amandę (ur. 1994) i syna Grega
(ur. 1996). W 2009 razem ze swoimi dziećmi gościł w trzech odcinkach reality show Sony Pictures "Mommy XXX", które wyemitowano w telewizji Crackle i Hulu.
Romansował z Jennifer Peace (1996), Cheyenne Silver (1998), Tabithą Stevens (1999), Nikitą Denise (2000), Terą Patrick (2000), Felicią Fox (2001), Taylor Hayes (2003), Kimberly Kane (2003) i Stormy Daniels (2003). 7 stycznia 2006 poślubił Ginę Marie Delię. Jednak doszło do separacji, a w 2008 do rozwodu. Zamieszkał w Palmdale, w stanie Kalifornia.
Był najlepszym przyjacielem zmarłego Jona Dougha (Chestera Anuszaka), z którym w tym samym czasie rozpoczął karierę. Spears wyraził się, że Dough był dla niego jak brat. Po samobójstwie Dougha - 27 sierpnia 2006, Spears i Demi Delia, żona Dougha na MySpace utworzyli fundusz na opłacenie kosztów pogrzebu.
W 2013 przeprowadził się do Houston w Teksasie. W 2018 Spears znalazł się w samym środku walki Stormy Daniels z prezydentem Donaldem Trumpem za udział swojej byłej żony menadżerki, Giny Rodriguez, w próbie pomocy Stormy w sprzedaży jej historii. Spears został wymieniony za swój udział w skandalu w książce „The Wall Street Journal” pt. "The Fixers" (2020).
Od stycznia 2019 pracował w stoisku z owocami morza na targu H-E-B Woodlands w The Woodlands w Teksasie. 2 marca 2019 ożenił się po raz trzeci z Jeanette Gassett. Został także duchownym, który doradza parom w swoim kościele Northside Christian w Spring w Teksasie na temat niebezpieczeństw związanych z pornografią. Podróżował też do szkół i kościołów w całej Ameryce, aby rozmawiać o porno.

</doc>
<doc id="754888" url="https://pl.wikipedia.org/wiki?curid=754888" title="Juryj Puntus">
Juryj Puntus

Juryj Puntus (biał. Юрый Іосіфавіч Пунтус, ros. Юрий Иосифович Пунтус, "Jurij Iosifowicz Puntus"; ur. 8 października 1960 w Tiwoli) - białoruski piłkarz, grający na pozycji napastnika, trener piłkarski, od lutego 2006 do czerwca 2007 selekcjoner reprezentacji Białorusi.
Kariera piłkarska.
Wychowanek szkoły sportowej nr 5 w Mińsku. Po ukończeniu szkoły w 1977 trafił do zespołu Traktar Mińsk. Przez kilka sezonów występował w lokalnych białoruskich zespołach grających w niższych klasach rozgrywkowych. Karierę zakończył z powodu kontuzji w 1986 jako zawodnik kazachskiego Spartaka Semipałatyńsk.
Kariera trenerska.
Jeszcze jako piłkarz ukończył w 1983 studia inżynierskie w Białoruskim Instytucie Technologicznym. W 1996 otrzymał zaś dyplom ukończenia Akademii Wychowania Fizycznego i Sportu.
Pierwszym prowadzonym przez niego zespołem był Sputnik Mińsk.
Przez kilka lat pracował w prowincjonalnych klubach Rosji. Przełomem w jego karierze było objęcie w 1996 funkcji trenera trzecioligowego BATE Borysów, z którym w ciągu dwóch sezonów awansował do białoruskiej ekstraklasy. W pierwszym roku występów w elicie prowadzone przez niego BATE zdobyło Wicemistrzostwo Białorusi, a w 1999 tytuł mistrzowski. Przez 7 sezonów z rzędu BATE zajmowało miejsca w pierwszej trójce ligi. W 2002 ponownie wygrało rozgrywki ligowe, w 2000, 2003 i 2004 zajęło drugie miejsce, a w 2001 trzecie.
W 2005 został zatrudniony w MTZ-RIPA Mińsk należącym do litewskiego biznesmena rosyjskiego pochodzenia Władimira Romanowa z zadaniem zdobycia tytułu mistrzowskiego. Po kilkunastu miesiącach pracy, nie uwieńczonych sukcesem ligowym został zastąpiony przez byłego selekcjonera ZSRR i Białorusi Eduarda Małofiejewa.
W 1999 rozpoczął współpracę z białoruską federacją piłkarską. Przez 6 lat opiekował się drużyną młodzieżową. Największy sukces odniósł w Mistrzostwach Europy U-21 w 2004. Wcześniej w grupie eliminacyjnej Białoruś zajęła drugie miejsce (wygrywając m.in. z "młodzieżówkami" Austrii i Holandii), a w rundzie pucharowej w pobitym polu pozostawiła Polaków. W turnieju finałowym zaliczyła zaś zwycięstwo z Włochami, remis z Chorwacją, porażkę z Serbią i Czarnogórą, zajęła trzecie miejsce w grupie i nie awansowała do półfinału. Liderem drużyny był obecny gracz Arsenalu Londyn Aliaksandr Hleb. Oprócz Hleba kilku innych podopiecznych Puntusa również trafiło do dorosłej reprezentacji.
Po nieudanych eliminacjach kolejnej edycji młodzieżowych mistrzostw Europy Puntus w grudniu 2005 zrezygnował ze stanowiska, jednak już w lutym następnego roku powierzono mu funkcję selekcjonera pierwszej reprezentacji. W związku z niezadowalającą postawą drużyny w eliminacjach Euro 2008 w czerwcu 2007 złożył dymisję ze stanowiska selekcjonera.
Wkrótce po zakończeniu pracy z kadrą narodową powrócił na stanowisko trenera MTZ-RIPA Mińsk.
5-krotnie przyznawano mu tytuł najlepszego trenera Białorusi (1999, 2000, 2002, 2003, 2004).

</doc>
<doc id="754890" url="https://pl.wikipedia.org/wiki?curid=754890" title="Insygnia Augusta II Mocnego">
Insygnia Augusta II Mocnego

Insygnia Augusta II Mocnego – prywatne regalia królewskie wykonane w 1697 roku przez złotnika Johanna Friedricha Klemma dla księcia-elektora saskiego i króla polskiego Augusta II Mocnego. Przechowywane w Rüstkammer w Dreźnie.
Historia.
Podwójna elekcja księcia Conti i elektora saskiego w 1697 roku spowodowała, że obaj pretendenci do tronu polskiego mieli poważne kłopoty związane z uzyskaniem akceptacji części szlachty dla swojej koronacji. W najtrudniejszej sytuacji był Fryderyk August I Wettyn, który nie miał poparcia prymasa Polski, Michała Radziejowskiego oraz większości senatorów sprawujących pieczę nad Skarbcem Koronnym na Wawelu. W związku z tym spodziewając się przeszkód w zdobyciu insygniów koronacyjnych nakazał przygotować przed swoim przybyciem do Krakowa regalia zastępcze.
Jego przeczucia okazały się słuszne. Gdy przybył do Rzeczypospolitej okazało się, że koronację należy opóźnić o kilka dni, gdyż stronnicy Sasa nie byli w stanie nakłonić kustosza koronnego i burgrabiów zamkowych do wydania kluczy do skarbca. Regalia zastępcze były więc niezbędne aby biskup kujawski Stanisław Kazimierz Dąmbski mógł uroczyście intronizować Augusta II Mocnego. 
W przeddzień uroczystości znaleźli się jednak śmiałkowie, którzy postanowili znaleźć sposób, aby koronacja odbyła się oryginalnymi insygniami królewskimi. Dwaj dostojnicy duchowni, opat ze Świętego Krzyża, Aleksander Benedykt Wyhowski i opat z Czerwińska, Mikołaj Michał Wyżycki dokonali z pomocą swoich sług wyłomu w murze zamkowym i przez dziurę dostali się do skarbca, z którego wykradli koronę, berło, jabłko i miecz. 
Przywiezione z Drezna regalia zastępcze okazały się więc niepotrzebne. August II Mocny zachował je jednak i traktował w późniejszych latach jako insygnia prywatne. W XVIII wieku przekazał je do swojej kolekcji klejnotów koronnych i militariów Rüstkammer, aby sascy poddani króla mogli podziwiać podczas wizyt na zamku w Dreźnie regalia elektora.
Opis insygniów.
Korona Augusta II Mocnego jest wykonana z pozłacanego srebra, zdobiona barwna emalią, imitacjami kamieni szlachetnych i zamknięta przez cztery kabłąki i zwieńczona na szczycie dużym kamieniem półszlachetnym zamiast krzyża. Berło jest skromne, złocone, dekorowane wyobrażeniami roślinnymi.
Jabłko królewskie, złocone, wieńczy krzyż zdobiony kamieniami półszlachetnymi. Miecz królewski to wytworne insygnium zakończone finezyjnie modelowana głową orła, wysadzane turkusami i innymi kamieniami szlachetnymi.
Insygnia Augusta II Mocnego prezentowane są na wykonanym ok. 1733 roku, naturalnej wielkości woskowym manekinie ubranym w strój koronacyjny. Figura ta wraz z regaliami od XIX wieku uważana była za zaginioną. Odnalazła się przypadkowo w 1929 roku podczas inwentaryzacji magazynu teatru dworskiego w Zwingerze.

</doc>
<doc id="754891" url="https://pl.wikipedia.org/wiki?curid=754891" title="USS Missouri">
USS Missouri

Okręty US Navy o nazwie USS "Missouri", pochodzącej od stanu Missouri:

</doc>
<doc id="754893" url="https://pl.wikipedia.org/wiki?curid=754893" title="Godło Rosyjskiej FSRR">
Godło Rosyjskiej FSRR

Godło Rosyjskiej Federacyjnej Socjalistycznej Republiki Radzieckiej zawierało typowe elementy godeł republik związkowych ZSRR i było wzorem do opracowania godeł innych części składowych tego kraju. W centralnym miejscu umieszczona była czerwona tarcza a na niej - złoty sierp i młot – symbol sojuszu robotniczo chłopskiego oraz najważniejszy element godła Związku Radzieckiego, a pod nimi - wschodzące słońce – mające wyrażać świt, początek nowej ery w życiu kraju. W górnej części tarczy znajdowała się skrócona nazwa państwa: PCФCP (od "Российская Советская Федеративная Социалистическая Республика" – "Rosyjska Federacyjna Socjalistyczna Republika Radziecka"). Całość otoczona była przez wieniec złożony z 14 kłosów zboża. Umieszczenie symbolu zboża w godle z jednej strony podkreślało znaczenie rolnictwa, a zwłaszcza tych właśnie roślin dla gospodarki kraju oraz symbolizowało dobrobyt, a z drugiej - nawiązywało do graficznego wyglądu godła ZSRR. U góry, u zbiegu obu wieńców umieszczono czerwoną pięcioramienną gwiazdę – oznaczającą zwycięstwo komunizmu w pięciu częściach świata, natomiast u dołu, na czerwonej wstędze znajdowało się wezwanie do jedności proletariatu: "Proletariusze wszystkich krajów, łączcie się!" w języku rosyjskim: "Пролетарии всех стран, соединяйтесь!".
Godło w opisanej formie obowiązywało od 1978 r. do roku 1992. W latach poprzednich, od 1920 r. miało bardzo zbliżoną postać, różniącą się jedynie drobnymi szczegółami, natomiast pierwotna wersja godła Rosyjskiej FSRR, używana w latach 1918–1920 miała odmienny wygląd. W latach 1992–1993 (a więc już po upadku Związku Radzieckiego) obowiązywała zmieniona wersja godła – zamiast liter RFSRR widniał napis "Federacja Rosyjska".
Godło Rosyjskiej FSRR było podstawą opracowywania godeł republik autonomicznych wchodzących w skład Rosji radzieckiej. Standardowo jako symbole tych autonomii przyjmowano właśnie godło Rosyjskiej FSRR uzupełnione o częściowo skróconą nazwę danej jednostki polityczno-administracyjnej w języku rosyjskim oraz w języku właściwym dla danej republiki (w przypadku Tatarskiej ASRR – tylko w języku tatarskim, bez wersji rosyjskiej). Także napis wzywający do jedności proletariatu zawierał dwie wersje językowe.
Przykładowe godła będące modyfikacjami godła Rosyjskiej FSRR

</doc>
<doc id="754899" url="https://pl.wikipedia.org/wiki?curid=754899" title="Układ siateczkowo-śródbłonkowy">
Układ siateczkowo-śródbłonkowy



</doc>
<doc id="754900" url="https://pl.wikipedia.org/wiki?curid=754900" title="Flaga Rosyjskiej Federacyjnej Socjalistycznej Republiki Radzieckiej">
Flaga Rosyjskiej Federacyjnej Socjalistycznej Republiki Radzieckiej

Flaga Rosyjskiej Federacyjnej Socjalistycznej Republiki Radzieckiej w opisanej wersji została przyjęta w 1954 roku.
Dominującym kolorem flagi była czerwień – barwa flagi ZSRR. Kolor ten od czasów Komuny Paryskiej był symbolem ruchu komunistycznego i robotniczego, jako nawiązanie do przelanej przez robotników krwi. Od strony drzewca flaga zawierała wąski pionowy pas barwy niebieskiej.
Flaga w lewym górnym rogu zawierała wizerunek złotego sierpa i młota oraz umieszczoną nad nimi czerwoną pięcioramienna gwiazdę w złotym obramowaniu. Sierp i młot symbolizowały sojusz robotniczo-chłopski, a czerwona gwiazda – przyszłe, spodziewane zwycięstwo komunizmu we wszystkich pięciu częściach świata. Ponadto przez takie umieszczenie symboli flaga nawiązywała graficznie do flagi ZSRR.
Opisany wygląd flagi dotyczy jej przedniej strony – awersu. Strona tylna nie zawierała symboli sierpa i młota oraz gwiazdy.Proporcje flagi wynosiły 2:1
Tuż przed rozpadem ZSRR, 22 sierpnia 1991, na fali zmian i reform, które doprowadziły do rozwiązania tego państwa, władze ówczesnej Rosyjskiej FSRR zrezygnowały z opisanej flagi i przywróciły historyczny rosyjski sztandar, który po utworzeniu niepodległego kraju – Federacji Rosyjskiej stał się oficjalną flagą tego państwa.
Poprzednie wersje flagi Rosyjskiej FSRR.
Poprzednio obowiązująca wersja flagi Rosji radzieckiej była cała barwy czerwonej, a w jej lewym górnym rogu umieszczony był złoty stylizowany napis cyrylicą, złożony z naprzemiennie ułożonych dużych i małych liter, zawierający skróconą nazwę kraju: РСФСР (czyt. RSFSR; od
Российская Советская Федеративная Социалистическая Республика – Rosyjska Federacyjna Socjalistyczna Republika Radziecka).
Wersje flagi Rosyjskiej FSRR w republikach autonomicznych.
Nieznacznie zmieniona flaga Rosyjskiej FSRR (w wersji z lat 50.) była także oficjalną flagą republikach autonomicznych wchodzących w skład Rosji. Modyfikacja w stosunku do oryginalnego symbolu polegała na tym, iż w lewym górnym rogu, pod sierpem i młotem umieszczano nazwę danej autonomii.
Przykładowe flagi republik autonomicznych będące modyfikacjami flagi Rosyjskiej FSRR:

</doc>
<doc id="754902" url="https://pl.wikipedia.org/wiki?curid=754902" title="Św. Jolanta">
Św. Jolanta



</doc>
<doc id="754905" url="https://pl.wikipedia.org/wiki?curid=754905" title="Mõisaküla">
Mõisaküla

Miejscowości w Estonii:

</doc>
<doc id="754907" url="https://pl.wikipedia.org/wiki?curid=754907" title="Gianne Albertoni">
Gianne Albertoni

Gianne Albertoni (ur. 5 lipca 1981 w São Paulo) - brazylijska modelka.
Gianne została odkryta w wieku 13 lat w 1994 roku przez fotografa Sérgio Valle Duarte. Jeszcze w tym samym roku znalazła się na wybiegach w Mediolanie i Paryżu. Pracowała m.in. dla: Gianniego Versace, Lolity Lempickiej, Emporio Armaniego, Ellie Saab i Roccobarocco. Odbywała sesje zdjęciowe dla brazylijskich wydań Marie Claire oraz Vogue.
Pojawiła się w jednym z odcinków serialu kryminalnego "Mandrake" (2005).

</doc>
<doc id="754909" url="https://pl.wikipedia.org/wiki?curid=754909" title="Powstanie na Santo Domingo">
Powstanie na Santo Domingo



</doc>
<doc id="754910" url="https://pl.wikipedia.org/wiki?curid=754910" title="Insygnia Augusta III i Marii Józefy">
Insygnia Augusta III i Marii Józefy

Insygnia Augusta III i Marii Józefy – insygnia koronacyjne Augusta III Sasa i Marii Józefy Habsburżanki wykonane w 1733 przez drezdeńskiego jubilera Johanna Heinricha Köhlera.
Insygnia Augusta III Sasa i Marii Józefy Habsburżanki są jedynym zachowanym kompletnym zestawem regaliów z czasów Rzeczypospolitej Obojga Narodów, których użyto do koronacji monarchów polskich. Od 1960 przechowywane są w zbiorach Muzeum Narodowego w Warszawie.
Historia.
Wywiezienie z Wawelu w 1733 polskich insygniów koronacyjnych przez stronników Stanisława Leszczyńskiego i ukrycie ich w bazylice Świętego Krzyża w Warszawie przez podskarbiego Franciszka Maksymiliana Ossolińskiego spowodowało, że elektor saski na swoją koronację w Krakowie w 1734 zmuszony był własnym kosztem przygotować zastępcze regalia królewskie. Sprawione na tę ceremonię dwie korony, dwa berła i dwa jabłka królewskie August III Sas przywiózł ze sobą do Rzeczypospolitej i po swojej koronacji oddał do Grünes Gewölbe w Dreźnie, gdzie znajdowały się do lat dwudziestych XX wieku. W 1924 insygnia te zostały przekazane przez rząd saksoński zdetronizowanemu królowi Fryderykowi Augustowi III, który sprzedał je antykwariuszowi Szymonowi Szwarcowi. Od wiedeńskiego kolekcjonera w 1925 zakupił je za sumę 175 000 złotych dyrektor Muzeum Narodowego w Warszawie, Bronisław Gembarzewski i umieścił w Sali Saskiej Muzeum Narodowego. W 1939 insygnia Augusta III i Marii Józefy zarekwirowali Niemcy i przewieźli do Krakowa, gdzie stały się częścią kolekcji dzieł sztuki Hansa Franka. W 1944 zostały wywiezione w głąb III Rzeszy i ukryte w jednej z tajnych skrytek. Po II wojnie światowej zostały odnalezione przez Armię Czerwoną i wywiezione do Moskwy. W 1960 zostały zwrócone Polsce Ludowej i przekazane do zbiorów Muzeum Narodowego w Warszawie.
Opis insygniów.
Korona Augusta III Sasa składa się z obręczy i osadzonych na niej ośmiu większych i mniejszych kwiatonów, zamykają ją dwa kabłąki, na których szczycie zamiast krzyża osadzony jest duży szafir. Pierwotnie koronę tę zdobiła duża liczba diamentów, rubinów, szmaragdów, które później wyjęto i zastąpiono kamieniami półszlachetnymi bądź imitacjami. Korona królowej Marii Józefy jest niewielka, zamknięta dwoma kabłąkami, ozdobiona perłami i kryształami górskimi. Berła królewskie ozdobione są dekoracją roślinną i kamieniami półszlachetnymi. Jabłka królewskie to pozłacane kule jednakowej wielkości, przyozdobione kamieniami półszlachetnymi i zwieńczone krzyżykami.
W skład regaliów Augusta III wchodziły również inne przedmioty. Miecz koronacyjny, który po koronacji w 1734 pozostał w Polsce znajduje się obecnie w zbiorach skarbca katedralnego w Krakowie. Pozostałe insygnia, których rząd saksoński w 1924 nie oddał Fryderykowi Augustowi III, przechowywane są w Dreźnie.

</doc>
<doc id="754915" url="https://pl.wikipedia.org/wiki?curid=754915" title="Jota Draconis">
Jota Draconis

Jota Draconis ("Edasich") – gwiazda położona w gwiazdozbiorze Smoka. Okrąża ją jedna znana planeta pozasłoneczna.
Nazwa.
Tradycyjna nazwa gwiazdy, Edasich, wywodzi się od arabskiego , co oznacza „samca hieny”. Znany jest także wariant tej nazwy, Eldsich. Nazwa Edasich została w 2015 roku formalnie zatwierdzona przez Międzynarodową Unię Astronomiczną.
Właściwości fizyczne.
Masa Joty Draconis wynosi około 1,4 masy Słońca, a jej promień to 12,8 promienia Słońca. Temperatura efektywna na powierzchni wynosi około 4445 K.
Jest to pomarańczowy olbrzym, który zakończył syntezę helu w jądrze i jego jasność rośnie.
Układ planetarny.
Wokół Joty Draconis krąży planeta-olbrzym odkryta 8 stycznia 2002 roku, Hypatia (Jota Draconis b). Była to pierwsza odkryta planeta okrążająca olbrzyma. Nazwa została jej nadana w 2015 roku.

</doc>
<doc id="754918" url="https://pl.wikipedia.org/wiki?curid=754918" title="Bitwa pod Rewlem">
Bitwa pod Rewlem

Bitwa pod Rewlem miała miejsce 30 czerwca 1602 roku podczas wojny polsko-szwedzkiej 1600-1611.
Podczas wojny polsko-szwedzkiej o Inflanty kilka chorągwi pod wodzą hetmana polnego koronnego Stanisława Żółkiewskiego zostało wyprawionych przez hetmana wielkiego koronnego Jana Zamoyskiego przeciwko wojskom szwedzkim gromadzącym się pod dzisiejszym Tallinnem. 30 czerwca Żółkiewski rzucił z marszu do boju dwie chorągwie husarskie. Jednak atak ten nie powiódł się. Wobec tego, iż wojska szwedzkie od frontu zasłoniły się „kozłami hiszpańskimi”, Żółkiewski wysłał chorągwie lekkie aby obeszły pozycje nieprzyjaciela i uderzyły od tyłu. Szwedzi nie wytrzymali uderzenia lekkich chorągwi połączonych z frontalnym atakiem husarii i poszli w rozsypkę.

</doc>
<doc id="754919" url="https://pl.wikipedia.org/wiki?curid=754919" title="Mańkuctwo">
Mańkuctwo



</doc>
<doc id="754921" url="https://pl.wikipedia.org/wiki?curid=754921" title="Nabor">
Nabor

Nabor, Nabur – imię męskie prawdopodobnie punickiego pochodzenia, wywodzące się od rdzenia "nābā" — „wylewnie mówiący, modlący się, wykładający, wymowny, przepowiadający, prorok”. W średniowieczu notowane w Polsce w formie Nabur; przechowało się również w nazwie miejscowości Naborowo (funkcjonuje również hipoteza, iż istniało jednobrzmiące imię o rodowodzie słowiańskim, por. Przebor, Przedbor i Nadar, Nadbor). 
Nabor, Nabur imieniny obchodzi 12 czerwca. 

</doc>
<doc id="754922" url="https://pl.wikipedia.org/wiki?curid=754922" title="Nabur">
Nabur



</doc>
<doc id="754925" url="https://pl.wikipedia.org/wiki?curid=754925" title="Tajchów">
Tajchów

Tajchów (niem. Teichhof) – przysiółek w województwie śląskim, w powiecie wodzisławskim, w gminie Lubomia.
Znajduje się bezpośrednio obok stawów hodowlanych. Dawniej w Tajchowie znajdował się przystanek kolejowy Lubomia.

</doc>
<doc id="754929" url="https://pl.wikipedia.org/wiki?curid=754929" title="Traktat sewrski">
Traktat sewrski



</doc>
<doc id="754930" url="https://pl.wikipedia.org/wiki?curid=754930" title="Paweł Szydłowiecki">
Paweł Szydłowiecki

Paweł Szydłowiecki herbu Odrowąż (ur. 1478 w Szydłowcu, zm. 2 czerwca 1506 w Herzogen-Aurach) – duchowny rzymskokatolicki.
Był synem Stanisława (1405–1494) i jego drugiej żony Zofii z Goździkowa h. Łabędź (ok. 1440–po 1494). Otrzymał wykształcenie duchowne i uniwersyteckie. Uzyskał doktorat z prawa kanonicznego i świeckiego. W 1500–1502 proboszcz Białej, następnie Środy Wielkopolskiej (1502–1504) i Poznania (1504–1506). Od 1501 kanclerz królewicza Zygmunta. Kustosz katedry krakowskiej i kanonik sandomierski.

</doc>
<doc id="754938" url="https://pl.wikipedia.org/wiki?curid=754938" title="Junior Boys">
Junior Boys

Junior Boys – kanadyjski duet indie pop-elektroniczny utworzony przez Jeremy’ego Greenspana i Johnny’ego Darka w 1999 w Hamilton, Ontario. Obecnie grupę tworzą Greenspan oraz Matt Didemus.
Pierwszym wydawnictwem duetu była epka z października 2002 roku "Birthday/Last Exit", zawierająca cztery utwory, w tym remiks autorstwa Christiana Fennesza. Na kolejnej epce "High Come Down" z lutego 2004 roku znalazła się piosenka zremiksowana przez Caribou.
Debiutancki album "Last Exit" ukazał się we wrześniu 2004 roku. W 2006 roku duet wydał płytę "So This Is Goodbye".
22 czerwca 2007 zagrali koncert w Polsce, w warszawskim klubie CDQ, supportował ich polski zespół Out of Tune. Ponownie zagrali w Polsce na dwóch koncertach w 2009 roku, 1 sierpnia w Warszawie i 2 sierpnia we Wrocławiu.

</doc>
<doc id="754940" url="https://pl.wikipedia.org/wiki?curid=754940" title="Logika pierwszego rzędu">
Logika pierwszego rzędu



</doc>
<doc id="754948" url="https://pl.wikipedia.org/wiki?curid=754948" title="Simon Gopane">
Simon Gopane

Motshweneng Simon Gopane (ur. 26 grudnia 1970), piłkarz rodem z RPA grający na pozycji bramkarza.
Karierę Gopane spędził tylko w kraju rodzinnym. Przez wiele lat był podporą bramki zespołu Bloemfontein Celtic. Następnie zaliczył krótkie epizody w Jomo Cosmos i Bush Bucks. Karierę zakończył w roku 2003 po dwóch sezonach spędzonych w Mamelodi Sundowns.
Gopane został powołany do reprezentacji RPA na Mistrzostwa Świata 1998 tylko z powodu urazów odniesionych przez konkurentów. Najpierw kontuzji doznał Andre Arendse, zaś niedługo potem to samo spotkało jego zmiennika Paula Evansa. W dwóch z trzech meczów RPA na Mundialu siedział na ławce rezerwowych.

</doc>
<doc id="754950" url="https://pl.wikipedia.org/wiki?curid=754950" title="Krzyczew (Białoruś)">
Krzyczew (Białoruś)

Krzyczew (biał. "Крычаў", "Kryčaŭ", ros. "Кричев") – miasto na wschodniej Białorusi położone nad rzeką Soż, stolica rejonu krzyczewskiego w obwodzie mohylewskim; 27,1 tys. mieszkańców (2010).
Historia.
W I Rzeczypospolitej.
W 1440 roku wielki książę Kazimierz oddał Krzyczew księciu Lingwenowi Olgierdowiczowi. W 1507 roku pod grodem hetman polny Stanisław Kiszka pokonał oddziały zbuntowanego Michała Glińskiego. W 1515 roku mieszkańcy złożyli przysięgę królowi Zygmuntowi I Staremu. W 1535 roku wojska moskiewskie Bazylego Szujskiego spaliły miasto. W wyniku tego Krzyczew otrzymał liczne przywileje od królów polskich. W 1550 roku wygasła linia potomków Lingwena, w związku z czym miasto wróciło do wielkich książąt litewskich. Miejscowość była w Rzeczypospolitej siedzibą starostwa wydzierżawianego przez najzamożniejsze rody (Pacowie, Radziwiłłowie, Mniszchowie). W 1620 roku powstał tu katolicki kościół parafialny. W 1633 roku otrzymał od króla prawa miejskie magdeburskie. Kolejne przywileje miasto otrzymało od króla Władysława IV, co potwierdził król Jan Kazimierz w 1650 roku. Rezydencją starosty był drewniany zamek nad rzeką Soż.
W trakcie Powstania Chemielnickiego, w 1651 roku przez kilka tygodni, pod koniec czerwca i na początku lipca, oblegany był przez Kozaków zamek w Krzyczewie, obsadzony wcześniej przez miejscowego starostę, wojewodę trockiego Mikołaja Stefana Paca silną załogą, liczącą ok. 400 zaciężnych żołnierzy. Garnizon ten zdołał obronić się w zamku, po odparciu aż siedmiu szturmów, ale Kozacy spalili miasto i zrabowali doszczętnie okoliczne włości. Ostatecznie Kozacy zostali zmuszeni do odwrotu po nadejściu odsieczy przyprowadzonej przez Paca. 8 lipca dotarł on pod Krzyczew na czele około 4 tys. pospiesznie zebranych ludzi (złączywszy się z pospolitym orszańskim ruszeniem i z donatariuszami mohilewskimi). Według jednego ze źródeł, przed 19 lipca wojska WKL miały rozbić pozostające niedaleko miasta oddziały Kozaków, zabijając ok. 1000 z nich.
Podczas wojny z Moskwą, w dniu 24 marca 1664 roku w miejscowości przebywał król Jan Kazimierz.
Miasto królewskie położone było w końcu XVIII wieku w starostwie niegrodowym krzyczewskim w województwie mścisławskim.
W zaborze rosyjskim.
Po I rozbiorze kraju w 1772 r. miasto znalazło się w zaborze rosyjskim, a dobra miejscowe Katarzyna II przekazała księciu Potiomkinowi. Potiomkin po roku 1790 sprzedał dobra Hołyńskim, którzy byli właścicielami do 1917 r. Właścicielami byli m.in. Stefan Hołyński – przyjaciel Słowackiego, Aleksander Hołyński – pisarz. W latach 1855–1874 zbudowano nakładem Stefana i Wincentego Hołyńskich polski kościół katolicki (Niepokalanego Poczęcia Najświętszej Panny Maryi) na miejscu wcześniejszego powstałego na polecenie królowej Bony.

</doc>
<doc id="754955" url="https://pl.wikipedia.org/wiki?curid=754955" title="Naughty Mokoena">
Naughty Mokoena

Naughty Mokoena (ur. 31 maja 1975 w Johannesburgu) – połudiowoafrykańsi piłkarz. Występował na pozycji pomocnika.Podczas kariery piłkarskiej był zawodnikiem takich klubów, jak Manning Rangers, Orlando Pirates, AmaZulu, African Wanderers, Moroka Swallows, Black Leopards, Mofolo Leeds i Lusitano FC. Został powołany do reprezentacji RPA na Mistrzostwach Świata 1998. Nie zagrał w żadnym spotkaniu.

</doc>
<doc id="754957" url="https://pl.wikipedia.org/wiki?curid=754957" title="Barniewice (Gdańsk)">
Barniewice (Gdańsk)

Barniewice (kaszb. "Barniéwcz" lub też "Barniewice", niem. "Barnewitz", dawniej "Barnowiec", "Barnowitz") – osiedle mieszkaniowe w Gdańsku, w dzielnicy Osowa. Leży na południowo-zachodnim krańcu dzielnicy, a jego zachodnia i południowa granica pokrywa się z granicą miasta.
Osiedle Barniewice to północna część wsi Barniewice, włączona w granice administracyjne miasta 1 stycznia 1973. Należy do okręgu historycznego Wyżyny.
Na granicy Barniewic z Nowym Światem znajduje się przesypownia wapieni i gipsów.

</doc>
<doc id="754959" url="https://pl.wikipedia.org/wiki?curid=754959" title="Psy ratownicze lawinowe">
Psy ratownicze lawinowe



</doc>
<doc id="754961" url="https://pl.wikipedia.org/wiki?curid=754961" title="GnRH">
GnRH



</doc>
<doc id="754963" url="https://pl.wikipedia.org/wiki?curid=754963" title="Lebohang Morula">
Lebohang Morula

Lebohang Morula (ur. 22 grudnia 1968), piłkarz rodem z RPA.
W swej karierze bronił barw trzech klubów, rodzimego Jomo Cosmos oraz tureckiego Vansporu i kolumbijskiego Once Caldas.
Był członkiem reprezentacji RPA na Mistrzostwach Świata 1998.

</doc>
<doc id="754969" url="https://pl.wikipedia.org/wiki?curid=754969" title="Droga wojewódzka nr 183">
Droga wojewódzka nr 183

Droga wojewódzka nr 183 (DW183) – droga wojewódzka klasy G w zachodniej części Polski w województwie wielkopolskim od drogi DK11 do drogi DW182 w kierunku Czarnkowa o długości 16 km. Przebiega przez powiaty: chodzieski i czarnkowsko-trzcianecki.
Historia numeracji.
Na przestrzeni lat trasa posiadała różne oznaczenia i kategorie:
Dopuszczalny nacisk na oś.
Od 13 marca 2021 roku na całej długości drogi dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej po drodze mogły poruszać się pojazdy o nacisku na pojedynczą oś nie przekraczającym 8 ton.

</doc>
<doc id="754970" url="https://pl.wikipedia.org/wiki?curid=754970" title="CPR">
CPR



</doc>
<doc id="754971" url="https://pl.wikipedia.org/wiki?curid=754971" title="Karakuri-ningyō">
Karakuri-ningyō

 – mechaniczne lalki lub automaty tworzone w Japonii od XVIII do XIX wieku były de facto pierwszymi japońskimi robotami.
Słowo "karakuri" oznacza „urządzenie mechaniczne” także służące do żartu, zmylenia lub zaskoczenia kogoś. Natomiast "ningyō", to „lalka”, „marionetka”, „kukiełka”.
Istnieją trzy rodzaje karakuri:
Budowa lalek była oparta na mechanizmach sprężynowo-zębatkowych. Japończycy poznali zasadę ich działania dzięki Hiszpanom, którzy w XVII wieku przywieźli do Japonii zegar mechaniczny. Rezultatem badań japońskich uczonych nad „magicznymi” zegarami było powstanie lalek przedstawiających ludzi i zwierzęta, które poruszały się pozornie bez powodu, „jak żywe”. Karakuri mogły wykonywać najróżniejsze czynności: przenoszenie naczynia z herbatą, strzelanie z miniaturowego łuku, malowanie znaków kanji lub wygrywanie melodii.
Wybitnym twórcą lalek-robotów był Hisashige Tanaka (1799–1881). Był nie tylko wynalazcą, badaczem, konstruktorem i producentem silników parowych i armat, ale także ważną postacią w biznesie jako założyciel Shibaura Engineering Works, pierwszej prywatnej fabryki maszyn w Japonii (ob. Toshiba Corporation). Miał on ogromny wpływ na rozwój japońskiej technologii w różnych dziedzinach. Był jednym z nielicznych inżynierów mechaników, którzy stworzyli podwaliny Japonii jako technologicznej potęgi.

</doc>
<doc id="754974" url="https://pl.wikipedia.org/wiki?curid=754974" title="Kiyoyuki Terada">
Kiyoyuki Terada

 – mistrz sztuk walki, posiadacz stopnia 10 dan w aikido (yōshinkan).
Naukę kendo i judo rozpoczął w kwietniu 1934, po wstąpieniu do szkoły średniej Kaisei Junior High School. W czerwcu 1937 wygrał zawody judo i otrzymał nagrodę dla najlepszego zawodnika roku. W kwietniu 1940 (mając 18 lat) rozpoczął naukę na uniwersytecie Takushaku, gdzie wstąpił do klubu karate. 
W 1941 poznał Gōzō Shiodę. W latach 1940-1943 Terada pobierał nauki sumo u Akutsugawa "sensei", judo u Sone "sensei" oraz nauki kashima-ryū jūjitsu u Osugi "sensei". W grudniu 1943 w wieku 21 lat został wcielony do armii ze względu na trwającą II wojnę światową.
W 1950 Terada przeniósł się z Tokio do Jokohamy, do pracy w policji i rozpoczął treningi w Aikikai Hombu Dōjō pod kierunkiem Morihei'a Ueshiby. W 1952 Terada wraz z Gōzō Shioda prowadził treningi aikido dla firmy NKK i 85 posterunków policji w Tokio. Od 1955 Terada kierował treningami aikido dla departamentu policji w Jokohamie oraz obozu Drake w Saitama. W lipcu 1955 Terada wraz z Gōzō Shiodą stworzyli yōshinkan-aikidō.
W 1957 Terada "shihan" spotkał się z amerykańskim senatorem Robertem Kennedym i premierem Yasuhiro Nakasone w Yōshinkan Honbu Dōjō. W 1961 Terada przeniósł się do bazy wojskowej Yokosuka, gdzie prowadził treningi aikido. Spotkał tam Amosa Parkera, który został jego wieloletnim uczniem. 
W 1967 Terada udał się po raz pierwszy za granicę, aby prowadzić seminarium aikido w Honolulu, na Hawajach.
W 1990 Terada "shihan" otrzymał stopień 9 dan z rąk Gōzō Shiody. Władze yōshinkan-aikidō przyznały mu tytuł "saikō-shihan". Był przewodniczącym dwóch organizacji: National Yoshinkan Renmei oraz Yoshinkan Seiseikai, a także jedynym "saikō-shihan" w yōshinkan-aikidō.
Kiyoyuki Terada dwukrotnie (październik 2005 i 2006) prowadził w Polsce pięciodniowe seminaria, na zaproszenie Federacji Seiseikan Yoshinkan Aikido Polska.

</doc>
<doc id="754975" url="https://pl.wikipedia.org/wiki?curid=754975" title="Perrine Pelen">
Perrine Pelen

Perrine Pelen (ur. 3 lipca 1960 w Boulogne-Billancourt) – francuska narciarka alpejska, trzykrotna medalistka igrzysk olimpijskich i mistrzostw świata oraz zdobywczyni Małej Kryształowej Kuli Pucharu Świata.
Kariera.
Po raz pierwszy na arenie międzynarodowej Perrine Pelen pojawiła się w sezonie 1976/1977. W zawodach Pucharu Świata zadebiutowała 9 grudnia 1976 roku w Val d’Isère, zajmując szóste miejsce w gigancie. Tym samym już w swoim debiucie zdobyła pierwsze pucharowe punkty. Już 26 stycznia 1977 roku w Crans-Montana po raz pierwszy stanęła na podium, wygrywając slalom. W zawodach tych wyprzedziła Lise-Marie Morerod ze Szwajcarii oraz swą rodaczkę, Fabienne Serrat. W kolejnych startach jeszcze trzykrotnie uplasowała się w najlepszej trójce slalomu: 28 stycznia w Saint-Gervais była pierwsza, 1 lutego w Mariborze zajęła trzecie miejsce, a 5 marca 1977 roku w Sun Valley ponownie była najlepsza. W klasyfikacji generalnej zajęła siódme miejsce, a w slalomie była druga, ulegając jedynie Morerod.
Podobne wyniki osiągała w sezonie 1977/1978, który ukończyła na szóstej pozycji. Na podium stawała pięciokrotnie, odnosząc trzy kolejne zwycięstwa: 10 grudnia 1977 roku w Cervinii, 8 lutego w Megève i 5 marca 1978 roku w Stratton Mountain wygrywała slalomy. Podobnie jak przed rokiem zajęła drugie miejsce w klasyfikacji slalomu. W lutym 1978 roku wystąpiła na mistrzostwach świata w Garmisch-Partenkirchen, gdzie w gigancie zajęła ósme miejsce, a w slalomie była czwarta. Walkę o podium przegrała tam z Austriaczką Moniką Kaserer o 0,30 sekundy. Kolejne zwycięstwo odniosła 18 marca 1979 roku w Furano, wygrywając slalom. Poza tym jeszcze trzykrotnie plasowała się w najlepszej trójce i w efekcie zajęła dziewiąte miejsce w klasyfikacji generalnej i czwarte w klasyfikacji slalomu.
Najlepsze wyniki Pelen osiągnęła w sezonie 1979/1980, który ukończyła na czwartej pozycji w klasyfikacji generalnej. Wielokrotnie stawała na podium, przy czym cztery razy zwyciężała w slalomie: 9 stycznia w Berchtesgaden, 25 stycznia w Saint-Gervais, 29 stycznia w Waterville Valley oraz 8 marca 1980 roku w Wysokich Tatrach. W klasyfikacji slalomu wywalczyła jedyną a karierze Małą Kryształową Kulę, a w klasyfikacji giganta była druga za Hanni Wenzel z Liechtensteinu. Wzięła także udział w igrzyskach olimpijskich w Lake Placid w 1980 roku, gdzie wywalczyła swój pierwszy medal olimpijski. Po pierwszym przejeździe giganta Pelen zajmowała szóste miejsce, tracąc do prowadzącej Hanni Wenzel 1,12 sekundy. W drugim przejeździe osiągnęła najlepszy czas, co dało jej trzeci łączny wynik i miejsce na najniższym stopniu podium. Ostatecznie straciła 0,75 sekundy do Wenzel i 0,29 sekundy do Irene Epple z RFN. Na tych samych igrzyskach wystartowała także w slalomie, ale nie ukończyła rywalizacji. W klasyfikacji generalnej kolejnego sezonu Francuzka zajęła szóste miejsce. Na podium stawała trzy razy, z czego dwukrotnie zwyciężała w slalomie: 18 grudnia w Altenmarkt i 21 grudnia 1980 roku w Bormio.
Sezon 1981/1982 był pierwszym w jej karierze, w którym nie odniosła żadnego pucharowego zwycięstwa. Jedyne podium wywalczyła 23 stycznia w Berchtesgaden, gdzie była druga w slalomie. Na przełomie stycznia i lutego wystąpiła na mistrzostwach świata w Schladming, gdzie wywalczyła srebrny medal w kombinacji, uzyskując siedemnasty czas zjazdu i drugi czas slalomu. Na podium rozdzieliła Szwajcarkę Erikę Hess i Christin Cooper z USA. Wystartowała tam także w gigancie, jednak nie ukończyła rywalizacji. Mimo dwóch miejsc na podium w sezonie 1982/1983 osiągnęła najsłabsze wyniki w karierze. W klasyfikacji generalnej była szesnasta, w slalomie jedyny raz w karierze znalazła się poza dziesiątką, zajmując jedenastą pozycję.
Przez trzy kolejne sezony plasowała się na przełomie pierwszej i drugiej dziesiątki klasyfikacji generalnej, zajmując jednocześnie trzecie miejsce w klasyfikacji slalomu. W tym czasie łącznie dwanaście razy stawała na podium, jednak tylko dwa razy wygrywała: 14 stycznia 1984 roku w Bad Gastein i 1 grudnia 1984 roku w Courmayeur była najlepsza w slalomach. Ostatni raz w najlepszej trójce znalazła się 11 marca 1986 roku w Park City, gdzie była trzecia w slalomie. W lutym 1984 roku brała udział w igrzyskach olimpijskich w Sarajewie, gdzie w dwóch startach zdobyła dwa medale. Po pierwszym przejeździe giganta była czwarta, ze stratą 0,77 sekundy do Christin Cooper z USA. W drugim przejeździe była druga, co dało jej trzeci łączny czas i brązowy medal. Uległa tylko Debbie Armstrong i Christin Cooper. Cztery dni później wystąpiła w slalomie, osiągając czwarte czasy obu przejazdów. W efekcie uzyskała jednak drugi łączny czas, o 0,91 sekundy za Włoszką Paolettą Magoni i o 0,12 sekundy przed Ursulą Konzett z Liechtensteinu. Największy sukces osiągnęła podczas rozgrywanych rok później mistrzostw świata w Bormio, gdzie zwyciężyła w swej koronnej konkurencji. O 0,35 sekundy pokonała tam swą rodaczkę, Christelle Guignard, a o 0,40 sekundy pokonała Paolettę Magoni. Wielokrotnie zdobywała medale mistrzostw Francji, w tym dziesięć złotych: w slalomie w latach 1979-1983, 1985 i 1986 oraz gigancie w latach 1980, 1981 i 1986. W marcu 1987 roku zakończyła karierę.

</doc>
<doc id="754976" url="https://pl.wikipedia.org/wiki?curid=754976" title="Antybiotyk bakteriostatyczny">
Antybiotyk bakteriostatyczny

Antybiotyk bakteriostatyczny – antybiotyk hamujący rozwój mikroorganizmów. Leki o działaniu bakteriostatycznym wstrzymują wzrost i namnażanie się drobnoustrojów, ale nie zabijają bezpośrednio już istniejących komórek. Większość antybiotyków i chemioterapeutyków wykazuje działanie bakteriostatyczne w mniejszych stężeniach, a bakteriobójcze w wyższych stężeniach.
Do antybiotyków bakteriostatycznych zalicza się te, których mechanizm działania opiera się na hamowaniu syntezy białek albo hamowaniu syntezy bakteryjnych kwasów nukleinowych.
Przykłady:

</doc>
<doc id="754979" url="https://pl.wikipedia.org/wiki?curid=754979" title="Estella Warren">
Estella Warren

Estella Warren (ur. 23 grudnia 1978 w Peterborough w prowincji Ontario) – kanadyjska aktorka, modelka, pływaczka synchroniczna.
Córka sprzedawcy używanych samochodów. Mając 12 lat, przeprowadziła się do Toronto, gdzie trenowała pływanie synchroniczne z kadrą młodzieżową. W 1995 roku zdobyła brązowy medal na mistrzostwach świata juniorów.

</doc>
<doc id="754983" url="https://pl.wikipedia.org/wiki?curid=754983" title="Aleksandr Fomiczow">
Aleksandr Fomiczow

Aleksandr Jurjewicz Fomiczow (ros. Александр Юрьевич Фомичёв; ur. 19 lutego 1979 w Moskwie) – rosyjski hokeista, reprezentant Rosji.

</doc>
<doc id="754986" url="https://pl.wikipedia.org/wiki?curid=754986" title="Jerry Sikhosana">
Jerry Sikhosana

Jerry Sikhosana (ur. 8 czerwca 1969) – południowoafrykański piłkarz.
Podczas kariery piłkarskiej bronił barw głównie rodzimych klubów. Grał w Giant Blackpool, Witbank Aces, Orlando Pirates, AmaZulu, Tembisa Classic, City Sharks Johannesburg. Zdarzył mu się również epizod w klubie zagranicznym – rok 1998 spędził w chińskim zespole Yunnan Hongta.
Był członkiem reprezentacji RPA na Mistrzostwach Świata 1998, gdzie zagrał tylko w meczu z Arabią Saudyjską, zmieniając w przerwie meczu Benniego McCarthy’ego.

</doc>
<doc id="754987" url="https://pl.wikipedia.org/wiki?curid=754987" title="Relaksacja (psychologia)">
Relaksacja (psychologia)

Relaksacja – proces wchodzenia w stan relaksu. Niekiedy używa się zamiennie terminów „relaksacja” i „relaks”.
Relaksacja osiągana może być w procesie treningu relaksacyjnego. Zwykle uczenie relaksacji polega na rozluźnianiu grup mięśni (zobacz np. trening Jacobsona), spowolnieniu oddechu i oddychaniu brzusznym. Coraz częściej do relaksacji wykorzystuje się ograniczenie stymulacji środowiskowej (deprywację sensoryczną).
Treningi relaksacyjne są formą terapii (autoterapii) i stosowane są, między innymi, w psychoterapii behawioralnej (desensytyzacja), leczeniu bezsenności, redukowaniu stresu, depresji, lęku, bólów głowy.

</doc>
<doc id="754994" url="https://pl.wikipedia.org/wiki?curid=754994" title="Djurgårdens IF">
Djurgårdens IF



</doc>
<doc id="754995" url="https://pl.wikipedia.org/wiki?curid=754995" title="Riverside (Ohio)">
Riverside (Ohio)

Riverside – miasto w Stanach Zjednoczonych, w stanie Ohio, będące przedmieściem miasta Dayton i tworzące z nim obszar metropolitarny. Liczba mieszkańców w 2000 roku wynosiła 27 031.

</doc>
<doc id="754997" url="https://pl.wikipedia.org/wiki?curid=754997" title="Bodolz">
Bodolz

 Bodolz – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Lindau (Bodensee). Leży około 3 km na północ od Lindau (Bodensee), przy drodze B31 i linii kolejowej Bodenseegürtelbahn.
Polityka.
Wójtem gminy jest Ursula Sauter z Unabhängige Bürger e.V., w skład rady gminy wchodzi 16 radnych:

</doc>
<doc id="754998" url="https://pl.wikipedia.org/wiki?curid=754998" title="Rocky River">
Rocky River

Rocky River – miasto w Stanach Zjednoczonych, w północnej części stanu Ohio, na wybrzeżu jeziora Erie, przy ujściu rzeki o tej samej nazwie. Liczba mieszkańców w 2000 roku wynosiła 20 735.

</doc>
<doc id="754999" url="https://pl.wikipedia.org/wiki?curid=754999" title="Drzewoterapia">
Drzewoterapia



</doc>
<doc id="755000" url="https://pl.wikipedia.org/wiki?curid=755000" title="Kazimierz Jonkisz">
Kazimierz Jonkisz

Kazimierz Jonkisz (ur. 9 listopada 1948 w Wilamowicach) – polski muzyk jazzowy, perkusista, pedagog.
Życiorys muzyczny.
Mając 10 lat rozpoczął naukę gry na akordeonie w Ognisku Muzycznym w Brzeszczach. Podczas egzaminu do Liceum Muzycznego w Bielsku-Białej komisja odkryła u niego wyjątkowe poczucie rytmu. W 1962 roku rozpoczął w tej szkole naukę gry na perkusji. W wieku 18 lat został laureatem festiwalu Jazz nad Odrą 1967. Studia muzyczne ukończył w roku 1971, w którym otrzymał również stypendium im. Krzysztofa Komedy.
Współpracował z polskimi muzykami jazzowymi jak Zbigniew Namysłowski, Leszek Możdżer, Tomasz Stańko, Jan Ptaszyn Wróblewski, Michał Urbaniak czy Adam Makowicz. Występował również z muzykami o międzynarodowej sławie, takimi jak: Al Cohn, Roy Hargrove, Larry Coryell, Amina Claudine Myers, Monty Waters, Eddie Henderson, Kevin Mahogany, Marc Thomas, Miles Griffith, John Hicks, Bob Sheppard, Larry Goldings, Tim Hagans.
W 1978 roku rozpoczął koncerty jako pierwszy w Polsce leader za perkusją. Przez jego zespoły przewinęli się młodzi muzycy z późniejszej czołówki polskiego jazzu.
W 1980 roku Kazimierz Jonkisz debiutował z własnym kwintetem na Międzynarodowym Festiwalu Muzyki Jazzowej Jazz Jamboree w Warszawie. Dotychczas uczestniczył w nagraniu ok. 70 płyt, m.in. ze Zbigniewem Namysłowskim, Januszem Muniakiem, Janem Ptaszynem Wróblewskim, Mieczysławem Koszem i wieloma innymi polskimi muzykami. W 1980 r. nagrał swoją pierwszą autorską płytę pt. "Tiri Taka", z serii "Polish Jazz". Grał na największych festiwalach jazzowych, takich jak: Molde International Jazz Festiwal (Norwegia), New Port in Belgrad Jazz Festiwal (Jugosławia), Bergamo Jazz Festiwal (Włochy), Havana Jazz Festival (Kuba), Ost - West (Niemcy), Temecula International Jazz Festival (USA).
Od 1992 roku Kazimierz Jonkisz zajmuje się również nauczaniem jazzu, wykłada w klasie perkusji w Średniej Szkole Muzycznej im. Fryderyka Chopina w Warszawie. Od kilku lat, wraz z profesorami Berklee College of Music w Bostonie oraz Music Hochschule w Grazu w Austrii, bierze udział w cyklu warsztatów muzycznych w Puławach.
W 2017 został odznaczony Srebrnym Medalem „Zasłużony Kulturze Gloria Artis”.

</doc>
<doc id="755001" url="https://pl.wikipedia.org/wiki?curid=755001" title="Rossford">
Rossford

Rossford – miasto w Stanach Zjednoczonych, w północno-wschodniej części stanu Ohio, nad rzeką Maumee River.
Liczba mieszkańców w 2000 roku wynosiła 6552.

</doc>
<doc id="755004" url="https://pl.wikipedia.org/wiki?curid=755004" title="Nowa Wieś (gmina Poczesna)">
Nowa Wieś (gmina Poczesna)

Nowa Wieś – wieś sołecka w Polsce położona w województwie śląskim, w powiecie częstochowskim, w gminie Poczesna.
Przez miejscowość przebiega droga krajowa nr 91.
W 2008 roku liczba mieszkańców wynosiła 638, a w 2010 658.
W miejscowości znajduje się świetlica wiejska, rozbudowana w 2011 roku.
Historia.
W końcu XVIII wieku dobra Błeszno Pierwsze należały do Amona Syrokomli Karońskiego, komisarza cywilno-wojskowego, subdelegata krakowskiego. W skład tych dóbr wchodziła Nowa Wieś.
W wyniku II rozbioru Polski wieś znalazła się w granicach Prus, w prowincji Prusy Południowe. Leżała w powiecie częstochowskim, w departamencie łęczyckim, następnie piotrkowskim, a od 1798 roku w departamencie kaliskim. W latach 1807–1815 leżała w Księstwie Warszawskim, w powiecie częstochowskim, w departamencie kaliskim. Po Kongresie Wiedeńskim leżała w Królestwie Polskim, w powiecie częstochowskim, w obwodzie wieluńskim, w województwie kaliskim, od 1837 roku w guberni kaliskiej. Od 1867 roku wchodziła w skład gminy Huta Stara w powiecie częstochowskim w guberni piotrkowskiej.
W wyniku odzyskania niepodległości przez Polskę w 1918 roku znalazła się w granicach II Rzeczypospolitej. Leżała w gminie Huta Stara (od 1931 gminie Wrzosowa) w powiecie częstochowskim województwa kieleckiego. Po wybuchu II wojny światowej została włączona do III Rzeszy. Znajdowała się w powiecie Blachownia w rejencji opolskiej w prowincji Śląsk (od stycznia 1941 roku w nowej prowincji Górny Śląsk). Podczas wojny w obozach koncentracyjnych zginęło 8 mieszkańców wsi.
Po wojnie gromada Nowa Wieś należała do gminy Wrzosowa w powiecie częstochowskim w województwie kieleckim (od 1950 w katowickim).
W latach 1975–1998 miejscowość administracyjnie należała do województwa częstochowskiego.
Kopalnie rud żelaza.
1 listopada 1953 roku otwarto kopalnię rud żelaza „Tadeusz II”. Po zakończeniu eksploatacji została zlikwidowana. Była to jedna z największych i najnowocześniejszych kopalń rud żelaza w Polsce po 1945 roku. Występował tu pokład syderytu ilastego. Obecnie pozostała po niej hałda. W dawnych budynkach kopalni działają prywatne firmy. W budynku nadszybia funkcjonuje zakład meblarski. W pobliżu dawnej kopalni znajdują się cztery bloki wielorodzinne wybudowane dla pracowników kopalni.
Gospodarka.
Od 1974 roku w Nowej Wsi znajduje się siedziba firmy „Alfa Sosnowscy”, lidera wśród producentów branży oświetleniowej. Została założona przez braci Stanisława i Janusza Sosnowskich. Jest to jeden z największych pracodawców w regionie częstochowskim.
Na terenach powierzchniowych kopalni „Tadeusz II” mieścił się od 1972 r. oddział W-33 Zakładu Budowy Maszyn „Osiny”, w którym produkowano autobus międzymiastowy Osinobus. Wydział zatrudniał do 600 osób. Całkowita produkcja wydziału to ok. 8000 sztuk Osinobusów.
W latach 1993–2015 znajdowała się tu również siedziba i zakład produkcyjny firmy „Press Glass”. Zakład został przeniesiony do Radomska.
Niedaleko hałdy dawnej kopalni Tadeusz wybudowano hipermarket Auchan, otwarty 8 sierpnia 2001 roku. Hipermarket jest częścią Galerii Auchan. 8 listopada 2007 roku otwarto tuż obok hipermarket budowlano-dekoracyjny Leroy Merlin. W 2009 roku w ramach Galerii Auchan, obok hipermarketu wybudowano sklep sportowy Decathlon.
Przy drodze krajowej nr 91 znajduje się hodowla alpak oraz kawiarnia i sklep z artykułami wykonanymi z wełny alpak. Znajdują się tam również inne gatunki egzotycznych zwierząt, np. ibisy szkarłatne.
Parafia rzymskokatolicka.
Parafianie wyznania rzymskokatolickiego podlegają pod parafię św. Jana Chrzciciela w Poczesnej.
Zabytki.
W Nowej Wsi znajduje się kapliczka z 1880 roku w stylu neogotyckim. Istnieje kilka wersji, co do powodu jej wybudowania. Na mapie z początku XIX wieku na terenie Nowej Wsi istniał cmentarz, właśnie w miejscu gdzie stoi kapliczka. Na cmentarzu miano grzebać tych, którzy w czasie epidemii chorób zakaźnych, wędrowali by pomodlić się przed cudownym obrazem św. Sebastiana, znajdującym się w kościele w Poczesnej. Nie przeżywali oni podróży i chowano ich w tym miejscu.
Inna wersja mówi o nieszczęśliwym wypadku, jaki miał mieć tu miejsce. W 1772 roku i jeszcze w XIX wieku na terenach obecnej wsi znajdował się majątek i wieś Hutki, sięgająca aż po Korwinów. Dziedzicami była rodzina Kozłowskich. Przejeżdżający w tym miejscu wierzchem na koniu 33-letni wówczas dziedzic został przez niego zrzucony i w wyniku upadku zmarł. Został pochowany na parafialnym cmentarzu, a na pamiątkę żona zleciła wybudowanie tej kapliczki.
Inna wersja mówi o śmierci dziecka dziedziczki tych ziem. Kapliczka ta została wybudowana by uczcić pamięć tej tragedii. Dziedziczka mogła w niej spokojnie się pomodlić.
Kapliczka została w 2011 roku odrestaurowana.
Przez wieś przebiega fragment wybudowanej w latach 1935–1936 drogi Warszawa-Katowice. Jest ona ułożona ręcznie z klinkieru w formie jodełki (fragment od Częstochowy do Będzina wybudowano właśnie z klinkieru). Fragment tej drogi stanowi ulica Częstochowska.

</doc>
<doc id="755006" url="https://pl.wikipedia.org/wiki?curid=755006" title="St. Bernard (Ohio)">
St. Bernard (Ohio)

St. Bernard – miejscowość w Stanach Zjednoczonych, w południowo-zachodniej części stanu Ohio, w hrabstwie Hamilton. Liczba mieszkańców w 2000 roku wynosiła 4924.

</doc>
<doc id="755008" url="https://pl.wikipedia.org/wiki?curid=755008" title="Grünenbach">
Grünenbach

Grünenbach – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Lindau (Bodensee), wchodzi w skład wspólnoty administracyjnej Argental.
Geografia.
Gmina leży w Allgäu, nad jednym z dopływów Obere Argen. Grünenbach jest odległe o około 27 km na północny wschód od Lindau (Bodensee), graniczy z następującymi gminami: na północy Gestratz, Maierhöfen, na wschodzie Weitnau (powiat Oberallgäu), na południu Stiefenhofen i na zachodzie Weiler-Simmerberg oraz Röthenbach (Allgäu).
Dzielnice.
Gmina składa się z dwóch dzielnic:
Historia.
Pierwsze wzmianki o miejscowości pochodzą z 1241. W 1353 Grünenbach liczyło około 120 mieszkańców. W XIV w. wieś zdziesiątkowała epidemia dżumy. Podczas wojny trzydziestoletniej w 1632 napływający z Isny im Allgäu i Wangen im Allgäu Szwedzi splądrowali wieś. Grünenbach było od 1800 siedzibą sądu niższego jak i wyższego. Miejscowość do 1805 była częścią austriackiego hrabstwa Bregencja-Hohenegg. Do Bawarii trafiła w wyniku traktatów pokojowych z Brna i Bratysławy.
Dzisiejsza gmina powstała już w wyniku reform administracyjnych z 1818. W 1860 miejscowości Grünenbach i Schönau zostały połączone. Kolejna reforma nastąpiła w 1972, wówczas doszło do złączenia gmin Grünenbach i Ebratshofen. Przy powstaniu w 1978 wspólnoty administracyjnej Röthenbach (Allgäu) gmina Grünenbach została do niej wcielona, wspólnota zmieniła nazwę w 2007 na Argental.
Polityka.
Obecnym wójtem gminy jest Markus Eugler (niezrzeszony), jego poprzednikiem był Olaf Rüdiger Hoffmann.
Rada gminy składa się z 12 członków (w tym 2. i 3. wójt - zastępcy) i wójta jako przewodniczącego.
Oświata.
W gminie znajduje się jedna szkoła podstawowa i jedno przedszkole:

</doc>
<doc id="755009" url="https://pl.wikipedia.org/wiki?curid=755009" title="Wolna kultura">
Wolna kultura



</doc>
<doc id="755010" url="https://pl.wikipedia.org/wiki?curid=755010" title="St. Clairsville (Ohio)">
St. Clairsville (Ohio)

St. Clairsville – miasto w Stanach Zjednoczonych, we wschodniej części stanu Ohio w hrabstwie Belmont. Liczba mieszkańców w 2000 roku wynosiła 5079.

</doc>
<doc id="755013" url="https://pl.wikipedia.org/wiki?curid=755013" title="St. Marys (Ohio)">
St. Marys (Ohio)

St. Marys – miasto w Stanach Zjednoczonych, w zachodniej części stanu Ohio, w hrabstwie Auglaize. Liczba mieszkańców w 2000 roku wynosiła 8362.

</doc>
<doc id="755014" url="https://pl.wikipedia.org/wiki?curid=755014" title="Salem (Ohio)">
Salem (Ohio)

Salem – miasto w Stanach Zjednoczonych, w północno-wschodniej części stanu Ohio. Liczba mieszkańców w 2000 roku wynosiła 12 808.

</doc>
<doc id="755015" url="https://pl.wikipedia.org/wiki?curid=755015" title="Droga wojewódzka nr 191">
Droga wojewódzka nr 191

Droga wojewódzka nr 191 (DW191) – droga wojewódzka w zachodniej części Polski w województwie wielkopolskim z Chodzieży przez Szamocin do drogi DW242 w kierunku Wyrzyska o długości 31 km. Przebiega przez powiaty: chodzieski i wągrowiecki.

</doc>
<doc id="755016" url="https://pl.wikipedia.org/wiki?curid=755016" title="Błonia">
Błonia

Błonia (niem. "Bürgerwiesen") – osiedle w Gdańsku, w dzielnicy Rudniki.
Historia.
Początkowo były to łąki miejskie z nadania krzyżackiego. Błonia została przyłączona w granice administracyjne miasta w 1933. Należy do okręgu historycznego Niziny. Do 1978 Błonia nosiła nazwę, którą obecnie nosi cała dzielnica - Rudniki.
Zabudowa osiedla.
Obecnie na terenie Błoni znajduje się osiedle robotnicze Miałki Szlak dla pracowników Rafinerii Gdańskiej oraz Portu Północnego, a także drobne zakłady przemysłowe.
Transport i komunikacja.
W Błoni znajduje się kolejowa stacja rozrządowa, a w przyszłości ma tu powstać węzeł drogi krajowej nr 7 (E28, E77) z planowaną Trasą Sucharskiego.

</doc>
<doc id="755017" url="https://pl.wikipedia.org/wiki?curid=755017" title="Seven Hills">
Seven Hills

Seven Hills – miasto w Stanach Zjednoczonych, w północnej części stanu Ohio, w pobliżu jeziora Erie.
Liczba mieszkańców w 2000 roku wynosiła 12 089.

</doc>
<doc id="755019" url="https://pl.wikipedia.org/wiki?curid=755019" title="Norm Maracle">
Norm Maracle

Norm Maracle (ur. 2 października 1974 w Belleville) – kanadyjski hokeista.

</doc>
<doc id="755020" url="https://pl.wikipedia.org/wiki?curid=755020" title="Osiedle Łużyckie">
Osiedle Łużyckie

Osiedle Łużyckie – osiedle mieszkalne w Zielonej Górze, w zachodniej części miasta, ok. 2 km od centrum. Położone jest między osiedlami Zacisze, Winnica, Słoneczne oraz Przyjaźni. 
Znajdują się tu 22 bloki mieszkalne, przedszkole nr 21 i 25, poczta oraz przychodnia zdrowia. 
Osiedle wybudowano w sposób nieregularny wzdłuż ulicy Krośnieńskiej (przed 1945 Lessener Strasse, wówczas ulica wylotowa na Leśniów Wielki i dalej na Krosno Odrzańskie) stąd pomiędzy blokami znajdują się przedwojenne domy. Dawny układ ulicy pozostaje czytelny jedynie na jej początku, jej bieg na wysokości posesji numer 21 został przerwany.
Przy ul. św. Trójcy znajduje się Park św. Trójcy – były, przedwojenny cmentarz o tej samej nazwie. Przez teren osiedla przechodziły też tory nieczynnej kolei szprotawskiej.

</doc>
<doc id="755021" url="https://pl.wikipedia.org/wiki?curid=755021" title="Shaker Heights">
Shaker Heights

Shaker Heights – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 29 405.
Urodził się tu aktor, reżyser i producent filmowy Paul Newman.

</doc>
<doc id="755023" url="https://pl.wikipedia.org/wiki?curid=755023" title="Maierhöfen">
Maierhöfen

Maierhöfen – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Lindau (Bodensee), wchodzi w skład wspólnoty administracyjnej Argental.
Geografia.
Gmina leży w Allgäu, nad rzeką Obere Argen, około 30 km na północny wschód od Lindau (Bodensee). Graniczy z następującymi gminami: na północy Isny im Allgäu (Badenia-Wirtembergia), na wschodzie powiat Oberallgäu, na południu Grünenbach i na zachodzie Gestratz.
Historia.
Maierhöfen było częścią austriackiego państwa Bregencja-Hohenegg. Od czasu zawarcia traktatu pokojowego z Brna i Bratysławy w 1805 miejscowość należy do Bawarii.
Polityka.
Wójtem jest Martin Schwarz. Rada gminy składa się z 12 członków i wójta jako przewodniczącego.
Oświata.
W gminie znajduje się:

</doc>
<doc id="755026" url="https://pl.wikipedia.org/wiki?curid=755026" title="Sharonville">
Sharonville

Sharonville – miasto w Stanach Zjednoczonych, południowo-zachodniej części stanu Ohio. Liczba mieszkańców w 2000 roku wynosiła 13 926.

</doc>
<doc id="755030" url="https://pl.wikipedia.org/wiki?curid=755030" title="Typ 3 Ka-Chi">
Typ 3 Ka-Chi

Typ 3 Ka-Chi – japoński czołg pływający z okresu II wojny światowej.
Czołg Typ 3 Ka-Chi został skonstruowany w 1943 roku. Był to zmodyfikowany czołg Typ 1 Chi-He, którego kadłub przystosowano do zamontowania pontonów umożliwiających pływanie.

</doc>
<doc id="755031" url="https://pl.wikipedia.org/wiki?curid=755031" title="Sheffield Lake">
Sheffield Lake

Sheffield Lake – miasto w Stanach Zjednoczonych, północnej części stanu Ohio, leżące nad jeziorem Erie. Liczba mieszkańców w 2000 roku wynosiła 9371.

</doc>
<doc id="755032" url="https://pl.wikipedia.org/wiki?curid=755032" title="Okręty podwodne typu Tench">
Okręty podwodne typu Tench

Okręty podwodne typu Tench – amerykańskie okręty podwodne stanowiące ewolucyjną odmianę fleet boats typu "Gato" i "Balao". W jednostkach tego typu wprowadzono ulepszenia układu napędowego, co zaowocowało znaczącą redukcją generowanego przez układ napędowy hałasu, oraz zmieniono układ zbiorników balastowych w przedziałach torpedowych, co pozwoliło także na powiększenie o cztery zapasu torped. Po powojennych modyfikacjach GUPPY, jednostki tego typu otrzymały bardziej opływowy kadłub i kiosk, baterie o zwiększonej pojemności, chrapy oraz ulepszony zestaw sensorów, co pozwoliło na prowadzenie dłuższych operacji podwodnych. Podstawowe uzbrojenie jednostek typu "Tench" stanowiło 28 torped wystrzeliwanych z 6 dziobowych oraz 4 wyrzutni rufowych kalibru 533 mm. Uzupełniały je dwa działa kalibru 127 mm oraz 2 działa 40 mm i 4 karabiny maszynowe. Według innych relacji jednak, uzbrojenie przeciwlotnicze stanowiło jedynie 1 działo 40 mm oraz 1 kalibru 20 mm.
Wstępne plany zakładały budowę 84 okrętów, ale 55 zostało anulowanych w 1944 i 1945 kiedy stwierdzono, że nie będą potrzebne w walkach z Japonią. Pozostałe 29 zostało włączonych do służby pomiędzy październikiem 1944 („Tench” (SS-417)) i lutym 1951 („Grenadier” (SS-525)).
Opis konstrukcji.
Na okrętach typu "Tench" rozpoczęto stosowanie bezpośredniego napędu wałów śrub ("direct-drive") – na wcześniejszych typach okrętów każdy z dwóch wałów śrubowych napędzany był przez dwa wysokoobrotowe silniki elektryczne (produkcji firm "Allis-Chalmers", "Elliott", "General Electric"), sprzęgnięte z nim poprzez przekładnię mechaniczną (która redukowała prędkość obrotową z około 1300 do 280 obr./min). Na okrętach typu "Tench" zamiast dwóch par wysokoobrotowych silników elektrycznych zastosowano dwa wolnoobrotowe, dwuuzwojeniowe ("double-armature") silniki elektryczne (produkowane przez firmy "Westinghouse", "Elliott" oraz "General Electric"), z których każdy napędzał bezpośrednio wał śruby. Eliminacja przekładni mechanicznych zaowocowała redukcją hałasu generowanego przez układ napędowy. Ponieważ przekładnie były stosunkowo wrażliwe na uszkodzenia spowodowane wybuchami bomb głębinowych, ich usunięcie zwiększyło także niezawodność układu napędowego.
Silniki elektryczne w trakcie marszu na powierzchni zasilane były przez cztery generatory napędzane dwusuwowymi silnikami wysokoprężnymi.
Rozwijały one wówczas moc prawie 2 MW (2700 hp) każdy, nadając okrętowi prędkość maksymalną równą 20,25 węzła.
W zanurzeniu silniki elektryczne zasilane były z dwóch baterii akumulatorów. Rozwijając moc 1,3 MW (1719 hp), nadawały okrętowi prędkość maksymalną równą 8,75 węzła.
Cztery generatory elektryczne (produkowane przez "General Electric", "Allis-Chalmers", "Elliott" oraz "Westinghouse") posiadały moc wyjściową 1,1 MW każdy i napędzane były przez dwusuwowe silniki wysokoprężne Fairbanks-Morse 38D8-1/8 lub General-Motors GM 16-278A o mocy 1600 bhp.
Generatory ładowały także dwie baterie akumulatorów kwasowo-ołowiowych (składających się z 126 ogniw i pojemności 9300 Ah każda) typu "Sargo". Baterie akumulatorów typu "Sargo" to modyfikacja standardowych baterii akumulatorów instalowanych na amerykańskich okrętach podwodnych przed rokiem 1939. W standardowych bateriach akumulatorów ogniwa umieszczone były w ebonitowych pojemnikach. Baterie akumulatorów typu "Sargo" zostały pierwszy raz użyte na okręcie USS Sargo (SS-188) i charakteryzowały się tym, że ogniwa umieszczone były w pojemnikach, których ścianki stanowiły dwie warstwy ebonitu, pomiędzy którymi znajdowała się warstwa kauczuku. Taka konstrukcja zmniejszała ryzyko wycieku kwasu siarkowego w przypadku pęknięcia obudowy ogniwa na skutek wstrząsów wywołanych wybuchami bomb głębinowych (wyciekający do wnętrza kadłuba i zbierający się w zęzach kwas siarkowy powodował korozję kadłuba, w kontakcie z wodą morską wytwarzał trujący chlor oraz powodował oparzenia chemiczne). Ponadto pojemność oraz napięcie baterii typu "Sargo" były nieznacznie większe niż standardowych baterii z uwagi na większą liczbę ogniw (126 ogniw zamiast 120, co skutkowało zwiększeniem napięcia z 250 do 270 V).
Innym istotnym udoskonaleniem była zmiana układu dziobowego i rufowego zbiornika balastowego. Na okrętach typu "Balao", dziobowy (MBT No. 1) i rufowy (MBT No. 7) zbiornik balastowy znajdowały się odpowiednio w dolnej części dziobowego i rufowego przedziału torpedowego. Pokrywy tych zbiorników stanowiły pokłady w przedziałach torpedowych. Ponieważ umieszczenie w tym miejscu odwietrzników nie było możliwe, konstruktorzy umieścili w przedziałach torpedowych przewody odwietrzników, które prowadziły od pokryw zbiorników balastowych, przez górną cześć kadłuba sztywnego na zewnątrz okrętu, gdzie były zamykane odwietrznikami. Takie rozwiązanie umożliwiało odwietrzanie oraz szasowanie zbiorników, równocześnie jednak wprowadzało do "wnętrza" kadłuba rurociągi zawierające wodę pod "ciśnieniem zewnętrznym". W przypadku uszkodzenia tych rurociągów przez wybuchy bomb głębinowych, wystąpiłby katastrofalny w skutkach i trudny do zatamowania przeciek do wnętrza kadłuba.
Aby usunąć tę wadę konstrukcyjną, zmieniono układ zbiorników balastowych. Dziobowy zbiornik balastowy przesunięto na zewnątrz kadłuba sztywnego – w kierunku dziobu okrętu, dzięki czemu mógł być odwietrzany bezpośrednio do wnętrza kadłuba lekkiego. Rufowy zbiornik balastowy – po przeprowadzeniu obliczeń dotyczących stateczności i wyporności kadłuba – okazał się zbędny i został przekształcony w zbiornik paliwa (dzięki czemu zasięg okrętu zwiększył się o 5000 Mm w porównaniu z okrętami typu "Balao").
Dodatkowo – zmiany układu zbiorników balastowych w przedziałach torpedowych spowodowały zwiększenie dostępnej przestrzeni, a w konsekwencji powiększenie o cztery zapasu torped
Podstawowe uzbrojenie jednostek typu "Tench" stanowiło 28 torped (typu Mk 14 i Mk 18) wystrzeliwanych z 6 dziobowych oraz 4 rufowych wyrzutni torpedowych kalibru 533 mm. 10 torped przewożonych było w wyrzutniach torpedowych, 12 torped zapasowych znajdowało się w dziobowym, natomiast 6 kolejnych w rufowym przedziale torpedowym. Uzupełniały je dwa działa kalibru 127 mm oraz 2 działa 40 mm i 4 karabiny maszynowe. Według innych relacji jednak, uzbrojenie przeciwlotnicze stanowiło jedynie 1 działo 40 mm oraz 1 kalibru 20 mm.
Charakterystyka ogólna.
29 zbudowanych okrętów typu "Tench" powstało w trzech stoczniach: Portsmouth Naval Shipyard, Boston Navy Yard oraz Electric Boat Company. W zależności od stoczni oraz roku budowy, różni byli dostawcy głównych elementów układu napędowego.
Okręty typu "Tench" były konstrukcji dwukadłubowej, o wyporności 1570 długich ton na powierzchni oraz 2414 – 2428 długich ton w zanurzeniu. Długość kadłuba wynosiła 95 m, jego największa szerokość równa była 8,3 m.
Kadłub sztywny podzielony był na osiem przedziałów, rozdzielonych grodziami ciśnieniowymi. Poszczególne przedziały podzielone były natomiast pokładem na część górną i dolną, tworząc przestrzeń w której znajdowało się wyposażenie oraz pomieszczenia załogi. Dziewiąty przedział – kiosk – umieszczony był nad centralą.
Konstrukcja okrętów typu "Tench" była bardzo podobna do konstrukcji okrętów typu "Balao". Główne różnice konstrukcyjne – zmiana układu zbiorników balastowych w dziobowym i rufowym przedziale torpedowym oraz modyfikacja układu napędowego – zostały opisane powyżej. O pozostałych różnicach w stosunku do okrętów typu "Balao" wspomniano w poniższym opisie.
Patrząc od dziobu, kolejne przedziały okrętu to:
Przestrzeń pomiędzy kadłubem sztywnym i kadłubem lekkim wypełniały zbiorniki balastowe oraz zbiorniki paliwa. Dzięki przeorganizowaniu zbiorników, zapas paliwa (w porównaniu do typów "Gato" i "Balao") wzrósł z 94 000 gal do 113 510 gal. Zasięg okrętu wzrósł do 16 000 nm przy prędkości 10 węzłów. Zasięg pływania w zanurzeniu: 48 godzin przy prędkości 2 węzłów (około 100 Mm). Głębokość zanurzenia testowego wynosiła 120 m. Załogę stanowiło 10 oficerów i 71 marynarzy.
Służba w czasie drugiej wojny światowej.
10 okrętów typu "Tench" weszło do służby z końcem 1944 roku, dzięki czemu zdążyły wziąć udział w walkach z Japonią. Były to „Tench” (SS-417), „Thornback” (SS-418), „Tigrone” (SS-419), „Tirante” (SS-420), „Trutta” (SS-421), „Toro” (SS-422), „Torsk” (SS-423), „Quillback” (SS-424), „Cutlass” (SS-478) i „Diablo” (SS-479).
Powojenne modernizacje.
Po zakończeniu II wojny światowej Stany Zjednoczone pozostały z flotą całkiem nowych okrętów podwodnych, stworzonych do zwycięstwa w konflikcie, który właśnie się zakończył. Niemiecka broń podwodna w reakcji na rozwój alianckich środków zwalczania okrętów podwodnych dokonała znaczących usprawnień. Wiele nowych typów U-Bootów w różnych stadiach ukończenia weszło w posiadanie Związku Radzieckiego, gdy Armia Czerwona zajęła niemieckie stocznie i bazy Kriegsmarine. Przewidywano, że poniemieckie U-Booty typu XXI i typu XVII zdolne do osiągania wysokiej prędkości w zanurzeniu oraz nowe okręty zbudowane na podstawie niemieckich konstrukcji i doświadczeń, po wcieleniu do służby w marynarce ZSRR będą sprawiały znaczne problemy amerykańskim siłom ZOP. Dlatego pilnym zadaniem było usprawnienie sił ZOP oraz dostarczenie szybkich okrętów podwodnych, które mogłyby służyć jako cele ćwiczebne dla operatorów sonarów. Dwa niemieckie U-Booty typu XXI: U-2513 i U-3008 zostały w roku 1946 wcielone do służby w amerykańskiej marynarce wojennej, gdzie ich konstrukcja i właściwości operacyjne zostały wszechstronnie przetestowane. Służyły one także jako cele podczas opracowywania nowej taktyki sił ZOP. Ponieważ były bardzo intensywnie eksploatowane, ich resurs (ograniczony głównie żywotnością baterii akumulatorów) szybko dobiegał końca (obydwa okręty zostały wycofane ze służby w połowie 1949 roku). Projektowanie i budowa nowych okrętów trwałaby zbyt długo (pierwsze nowe okręty typu "Tang" weszły do służby na początku lat 50.), jedynym sposobem pozyskania szybkich okrętów podwodnych pozostała więc modernizacja istniejących okrętów typu "Gato", "Balao" i "Tench", którą podjęto w ramach Greater Underwater Propulsion Power Program (GUPPY)..
GUPPY I.
Prace projektowe – które zlecono stoczni marynarki wojennej w Portsmouth – rozpoczęły się w połowie czerwca 1946 roku. Do modernizacji wyznaczono dwa okręty typu "Tench": „Odax” (SS-484) i „Pomodon” (SS-486). Prace nad pierwszym okrętem prowadzone były w stoczni w Portsmouth, natomiast nad drugim – w stoczni Mare Island. Na podstawie prób ze zmodernizowanymi brytyjskimi okrętami typu S oraz doświadczeń z eksploatacji dwóch poniemieckich U-Bootów typu XXI uznano, że w celu zwiększenia prędkości podwodnej wystarczy zminimalizowanie oporu hydrodynamicznego kadłuba oraz zwiększenie mocy układu napędowego w zanurzeniu. Program przebudowy okrętów podwodnych został nazwany GUPPY (Greater Underwater Propulsion Power Program). Koszt przebudowy każdego z okrętów wynosił 2,5 miliona dolarów.
Prace mające ograniczyć opór hydrodynamiczny kadłuba obejmowały: usunięcie działa pokładowego, relingów pomostu, przebudowę dziobu okrętu, który dotychczas miał kształt litery V (typu "fleet boat bow"), na bardziej zaokrąglony (typu "GUPPY bow"). Szeroki, drewniany pokład znajdujący się na wierzchu kadłuba lekkiego został usunięty. Większość urządzeń podnośnych na pomoście zostało usuniętych (w tym przedni peryskop) – pozostawiono jedynie tylny peryskop oraz maszt anteny radaru typu SV. Kiosk wraz z anteną radaru oraz peryskopem został osłonięty opływową obudową (z charakterystycznym wybrzuszeniem na samej górze, gdzie chowany był reflektor opuszczonej anteny radarowej). W efekcie zmniejszenia oporu hydrodynamicznego okazało się, że zmodernizowany okręt poruszający się w zanurzeniu z prędkością 8-10 węzłów wymaga około dwa razy mniej mocy niż przed modernizacją. Dodatkowo okazało się, że bardziej opływowy kadłub zmniejszył zasięg wykrycia nieprzyjacielskim sonarem aktywnym o około 10%.
Prace związane ze zwiększeniem mocy układu napędowego w zanurzeniu skupiły się na powiększeniu pojemności baterii akumulatorów. Okręty typu "Tench" napędzane były dwoma silnikami elektrycznymi o mocy 2 MW każdy. W trakcie pływania na powierzchni, silniki te zasilane były przez cztery generatory o mocy 1,1 MW każdy. Każdy z dwóch silników elektrycznych rozwijał pełną moc 2 MW tylko wtedy, gdy zasilany był przez dwa generatory elektryczne, z których każdy dostarczał 2650 A prądu pod napięciem 415 V. Płynąc w zanurzeniu, silniki elektryczne zasilane były z dwóch baterii akumulatorów, o średnim napięciu 270 V każda. Silniki mogły być zasilane z pojedynczej baterii lub z dwóch baterii połączonych równolegle. Oznaczało to, że każdy z silników mógł rozwinąć moc maksymalną o wartości około 1,3 MW (zakładając, że silnik pobierał prąd o wartości około 5000 A przy napięciu 270 V). Zwiększenie mocy silników napędowych możliwe było tylko poprzez zwiększenie napięcia zasilającego. Połączenie szeregowe istniejących baterii akumulatorów nie wchodziło w grę, ponieważ prowadziło to do niemal dwukrotnego spadku godzinnego prądu rozładowania, a więc w efekcie moc (jako iloczyn wartości napięcia i natężenia prądu) wzrastała niewiele.
Rozwiązaniem było podwojenie liczby baterii akumulatorów. Ponieważ na okrętach typu "Gato", "Balao" i "Tench" nie było wystarczająco dużo miejsca aby zainstalować dodatkowe dwie baterie akumulatorów typu "Sargo", opracowane zostały nowe baterie typu "GUPPY". Nowe baterie również zbudowane były z 126 ogniw. Pojedyncze ogniwo typu "GUPPY" było nieco mniejsze niż ogniwo typu "Sargo" – przy masie równej 60% masy ogniwa typu "Sargo" posiadało 90% jego pojemności elektrycznej.
Mając do dyspozycji mniejsze i lżejsze ogniwa o zbliżonej pojemności elektrycznej, po niewielkiej rearanżacji wnętrza udało się umieścić cztery baterie (liczące po 126 ogniw każda) na pokładach okrętów typu "Tench". Pierwszą baterię akumulatorów oraz 58 ogniw drugiej baterii (łącznie 184 ogniwa) umieszczono w dziobowym przedziale akumulatorów. Pozostałe 68 ogniw drugiej baterii umieszczono w pomieszczeniu byłego magazynu amunicji do działa pokładowego (mieszczącego się pod przednią częścią centrali). Trzecią i czwartą baterią akumulatorów umieszczono w rufowym przedziale akumulatorów, który został wydłużony w kierunku dziobu o przestrzeń zajmowaną przez chłodnię (która została przeniesiona poziom wyżej, do przedniej części pomieszczenia mieszkalnego załogi. W przedziale tym część koi została przeniesiona do dziobowego i rufowego przedziału torpedowego. Dodatkowe miejsce w tych przedziałach uzyskano poprzez rezygnację z czterech torped zapasowych).
Dwie baterie akumulatorów – pierwsza i druga – w dziobowym przedziale akumulatorów połączone były ze sobą równolegle. Podobnie były z bateriami – trzecią i czwartą – w przedziale rufowym. Natomiast obydwie pary baterii (dziobowa i rufowa) mogły być ze sobą łączone równolegle lub szeregowo, dostarczając prądu o (średnim) napięciu odpowiednio 270 V i 540 V. Przy połączeniu szeregowym umożliwiało to dostarczenie do silników elektrycznych większej mocy niż podczas zasilania ich z generatorów elektrycznych (moc dostarczana podczas zasilania z baterii typu "GUPPY" była około dwukrotnie większa niż moc dostarczana z baterii typu "Sargo").
Baterie akumulatorów zbudowane z ogniw typu "GUPPY" wymagały intensywnej wentylacji (w celu usunięcia wodoru wytwarzanego podczas procesu ładowania). Aby zwiększyć wydajność i żywotność baterii, ogniwa zostały wyposażone w system chłodzenia oraz system mieszania elektrolitu. System chłodzenia służył do odprowadzenia ciepła generowanego podczas intensywnego ładowania i rozładowywania ogniw (co przekładało się także na zmniejszenie odparowywania elektrolitu). Wyprowadzenia elektrod każdego ogniwa miały wewnątrz kanały, przez które przepływała woda chłodząca. System mieszania elektrolitu miał za zadanie zapobiegać tworzeniu się warstw elektrolitu o różnej gęstości (elektrolit jako roztwór kwasu w wodzie miał tendencję do rozwarstwiania się, gdy posiadający większą gęstość kwas siarkowy koncentrował się w dolnej części ogniwa). Ogniwo wypełnione elektrolitem posiadającym taką niejednorodną strukturę charakteryzuje się mniejszą pojemnością. System mieszania elektrolitu miał zapobiegać temu zjawisku. Na dno każdego ogniwa doprowadzane było sprężone powietrze, które unosząc się do góry powodowało mieszanie elektrolitu i zapobiegało jego rozwarstwianiu.
Aby usuwać zwiększone ilości ciepła generowane podczas intensywnego ładowania oraz rozładowywania baterii akumulatorów "GUPPY", na pokładzie okrętów – w miejsce pomocniczego silnika napędzającego generator (znajdującego się w dolnej części tylnego przedziału silnikowego) – zainstalowano dodatkowy agregat klimatyzacyjny.
Część instalacji elektrycznej musiała zostać zmodernizowana – główne tablice rozdzielcze zostały zmodyfikowane tak, aby umożliwiać równoległe i szeregowe łączenie grup baterii akumulatorów (przed modernizacją dziobowa i rufowa bateria mogły być łączone jedynie równolegle). Dodatkowo należało podnieść poziom izolacji elektrycznej tych części instalacji, które były dostosowane do maksymalnego napięcia około 400 V (czyli maksymalnego napięcia równolegle połączonych baterii typu "Sargo").
Wyniki pierwszych prób zmodernizowanych okrętów przeszły wszelkie oczekiwania. „Pomodon” osiągnął prędkość 17,9 węzła przy godzinnym prądzie rozładowania (18,2 węzła przy półgodzinnym). „Odax” był nawet nieco szybszy. Jednocześnie pojawiły się problemy ze statecznością tak szybko poruszającej się jednostki. Wykonując zwrot przy pełnym wychyleniu steru kierunku, okręt pochylał się do wewnątrz o 8 stopni ("snap roll"). Ponadto nagłe zwiększenie prędkości przy jednoczesnym wyłożeniu steru kierunku powodowało znaczne zwiększenie trymu na rufę ("stern dipping"). Były to efekty hydrodynamiczne będące rezultatem połączenia wysokiej prędkości oraz znacznej powierzchni opływowej obudowy kiosku ("sail"), który generował znaczne siły hydrodynamiczne podczas wykonywania zwrotów w płaszczyźnie poziomej. Duża prędkość podwodna zwiększała dynamikę wszystkich manewrów – przy prędkości 11 węzłów przegłębienie o wartości 10 stopni na dziób powodowało, że połowa głębokości testowej (200 stóp) osiągana była w ciągu zaledwie jednej minuty. Dlatego sterowanie głębokościowe w czasie poruszania się z dużą prędkością wymagało dużej uwagi i było wyczerpujące – sternicy głębokości musieli zmieniać się co 30 minut.
Program przebudowy okrętów „Pomodon” i „Odax” nazwany został GUPPY I.
GUPPY II.
Program GUPPY I nie objęł instalacji chrap – urządzenie to nie było jeszcze gotowe do wprowadzenia do służby, a nie chciano zwlekać z przeprowadzeniem pierwszych prób z użyciem zmodernizowanych okrętów. Problemy z wdrożeniem chrapów do służby wynikały z tego, że na amerykańskich okrętach instalowane były dwusuwowe silniki wysokoprężne (w przeciwieństwie do silników czterosuwowych, używanych przez Niemców). Silniki dwusuwowe wymagają większej ilości powietrza w jednostce czasu niż silniki czterosuwowe i są dużo bardziej wrażliwe na nierównomierności w jego dostarczaniu, a okręt podwodny idący pod chrapami jest wyjątkowo narażony na przerwy w dopływie powietrza (zalewanie głowicy chrap przez fale). Dodatkowo sprężarki (typu Rootsa) doładowujące silniki spalinowe na amerykańskich okrętach przy nagłych spadkach ciśnienia wewnątrz okrętu (wynikających z odcięcia dopływu powietrza przez zawór głowicy chrap) wykazywały tendencję do przegrzewania się. Na skutek rozszerzalności cieplnej, wirujące tłoki sprężarki zaczynały o siebie ocierać, co prowadziło do zacierania sprężarek oraz uszkodzeń ich napędów. Dlatego sprężarki musiały zostać przeprojektowane celem zwiększenia odstępu pomiędzy tłokami. Amerykanie – w przeciwieństwie do Niemców, którzy umieścili w głowicy chrapów zawór pływakowy – zastosowali zawór uruchamiany pneumatycznie, sterowany sygnałem elektrycznym (na szczycie masztu chrap umieszczone były elektrody, które – w momencie zalania masztu przez falę lub też zanurzenia pod powierzchnię wody – zwierały obwód, który sterował siłownikiem pneumatycznym zamykającym zawór głowicy chrap). Maszt chrap był teleskopowy – podobnie jak użyty na niemieckim okręcie podwodnym typu XXI.
Pierwsze, prototypowe chrapy zostały zainstalowane na okręcie Irex (SS-482) w 1947 roku. Konstrukcja ta była jeszcze wielokrotnie modyfikowana i ulepszana, zanim otrzymano urządzenie nadające się do wdrożenia do służby.
Do kolejnego programu przebudowy okrętów – nazwanego GUPPY II – wyznaczono 24 okręty. Wśród nich było 11 okrętów typu "Tench". Zakres przebudowy obejmował zakres prac przewidzianych programem GUPPY I oraz dodatkowo instalację chrap.
Teleskopowe maszty chrap zostały umieszczone za peryskopami oraz masztem radaru. W przeciwieństwie do modernizacji GUPPY I, podczas przebudowy GUPPY II zachowano obydwa peryskopy. Opływowa obudowa kiosku, peryskopów i masztu radaru została poszerzona i przedłużona w kierunku rufy, tak aby objęła także maszty chrap. Zwiększyło to nieco opór hydrodynamiczny okrętu – moc wymagana do napędu okrętów wzrosła o 10%. Wszystkie okręty typu "Tench" zmodernizowane w ramach programu GUPPY II otrzymały kiosk typu Portsmouth (charakteryzujący się węższym szczytem, zaokrągloną krawędzią spływu, prostokątnymi oknami i ostrzejszym, niższym przednim brzegiem).
Zmodernizowane okręty otrzymały sonar aktywny typu WFA (zamiast przestarzałego WCA). Ponieważ osprzęt elektroniczny sonaru WFA zajmował więcej miejsca niż sonar WCA, w tylnej części dziobowego przedziału torpedowego, na bakburcie, wydzielono przedział sonarowy, w którym zainstalowano niezbędne wyposażenie. Z tego powodu, na bakburcie dziobowego przedziału torpedowego nie można było już przechowywać zapasowych torped typu Mk 14 i Mk 18. W pozostałej do dyspozycji przestrzeni przechowywano torpedy o mniejszej długości: Mk 27, Mk 33, Mk 37 i Mk 39. Jako sonaru pasywnego nadal używano sonaru typu JT. Standardowy system kierowania ogniem torpedowym TDC Mk 4 z okresu wojny został zastąpiony systemem TDC Mk 106.
Koszt pełnej modernizacji okrętu wynosił 9,2 miliona dolarów.
GUPPY IA.
Modernizacje GUPPY I i GUPPY II były kosztowne ze względu na nowe baterie akumulatorów typu "GUPPY", które wymagały znacznych ilości ołowiu. Ponadto zagraniczne złoża ołowiu znalazły się poza strefą wpływów USA (na Bałkanach) lub też w rejonach niestabilnych politycznie (Birma). Dlatego US Navy postanowiła zarzucić program przebudowy oparty na zastąpieniu dwóch baterii akumulatorów typu "Sargo" czterema bateriami akumulatorów typu "GUPPY". W 1951 roku zatwierdzono program modernizacji GUPPY IA, który opierał się na zastąpieniu dwóch baterii akumulatorów typu "Sargo" dwoma bateriami akumulatorów składających się z nowo opracowanych ogniw typu "Sargo II". Ogniwa typu "Sargo II" miały takie same wymiary jak ogniwa typu "Sargo", natomiast charakteryzowały się większą masą i pojemnością elektryczną. Wyposażone były także w systemy chłodzenia oraz mieszania elektrolitu. Dzięki takim samym wymiarom, baterie akumulatorów typu "Sargo II" mogły zostać zainstalowane w istniejących przedziałach akumulatorów okrętów. Nowe baterie akumulatorów umożliwiały osiągnięcie prędkości 15 węzłów w zanurzeniu (nominalna prędkość okrętów po modernizacji GUPPY II wynosiła 16,5 węzła). Pozostałe modyfikacje – przebudowa kadłuba w celu zmniejszenia oporu hydrodynamicznego, instalacja chrap – wyglądały podobnie jak w przypadku programu GUPPY II.
Ostatecznie do modernizacji wyznaczono 10 okrętów, w tym jeden okręt typu "Tench". Był to „Tench” (SS-417), który został przebudowany w roku 1951 w stoczni w Portsmouth. Ponieważ nie było konieczne powiększanie przedziałów akumulatorów, magazyn amunicyjny pod przednią częścią centrali został przekształcony w przedział sonarowy, w którym umieszczony został osprzęt elektroniczny sonaru WFA. Nie było także potrzeby relokacji zamrażarek żywności, znajdujących się przed rufowym przedziałem akumulatorów. Podobnie jak na okrętach GUPPY II, pozostawiono sonar pasywny typu JT, natomiast system kierowania ogniem torpedowym TDC Mk 4 zastąpiono systemem TDC Mk 106.
GUPPY IIA.
W 1952 roku wyznaczono 16 okrętów podwodnych do modernizacji w ramach programu GUPPY IIA. Wśród nich były 4 okręty typu "Tench".
Zakres modernizacji był taki sam jak w przypadku programu GUPPY IA. Główną różnicą było usunięcie bakburtowego silnika w przednim przedziale silników spalinowych. W jego miejsce zainstalowano część wyposażenia z pomieszczenia pomp, znajdującego się pod tylną częścią centrali. Zmiana ta była podyktowana chęcią odsunięcia najbardziej hałaśliwych urządzeń (pompy trymowej, pomp hydraulicznych, agregatów klimatyzacyjnych i sprężarek chłodni) od znajdujących się na dziobie przetworników sonarowych. Ich miejsce w pomieszczeniu pomp zajęły elementy coraz bogatszego wyposażenia elektronicznego.
Usunięcie jednego silnika spalinowego spowodowało niewielkie zmniejszenie osiągów okrętów przebudowanych w ramach programu GUPPY IIA. Jednak w porównaniu z innymi konwersjami, były one nieco bardziej przestronne, co odbiło się pozytywnie na warunkach bytowania załogi.
Podobnie jak na okrętach GUPPY IA, pozostawiono sonar pasywny typu JT, zainstalowano sonar aktywny WFA, natomiast system kierowania ogniem torpedowym TDC Mk 4 zastąpiono systemem TDC Mk 106.
Fleet Snorkel.
W czasie gdy prowadzone były programy przebudowy GUPPY II i GUPPY IA, okazało się, że nie będzie wystarczających funduszy aby zmodernizować "wszystkie" znajdujące się w służbie okręty podwodne. Dlatego w latach 1951 i 1952 wyznaczono 18 okrętów podwodnych do modernizacji w ramach programu o nazwie "Fleet Snorkel". Projekt został opracowany przez stocznię w Portsmouth. Przebudowa miała obejmować jedynie instalację chrap, dodanie opływowej osłony kiosku oraz urządzeń podnośnych (masztów chrap, anten i peryskopów). Początkowo, na części przebudowanych okrętów zachowano działo pokładowe, jednak ostatecznie zostało ono usunięte. Kadłub okrętu nie był przebudowywany, zachowano charakterystyczny kształt dziobu ("fleet boat bow"). Baterie akumulatorów nie były wymieniane. Pomocniczy generator elektryczny oraz napędzający go silnik w tylnym przedziale silników spalinowych został zastąpiony dodatkowym agregatem klimatyzacyjnym. Wśród 18 okrętów przebudowanych w ramach programu "Fleet Snorkel" było 4 typu "Tench" (pozostałe – typ "Balao"). Wszystkie okręty były przebudowane na wzór okrętu „Irex”, na którym w roku 1947 zainstalowano pierwszy operacyjny model chrap.
GUPPY III.
Pod koniec lat 50., okręty przebudowane do standardu GUPPY oraz "Fleet Snorkel" zaczęły się starzeć, jednak z powodu opóźnień w budowie nowych okrętów, nie było możliwości ich natychmiastowego zastąpienia. Dlatego w roku 1958, w ramach programu FRAM zdecydowano się po raz kolejny zmodernizować 35 okrętów podwodnych. Z powodu ograniczeń budżetowych liczba ta została zredukowana tylko do okrętów GUPPY II. Ostatecznie do modernizacji wybrano tylko 9 okrętów.
Program modernizacyjny otrzymał nazwę GUPPY III. Wśród 9 okrętów wybranych do modernizacji znalazły się trzy okręty typu "Tench".
W ramach przebudowy kadłub okrętu wydłużono – pomiędzy centralę a dziobowy przedział akumulatorów wstawiono dodatkową sekcje o długości 15 stóp (około 460 cm). W nowej sekcji umieszczono pomieszczenie sonarowe, co pozwoliło zlikwidować kabinę sonarową w dziobowym przedziale torpedowym i zwiększyć zapas torped. W pomieszczeniu sonarowym znajdowały się konsolę sonaru pasywnego BQG-4 (PUFFS) i BQR-2 oraz sonaru aktywnego BQS-4A. Kiosk został wydłużony o pięć stóp (około 150 cm). W kiosku umieszczono m.in. konsolę radaru typu SS, system kierowania ogniem torpedowym Mk 106 wraz z konsolą Mk 66 służącą do kierowania sterowanych przewodowo torped typu Mk 48, wskaźniki azymutu i odległości sonaru aktywnego BQS-4A, plotter używany do analizy ruchu celu oraz wspomagania ataku przy użyciu sonaru pasywnego BQG-4, a także plotter automatyczny kursu własnego (używany do prowadzenia nawigacji zliczeniowej). System kierowania ogniem torpedowym umożliwiał wystrzelenie torped typu Mk 45 z głowicą nuklearną.
Charakterystyczna, metalowa osłona kiosku oraz urządzeń podnośnych typu Portsmouth została zastąpiona osłoną typu "North-Atlantic Sail" wykonaną z tworzywa sztucznego.
Główną wadą programów modernizacyjnych GUPPY było to, że niemożliwe było zwiększenie stosunkowo niewielkiej (w porównaniu do niemieckich okrętów) wartości zanurzenia testowego.
Przekazanie do zagranicznych marynarek wojennych.
Okręty typu "Tench" zaczęto wycofywać ze służby w amerykańskiej marynarce wojennej w 1963 roku.
14 z nich zostało przekazanych do zagranicznych marynarek wojennych:
W roku 1963, „Diablo” (SS-479) został wydzierżawiony na cztery lata pakistańskiej marynarce wojennej, gdzie został przyjęty do służby 1 czerwca 1964 pod nazwą "PNS Ghazi". Okręt wziął udział w drugiej i trzeciej wojnie indyjsko-pakistańskiej. W trakcie tego pierwszego konfliktu nie zatopiono żadnego celu (aczkolwiek 22 września, o godzinie 19.22 wystrzelono cztery torpedy). W trakcie drugiego konfliktu, w nocy z 3 na 4 grudnia 1971 roku, "PNS Ghazi" zatonął w Zatoce Bengalskiej, niedaleko Visakhapatnam. Tym samym "PNS Ghazi" (ex-"Diablo") był ostatnim okrętem typu "Tench", który wziął udział w działaniach wojennych i zarazem jedyną jednostką utraconą w ich trakcie.
Były „Cutlass” (SS-478) znajduje się w służbie Marynarki Wojennej Republiki Chińskiej pod nazwą "Hai Shih" do dzisiaj.
Zachowane okręty.
Trzy okręty typu "Tench" są dostępne do zwiedzania:

</doc>
<doc id="755033" url="https://pl.wikipedia.org/wiki?curid=755033" title="Röthenbach (Allgäu)">
Röthenbach (Allgäu)

Röthenbach (Allgäu) – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Lindau (Bodensee), siedziba wspólnoty administracyjnej Argental. Leży w Allgäu, około 25 km na północny wschód od Lindau (Bodensee).
Polityka.
Wójtem gminy jest Engelbert Schädler (Freie Wähler), wszyscy radni należą do Freie Wähler. 

</doc>
<doc id="755035" url="https://pl.wikipedia.org/wiki?curid=755035" title="Shelby (Ohio)">
Shelby (Ohio)

Shelby – miasto w Stanach Zjednoczonych, północnej części stanu Ohio. Liczba mieszkańców w 2000 roku wynosiła 9865.
Klimat.
Miasto leży w strefie klimatu kontynentalnego, z gorącym latem, należącego według klasyfikacji Köppena do strefy "Dfb". Średnia temperatura roczna wynosi 9,4°C, a opady 977,9 mm (w tym do 69,1 cm opadów śniegu). Średnia temperatura najcieplejszego miesiąca - lipca wynosi 21,6°C, podczas gdy najzimniejszego - stycznia -3,7°C. Rekordowe najwyższe i najniższe temperatury wyniosły odpowiednio 40,6°C i -33,9°C.

</doc>
<doc id="755036" url="https://pl.wikipedia.org/wiki?curid=755036" title="Sidney (Ohio)">
Sidney (Ohio)

Sidney – miasto w Stanach Zjednoczonych, w zachodniej części stanu Ohio. Liczba mieszkańców w 2000 roku wynosiła 20 625.

</doc>
<doc id="755039" url="https://pl.wikipedia.org/wiki?curid=755039" title="Silverton (Ohio)">
Silverton (Ohio)

Silverton – miasto w USA, południowo-zachodniej części stanu Ohio, w hrabstwie Hamilton, w aglomeracji Cincinnati. Liczba mieszkańców w 2000 roku wynosiła 5202.

</doc>
<doc id="755040" url="https://pl.wikipedia.org/wiki?curid=755040" title="Anabaena">
Anabaena

Anabaena – rodzaj sinic nitkowatych z rodziny Nostocales. Występuje jako endofit na wilgotnej powierzchni gleby i mchów, w komorach powietrznych paproci "Azolla" jako symbiont, w planktonie oraz pod korą w bulwach korzeniowych sagowców. Sinice z tego rodzaju są zdolne do wiązania azotu atmosferycznego. W żyznych wodach tworzą zakwity.
U bakterii z rodzaju Anabaena występuje zróżnicowanie komórek nici na trzy poszczególne rodzaje:

</doc>
<doc id="755041" url="https://pl.wikipedia.org/wiki?curid=755041" title="Heimenkirch">
Heimenkirch

Heimenkirch – gmina targowa w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Lindau (Bodensee). Leży w Allgäu, około 20 km na północny wschód od Lindau (Bodensee), przy drodze B32 i linii kolejowej Lindau–Kempten (Allgäu).
Dzielnice.
W skład gminy wchodzą następujące dzielnice: Aspach, Berg, Biesenberg, Dreiheiligen, Engenberg, Geigersthal, Hofs, Kappen, Mapprechts, Meckatz, Menzen, Mothen, Oberhäuser, Ober- und Unterried, Riedhirsch, Syrgenstein, Wolfertshofen i Zwiesele.
Polityka.
Wójtem jest Markus Reichart (Freie Wähler).
Współpraca.
Miejscowość partnerska:

</doc>
<doc id="755042" url="https://pl.wikipedia.org/wiki?curid=755042" title="Nikita Nikitin">
Nikita Nikitin

Nikita Aleksandrowicz Nikitin (ros. Никита Александрович Никитин; ur. 16 czerwca 1986 w Omsku) – rosyjski hokeista, reprezentant Rosji, olimpijczyk.
Kariera.
Wychowanek Awangarda Omsk. Od czerwca 2010 zawodnik St. Louis Blues. Od listopada 2011 roku gracz Columbus Blue Jackets. W czerwcu 2012 roku przedłużył kontrakt z klubem o dwa lata. Od września 2012 do stycznia 2013 roku na okres lokautu w sezonie NHL (2012/2013) związany rocznym kontraktem z macierzystym klubem Awangard Omsk. W czerwcu 2014 prawa do niego przejął Edmonton Oilers. Od września 2016 ponownie zawodnik Awangardu. Od października 2017 zawodnik Traktora Czelabińsk. W marcu 2018 podpisał kontrakt na następny sezon KHL (2018/2019), który był jego ostatnim. Latem 2019 zmagał się z kontuzją kolana i pozostawał bez klubu. 
Uczestniczył w turniejach mistrzostw świata 2012 oraz zimowych igrzysk olimpijskich 2014.

</doc>
<doc id="755046" url="https://pl.wikipedia.org/wiki?curid=755046" title="Hergatz">
Hergatz

Hergatz – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Lindau (Bodensee). Leży w Allgäu, około 15 km na północny wschód od Lindau (Bodensee), przy drodze B18, B32 i linii kolejowej Bregencja–Ulm; Lindau (Bodensee)–Kempten (Allgäu).
Polityka.
Wójtem gminy jest Uwe Giebl, 14 wszystkich radnych zrzeszonych jest w jednym ugrupowaniu.

</doc>
<doc id="755049" url="https://pl.wikipedia.org/wiki?curid=755049" title="Thierry Śmiałek">
Thierry Śmiałek

Thierry Śmiałek (fr. "Thierry la Fronde", pl. dosłownie Thierry-proca) – francuski serial młodzieżowy, zrealizowany w latach 1963–1966. W Polsce był emitowany przez TVP w latach 70. XX w. w ramach programu dla młodzieży "Ekran z bratkiem". W roli tytułowej występował Jean-Claude Drouot.
Serial opowiada o walce Francuzów z angielskimi okupantami w czasach wojny stuletniej. Akcja rozgrywa się w 1360 r. w regionie Sologne, położonym w centralnej Francji. Tytułowy Thierry, podobnie jak inna postać z tamtych czasów – Robin Hood, jest szlachcicem, który za walkę z Anglikami zostaje pozbawiony majątku i skazany na banicję. Przybiera wtedy przydomek "Thierry Śmiałek" i w konspiracji walczy o prawa swych rodaków.
Fabuła.
Na serial składają się 52 półgodzinne odcinki (cztery sezony).
Młody francuski rycerz, Thierry de Janville, planuje spisek, mający na celu uwolnienie przetrzymywanego w angielskiej niewoli króla Jana II Dobrego. Zdradzony przez zaufanego człowieka, Florenta, i uwięziony w lochu własnego zamku, ucieka z pomocą przypadkowego współwięźnia, złodzieja Jehana. W bezpiecznym opuszczeniu miasta pomaga im Isabelle, zakochana w rycerzu dziewczyna, oraz jej wuj, biedny rzemieślnik Martin. W trakcie ucieczki uwalniają skazanego na śmierć kowala Bertranda, który przyłącza się do Thierry'ego i Jehana. Razem ukrywają się w lesie. Tymczasem Florant, w imieniu Czarnego Księcia (książę Edward, syn króla Edwarda III), przejmuje ziemie swego byłego pana i ogłasza, że Thierry de Janville został wyjęty spod prawa. Bardzo szybko Thierry staje się miejscową legendą. Przyłączają się do niego: Martin, komediant Judas, poeta Pierre i Boucicalt, cierpiący na amnezję wędrowiec. Kolejne próby schwytania lub skompromitowania ich kończą się dla Florenta fiaskiem. Wkrótce też okazuje się, że będący na pozornie przegranej pozycji banici są w stanie zagrozić potężnemu Czarnemu Księciu i jego sojusznikowi, Karolowi d'Evreux, królowi Navarry. Ich wierność dla pokonanego króla Francji i jego syna okazuje się być bardzo cenna...
Odcinek 1: Wyjęty spod prawa.
Thierry de Janville planuje wyprawę do Anglii, by uwolnić króla Jana II. Nie wie, że jego zaufany intendent, Mesire Florent, jest zdrajcą, zaprzedanym angielskiemu księciu. W trakcie narady z przyjacielem, młodym szlachcicem de Bruel, zostaje zaatakowany przez angielskich żołnierzy, których sprowadził Florent. De Bruel ginie, a Thierry zostaje uwięziony w lochach własnego zamku. Jego ziemie przechodzą pod zarząd Florenta, który zostaje oficjalnym pełnomocnikiem Czarnego Księcia.
Mieszkańcy Janville pozornie godzą się z tym stanem rzeczy, potajemnie jednak sprzyjają swemu panu. Szczególnie kowal Bertrand, który uważa Thierry'ego za swego przyjaciela, buntuje się przeciw nowej władzy. Również Isabelle, zakochana w Thierrym dziewczyna z ludu, i jej wuj Martin chcą mu pomóc, lecz nie wiedzą, jak mogliby to zrobić. Nieoczekiwana pomoc przychodzi ze strony Jehana, drobnego złodziejaszka, który zostaje uwięziony w tym samym lochu co młody rycerz i pomaga mu w ucieczce. Florent ogłasza, że Thierry de Janville jest wyjęty spod prawa i wyznacza cenę za jego głowę.
Isabelle i Martin pomagają uciekinierom opuścić miasteczko. Po drodze Thierry i Jehan uwalniają Bertranda, który ma zostać powieszony za bunt. We trzech ukrywają się w lesie. Thierry przybiera nowy przydomek i oznajmia, że odtąd nie da spokoju Florentowi i Czarnemu Księciu.
Odcinek 2. Kompania.
Trzej przyjaciele odwiedzają Janville w przebraniu mnichów. Chcą zdobyć broń, bez której trudno myśleć o skutecznej walce. Zostają rozpoznani przez miejscowego księdza, ale ten udowadnia, że jest sprzymierzeńcem. Tego samego dnia do miasteczka przybywają wędrowni komedianci, a wraz z nimi młody mężczyzna, dotknięty amnezją. Jest wycieńczony i zgłodniały. Thierry wysyła go do Martina, by ten go nakarmił. Jego własne plany krzyżuje tymczasem poeta Pierre, który za wygłaszanie antyangielskich wierszy zostaje aresztowany. Thierry i jego towarzysze próbują mu pomóc. Nie udaje się im go uwolnić, za to zostają zdemaskowani i muszą uciekać. Przypadkowo Martin i jego nowy znajomy, nazwany przez niego Boucicault, wchodzą w drogę żołnierzom i również zmuszeni są do ucieczki.
Przyjaciele postanawiają jednak uwolnić Pierre'a, któremu grozi szubienica. Pomoc proponuje im jeden z komediantów, Judas, Isabelle i ksiądz. Dzięki nim udaje się nie tylko uwolnić poetę, ale i zdobyć broń. Wszyscy jednak są od tej pory uznani za wrogów władzy...
Odcinek 3. Sabot Isabelle.
Florent i kapitan Chandoz, komendant pozostawionego w Janville pułku żołnierzy, układają plan schwytania wroga. Wiedzą, że Thierry kocha Isabelle, planują więc uwięzić dziewczynę i tym sposobem zmusić go do wydania się w ich ręce. Początkowo ich knowania odnoszą skutek. Isabelle zostaje uwięziona, a jeden z żołnierzy przekazuje wiadomość, że aby dziewczyna wróciła cała i zdrowa, Thierry musi się poddać. Sytuacja wydaje się bez wyjścia.
Isabelle postanawia działać. Wie, że rzeka, nad którą stoi domek, gdzie ją przetrzymują, płynie obok kryjówki jej przyjaciół. W domku znajduje pióro, jakiego jeszcze nigdy nie widziała. Sądząc, że może to być wskazówka, umieszcza je w jednym ze swych sabotów wraz z pierścieniem, który otrzymała od swego rycerza i puszcza na wodę.
Thierry znajduje tę przesyłkę, nie wie jednak, jakiego gatunku ptak ma takie pióra i gdzie należy go szukać. Ma za mało czasu, by się nad tym zastanawiać. Szczęściem Judas, dawny komediant, wie wszystko o ptakach i rozpoznaje pióro jako należące do pewnego gatunku sokoła, hodowanego jedynie przez Gastona de Foix, który ma w tej okolicy niewielką posiadłość. Przyjaciele chcą towarzyszyć swemu wodzowi w niebezpiecznej wyprawie, ale ten im zabrania, tłumacząc, że nie może ich mieszać do swoich prywatnych spraw. Mimo to mężczyźni idą jego tropem, gotowi w każdej chwili na przyjście mu z pomocą. Okazuje się to jednak niepotrzebne...

</doc>
<doc id="755053" url="https://pl.wikipedia.org/wiki?curid=755053" title="Hergensweiler">
Hergensweiler

Hergensweiler – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Lindau (Bodensee), wchodzi w skład wspólnoty administracyjnej Sigmarszell. Leży w Allgäu, około 15 km na północny wschód od Lindau (Bodensee).
Polityka.
Wójtem jest Georg Betz, rada gminy składa się z 12 członków.

</doc>
<doc id="755054" url="https://pl.wikipedia.org/wiki?curid=755054" title="Stadion Pricviće">
Stadion Pricviće

Stadion Pricviće – wielofunkcyjny stadion znajdujący się w mieście Žrnovnica, w Chorwacji. Na tym stadionie swoje mecze rozgrywa drużyna piłkarska Mosor Žrnovnica. Stadion może pomieścić 3 000 widzów.

</doc>
<doc id="755057" url="https://pl.wikipedia.org/wiki?curid=755057" title="Sigmarszell">
Sigmarszell

Sigmarszell – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Lindau (Bodensee), siedziba wspólnoty administracyjnej Sigmarszell. Leży w Allgäu, około 7 km na północny wschód od Lindau (Bodensee), przy drodze B308 i granicy z Austrią.
Polityka.
Wójtem gminy jest z Walter Matzner z CSU/Freie Bürgerschaft.

</doc>
<doc id="755058" url="https://pl.wikipedia.org/wiki?curid=755058" title="Solon (Ohio)">
Solon (Ohio)

Solon – miasto w Stanach Zjednoczonych, w północno-wschodniej części stanu Ohio. Liczba mieszkańców w 2003 roku wynosiła 22 248.

</doc>
<doc id="755060" url="https://pl.wikipedia.org/wiki?curid=755060" title="Stadion Pricvice">
Stadion Pricvice



</doc>
<doc id="755063" url="https://pl.wikipedia.org/wiki?curid=755063" title="South Euclid">
South Euclid

South Euclid – miasto w Stanach Zjednoczonych, w północnej części stanu Ohio. Liczba mieszkańców w 2000 roku wynosiła 23 537.

</doc>
<doc id="755065" url="https://pl.wikipedia.org/wiki?curid=755065" title="Springboro (Ohio)">
Springboro (Ohio)

Springboro – miasto w Stanach Zjednoczonych, w stanie Ohio.
Liczba mieszkańców w 2012 roku wynosiła 17 643.

</doc>
<doc id="755066" url="https://pl.wikipedia.org/wiki?curid=755066" title="Weißensberg">
Weißensberg

Weißensberg – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Lindau (Bodensee), wchodzi w skład wspólnoty administracyjnej Sigmarszell. Leży około 5 km na północ od Lindau (Bodensee), przy autostradzie A96, drodze B12 i linii kolejowej Bregencja-Ulm.
Dzielnice.
Gmina składa się z 11 dzielnic: Altrehlings, Eggenwatt, Grübels, Lampertsweiler, Metzlers, Oberhof, Rehlings, Rothkreuz, Schwatzen, Weißensberg i Wildberg.
Polityka.
Wójtem gminy jest Hans Kern z Freie Bürger e.V.

</doc>
<doc id="755068" url="https://pl.wikipedia.org/wiki?curid=755068" title="Springdale (Ohio)">
Springdale (Ohio)

Springdale – miasto w Stanach Zjednoczonych, w południowo-zachodniej części stanu Ohio. Liczba mieszkańców w 2000 roku wynosiła 10 563.

</doc>
<doc id="755073" url="https://pl.wikipedia.org/wiki?curid=755073" title="Stow (Ohio)">
Stow (Ohio)

Stow – miasto w Stanach Zjednoczonych, w północno-wschodniej części stanu Ohio. Liczba mieszkańców w 2000 roku wynosiła 32 139.

</doc>
<doc id="755074" url="https://pl.wikipedia.org/wiki?curid=755074" title="Borkowo (Gdańsk)">
Borkowo (Gdańsk)

Borkowo (kaszb. "Bòrkòwò", niem. "Borgfeld") – osiedle mieszkaniowe w Gdańsku, w dzielnicy Orunia Górna-Gdańsk Południe. Leży na południowo-zachodnim krańcu dzielnicy. 
Osiedle Borkowo to dawna północna część wsi Borkowo, przyłączona w granice administracyjne miasta w 1973 roku. Należy do okręgu historycznego Wyżyny.
Przez Borkowo przebiega droga wojewódzka nr 222 z Gdańska-Lipiec do Starogardu Gdańskiego. Ta właśnie droga zapewnia mieszkańcom Borkowa dojazd do centrum Gdańska.

</doc>
<doc id="755079" url="https://pl.wikipedia.org/wiki?curid=755079" title="Mohamed Zidan (piłkarz)">
Mohamed Zidan (piłkarz)

Mohamed Zidan (ur. 12 grudnia 1981 w Port Saidzie) – egipski piłkarz, reprezentant Egiptu.
Jest wychowankiem klubu El-Masry. W latach 2002/03 był zawodnikiem duńskiego klubu Akademisk Boldklub. W roku 2003 rozpoczął grę w FC Midtjylland, w którym grał aż do roku 2005. Od stycznia do sierpnia 2005 był piłkarzem Werderu Brema, po czym został wypożyczony do 1. FSV Mainz 05. W czerwcu 2006 roku powrócił do Werderu. Zimą 2006 został wykupiony przez FSV Mainz i spadł z nim z ligi. Latem 2007 za 5,8 miliona euro przeszedł do Hamburger SV. 17 sierpnia 2008 przeszedł do Borussii Dortmund, jako część rozliczenia za transfer Mladena Petricia w odwrotną stronę. Po czterech latach gry w klubie z Dortmundu wrócił do byłego pracodawcy 1. FSV Mainz 05, wiążąc się nim półroczną umową. Pod koniec lipca 2012 r. podpisał kontrakt z klubem ze Zjednoczonych Emiratów Arabskich Baniyas SC, który zwolnił go w lutym 2013.
Z reprezentacją Egiptu dwa razy z rzędu zdobył Puchar Narodów Afryki.

</doc>
<doc id="755081" url="https://pl.wikipedia.org/wiki?curid=755081" title="Origin (album)">
Origin (album)

„Origin” – pierwsza studyjna płyta amerykańskiej grupy Evanescence wydana 4 listopada 2000 roku przez wytwórnię BigWig Enterprises.

</doc>
<doc id="755083" url="https://pl.wikipedia.org/wiki?curid=755083" title="Ryan Key">
Ryan Key

Ryan Key (ur. 17 grudnia 1979 w Jacksonville), amerykański gitarzysta i wokalista poppunkowej formacji Yellowcard.
W wieku 13 lat podjął się nauki gry na gitarze. Uczęszczał do Episcopal High School (Episkopalnej Szkoły Wyższej), przenosząc się później do Douglas Anderson School of the Arts, gdzie później został wyróżniony, dyplomowany. Swoje dalsze plany oparł na Florida State University z której został wyrzucony. Przez ten czas śpiewał w grupie Modern Amusement, z którą rozstał się w 1998 roku. Następnie przybył do Santa Cruz, gdzie był jednym z członków zespołu Craig's Brother. Przez ten czas koledzy Ryana ze szkoły wyższej (Douglas Anderson) założyli grupę, która nosi nazwę Yellowcard.

</doc>
<doc id="755084" url="https://pl.wikipedia.org/wiki?curid=755084" title="House of Pain">
House of Pain

House of Pain – amerykański zespół o irlandzkich korzeniach grający rap.
Historia.
Grupa została założona w 1992. Pierwszym utworem zespołu, który odniósł sukces, był "Jump Around". Pierwsza płyta, "House of Pain", pokryła się potrójną platyną. Everlast po wydaniu płyty "Forever Everlasting" zerwał kontakty z Ice-T i wraz z kolegami ze szkoły średniej, Danny Boyem i Dj Lethalem, założyli House of Pain. Zespół rozpadł się w 1996 roku po wydaniu płyty "Truth Crushed to Earth Shall Rise Again". Everlast postanowił nagrać zupełnie coś innego niż dotychczas. DJ Lethal przyłączył się jako Dj do zespołu Limp Bizkit. Grupa wznowiła działalność w 2010 roku.

</doc>
<doc id="755087" url="https://pl.wikipedia.org/wiki?curid=755087" title="Pocałunek mongolskiego księcia">
Pocałunek mongolskiego księcia

Pocałunek Mongolskiego Księcia – dziewiąty (siódmy studyjny) album polskiego zespołu muzycznego Armia. Składa się z dwóch płyt. Pierwsza zawiera materiał premierowy nagrany w Kosmicznym Studio Obuha w roku 2003. Druga zawiera zapis wideo koncertu w warszawskiej „Stodole” 30 stycznia 2003 (z błędnie podaną na okładce datą 20 stycznia). Muzycznie prezentuje kontynuację płyty "Droga" – jest w porównaniu z większością innych płyt zespołu stosunkowo łagodny. Zawiera jednak także ostrzejsze utwory. Tekstowo jest częściowym odejściem od nawiązań do dzieciństwa typowych dla płyt "Droga" i "Taniec Szkieletów" i swoistą poetycką publicystyką.
Zawiera dwa mocno przekształcone w stosunku do oryginału covery – „W kamień zaklęci” zespołu 2 plus 1 i „Sodoma i Gomora” zespołu Misty in Roots. Poza tym teksty zawierają cytaty z Witolda Gombrowicza oraz piosenek m.in. Ewy Demarczyk i Marka Grechuty. Płytę rozpoczyna cytat z "Władcy Pierścieni" „This is the end. [...] I am going... I am leaving now... Goodbye!”. Wskazuje to, że płyta jest metaforą przedstawiającą wędrówkę człowieka, który założył Jedyny Pierścień, który daje władzę i niszczy właściciela.
Lista utworów.
CD 2 - Koncert - Stodoła 30.01.2003.
Płyta z pojedynczymi plikami video w formacie MPEG. 
Autorzy.
oraz
Okładka.
Na okładce płyty znajduje się obraz Tomasza Budzyńskiego „Ptasznik”. W wersji roboczej miał znajdować się obraz Witkacego „Pocałunek mongolskiego księcia w lodowej pustyni”.

</doc>
<doc id="755088" url="https://pl.wikipedia.org/wiki?curid=755088" title="Titwan">
Titwan



</doc>
<doc id="755090" url="https://pl.wikipedia.org/wiki?curid=755090" title="Akadir">
Akadir



</doc>
<doc id="755095" url="https://pl.wikipedia.org/wiki?curid=755095" title="One Piece">
One Piece

 – manga i anime stworzone przez Eiichirō Odę. "One Piece" opowiada o przygodach pirackiej załogi Słomkowego Kapelusza, której kapitanem jest Monkey D. Luffy. Jego największym marzeniem jest odnalezienie najwspanialszego skarbu na świecie, One Piece, oraz stanie się królem piratów. Historia rozpoczyna się od zjedzenia (przez zabawny dość przypadek) przez Luffy’ego gum-gumowocu, który zmienia jego ciało w gumę.
Pierwszy rozdział mangi pojawił się w grudniu 1997 r. w "Shūkan Shōnen Jump", a w roku 1999 pojawił się pierwszy odcinek serii wyprodukowany przez Toei Animation. Początkowo Eiichiro Oda planował, że seria "One Piece" będzie trwać 5 lat i miał zaplanowane zakończenie, mimo to seria trwa, fabuła pogłębia się, a jej popularność ciągle rośnie.
Fabuła.
Gdzieś na wielkich morzach ukryty jest wielki skarb króla piratów – Gold Rogera. Niezliczona liczba osób wypłynęła w świat w poszukiwaniu skarbu swoich marzeń. Jedną z tych osób jest chłopiec o imieniu Monkey D. Luffy. Za cel obrał sobie nie tylko bogactwo Rogera, ale również tytuł króla piratów. Podczas swojej wyprawy Luffy zdobywa nowych członków swojej załogi „Słomkowych Kapeluszy”. Razem z nimi przemierza świat, poznając wiele innych postaci, dobrych i złych.
Bohaterowie.
Czterej imperatorzy.
Czwórka najważniejszych piratów, którzy władają Nowym Światem.
Siedmiu królewskich wojowników mórz.
Wojownicy mórz to piraci pracujący dla Globalnego Rządu. Większość z nich nie lubi ani nie szanuje władzy, ale w zamian za pomoc są bezkarni i marynarka ich nie ściga. Należą do jednej z Trzech Wielkich Sił i powstali, by w stać w opozycji do czterech imperatorów. Oryginalne "Shichibukai" oznacza dosłownie "siedem uzbrojonych mórz". Pomimo nazwy liczba wojowników mórz jest zmienna, są lub byli nimi:
Na ostatniej konferencji Reverie kraje członkowskie Globalnego Rządu zadecydowały o rozwiązaniu organizacji, przez co jej pozostali członkowie zostali na powrót zwykłymi piratami.
Diabelskie owoce.
Nie wiadomo skąd pochodzą ani jak powstają. Diabelskie owoce są wyjątkowe, niezwykle cenne, i powszechnie pożądane, dlatego że człowiek (albo zwierzę, a nawet broń), który zje owoc dostaje zazwyczaj jakąś moc, ale za to traci umiejętność pływania. Diabelskie owoce dzielą się na trzy rodzaje: Logię, Zoan oraz Paramecia. Logia daje władającemu moce natury takie jak światło, ciemność albo lód. Zoan pozwala się zmienić w inne zwierzę. Zazwyczaj władający mogą posiadać trzy postacie: swoją własną, pośrednią między dwoma gatunkami oraz postać danego zwierzęcia. Z kolei Paramecia nie ma określonej formy mocy, na przykład podział-podziałowoc powoduje, że władający staje się całkowicie niepodatny na cięcia, a gum-gumowoc zmienia ciało władającego w gumę. Na Grand Line pojawiła się też nowa technika pozwalająca nadać moc owocu przedmiotom. Ponadto istnieje legenda mówiąca, że moc owoców pochodzi od zamieszkujących je demonów. Zjedzenie dwóch owoców zazwyczaj kończy się śmiercią, ponieważ rzekomo demony owoców zamieszkujące ciało zaczynają między sobą walczyć, co doprowadza do rozerwania władającego na strzępy.
Statki załogi Słomkowego Kapelusza.
Going Merry.
Był pierwszym statkiem załogi Słomkowego Kapelusza. Podarowała im go Kaya, przyjaciółka Usoppa. Going Merry jest karawelą. Najbardziej przywiązany do niego był Usopp. Pierwszy raz w anime pokazany był w 17. odcinku, a mandze w 41. rozdziale. Rozstali się z nim w 312. odcinku anime, a w mandze w 430. rozdziale.
Thousand Sunny.
Jest drugim statkiem Słomkowych Kapeluszy. Za jego projekt i budowę odpowiedzialni są głównie Franky i Iceberg, lecz przy konstrukcji pomagali również cieśle z Galley-La i Yokozuna. Thousand Sunny jest dwa razy większy od Going Merry’ego i ma więcej zastosowań niż zwyczajny statek. Pierwszy raz można go zobaczyć w 319. odcinku anime, a w mandze w 436. rozdziale.
Budowa świata.
Świat One Piece w większości pokryty jest oceanem. Z północy na południe dzieli go wąski kontynent Red Line, natomiast ze wschodu na zachód pas morza zwany Grand Line. Obie te struktury dzielą ocean na cztery części – East Blue, West Blue, North Blue, South Blue. Grand Line oddzielają od reszty świata pasy Calm Belt.
Grand Line.
Aby dostać się na Grand Line trzeba przepłynąć przez Reverse Mountain, górę na Red Line, przy której spotykają się prądy morskie z wszystkich czterech oceanów. Statek musi wpłynąć do jednej z rzek (jedna dla każdego oceanu) które wpływają po zboczu góry (jest to możliwe dzięki silnym prądom morskim) i trafić w przejście do Grand Line. Jest to bardzo niebezpieczna przeprawa i wiele statków tonie podczas wpływania na Grand Line. Na Grand Line niemożliwa jest normalna nawigacja, z powodu silnego pola magnetycznego wytwarzanego przez bogate w minerały wyspy. Dlatego też stosuje się specjalne urządzenia Log Pose które po okresie adaptacji do pola magnetycznego danej wyspy wskazują drogę do następnej (czasy adaptacji wahają się od kilku godzin do kilku lat). Istnieją też Eternal Pose które zawsze wskazują kierunek danej wyspy. Przy wejściu na Grand Line załogi mogą wybrać jedną z siedmiu dróg które zaprowadzą je w końcu do drugiego punktu, w którym Grand Line styka się z Red Line. Aby przekroczyć Red Line i kontynuować podróż do drugiej części Grand Line, New World, można przejść przez stolicę Globalnego Rządu Mariejois (co wiąże się z porzuceniem statku) lub też skorzystać z przejścia pod Red Line położonego przy wyspie ryboludzi, 10.000 metrów pod powierzchnią morza. Ta opcja wybierana jest przez większość piratów, którzy nie mogliby bezpiecznie przedostać się przez Mariejois. W pobliżu Mariejois mieści się archipelag Sabaody (który nie jest zbudowany z wysp, a z korzeni ogromnych drzew zakotwiczonych w dnie oceanu). Tam też można zaopatrzyć statek w specjalną osłonę która umożliwi mu podmorską przeprawę.
Calm Belt.
Calm Belt to dwa pasy które z obydwu stron otaczają Grand Line. Skutecznie odgradzają Grand Line od reszty oceanów, przez to że na ich obszarze nie występują wiatry ani prądy morskie, co uniemożliwia normalną podróż, oraz przez to że na ich obszarze znajduje się gniazdo potworów morskich zwanych Królami Mórz. Marynarka opracowała jednak sposób na bezpieczną przeprawę przez Calm Belt dzięki wyłożeniu dna okrętu Kamieniem Morskiej Strażnicy bestie żyjące na Grand Line nie wyczuwają okrętu, co pozwala na bezpieczną przeprawę. Na Calm Belt, w pobliżu Mariejois znajduje się największe więzienie świata, Impel Down oraz rodzinna wyspa jednej z Królewskich Wojowników Mórz, Amazon Lily.
Podniebne morze.
10000 metrów nad poziomem morza znajdują się też nieznane większości ludzi podniebne morze – ocean utworzony z chmur. Nie są to jednak zwykłe chmury – powstały w wyniku erupcji wulkanicznych które wystrzeliły do atmosfery cząsteczki Kamienia Morskiej Strażnicy. W zależności od gęstości pary, która reagowała z Kamieniem Morskiej Strażnicy wytworzyły się "morskie chmury" lub "lądowe chmury". Niebiański ocean ma dwa poziomy – Białe Morze i położony 3000 metrów nad nim Przebiałe Morze. Połączone są one mlecznymi drogami, „rzekami” z chmur. Jedną z dróg dostania się na niebiańskie morze jest użycie Knock Up Stream – prądu morskiego który co pewien czas wystrzeliwuje wysoko w niebo strumień wody. Aby opuścić niebo, należy udać się do miejsca zwanego Clouds End i użyć balonowej ośmiornicy, która powoli opuści statek na powierzchnię zwykłego morza.
Manga.
Manga autorstwa Eiichirō Ody jest wydawana w czasopiśmie „Shūkan Shōnen Jump” wydawnictwa Shūeisha od 19 lipca 1997 roku. Pierwszy tomik ukazał się 24 grudnia 1997 roku.
We wrześniu 2019 roku Oda za pośrednictwem filmu opublikowanego w serwisie YouTube ogłosił, że pragnie sfinalizować fabułę mangi w ciągu najbliższych pięciu lat. 4 września 2020 roku w reklamie umieszczonej w „Shūkan Shōnen Jump” promującej nadchodzący 10. tom czasopisma „One Piece Magazine” umieszczono informację, że manga "zmierza w stronę finałowej sagi". W wywiadzie przeprowadzonym 27 sierpnia 2020 roku autor ponownie zaznaczył, że manga zostanie zakończona w ciągu najbliższych 4–5 lat, a także, że zdecydował, jakie manga będzie mieć zakończenie.
W październiku 2017 roku ogłoszono, że "One Piece" zostało wydrukowane w 430 milionach kopii na całym świecie. W kwietniu 2020 roku podano do wiadomości, że manga została wydrukowana w 390 milionach egzemplarzy na terenie Japonii, oraz dodatkowo w 80 milionach na terenie 42 innych państw i terytoriów; łącznie wydrukowano 470 milionów egzemplarzy mangi na całym świecie.
Manga została uhonorowana nagrodą na 41. ceremonii Nihon mangaka kyōkai shō w 2012 roku.
W 2015 roku manga ustanowiła rekord Guinnessa w kategorii największej liczby kopii serii opublikowanej przez pojedynczego autora.
Spin-offy.
W 2020 roku, w 10. tomie czasopisma „One Piece Magazine” rozpoczęto adaptację serii powieści ilustrowanych w formie mangi. Manga została zatytułowana "One Piece: Episode A" i skupia się na postaci Ace, brata Luffy’ego. 2 września 2021, w 12. numerze czasopisma ogłoszono, że ostatni rozdział tej mangi zostanie opublikowany w 13. numerze „One Piece Magazine”.
Anime.
W roku 1998 pojawił się jeden odcinek OVA wyprodukowany przez studio Production I.G. Pierwszy odcinek serii telewizyjnej "One Piece" produkowanej przez Toei Animation pojawił się 20 października 1999 roku. Od 2007 roku anime jest transmitowane w standardzie HDTV. Seria wciąż trwa.
Muzyka.
Od odcinka 279 zrezygnowano z zakończeń na rzecz wydłużenia otwarcia (około 2:30 minut). Innym powodem jest również to, że cała lista płac mieści się w owym przedłużonym otwarciu.
Utwory „Memories” i „RUN!RUN!RUN!”, śpiewane przez Maki Otsuki, zostały później nagrane i zremiksowane na nowo; nowe wersje utworów zostały wydane razem 20 lipca 2016 roku w formie singla, razem z utworem „Destiny”, służącym jako ending odcinka specjalnego "One Piece: Heart of Gold".
Utwór , służący czołówka serialu w odcinkach 279–283 i wykonywany przez siedmiu członków obsady serialu anime nie został wydany jako singiel, ale 7 marca 2007 ukazał się na albumie z muzyką z serialu, zatytułowanego "ONE PIECE SUPER BEST".
Live action.
21 lipca 2017 ogłoszono powstawanie serii live action mającą być adaptacją mangi "One Piece". Seria ta powstanie we współpracy Ody oraz firm Shūeisha i Tomorrow Studios.
W styczniu 2020 roku ogłoszono, że Netflix zamówił 10-odcinkową serię. Showrunnerem, producentem wykonawczym i scenarzystą serii jest Steven Maeda, drugim scenarzystą i producentem wykonawczym jest Matt Owens. Producentami wykonawczymi projektu są także Marty Adelstein, Becky Clements oraz Eiichirō Oda.
19 maja 2020 roku producent Marty Adelstein powiedział w wywiadzie dla SyFy Wire, że zdjęcia do serii miały rozpocząć się w sierpniu 2020 roku w Kapsztadzie, lecz zostały przesunięte na wrzesień z powodu pandemii koronawirusa. W tym samym wywiadzie producent wyjawił także, że scenariusze do wszystkich 10 odcinków zostały napisane, a casting został zaplanowany na czerwiec. 23 września 2020 roku pojawiła się informacja, że casting jednak jeszcze nie został rozpoczęty. W listopadzie 2021 roku ogłoszono obsadę serialu, na którą składają się:
Seria rozpocznie adaptację od sagi "East Blue". Zdjęcia do serii rozpoczęły się 1 lutego 2022 roku.

</doc>
<doc id="755096" url="https://pl.wikipedia.org/wiki?curid=755096" title="Ad-Dar al-Bajda">
Ad-Dar al-Bajda



</doc>
<doc id="755097" url="https://pl.wikipedia.org/wiki?curid=755097" title="Ar-Ribat">
Ar-Ribat



</doc>
<doc id="755101" url="https://pl.wikipedia.org/wiki?curid=755101" title="Miknas">
Miknas



</doc>
<doc id="755104" url="https://pl.wikipedia.org/wiki?curid=755104" title="Joseph-Désiré Job">
Joseph-Désiré Job

Joseph-Désiré Job (ur. 1 grudnia 1977 w Vénissieux) – kameruński piłkarz występujący na pozycji napastnika.
Job ma czterech braci i jest najmłodszy wśród nich. Jego matka wyjechała z Kamerunu do Francji. Mieszkali w małym mieszkaniu, w bardzo ubogiej dzielnicy Lyonu.
Jak sam mówi, nie był złym uczniem w szkole. Zawsze ciągnęła go gra w piłkę. Jego ambicją było zostanie zawodowym piłkarzem i nie widział swojej przyszłości bez futbolu. Job ostatecznie chciał zostać lekarzem, ale tylko w przypadku niepowodzenia w karierze piłkarskiej. Już w wieku 5 lat zaczął kopać futbolówkę. Jak każdy chłopiec w jego wieku, na początku zaczynał grać na ulicy. Jego pierwszym klubem był lokalny Minguettes. Na jednym z turniejów wypatrzyli go szperacze Olympique Lyon. Zapytali się, czy mogą zabrać Joba i jego dwóch kolegów na testy. Kameruńczyk wypadł na sprawdzianie bardzo dobrze i dostał propozycję treningów w Lyonie. Dołączył do tej drużyny w wieku 10 lat. Rano musiał chodzić do szkoły, a po południu na treningi. Czasami było mu ciężko, ale zawsze znalazł coś, co dodawało mu motywacji do pracy. Zdawał sobie sprawę, że czeka go jeszcze długa i ciężka droga do sukcesu.
Kariera.
Debiutował w Ligue 1 2 sierpnia 1997, meczem z FC Metz, przegranym 0:1. Natomiast pierwszego gola strzelił w 16 minucie spotkania z Le Havre AC, 22 sierpnia tego samego roku, a Lyon wygrał to spotkanie 3:1. Swój pierwszy mecz w Pucharze Intertoto grał przeciwko Odrze Wodzisław. Jego dobry kolega Frédéric Kanouté również debiutował w tym spotkaniu. Debiut Joba był wielki. Strzelił hat-tricka, został bohaterem meczu i jego drużyna wygrała 5:1. Kanouté także wpisał się na listę strzelców. Jak sam Job podkreśla wiele razy, bardzo cenił i szanował Freddiego. Grali w tym samym czasie w Lyonie, a malijski piłkarz był dla niego, jak brat. Job strzelił jeszcze dwie bramki w Intertoto i Lyon dostał się do Pucharu UEFA. To był świetny sezon Joba, rozegrał wiele świetnych spotkań i na dobre wszedł do pierwszej drużyny Olympique. Dostał szansę gry w reprezentacji Francji Under-21, ale jego serce cały czas bije dla Kamerunu, dlatego piłkarz odmówił, argumentując, że większość jego rodziny nadal mieszka w państwie afrykańskim, że poznał dwie kultury i jednak postanawia być wierny narodowi, w którym się urodził. Później miał z tego powodu problemy z francuskimi menedżerami, którzy nie mogli zrozumieć podjętej przez niego decyzji.
Debiutował w reprezentacji Kamerunu w 1997 roku, na Wembley, przeciwko Anglii. Nieposkromione Lwy przegrały ten mecz 0:2, a dla Joba było to niezapomniane doświadczenie. Job zyskał sobie wiele przywilejów w narodzie z powodu podjętej decyzji o miłości do kameruńskich barw. W 1998 roku wziął udział w Pucharze Narodów Afryki, w którym Kamerun przegrał ćwierćfinał z Burkina Faso. Wielkimi krokami zbliżały się Mistrzostwa Świata. Kamerun jako cel stawiał sobie wyjście z grupy. Pierwszy mecz z Austrią zremisowany 1:1 nie przekreślał nadziei, jednak już porażka 0:3 z Włochami pozostawiła nikłe szanse na awans. Ostatni mecz i tylko remis z Chilijczykami odesłał reprezentację Claude Le Roya do domu.
Następnego roku nie było już tak dobrze. Job spędził większość czasu na ławce rezerwowych z uzasadnieniem, że nie pasuje do koncepcji gry i planów menedżera Bernarda Lacombe’a. Pod koniec sezonu 1998/1999 piłkarz zapytał o ttransfer. Latem 1999 ofertę odkupienia zawodnika złożyło RC Lens wykładając na stół dwa miliony funtów, na co działacze Lyonu odpowiedzieli pozytywnie i piłkarz zmienił pracodawcę. W Lens wiodło mu się bardzo dobrze, a meczem godnym uwagi było spotkanie Pucharu UEFA przeciwko 1. FC Kaiserslautern, które miało w składzie wiele gwiazd, między innymi Mistrza Świata 1998, Francuza Youriego Djorkaeffa. Pierwszy mecz u siebie Lens wygrało 2:1. W rewanżu było jeszcze łatwiej, co odzwierciedlał wynik 4:1 i awans do kolejnej fazy. Job strzelił hat-tricka, a te gole zwróciły uwagę działaczy klubów z Premiership. Ten sezon był bardzo udany dla Joba, większą część meczów grał w pierwszym składzie, strzelił nawet 4 bramki. W styczniu dostał powołanie do kadry Kamerunu na Puchar Narodów Afryki 2000, który odbywał się na boiskach Ghany i Nigerii i musiał opuścić klub. Kamerun wypadł na tym turnieju bardzo dobrze, przywożąc złoty medal (wygrana w finale z Nigerią 4:3, dopiero po rzutach karnych). To były jedne z najlepszych momentów jego kariery. Job był trochę zaniepokojony, bowiem podczas jego pobytu na PNA, napastnik, którym menedżer Didier Sénac zastąpił Kameruńczyka radził sobie bardzo dobrze. Kiedy Job wrócił z Afryki jego obawy się nie potwierdziły, jednak to była bardzo ciężka decyzja ówczesnego trenera Lens. Zbliżał się koniec sezonu. Job nie był zainteresowany transferem do innego francuskiego klubu, jednak kiedy ofertę złożyło Middlesbrough, przed Jobem otwarła się szansa zaistnienia w czołowym klubie angielskim. W młodości zawsze był podekscytowany meczami Premiership, jak sam mówi, to bardzo sławna liga, ze wspaniałymi klubami i pełnymi pasji kibicami. Gordon McQueen – piłkarz Manchesteru United i Leeds United pracował w Middlesbrough razem z Bryanem Robsonem. Od dłuższego czasu byli oni zainteresowani zatrudnieniem Kameruńczyka, a kiedy na własne oczy ujrzeli, wspomniany wcześniej, hat-trick przeciwko Kaiserslautern, długo się nad ofertą nie zastanawiali. Job trafił jeszcze na tydzień przedsezonowych testów, przed którymi zapewnił działaczy francuskiego klubu, że wróci do Lens, by grać tam dalej. Sytuacja zrobiła się bardzo niezręczna. Po kilku treningach i długotrwałych namowach działaczy Boro, Joba udało się przekonać na grę w Anglii i doszło do podpisania kontraktu. Chociaż zanotował bardzo dobry start w ekipie Bryana Robsona, strzelając gola przeciwko Coventry City, to pierwszy rok na Wyspach Brytyjskich był dla niego niezwykle trudny. Wszystko było nowe, mieszkał w nowym mieście, musiał uczyć się nowego języka i zapoznawać nowych przyjaciół. Mimo dobrego startu, Middlesbrough nie wiodło się najlepiej, a Job nie rozumiał, dlaczego nie gra w podstawowej jedenastce. Przez większą część sezonu musiał przyglądać się grającemu na jego pozycji Alenowi Bokšiciowi, który nie grał zbyt dobrze. Działacze Boro zdecydowali się na zmianę trenera i zatrudnili Terry’ego Venablesa. Job na wstępie zapytał nowego szkoleniowca, jak widzi jego szansę na grę w wyjściowej jedenastce, na co nowy trener odparł, że nie wie co myśleć. Widział kilka meczów Joba w rezerwach, jednak nie dawał mu wielu szans na grę. Nadszedł ostatni mecz sezonu, z West Ham United, w którym Job wpisał się na listę strzelców. Latem 2001 Steve McClaren został nowym szkoleniowcem Boro. Job miał zamiar zmienić klub. Trzy tygodnie przed startem sezonu McClaren wezwał Kameruńczyka na rozmowę. Chciał, żeby został w klubie, bo zasługuje jak każdy, by dać mu szansę. Kameruńczyk grał w trzech pierwszych meczach sezonu, lecz nie na pozycji, na której czuje się najlepiej, czyli na środku. Trener wystawiał go na prawej, bądź lewej flance, gdzie Job nie radził sobie zbyt dobrze. Middlesbrough grało słabo, a po porażce 0:4 u siebie z Arsenalem, a później z Boltonem i Evertonem, na McClarenie zaczęła ciążyć duża presja, więc potrzebne były zmiany. Dał znać Jobowi, że musi sprawdzić innych graczy na jego pozycji. Udało się zdobyć 7 punktów w trzech meczach i sytuacja trochę się uspokoiła. Menedżer dał znać piłkarzowi, że musi poczekać na kolejną szansę, ale Job nie chciał czekać. Zbliżał się Puchar Narodów Afryki i Mistrzostwa Świata, więc Job, chcąc wziąć udział w tych turniejach, musiał regularnie grać w klubie. Poprosił o wypożyczenie. W styczniu 2001 z propozycją wypożyczenia do końca sezonu wyszli działacze FC Metz, a Middlesbrough przystało na taką ofertę. Jego pierwszym meczem w Metz było pucharowe spotkanie z Saint-Seurin, wygrane 1:0 (19 stycznia 2002). W Ligue 1 jego pierwszy mecz to zwycięstwo 2:1 nad Bastią, 23 stycznia 2002. Ogółem, rozegrał 13 spotkań w Metz, dwa razy trafiając do siatki rywala.
Wielkimi krokami zbliżały się finały Mistrzostw Świata 2002, które były wielkim rozczarowaniem, zarówno dla samego Joba, jak i dla całej reprezentacji Kamerunu. Job zagrał jedynie 11 minut, wchodząc na końcówkę meczu z Niemcami, za Patricka M’Bomę. Nieposkromione Lwy zajęły dopiero trzecie miejsce w grupie, wygrywając jedynie z Arabią Saudyjską, a ulegając Niemcom i Irlandczykom. W 2003 roku Job uczestniczył w Pucharze Konfederacji. Kamerun doszedł aż do finału, w którym niefortunnie przegrał z Brazylią 0:1 po dogrywce. Złotego gola (bo wówczas jeszcze obowiązywała ta zasada) strzelił Thierry Henry.
Po Mistrzostwach Job zaczął szukać nowego pracodawcy, a że nie znalazł odpowiadającego mu klubu, wrócił do Middlesbrough. Bardzo korzystnie wypadł ze sparingach przedsezonowych i menedżer McClaren był z niego bardzo zadowolony. Przed sezonem do kadry Boro dołączył kolega Joba z reprezentacji Kamerunu – Geremi, sprowadzony z Realu Madryt. Do jego domu w Anglii przyjechał brat, który zawsze miał na niego dobry wpływ i dodawał mu pewności siebie, jak mówi Joseph-Désiré. Trener zaczął wystawiać Joba na jego ulubionej pozycji, czyli jako środkowego napastnik, a nie tak jak wcześniej, prawego czy też lewego. Job odwdzięczył się bardzo dobrą grą, zaskarbił sobie zaufanie trenera i wywalczył miejsce w podstawowym składzie. Przez trzy sezony rozegrał 75 meczów i strzelił 14 bramek. Dopiero w sezonie 2005/2006, kiedy to do klubu przybył Aiyegbeni Yakubu i Massimo Maccarone dla Kameruńczyka zaczęło brakować miejsca, dlatego też musiał sobie szukać nowego klubu. W styczniu ofertę wypożyczenia złożyli działacze Al-Ittihad Dżidda i piłkarz wyleciał do Arabii Saudyjskiej. Po sezonie na testy zaprosili go działacze Watfordu, jednak ostatecznie nie zaproponowali piłkarzowi kontraktu, a Job znalazł zatrudnienie w beniaminku Ligue 1 – CS Sedan. Pierwszy sezon gry w tym klubie był udany. Job strzelił dziewięć bramek i rozegrał 25 meczów. W sezonie 2007/2008 było znacznie gorzej, bo Kameruńczyk zaliczył jedynie 3 występy w pierwszym składzie, więc w przerwie zimowej zdecydował się na zmianę klubu. Jego nowym pracodawcą zostało OGC Nice. W latach 2008–2009 grał w katarskim Al-Kharitiyath, a od lata 2009 był piłkarzem Diyarbakırsporu. Następnie występował w Lierse SK, gdzie w 2011 roku zakończył karierę.

</doc>
<doc id="755105" url="https://pl.wikipedia.org/wiki?curid=755105" title="Tandża">
Tandża



</doc>
<doc id="755106" url="https://pl.wikipedia.org/wiki?curid=755106" title="Tehvandi">
Tehvandi

Tehvandi – normalna skocznia narciarska w Otepää w Estonii, największy obiekt w kraju.
Odbywają się tutaj duże imprezy krajowe, zaś w styczniu 2011 roku odbył się konkurs skoków narciarskich w ramach Mistrzostw Świata Juniorów w Narciarstwie Klasycznym 2011.
Punkt konstrukcyjny skoczni zlokalizowany jest na 90 metrze, a rozmiar skoczni wynosi 97 metrów. Rekord skoczni letni wynosi 102 metry i należy do Estończyka Siim-Tanela Sammelselga. Rekord zimowy ustanowił Austriak Stefan Kraft, skacząc na odległość 100 metrów.
Skocznia Tehvandi w Otepää powstała w 1968 roku. Planowanie budowy nowego obiektu rozpoczęto w 2001 roku. Realizacja projektu stała się możliwa w 2006 roku, dzięki prywatnym darczyńcom oraz unijnym środkom. Skocznia powstała w 2007 roku. Wkrótce później zdemontowano stary, 70-metrowy obiekt.

</doc>
<doc id="755107" url="https://pl.wikipedia.org/wiki?curid=755107" title="Szigeloza">
Szigeloza



</doc>
<doc id="755109" url="https://pl.wikipedia.org/wiki?curid=755109" title="Al-Dżiza">
Al-Dżiza



</doc>
<doc id="755111" url="https://pl.wikipedia.org/wiki?curid=755111" title="Al-Ghurdaka">
Al-Ghurdaka



</doc>
<doc id="755113" url="https://pl.wikipedia.org/wiki?curid=755113" title="Ugoda cudnowska">
Ugoda cudnowska

Ugoda cudnowska (znana również jako "traktat słobodyszczewski") została zawarta w trakcie bitwy pod Cudnowem, 17 października 1660 roku między Rzecząpospolitą a Kozakami.
W rokowaniach brali udział Piotr Doroszenko, pułkownicy kozaccy Michał Chanenko i Iwan Bohun, a w wyniku jej zawarcia przywrócono postanowienia unii hadziackiej z 1658 roku, z wyjątkiem postanowień dotyczących ustanowienia Księstwa Ruskiego jako trzeciego członu Rzeczypospolitej Obojga Narodów.
Wojsko Zaporoskie z hetmanem Jerzym Chmielnickim odstąpiło od cara moskiewskiego i zobowiązało się do wierności królowi polskiemu. Kozakom zabroniono szukania obcej protekcji i polecono rozpocząć wspólne działania zbrojne przeciwko Rosji. Ostatecznie zgodzono się również zaprzysiąc unię hadziacką z wyjątkiem tych punktów, które dotyczyły Księstwa Ruskiego. Problem ten pozostawiono do decyzji króla Jana II Kazimierza.
Ugoda pominęła kwestie wyznaniowe zawarte w poprzedniej ugodzie oraz przekreślała drugą ugodę perejasławską. Do jej postanowień należy także zaliczyć ponowne prawne przyłączenie ziem Lewobrzeża do Rzeczypospolitej.
Sejm zatwierdził ugodę w 1661 r.

</doc>
<doc id="755114" url="https://pl.wikipedia.org/wiki?curid=755114" title="Zabornia">
Zabornia



</doc>
<doc id="755117" url="https://pl.wikipedia.org/wiki?curid=755117" title="Al-Iksandarija">
Al-Iksandarija



</doc>
<doc id="755118" url="https://pl.wikipedia.org/wiki?curid=755118" title="Superliga rosyjska w hokeju na lodzie (2003/2004)">
Superliga rosyjska w hokeju na lodzie (2003/2004)

 Superliga rosyjska w hokeju na lodzie sezon 2003/2004
Sezon zasadniczy.
"L = lokata, M = liczba rozegranych spotkań, W = Wygrane (ogółem), P = Porażki (ogółem), R = Remisy, WpD = Wygrane po dogrywce, PpD = Porażki po dogrywce, G+ = Gole strzelone, G- = Gole stracone, Pkt = Liczba zdobytych punktów +/- Różnica bramek"
Ostateczna kolejność.
Legenda:

</doc>
<doc id="755122" url="https://pl.wikipedia.org/wiki?curid=755122" title="Aswan">
Aswan



</doc>
<doc id="755123" url="https://pl.wikipedia.org/wiki?curid=755123" title="Al-Kahira">
Al-Kahira



</doc>
<doc id="755124" url="https://pl.wikipedia.org/wiki?curid=755124" title="Anywhere but Home">
Anywhere but Home

Anywhere but Home (pol. "Gdziekolwiek oprócz domu") – pierwsza koncertowa płyta grupy "Evanescence". Wydana została 23 listopada 2004, w "klubie Zenith" w "Paryżu" we "Francji". Wyprodukowana została przez "Wind-up Records". Reżyserem jest "Hamish Hamilton". Koncert był nagrywany jednocześnie przez 19 kamer.

</doc>
<doc id="755125" url="https://pl.wikipedia.org/wiki?curid=755125" title="As-Suwajs">
As-Suwajs



</doc>
<doc id="755127" url="https://pl.wikipedia.org/wiki?curid=755127" title="Harju">
Harju



</doc>
<doc id="755128" url="https://pl.wikipedia.org/wiki?curid=755128" title="Ołtarz Wita Stwosza">
Ołtarz Wita Stwosza



</doc>
<doc id="755130" url="https://pl.wikipedia.org/wiki?curid=755130" title="Apteekrimägi">
Apteekrimägi

Apteekrimägi – kompleks czterech skoczni narciarskich znajdujący się w estońskiej miejscowości Otepää.
Kompleks skoczni narciarskich Apteekrimägi składa się z czterech obiektów, których punkty konstrukcyjne umieszczone są na odległości 40, 25, 18 i 10 metrów. Największa skocznia (K40) powstała w 1963 roku i została otwarta 20 października tego samego roku. Była wówczas największą skocznią w Otepää (do czasu otwarcia skoczni K70 w kompleksie Tehvandi, które miało miejsce w 1968 roku).
W następnych latach wybudowano także 3 mniejsze obiekty (K25, K18, K10), które weszły w skład kompleksu Apteekrimägi. Obecnie (2012 rok) wszystkie 4 skocznie pokryte są igelitem, zamontowano na nich także sztuczne oświetlenie.
Kompleks skoczni narciarskich Apteekrimägi jest jednym z dwóch takich (oprócz kompleksu Tehvandi), leżących w Otepää. Opiekę nad nim sprawuje miejscowy klub Otepää Spordiklubi.
24 marca 2012 roku na skoczni K40 wchodzącej w skład kompleksu Apteekrimägi rozegrano konkurs drużynowy skoków narciarskich w ramach Mistrzostw Estonii w Skokach Narciarskich 2012. Podczas jego trwania najpierw Han-Hendrik Piho wyrównał wcześniejszy rekord obiektu (46,5 metra) ustanowiony przez Maria Visnapa, a później wynik ten o pół metra poprawił Illimar Pärn.

</doc>
<doc id="755131" url="https://pl.wikipedia.org/wiki?curid=755131" title="Trofeo Luigi Berlusconi">
Trofeo Luigi Berlusconi

Trofeum Berlusconiego "(Trofeo Luigi Berlusconi - MSC Crociere Cup)" - towarzyski, coroczny turniej piłkarski organizowany przez prezesa A.C. Milan, Silvia Berlusconiego, poświęcony pamięci jego ojca Luigiego. Spotkanie jest rozgrywane na stadionie San Siro z udziałem Milanu i Juventusu (kiedyś także innych klubów).

</doc>
<doc id="755137" url="https://pl.wikipedia.org/wiki?curid=755137" title="Roman Totenberg">
Roman Totenberg

Roman Totenberg (ur. 1 stycznia 1911 w Łodzi, zm. 8 maja 2012 w Newton) – polski skrzypek i pedagog, za życia zamieszkały w Stanach Zjednoczonych.
Życiorys.
Ojciec Romana pochodził z żydowskiej rodziny kupieckiej, w rodzinie matki byli Żydzi i chrześcijanie. Gry na skrzypcach Roman zaczął się uczyć mając sześć lat. Po kilku miesiącach koncertował już ze swoim nauczycielem, który był koncertmistrzem w operze. Lata młodzieńcze spędził w Warszawie. Ukończył V Liceum Ogólnokształcące im. Ks. Józefa Poniatowskiego, a następnie uczył się konserwatorium u Michałowskiego. Później studiował u C. Flescha w Berlinie i G. Enescu w Paryżu. Debiutował w 1925 z Orkiestrą Filharmonii Warszawskiej, wkrótce potem zadebiutował za granicą z Berliner Philharmoniker.
W 1927 poznał Karola Szymanowskiego, który był wówczas dyrektorem konserwatorium. W 1933 w Paryżu nawiązał znajomość z Dariusem Milhaud podczas jego kompozytorskiego debiutu.
Tuż przed wybuchem II wojny światowej wyemigrował do Stanów Zjednoczonych. W 1940 został dyrektorem działu muzyki kameralnej w rozgłośni radiowej WQXR. W czasie amerykańskiego tournée koncertował z największymi orkiestrami wraz z Karolem Szymanowskim i Arturem Rubinsteinem.
Od 1947 był profesorem Akademii Muzycznej w Santa Barbara w Kalifornii, 1950–1960 kierownikiem w Aspen Institute w Kolorado. W latach 1961-1978 był profesorem i kierownikiem wydziału smyczkowego w Boston University. W latach 1978-1985 podobną funkcję sprawował w Peabody Conservatory of Music w Baltimore oraz w Longy School of Music.
Wyróżnienia.
W 1983 otrzymał tytuł „Nauczyciela – Artysty roku”, przyznawany przez American String Teachers Association. W 1988 został uhonorowany Odznaką „Zasłużony dla Kultury Polskiej”, a w 2000 Krzyżem Komandorskim Orderu Zasługi Rzeczypospolitej Polskiej.
Roman Totenberg był także jurorem międzynarodowych konkursów muzycznych i organizatorem festiwali.
Rodzina.
Jego córką jest Nina Totenberg, dziennikarka amerykańskiego National Public Radio.

</doc>
<doc id="755138" url="https://pl.wikipedia.org/wiki?curid=755138" title="Al-Uksur">
Al-Uksur



</doc>
<doc id="755143" url="https://pl.wikipedia.org/wiki?curid=755143" title="Dumjat">
Dumjat



</doc>
<doc id="755144" url="https://pl.wikipedia.org/wiki?curid=755144" title="Synagoga w Koninie">
Synagoga w Koninie

Synagoga w Koninie – synagoga wzniesiona w latach 1825–1829 w Koninie, wpisana do rejestru zabytków nieruchomych województwa wielkopolskiego.
Synagoga została zbudowana w latach 1825-1829 na miejscu starej synagogi. Prace wykończeniowe trwały do 1844. W latach 1878–1883 przeprowadzono prace remontowe z gruntowną przebudową w stylu neomauretańskim, podczas których dodano orientalną dekorację elewacji, słupy bimy, sklepienie oraz dobudowano dwukondygnacyjne pomieszczenie, w którym umieszczono na piętrze babiniec, a na parterze od strony zachodniej przedsionek. Połączył on ze sobą synagogę główną oraz sąsiadujący z nią nowy budynek synagogi ze szkołą talmudyczną.
Podczas II wojny światowej w październiku 1939, hitlerowcy zdewastowali synagogę, w której następnie urządzili magazyn. Po wojnie budynek synagogi przez wiele lat stał opuszczony. W latach 80. przeprowadzono gruntowny remont, podczas którego synagoga odzyskała swój dawny oryginalny wygląd. Od tego czasu do 2008 znajdowała się w niej Biblioteka Wojewódzka. W 2010 budynek przejął Związek Gmin Wyznaniowych Żydowskich RP, który sprzedał go w ręce prywatne. Biblioteka została zlikwidowana. Po 10 latach miasto przejęło synagogę. Zaczęto w niej organizować spotkania kulturalne.
Murowany budynek synagogi wzniesiono na planie prostokąta, w stylu neomauretańsko-neogotyckim. Wewnątrz w jednoprzestrzennej sali głównej znajduje się kolebkowe sklepienie czterokierunkowe wsparte na czterech kolumnach, pomiędzy którymi dawniej stała bima. Sklepienie pierwotnie malowane było ornamentem zbliżonym do okuciowego, zaś obecnie jest wykonane z drewna modrzewiowego.
Na ścianie wschodniej znajdował się bogato zdobiony Aron ha-kodesz, który pierwotnie znajdował się również w starej synagodze. Obecnie pozostaje zamkniętą drewnianymi drzwiczkami wnęką. Na tej ścianie oraz kolumnach zachowała się piękna, zakonserwowana dekoracja malarska. Przed synagogą zachował się oryginalny, stylizowany kuty płot z licznymi gwiazdami Dawida.

</doc>
<doc id="755147" url="https://pl.wikipedia.org/wiki?curid=755147" title="Czterdziesty pierwszy (album)">
Czterdziesty pierwszy (album)

Czterdziesty pierwszy – dwupłytowy album wydany 1 października 2004 przez Kazika Staszewskiego.
Tytuł płyty początkowo miał brzmieć "Stalingrad", inspirowany niemieckim filmem Josepha Vilsmaiera o tym samym tytule. Następnym rozważanym tytułem był "40", gdyż album miał być wydany na 40. urodziny Kazika. W rzeczywistości został wydany rok później i stąd zmiana tytułu.
Album promowała piosenka „Polska płonie”. Na płycie znalazł się również m.in. „Idol” (stanowiący parodię jury z popularnego programu rozrywkowego "Idol"), a także cover piosenki Andrzeja Rosiewicza „40 lat minęło…” oraz piosenki z repertuaru poprzednich zespołów Kazika – „Anarchia w WC” grupy Poland oraz „Schizofremja” formacji Novelty Poland.
Utwory.
CD1:
CD2:
Muzycy:

</doc>
<doc id="755150" url="https://pl.wikipedia.org/wiki?curid=755150" title="Al-Ismailija">
Al-Ismailija



</doc>
<doc id="755153" url="https://pl.wikipedia.org/wiki?curid=755153" title="Kaum Umbu">
Kaum Umbu



</doc>
<doc id="755156" url="https://pl.wikipedia.org/wiki?curid=755156" title="Stara Synagoga w Koninie">
Stara Synagoga w Koninie

Stara Synagoga w Koninie – pierwsza drewniana synagoga w Koninie zbudowana w 1776 przy dawnej ulicy Bóżniczej (obecnie Mickiewicza). W 1829 roku została przebudowana według projektu Zajnwela Barasza z Kępna. W 1818 roku groziła zawaleniem, więc podjęto decyzję o wybudowaniu na jej miejscu nowej bożnicy, którą ukończono w 1832 roku.
Jednym z elementów ze starej bożnicy, który znalazł się w nowej, był zdobiony Aron ha-kodesz.

</doc>
<doc id="755157" url="https://pl.wikipedia.org/wiki?curid=755157" title="Płyta pamięci poległych w II wojnie światowej Sportowców-Akademików">
Płyta pamięci poległych w II wojnie światowej Sportowców-Akademików

Płyta pamięci poległych w II wojnie światowej Sportowców-Akademików – pomnik ku czci poległych w II wojnie światowej sportowców Akademickiego Związku Sportowego znajdujący się w parku Skaryszewskim im. Ignacego Jana Paderewskiego w Warszawie.
Pomnik w kształcie głazu postawiono przy głównej alei okalającej park, w pobliżu kortów tenisowych AZS–u.
Tekst na pomniku.
PAMIĘCI SPORTOWCÓW, TRENERÓW I DZIAŁACZY AKADEMICKIEGO ZWIĄZKU SPORTOWEGO
POLEGŁYCH W WALKACH ZBROJNYCH, OFIAR OBOZÓW I WIĘZIEŃ -
ZMARŁYCH W LATACH 1939-1945 – AKADEMICKI ZWIĄZEK SPORTOWY.

</doc>
<doc id="755158" url="https://pl.wikipedia.org/wiki?curid=755158" title="Isthmian League">
Isthmian League

Isthmian League - regionalna liga piłkarska działająca na terenie Londynu i South East England. Powszechnie znana pod nazwą oficjalnego sponsora: Ryman League. Jej historyczne nazwy to: Diadora League, ICIS League, Rothmans Isthmian League, Vauxhall-Opel League, Berger Isthmian League i Servowarm Isthmian League.

</doc>
<doc id="755159" url="https://pl.wikipedia.org/wiki?curid=755159" title="Ryman League">
Ryman League



</doc>
<doc id="755161" url="https://pl.wikipedia.org/wiki?curid=755161" title="Diadora League">
Diadora League



</doc>
<doc id="755162" url="https://pl.wikipedia.org/wiki?curid=755162" title="ICIS League">
ICIS League



</doc>
<doc id="755163" url="https://pl.wikipedia.org/wiki?curid=755163" title="Rothmans Isthmian League">
Rothmans Isthmian League



</doc>
<doc id="755165" url="https://pl.wikipedia.org/wiki?curid=755165" title="Vauxhall-Opel League">
Vauxhall-Opel League



</doc>
<doc id="755167" url="https://pl.wikipedia.org/wiki?curid=755167" title="Gliese 436">
Gliese 436



</doc>
<doc id="755168" url="https://pl.wikipedia.org/wiki?curid=755168" title="Berger Isthmian League">
Berger Isthmian League



</doc>
<doc id="755171" url="https://pl.wikipedia.org/wiki?curid=755171" title="Servowarm Isthmian League">
Servowarm Isthmian League



</doc>
<doc id="755173" url="https://pl.wikipedia.org/wiki?curid=755173" title="New Old Songs">
New Old Songs

New Old Songs – album muzyczny wydany w 2001 roku. Zawiera remiksy starych hitów Limp Bizkit.

</doc>
<doc id="755175" url="https://pl.wikipedia.org/wiki?curid=755175" title="Al-Fajjum">
Al-Fajjum



</doc>
<doc id="755176" url="https://pl.wikipedia.org/wiki?curid=755176" title="Sd.Kfz.2">
Sd.Kfz.2

Sd.Kfz. 2 (kleines Kettenkraftrad Sd.Kfz. 2, Kettenkrad lub NSU-Kettenkrad) – półgąsienicowy motocykl wielozadaniowy (transport, holowanie dział, układanie kabli telefonicznych itp.) konstrukcji niemieckiej z okresu II wojny światowej.
Historia.
W zakładach NSU Motorenwerke w Neckarsulm podjęto w 1938 r. decyzję o rozpoczęciu projektowania nowego typu pojazdu. Szansę na sukces komercyjny zauważono w podjęciu produkcji lekkiego, uniwersalnego ciągnika będącego w stanie zastąpić zaprzęgi konne w leśnictwie, rolnictwie i budownictwie. Z uwagi na dotychczasowe doświadczenia firmy w produkcji motocykli, miało to być swoistego rodzaju połączenie motocykla z ciągnikiem gąsienicowym. Pomysł nie był całkowicie nowy, ponieważ podobne eksperymenty były prowadzone już m.in. we Francji oraz Austrii (zakłady Austro-Daimler). W 1939 r. projekt uzyskał wsparcie Urzędu Uzbrojenia Wojsk Lądowych. Wojsko poszukiwało lekkiego holownika lub transportera mogącego przewozić zaopatrzenie w trudnych warunkach terenowych. Miał on także transportować różne rodzaje broni i sprzętu: karabiny maszynowe, moździerze, bębny z kablem telefonicznym. W 1940 r. powstał pierwszy prototyp takiego pojazdu. Nosił on oznaczenie wojskowe: "kleiner Kettenkraftwagen, Vs. Kfz. 620". 5 czerwca 1941 wprowadzono nowe oznaczenie: "kleines Kettenkraftrad, Sd.Kfz. 2". Pojazd został wtedy oficjalnie przyjęty do uzbrojenia Wehrmachtu. Powszechnie jednak, nawet w oficjalnych dokumentach, stosowano nazwę "Kettenkrad" lub "NSU-Kettenkrad".
Pierwsze zamówienie na nowe pojazdy wpłynęło już w 1940 r. Między lipcem 1940 a końcem 1941 r. w zakładach NSU miało powstać 500 egzemplarzy tzw. serii zerowej. Zostało ono zrealizowane zgodnie z harmonogramem. Wkrótce napłynęły dalsze zamówienia. Nie tylko z Wojsk Lądowych, ale i Luftwaffe. Produkcja stale rosła. Od 1943 r. produkowane były na licencji w firmie Stoewer w Szczecinie. W ich wytwarzaniu uczestniczyło także kilka fabryk francuskich, w tym Simca.
W latach 1940–1945 armia niemiecka odebrała następującą liczbę egzemplarzy Kettenkradów:
W sumie dostarczono 8411 sztuk.
Kattenkrady były produkowane również po wojnie. W 1947 r., po uzyskaniu zezwolenia władz okupacyjnych, ze zgromadzonych części zamiennych i nieukończonych pojazdów zdołano skompletować 200 egzemplarzy. Do końca produkcji w 1948, udało się zmontować około 500 sztuk. Były one używane głównie w leśnictwie – do holowania ściętych drzew. Pewna liczba została dostosowana do pełnienia funkcji pojazdów straży pożarnej. Używała ich fabryczna straż pożarna w zakładach NSU.
Służba.
Jednostki Wehrmachtu, pierwsze 70 egzemplarzy serii zerowej, otrzymały już w 1940. Nie wprowadzono ich jednak do normalnej eksploatacji. Poddano je szeregowi prób w najrozmaitszych warunkach terenowych. Na masową skalę znalazły się w oddziałach walczących w Afryce i na froncie wschodnim w 1942 r. 20 grudnia 1942 było ich w uzbrojeniu 1208 egzemplarzy.
Cieszyły się pozytywna opinią użytkowników. Ceniono ich świetne walory terenowe, oraz dużą prędkość jazdy po drodze. Do wad zaliczano dosyć skomplikowaną konstrukcję oraz brak osłony załogi przed czynnikami atmosferycznymi.
Podstawowym zastosowaniem Kettenkradów był transport zaopatrzenia i amunicji w trudnym terenie. Stosowano je również jako lekkie ciągniki artyleryjskie. W oddziałach powietrznodesantowych, holowały działa bezodrzutowe 10,5 cm Leichtgeschütz 40. W jednostkach górskich – działa górskie 7,5 cm Gebirgsgeschütz 36. Stosowano je także jako pojazdy łącznikowe. Oddziały łączności wykorzystywały je do układania kabli telefonicznych. Używały je oddziały zwalczające partyzantkę na tyłach frontu wschodniego. Uzbrojone wersje, stosowane były przez Luftwaffe do ochrony lotnisk. Używano ich tam także do holowania samolotów.
Kettenkrady są uważane za jedne z najbardziej uniwersalnych pojazdów Wehrmachtu. Zdobyczne egzemplarze były także masowo wykorzystywane przez armie aliantów.

</doc>
<doc id="755177" url="https://pl.wikipedia.org/wiki?curid=755177" title="Odszkodowanie">
Odszkodowanie

Odszkodowanie – świadczenie, które należy się poszkodowanemu za wyrządzenie szkody od podmiotu prawa cywilnego (np. osoby fizycznej, osoby prawnej, w tym Skarbu Państwa), który tę szkodę wyrządził lub ponosi za nią odpowiedzialność.
Funkcja odszkodowania.
Odszkodowanie pełni funkcję kompensacyjną – stanowi finansową rekompensatę uszczerbku, który powstał u osoby poszkodowanej wskutek zdarzenia wywołującego szkodę. Wysokość odszkodowania musi więc być adekwatna do rozmiarów powstałej szkody. Odszkodowanie powinno pokrywać tak szkodę rzeczywistą, jak i utracone korzyści, czyli to wszystko, co poszkodowany mógłby osiągnąć, gdyby nie doszło do zdarzenia.
Odszkodowanie a zadośćuczynienie.
Szczególnym rodzajem odszkodowania jest zadośćuczynienie. Zadośćuczynienie przysługuje w razie wyrządzenia szkody niemajątkowej (np. uszkodzenia ciała), nie zaś szkody majątkowej.
Odpowiedzialność odszkodowawcza.
Odpowiedzialność ponoszona przez jeden podmiot za szkodę doznaną przez drugi podmiot stanowi podstawę do roszczenia o odszkodowanie. Odpowiedzialność odszkodowawcza jest odpowiedzialnością cywilną wynikającą z powstania szkody na skutek zachowania polegającego na zaniechaniu bądź działaniu naruszającym obowiązujące przepisy. Wyróżnia się dwa rodzaje odpowiedzialności odszkodowawczej:
Dla zaistnienia odpowiedzialności odszkodowawczej muszą wystąpić określone przesłanki:
Odpowiedzialność odszkodowawczą stwierdza się na podstawie odwołania do jednej z trzech (w zależności od sytuacji) zasad:
Rodzaje odszkodowań.
Odszkodowanie może polegać na (wybór formy należy do poszkodowanego):
W przypadku gdy przywrócenie stanu poprzedniego jest niemożliwe bądź gdy wiąże się to z nadmiernymi trudnościami czy kosztami zobowiązanego, poszkodowany musi poprzestać na pieniężnym odszkodowaniu. Dla ustalenia wysokości pieniężnego odszkodowania niezbędne jest monetarne oszacowanie szkody.
Odszkodowanie może pokrywać:
Odszkodowanie umowne – to odszkodowanie zastrzeżone z góry w umowie na wypadek niewykonania lub nienależytego wykonania zobowiązania niepieniężnego; jego zapłata może być uiszczona nawet wówczas, gdy żadna szkoda nie powstała, ale spełnione zostały warunki umowne przewidujące jego wypłatę.
Odszkodowanie kompensacyjne – mające na celu zadośćuczynienie i naprawienie szkody. Wyróżnia się jego dwa gatunki:
Odszkodowanie karne – stanowi formę ukarania oskarżonego za zaistniałe zdarzenie, zachowanie lub rażące zaniedbanie oraz pełni swego rodzaju funkcję edukacyjną, będąc przestrogą dla oskarżonego i jemu podobnych. Stosowane szeroko w USA - stąd kwoty odszkodowań zasądzanych przez amerykańskie sądy bywają bardzo duże. Polskie prawo przewiduje wprawdzie możliwość zasądzenia odszkodowania karnego - np. art. 79 ust. 1 pkt 3 lit. b prawa autorskiego, art. 18 ust. 1 pkt 6 ustawy o zwalczaniu nieuczciwej konkurencji, czy art. 24 kodeksu cywilnego, jednak poza pierwszym wskazywanym przypadkiem, świadczenia te są jednak zasądzane nie na rzecz poszkodowanego, lecz na określony cel społeczny.
Odszkodowanie nominalne – opiewające na minimalne sumy, przez co stanowi potwierdzenie błędu prawnego powoda, ale z uwagi na brak materiału dowodzącego okoliczności wystąpienia szkody i braku konieczności wykazania poniesionych strat opiewa na symboliczną kwotę.
Główne typy odszkodowań.
Do głównych przykładów odszkodowań zalicza się:
Wysokość odszkodowania i jego forma.
Odszkodowanie nie może być wyższe od wyrządzonej szkody, jego rolą jest tylko jej wyrównanie. W pewnych przypadkach odszkodowanie może być niższe od rzeczywiście poniesionych strat przez poszkodowanego. Przykładowo odszkodowanie może zostać obniżone w sytuacji, gdy:
Odszkodowanie może mieć też formę renty dla poszkodowanego, który utracił możność zarobkowania lub dla osób poszkodowanych wskutek śmierci żywiciela. W przypadkach określonych w ustawie, związanych z wyrządzeniem szkody osobie lub naruszeniem w innej postaci dóbr osobistych poszkodowany może otrzymać oprócz odszkodowania zadośćuczynienie pieniężne za doznaną krzywdę.
Jeżeli chodzi o odpowiedzialność wynikającą z nienależytego wykonania umowy (odpowiedzialność ex contractu) to zgodnie z art. 361 kodeksu cywilnego zobowiązany do odszkodowania ponosi odpowiedzialność tylko za normalne następstwa działania lub zaniechania, z którego szkoda wynikła (nie będzie np. ponosił odpowiedzialności w przypadku działania siły wyższej).
Zwrot kosztów prywatnego leczenia:
Sąd Najwyższy wypowiedział się w kwestii zwrotu kosztów prywatnego leczenia i rehabilitacji po tym, jak Rzecznik Finansowy wystosował do niego zapytanie w tym temacie. W uchwale możemy przeczytać, że odszkodowanie wypłacane z OC sprawcy wypadku powinno obejmować także „uzasadnione i celowe koszty leczenia oraz rehabilitacji poszkodowanego niefinansowane ze środków publicznych (art. 444 § 1 k.c.)”.

</doc>
<doc id="755179" url="https://pl.wikipedia.org/wiki?curid=755179" title="Odpowiedzialność ex contractu">
Odpowiedzialność ex contractu



</doc>
<doc id="755184" url="https://pl.wikipedia.org/wiki?curid=755184" title="Bur Said">
Bur Said



</doc>
<doc id="755186" url="https://pl.wikipedia.org/wiki?curid=755186" title="Safaga">
Safaga



</doc>
<doc id="755207" url="https://pl.wikipedia.org/wiki?curid=755207" title="Smolt">
Smolt

Smolt – stadium rozwojowe łososia szlachetnego ("Salmo salar"), który po przejściu stadium parr rozpoczyna wędrówkę do morza. Smolty zmieniają ubarwienie ciała na srebrzyste, zanikają im charakterystyczne dla stadium "parr" ciemne plamy i zmieniają się preferencje pokarmowe – smolty żywią się rybami. Organizm ryby przystosowuje się do życia w wodzie słonej.
Czasami termin "smolt" używany jest w odniesieniu do innych ryb łososiowatych.

</doc>
<doc id="755213" url="https://pl.wikipedia.org/wiki?curid=755213" title="Tall al-Amarina">
Tall al-Amarina



</doc>
<doc id="755224" url="https://pl.wikipedia.org/wiki?curid=755224" title="Tarabulus al-Gharb">
Tarabulus al-Gharb



</doc>
<doc id="755226" url="https://pl.wikipedia.org/wiki?curid=755226" title="Anafrodyzjak">
Anafrodyzjak

Anafrodyzjak – substancja zmniejszająca pobudliwość seksualną. Anafrodyzjaki podaje się, między innymi, osobom popełniającym przestępstwa seksualne. Substancja ta obniża popęd płciowy lub nawet powoduje uwolnienie się od presji potrzeby seksualnej.
Nie istnieją anafrodyzjaki, które tłumiłyby libido bez powodowania istotniejszych skutków ubocznych w organizmie.
Rodzaje anafrodyzjaków.
Anafrodyzjaki obejmują następujące kategorie substancji i leków:
Powyższe środki mogą powodować szereg działań niepożądanych, wśród nich hiperprolaktynemię, ginekomastię i mlekotok u mężczyzn przy podawaniu przewlekłym, a w przypadku neuroleptyków także przytłumienie wyższych funkcji poznawczych.
Środkami mogącymi ubocznie wykazywać działanie tłumiące popęd płciowy są:

</doc>
<doc id="755232" url="https://pl.wikipedia.org/wiki?curid=755232" title="Dunkula">
Dunkula



</doc>
<doc id="755237" url="https://pl.wikipedia.org/wiki?curid=755237" title="Bur Sudan">
Bur Sudan



</doc>
<doc id="755240" url="https://pl.wikipedia.org/wiki?curid=755240" title="Szkoła Talmudyczna w Koninie">
Szkoła Talmudyczna w Koninie

Szkoła Talmudyczna w Koninie – dawna żydowska szkoła znajdująca się w Koninie przy obecnej ulicy Mickiewicza, obok synagogi. Budynek wyburzono 22 lipca 2016 roku.
Murowany budynek szkoły wzniesiono na planie prostokąta w stylu mauretańsko-bizantyjskim. We wschodniej części znajdowała się sala główna przekryta nowym stropem podpartym czterema filarami, pomiędzy którymi dawniej stała bima. W zachodniej znajdował się babiniec.
Historia.
Budynek szkoły został zbudowany przed 1883 rokiem z inicjatywy i fundacji Zalmana Zandera. Szkoła była połączona z synagogą piętrową przybudówką, która tworzyła z budynków jakby jedną całość. Podczas II wojny światowej Niemcy zdewastowali budynek. Od 1973 roku w dawnym budynku synagogi znajdowała się Biblioteka Wojewódzka (do 2008), a w dawnym budynku szkoły przeprowadzał próby Zespół Tańca „Rytmix” (do 2011), mieściła się tam także biblioteka. 22 lipca 2016 roku budynek dawnej szkoły został wyburzony przez prywatnego właściciela, który kupił go od Związku Gmin Wyznaniowych Żydowskich. 

</doc>
<doc id="755241" url="https://pl.wikipedia.org/wiki?curid=755241" title="Al-Churtum">
Al-Churtum



</doc>
<doc id="755242" url="https://pl.wikipedia.org/wiki?curid=755242" title="Streetsboro">
Streetsboro

Streetsboro – miasto w Stanach Zjednoczonych, w północno-wschodniej części stanu Ohio.
Liczba mieszkańców w 2000 roku wynosiła 12 311.

</doc>
<doc id="755243" url="https://pl.wikipedia.org/wiki?curid=755243" title="Charles W. Fairbanks">
Charles W. Fairbanks



</doc>
<doc id="755244" url="https://pl.wikipedia.org/wiki?curid=755244" title="Puchar Świata w skokach narciarskich 1983/1984">
Puchar Świata w skokach narciarskich 1983/1984

Puchar Świata w skokach narciarskich 1983/1984 – 5. edycja Pucharu Świata mężczyzn w skokach narciarskich, która rozpoczęła się 10 grudnia 1983 w Thunder Bay, a zakończyła 25 marca 1984 w Planicy.
Klasyfikacje.
Klasyfikacja indywidualna.
Źródło:

</doc>
<doc id="755245" url="https://pl.wikipedia.org/wiki?curid=755245" title="Bagiński">
Bagiński

Bagiński (forma żeńska: Bagińska; liczba mnoga Bagińscy) - polskie nazwisko, które nosi ponad 11 tysięcy osób, najwięcej na północno-wschodnim Mazowszu (ziemia łomżyńska i wiska) oraz na Dolnym Śląsku. W rankingu najpopularniejszych nazwisk w kraju na miejscu 356.
Rody szlacheckie.
Nazwisko to nosiło w Rzeczypospolitej kilka rodów szlacheckich. W herbarzach wymieniani są Bagińscy herbu Korczak, Korwin, Lubicz, Ślepowron. Jeden ród pieczętował się herbem własnym odmianą herbu Radwan. Gniazdem rodu była wieś Bagienice w powiecie szreńskim, województwie płockim (podział z I RP). Najstarszym odnotowanym przedstawicielem tego rodu (1552 r.) był Jan Bagiński przydomek "Żołądek" – właściciel wsi Bagienice.
Etymologia nazwiska.
Bagiński – pierwsza wzmianka w 1552, nazwisko powstało poprzez dodanie formantu "ski" do nazw miejscowych Bagno, Bagienice, Bagieńsko, Bagienko (częste).
Statystyki.
W Polsce żyją 11173 osoby o nazwisku „Bagiński” lub jego żeńskiej formie „Bagińska”. 1/4 osób posiadających te nazwisko skupia się na rdzennym obszarze występowania, czyli Mazowszu, a prawie 1/3 na Śląsku. Duża liczba osób noszących nazwisko „Bagiński” mieszka również na Pomorzu (12,5%) oraz Podlasiu. Największa liczba przedstawicieli mieszka w dawnych województwach: wrocławskim - 1302 osoby i łomżyńskim - 1116 osób.
Nazwy miejscowości.
Obecnie w Polsce istnieje 13 miejscowości, których nazwę możemy utożsamiać z nazwiskiem Bagiński. Największa z nich to Bagienice Małe - wieś w województwie warmińsko-mazurskim licząca ok. 260 mieszkańców, a najmniejsza to Stare Bagińskie - zaledwie 20 mieszkańców. W przeszłości istniała wieś Bagienice w okolicach Płocka, która była kolebką rodu Bagińskich. Większość wyżej wymienionych miejscowości mieści się na Mazowszu (w województwach mazowieckim i podlaskim).

</doc>
<doc id="755247" url="https://pl.wikipedia.org/wiki?curid=755247" title="Pickaninny">
Pickaninny

Pickaninny – motyw szachowy czterech różnych odpowiedzi na cztery różne ruchy czarnego pionka. Dotyczy to zatem tylko pionków z siódmego rzędu, w dowolnej kolumnie za wyjątkiem "a" i "h". Analogiczny motyw dla białego pionka to albino.

</doc>
<doc id="755248" url="https://pl.wikipedia.org/wiki?curid=755248" title="Anestezyna">
Anestezyna



</doc>
<doc id="755249" url="https://pl.wikipedia.org/wiki?curid=755249" title="Godło Zakaukaskiej FSRR">
Godło Zakaukaskiej FSRR

Godło Zakaukaskiej Federacyjnej Socjalistycznej Republiki Radzieckiej – jeden z symboli państwowych Zakaukaskiej Federacyjnej Socjalistycznej Republiki Radzieckiej.
W swej pierwotnej postaci (do 1923 r.) nie przypominało innych radzieckich godeł. Nie posiadało wieńca i zawierało wiele elementów narodowych nawiązujących do specyfiki 3 republik radzieckich, wchodzących w jej skład: Armeńskiej, Azerbejdżańskiej i Gruzińskiej SRR.
Godło w tym okresie miało formę pięcioramiennej gwiazdy, w środku której umieszczono okrągłe pole, a na nim sierp i młot oraz półksiężyc i małą gwiazdę na tle masywu Araratu. Sierp i młot są symbolami sojuszu robotniczo-chłopskiego oraz najważniejszymi elementami godła Związku Radzieckiego. Pięć ramion gwiazdy symbolizować miało zwycięstwo komunizmu w pięciu częściach świata. Gwiazda ta zarazem, graficznie, poprzez układ ornamentu, nawiązuje do siedmioramiennej gwiazdy z herbu Gruzji z lat 1918–1921 (przywróconego także w latach 1991–2004). Półksiężyc nawiązuje do islamskich tradycji Azerbejdżanu (jest to ewenement w radzieckiej heraldyce, starannie usuwającej wszelkie religijne symbole), zaś wizerunek góry Ararat symbolizuje Armenię. Góra ta, położona obecnie na obszarze Turcji, znajduje się jednak na historycznych ziemiach ormiańskich i tradycyjnie wiązana jest z tym państwem; jej wizerunek umieszczony był na jednym z pięciu pól godła Armenii z roku 1918 (i wzorowanego na nim godła z 1992 r.) a także był głównym elementem godła Armeńskiej SRR. Znajdująca się w godle mała gwiazda z jednej strony jest dopełnieniem symbolizującego islam półksiężyca, a z drugiej - symbolem komunizmu.
Na przełomie lat 1923/1924 dokonano daleko idących zmian w symbolice godła, przy jednoczesnym zachowaniu dużego podobieństwa graficznego do godła w jego wcześniejszej postaci: do symboli, znajdujących się w okręgu znajdującego się na pięcioramiennej tarczy dodano elementy związane z przemysłem (kominy fabryk i szyby naftowe) oraz rolnictwem (kłosy pszenicy, grona winorośli, kwiaty bawełny, ryż i kolby kukurydzy), jednocześnie usuwając półksiężyc, oraz dokonano korekty wizerunku masywów górskich, które w konsekwencji przestały przypominać powiązany z Armenią Ararat. 
W 1924 r. usunięta została powiązana z Gruzją gwiazda, zaś godło ograniczono do znajdującego się dotąd w centrum gwiazdy koła, które otoczone zostało otokiem ze skrótami nazwy republiki w jej 4 językach urzędowych: ormiańskim, rosyjskim, gruzińskim i azerskim (zapisywanym pismem arabskim) oraz rosyjskojęzycznym napisem, wzywającym do jedności proletariatu: Пролетарии всех стран, соединяйтесь! („Proletariusze wszystkich krajów, łączcie się!”).
Do czasu zakończenia istnienia Zakaukaskiej FSRR jej godło nie uległo już większym zmianom, poza korektą zapisu azerskojęzycznego, polegającego na zmianie zapisu skrótu nazwy republiki z pisma arabskiego na łacińskie, związanego z przyjętą w ZSRR zmianą systemu zapisu tego języka.

</doc>
<doc id="755250" url="https://pl.wikipedia.org/wiki?curid=755250" title="Strongsville">
Strongsville

Strongsville – miasto w Stanach Zjednoczonych, w stanie Ohio.
Według danych z 2010 r. hrabstwo miało 44 750 mieszkańców, co oznacza wzrost populacji o 2% w stosunku do spisu z 2000 roku.

</doc>
<doc id="755252" url="https://pl.wikipedia.org/wiki?curid=755252" title="Sd.Kfz.254">
Sd.Kfz.254

Mittlerer Gepanzerter Beobachtungskraftwagen Sd.Kfz.254 – niemiecki kołowo-gąsienicowy pojazd obserwacyjny artylerii z okresu II wojny światowej.
Historia.
Pojazd został skonstruowany w roku 1937 w austriackiej firmie Saurer. W roku 1938 został wprowadzony do uzbrojenia armii austriackiej, pod oznaczeniem RR-7. Po zajęciu Austrii, zostały przyjęte na uzbrojenie armii niemieckiej. Były używane jako transportery i lekkie pojazdy obserwacyjne artylerii.
Wyprodukowano 128 pojazdów.

</doc>
<doc id="755253" url="https://pl.wikipedia.org/wiki?curid=755253" title="Struthers">
Struthers

Struthers – miasto w Stanach Zjednoczonych, we wschodniej części stanu Ohio.
Liczba mieszkańców w 2000 roku wynosiła 11 756.

</doc>
<doc id="755255" url="https://pl.wikipedia.org/wiki?curid=755255" title="Sylvania (Ohio)">
Sylvania (Ohio)

Sylvania – miasto w Stanach Zjednoczonych, w północnej części stanu Ohio, przy granicy z Michigan. Liczba mieszkańców w 2000 roku wynosiła 18 928.

</doc>
<doc id="755256" url="https://pl.wikipedia.org/wiki?curid=755256" title="Puchar Świata w skokach narciarskich 1981/1982">
Puchar Świata w skokach narciarskich 1981/1982

Puchar Świata w skokach narciarskich 1981/1982 – 3. edycja Pucharu Świata mężczyzn w skokach narciarskich, która rozpoczęła się 20 grudnia 1981 w Cortina d’Ampezzo, a zakończyła 28 marca 1982 w Planicy.

</doc>
<doc id="755259" url="https://pl.wikipedia.org/wiki?curid=755259" title="Płatności bezpośrednie">
Płatności bezpośrednie

Płatności bezpośrednie – rodzaj płatności przyznawanych bezpośrednio rolnikom w Unii Europejskiej w ramach Wspólnej Polityki Rolnej.
System przyznawania.
Przyznawanie pomocy oparte jest na systemie ewidencji IACS.
System przyznawania subwencji jest poddany ostrej krytyce. Oponenci wskazują, że pomoc trafia do największych właścicieli ziemi, a nie do rolników (np. dużym beneficjentem pomocy jest koncern Nestle). Według raportu Komisji Europejskiej 80% środków trafia do 20% uprawnionych. W czerwcu 2006 roku zaproponowano ustanowienie limitu dopłat na 300 tys. euro rocznie – zgodnie z wyliczeniami straciłoby na tym tylko ok. 2 tysiące podmiotów w całej unii, ale projekt nie przeszedł.
Drugim zarzutem było utajnienie listy osób korzystających z pomocy. Unia nie ujawniała listy beneficjentów, nie robiła tego też większość państw.
Na mocy porozumienia osiągniętego w 2006 roku oraz rozporządzenia Komisji Europejskiej nr 259/2008 od dnia 30 kwietnia 2009 pełne listy beneficjentów są ujawniane przez poszczególne Państwa Członkowskie.
Trzecim zarzutem jest nierówność traktowania rolników w różnych krajach – inne wysokości dopłat przyznane są w krajach tzw. „starej Unii” a inne w krajach nowych.
Sama idea dopłat krytykowana jest jako bariera o charakterze interwencjonizmu państwa, która jest sprzeczna z ideą wolności gospodarczej i uderza szczególnie w producentów rolnych z krajów rozwijających się. Znane są przypadki, kiedy tanie płody rolne powodowały konkurencję niszczącą rolnictwo krajów afrykańskich lub południowoamerykańskich, przyczyniając się do wzrostu ubóstwa, a w skrajnych przypadkach do głodu.
Kolejnym krytykowanym nonsensem są tak małe dopłaty, gdzie koszty administrowania są wyższe niż wysokość dopłaty.
Płatności bezpośrednie w Polsce.
W Polsce systemem IACS zarządza Agencja Restrukturyzacji i Modernizacji Rolnictwa.
Polscy rolnicy otrzymywali mniej, niż rolnicy w krajach „starej Unii”.
Polska uzyskuje z budżetu unijnego dopłaty w wysokości 25% pełnego, należnego poziomu (Polska stosuje również płatności uzupełniające z budżetu krajowego, co stanowi łącznie poziom 55%) w 2004, 30% (wraz z płatnością krajową łącznie 60%) w 2005, 35% (wraz z płatnością krajową łącznie 65%) w 2006, 40% (wraz z płatnością krajową łącznie 70%) w 2007, 50% (wraz z płatnością krajową łącznie 80%) w 2008, 60% (wraz z płatnością krajową łącznie 90%) w 2009, 70% (plus płatność krajowa maksymalnie 30%, jednak łącznie nie więcej niż 100%) w 2010, 80% (plus płatność krajowa maksymalnie 20%, jednak łącznie nie więcej niż 100%) w 2011, 90% w (plus płatność krajowa maksymalnie 10%, jednak łącznie nie więcej niż 100%) w 2012 oraz poziom płatności stosowany w krajach „starej Unii” w 2013 r.
W Polsce lista beneficjentów dopłat do gruntów oraz płatności cukrowych jest jawna od 2008 roku.
W 2015 r. Polska znajdowała się w grupie 16 państw członkowskich, w których kwota płatności na 1 ha była niższa niż średnia dla UE (266 euro).
Katalog płatności bezpośrednich w 2021.
b) Płatności związane do zwierząt

</doc>
<doc id="755260" url="https://pl.wikipedia.org/wiki?curid=755260" title="Tallmadge (Ohio)">
Tallmadge (Ohio)

Tallmadge – miasto w Stanach Zjednoczonych, w północno-wschodniej części stanu Ohio. Liczba mieszkańców w 2000 roku wynosiła 16 390.

</doc>
<doc id="755261" url="https://pl.wikipedia.org/wiki?curid=755261" title="Władysław Rosolak">
Władysław Rosolak

Władysław Rosolak (ur. 27 czerwca 1936, zm. 9 lutego 2006) – polski kompozytor, szachista, sędzia i działacz szachowy.
Życiorys.
Jako kompozytor debiutował w 1952 roku. Opublikował ponad 350 zadań, otrzymując ponad 230 wyróżnień, w tym około 40 nagród. Posiadał tytuł mistrza krajowego i sędziego międzynarodowego kompozycji szachowej. Był przewodniczącym Komisji Kompozycji Szachowej PZSzach (1976–1982), w miesięczniku "Szachy" zajmował się redagowaniem działu problemów szachowych (1973–1983). W latach 2002–2004 był członkiem Komisji Kompozycji Szachowej PZSzach.
Jedno z opracowanych przez niego zadań to trzychodówka, którą można znaleźć w artykule dotyczącym motywu pickaninny.

</doc>
<doc id="755262" url="https://pl.wikipedia.org/wiki?curid=755262" title="Tiffin (Ohio)">
Tiffin (Ohio)

Tiffin – miasto w Stanach Zjednoczonych, w północnej części stanu Ohio.
Liczba mieszkańców w 2000 roku wynosiła 18 158.

</doc>
<doc id="755264" url="https://pl.wikipedia.org/wiki?curid=755264" title="Rytm (rzeźba)">
Rytm (rzeźba)

Rytm – rzeźba autorstwa Henryka Kuny znajdująca się w parku Skaryszewskim w Warszawie.
Opis.
Pierwsza z serii rzeźb powstała w roku 1922, wykonano ją z hebanowego drewna. Kolejna z wersji tej rzeźby zdobiła dziedziniec polskiego pawilonu na Międzynarodowej Wystawie Sztuki Dekoracyjnej w Paryżu w 1925. Rzeźba z roku 1925 odsłonięta w 1929 ustawiona jest nad jednym ze sztucznych jeziorek parku Skaryszewskiego. Przedstawia akt zastygłej w półobronnym i uległym geście tanecznym dziewczyny.
Na początku kwietnia 2007 zakończyła się jej kilkumiesięczna konserwacja, w czasie której konserwatorzy odkryli, że rzeźba w znacznej mierze wykonana jest z mosiądzu, nie zaś z brązu, jak się spodziewano
Na granitowych okładzinach cokołu znajdują się ślady po pociskach, prawdopodobnie pochodzące z pierwszych dni powstania warszawskiego.

</doc>
<doc id="755265" url="https://pl.wikipedia.org/wiki?curid=755265" title="Tipp City">
Tipp City

Tipp City – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 9 221.

</doc>
<doc id="755267" url="https://pl.wikipedia.org/wiki?curid=755267" title="36 widoków na górę Fudżi">
36 widoków na górę Fudżi



</doc>
<doc id="755268" url="https://pl.wikipedia.org/wiki?curid=755268" title="Białko zielonej fluorescencji">
Białko zielonej fluorescencji

Białko zielonej fluorescencji (ang. "green fluorescent protein", "GFP") – naturalnie występujące białko wykazujące jaskrawo zieloną fluorescencję przy ekspozycji na światło z zakresu niebieskiego do ultrafioletu.
GFP jest małym białkiem (238 aminokwasów, 26,9 kDa) pochodzącym z meduzy "Aequorea victoria", u której pełni nie do końca zrozumiałą funkcję.
Struktura.
GFP posiada strukturę tzw. beta-beczułki, tzn. w strukturze II-rzędowej tego białka dominuje forma beta, a poszczególne harmonijki układają się względem siebie antyrównolegle zamykając strukturę całego białka w cylindrycznej formie (patrz rysunek).
Po obu stronach beczułki łańcuch polipeptydowy tworzy pętle zabezpieczające wnętrze struktury. We wnętrzu znajduje się fluorofor. Składają się na niego trzy aminokwasy (seryna, tyrozyna, glicyna), które w otaczającym je środowisku ulegają cyklizacji i dehydratacji, co prowadzi do powstania fluoryzującego układu sprzężonych wiązań podwójnych.
Zastosowanie.
GFP znajduje zastosowanie w biologii molekularnej komórki. Jego łatwa wizualizacja i brak toksyczności wobec organizmów żywych sprawia, że znakomicie sprawdza się jako cząsteczka reporterowa, służąca do badania np. aktywności promotorów lub wydajności transfekcji komórek.
Poza tym metodami inżynierii genetycznej można tworzyć białka fuzyjne złożone z GFP i badanego białka, co pozwala na uwidocznienie lokalizacji tego białka w komórce lub zmiany tej lokalizacji pod wpływem różnych czynników.
Modyfikacje.
Wkrótce po odkryciu białko GFP zostało zmodyfikowane na wiele sposobów, głównie poprzez wprowadzanie przypadkowych mutacji, co ułatwiło i rozszerzyło jego wykorzystanie.
Zwiększono wydajność jego fluorescencji, a powstałe białko nazwano EGFP (ang. "enhanced green fluorescent protein" – białko wzmocnionej zielonej fluorescencji).
Zmiany udało się również wprowadzić w długości fali emitowanego światła, czyli w kolorze w jakim zmutowane białka świecą. Powstały w ten sposób białka świecące na niebiesko ("blue, BFP"), cyjanowo ("cyan, CFP"), żółto ("yellow, YFP"). Każde z tych białek dodatkowo zmodyfikowano w celu zwiększenia wydajności fluorescencji, czyli intensywności świecenia. Tak powstały kolejne wzmocnione ("enhanced") białka fluoryzujące – EBFP, ECFP i EYFP. Te modyfikacje, podobnie jak białko GFP w stanie pierwotnym, pozwalają na badanie aktywności kilku różnych promotorów jednocześnie, a tym samym wpływ jednych promotorów na inne. Ponadto, można uwidaczniać w komórkach kilka badanych białek jednocześnie, poprzez połączenie każdego z tych białek z białkami fluoryzującymi na różne kolory.
Dodatkową korzyścią płynącą z zastosowania różnych długości emisji światła przez różne warianty białka jest wykorzystanie ich do badania asocjacji białek (np. heterodimeryzacji receptorów błonowych) przez wykorzystanie zjawiska rezonansowego transferu energii Förstera (ang. "Förster resonance energy transfer, FRET"). Jedno z badanych białek łączy się z jednym białkiem fluorescencyjnym, a drugie – z białkiem, którego maksimum absorpcji bliskie jest maksimum emisji pierwszego białka fluoryzującego. W ten sposób, w formie nieasocjowanej obserwuje się świecenie obu białek, a po ich asocjacji – tylko białka sprzęgniętego z białkiem emitującym światło o większej długości fali.
Nagroda Nobla.
W 2008 r. Nagroda Nobla z chemii została przyznana odkrywcom i badaczom GFP, Martinowi Chalfiemu, Osamu Shimomurze i Rogerowi Tsienowi.

</doc>
<doc id="755269" url="https://pl.wikipedia.org/wiki?curid=755269" title="Toronto (Ohio)">
Toronto (Ohio)

Toronto – miasto w Stanach Zjednoczonych, we wschodniej części stanu Ohio, nad rzeką Ohio. Liczba mieszkańców w 2000 roku wynosiła 5666.

</doc>
<doc id="755270" url="https://pl.wikipedia.org/wiki?curid=755270" title="Parafia św. Wojciecha w Płocku">
Parafia św. Wojciecha w Płocku

 
Parafia pod wezwaniem pw. św. Wojciecha w Płocku – należąca do dekanatu płockiego wschodniego, diecezji płockiej, metropolii warszawskiej. Siedziba parafii mieści się na osiedlu Podolszyce Południe. 
Historia parafii.
Erygowana 13 listopada 1988 roku przez biskupa Zygmunta Kamińskiego. 
Budową kaplicy i organizowaniem parafii zajął się ks. kan. Henryk Zagórowicz. 8 grudnia 1993 sprowadzono z Gniezna relikwie św. Wojciecha oraz poświęcono dom parafialny. Od 2004 roku proboszczem parafii jest ks. kan. dr Jerzy Ławicki. 
W 2005 roku, po śmierci papieża Jana Pawła II, ufundowano dzwon (1200 kg) jako wotum wdzięczności za pontyfikat papieża. Dzwon, który znajduje się w jednej z wież kościoła, poświęcił bp Roman Marcinkowski w trakcie Dnia Papieskiego w 2005 roku.
W latach 1998–2008 pobudowano docelowy kościół parafialny, najpierw staraniem proboszcza ks. Henryka Zagórowicza, a od 2004 r. ks. Jerzego Ławickiego. 12 października 2008 poświęcił go biskup płocki Piotr Libera w obecności biskupa Romana Marcinkowskiego. Poświęcenie kościoła było poprzedzone misjami parafialnymi, które przeprowadzili ojcowie redemptoryści z Torunia.
Parafię zamieszkuje 10 100 wiernych.

</doc>
<doc id="755272" url="https://pl.wikipedia.org/wiki?curid=755272" title="Marek Waleriusz Messala Barbatus">
Marek Waleriusz Messala Barbatus

Marcus Valerius Messala Barbatus – przedstawiciel elity rzymskiej początków pryncypatu. Mąż Domicji Lepidy, ojciec cesarzowej Messaliny. Z faktu, że mimo tak wysokich koneksji nie objął stanowiska konsula, wnosi się, że zmarł przed osiągnięciem odpowiedniego wieku.

</doc>
<doc id="755273" url="https://pl.wikipedia.org/wiki?curid=755273" title="Paul Walker">
Paul Walker

Paul William Walker IV (ur. 12 września 1973 w Glendale, zm. 30 listopada 2013 w Santa Clarita) – amerykański aktor i producent filmowy, model.
Odtwórca roli Briana O’Connera w serii filmów "Szybcy i wściekli".
Życiorys.
Wczesne lata.
Urodził się w Glendale w Kalifornii jako najstarsze z czworga dzieci Cheryl Ann Crabtree, modelki, i Paula Williama Walkera III, emerytowanego krawca i fotografa. Jego ojciec był też wykonawcą kanałów i byłym bokserem-amatorem, dwukrotnym mistrzem Golden Gloves. Jego rodzina miała pochodzenie angielskie, niemieckie, szkockie, irlandzkie i szwajcarskie. Dziadek Walkera ze strony ojca, William, miał krótkotrwałą karierę bokserską jako „irlandzki” Billy Walker, podczas gdy inny ścigał się samochodami fabrycznymi dla Forda w latach 60.
Wychowywał się w mormońskiej rodzinie członków Kościoła Jezusa Chrystusa Świętych w Dniach Ostatnich. Dorastał w Południowej Kalifornii. Miał dwóch młodszych braci – Caleba i Cody’ego, a także młodszą siostrę Ashlie. Po ukończeniu szkoły średniej Village Christian High School w dzielnicy Los Angeles Sun Valley w 1991, studiował biologię morską na jednej z kalifornijskich uczelni Community College (był fanem biologa morskiego Jacques’a-Yves’a Cousteau).
Kariera.
Już we wczesnych latach dzieciństwa brał udział w reklamach. Mając dwanaście lat, trafił na srebrny ekran w serialu NBC "Autostrada do nieba" ("Highway to Heaven", 1985-1986). W wieku czternastu lat wystąpił w kinowym horrorze "Potwór w szafie" ("Monster in the Closet", 1987) i sensacyjnym filmie fantastycznonaukowym "Rozkaz – zabijać" ("Programmed to Kill", 1987). Powrócił jednak na mały ekran w dwóch serialach CBS: "Żar młodości" ("The Young and the Restless", 1993) i "Dotyk anioła" ("Touched by an Angel", 1996).
W kinowej komedii wytwórni Walta Disneya "Postrzelone bliźniaki" ("Meet the Deedles", 1998) wystąpił w roli pływaka na desce surfingowej. W "Miasteczku Pleasantville" ("Pleasantville", 1998) był czarującym koszykarzem ze szkolnej drużyny. W dramacie sportowym "Luz Blues" ("Varsity Blues", 1999) pojawił się jako jeden z czołowych zawodników teksańskiej drużyny futbolu amerykańskiego. Rolą szkolnego przystojniaka w młodzieżowym przeboju "Cała ona" ("She’s All That", 1999) ujawnił swój talent komediowy. W 2001 został wybrany przez magazyn „People” jako jeden z 50. najpiękniejszych osób na świecie. Kamieniem milowym w jego karierze okazała się rola agenta FBI w pięciu filmach o gangach organizujących uliczne wyścigi samochodowe – "Szybcy i wściekli" ("The Fast and the Furious", 2001) oraz sequelach "Za szybcy, za wściekli" ("2 Fast 2 Furious", 2003), "Szybko i wściekle" ("Fast &amp; Furious", 2009), "Szybcy i wściekli 5" ("Fast Five", 2011) i "Szybcy i wściekli 6" ("Furious Six", 2013). Za rolę w pierwszym z tych projektów wraz ze swoim filmowym partnerem Vinem Dieselem odebrał nagrodę MTV w kategorii najlepszego duetu 2002.
W dreszczowcu akcji "Potęga strachu" ("Running Scared", 2006) wcielił się w postać szeregowego gangstera, którego zadaniem jest pozbywanie się broni użytej w porachunkach gangsterskich, natomiast w kryminale "Podwójna tożsamość" ("The Death &amp; Life of Bobby Z", 2007) jako były żołnierz piechoty morskiej udawał zmarłego bossa narkotykowej mafii.
W 2010 po akcji pomocy w zniszczonym trzęsieniu ziemi w Haiti założył organizację Reach Out WorldWide, która od tamtej pory wysyła ekipy ratunkowe i niesie pomoc w różnych zakątkach świata.
Wystąpił w teledysku do piosenki rapera Ludacrisa „Act a Fool” (2003). Dzień przed śmiercią wystąpił w teledysku do piosenki „All I Feel is You” (2013) Natalii Safran do filmu "Hours".
Paul otrzymał pośmiertnie w 2015 roku The Noble Award za działalność Reach Out Worldwide w kategorii „Disaster Relief” którą odebrał jego brat Cody.
Był na okładkach „Cosmopolitan”, „Entertainment Weekly”, „Vanity Fair”, „Popcorn”, „Men’s Health”, „GQ”, „The Hollywood Reporter” i „People”.
Śmierć.
30 listopada 2013 Walker brał udział w aukcji charytatywnej założonej przez niego organizacji Reach Out Worldwide, prowadzącej zbiórkę pieniędzy na rzecz ofiar tajfunu Haiyan. Około godziny 15.30 (00.30 czasu polskiego) wraz z Rogerem Rodasem, będącym jego doradcą finansowym i współzałożycielem organizacji, wybrał się na przejażdżkę Porsche Carrerą GT, stanowiącym główną atrakcję aukcji. Kierujący samochodem Rodas, wskutek nadmiernej prędkości, stracił panowanie nad maszyną, która uderzyła w latarnię i w drzewo, a następnie stanęła w płomieniach. Obaj zginęli. Po przeprowadzonej sekcji zwłok aktora okazało się, że Paul Walker zmarł na skutek urazów i poparzeń odniesionych w wypadku – poinformował koroner z Los Angeles. Przyczyną śmierci jest wynik połączonych efektów traumatycznych i termicznych obrażeń ciała.
Wiele gwiazd, w tym m.in. Vin Diesel i inni partnerzy Walkera z planu "Szybkich i wściekłych", za pośrednictwem portali społecznościowych wyrażali smutek i składali kondolencje rodzinie aktora. Ponadto sześć dni po śmierci aktora, w serwisie YouTube, na kanale twórców serii owych filmów pojawił się oficjalny film oddający hołd Walkerowi.
Walker zginął w czasie, kiedy nie zakończono jeszcze zdjęć do "Szybkich i wściekłych 7", w tym scen z udziałem jego postaci. Reżyser projektu wyjawił podczas konferencji prasowej, że film zostanie ukończony, jednak ze względu na żałobę jego produkcja została tymczasowo wstrzymana. W niezrealizowanych scenach z postacią Walkera zastąpiony został on przez swoich młodszych braci. Dzięki wykorzystaniu technik komputerowych i zarejestrowanych wypowiedzi Walkera postać Briana O’Connera wyglądała i brzmiała jak Walker.
Życie prywatne.
Walker mieszkał w Santa Barbara w Kalifornii. W latach 1998–1999 był związany z Rebeccą McBrain, z którą miał córkę Meadow Rain (ur. 4 listopada 1998). Meadow mieszkała od kilku lat w domu rodziców.

</doc>
<doc id="755274" url="https://pl.wikipedia.org/wiki?curid=755274" title="Tancerka (rzeźba w Warszawie)">
Tancerka (rzeźba w Warszawie)

Tancerka – rzeźba autorstwa Stanisława Jackowskiego znajdująca się w parku Skaryszewskim w Warszawie.
Opis.
Rzeźba została odlana w pracowni ludwisarskiej Braci Łopieńskich. Została ustawiona w 1927 w ogrodzie różanym w parku Skaryszewskim.

</doc>
<doc id="755275" url="https://pl.wikipedia.org/wiki?curid=755275" title="AVC">
AVC



</doc>
<doc id="755276" url="https://pl.wikipedia.org/wiki?curid=755276" title="Trenton (Ohio)">
Trenton (Ohio)

Trenton – miasto w Stanach Zjednoczonych, w południowo-zachodniej części stanu Ohio. 
Liczba mieszkańców w 2000 roku wynosiła 8884.

</doc>
<doc id="755277" url="https://pl.wikipedia.org/wiki?curid=755277" title="Kąpiąca się (rzeźba)">
Kąpiąca się (rzeźba)

Kąpiąca się – rzeźba w Warszawie autorstwa Olgi Niewskiej.
Opis.
Rzeźba została ustawiona na niewielkim wzniesieniu południowego brzegu Stawu Łabędziego. Mierzący 178 cm i ważącą prawie 500 kg odlew z brązu został wykonany na podstawie gipsowego odlewu, wystawionego w listopadzie 1928 roku w Salonie Związku Zawodowego Polskich Artystów Plastyków w Warszawie. Rzeźba otrzymała wówczas nagrodę miasta stołecznego Warszawy.
Rzeźba została odsłonięta 28 września 1929 roku o godz. 12:00, przez prezydenta Warszawy Zygmunta Słomińskiego. Uprzednio odlana w brązie w Firmie „Bracia Łopieńscy” w Warszawie.
W dniu otwarcia rzeźby w „Kurierze Czerwonym” ukazał się fragment rozmowy z Olgą Niewską:
30 stycznia 1997 podczas nieudanej próby kradzieży rzeźba została uszkodzona. .

</doc>
<doc id="755278" url="https://pl.wikipedia.org/wiki?curid=755278" title="Jan Pogrobowiec">
Jan Pogrobowiec



</doc>
<doc id="755279" url="https://pl.wikipedia.org/wiki?curid=755279" title="GFP">
GFP



</doc>
<doc id="755280" url="https://pl.wikipedia.org/wiki?curid=755280" title="EGFP">
EGFP



</doc>
<doc id="755281" url="https://pl.wikipedia.org/wiki?curid=755281" title="Trotwood">
Trotwood

Trotwood – miasto w Stanach Zjednoczonych, w południowo-zachodniej części stanu Ohio. Liczba mieszkańców w 2000 roku wynosiła 27 373.

</doc>
<doc id="755283" url="https://pl.wikipedia.org/wiki?curid=755283" title="Zabytkowa kapliczka Janusza Alchimowicza">
Zabytkowa kapliczka Janusza Alchimowicza



</doc>
<doc id="755284" url="https://pl.wikipedia.org/wiki?curid=755284" title="Cabra del Camp">
Cabra del Camp

Cabra del Camp – gmina w Hiszpanii, w Katalonii, w prowincji Tarragona, w comarce Alt Camp.
Powierzchnia gminy wynosi 26,95 km². Zgodnie z danymi INE, w 2005 roku liczba ludności wynosiła 859, a gęstość zaludnienia 31,87 osoby/km². Wysokość bezwzględna gminy równa jest 493 metry. Współrzędne geograficzne gminy to 41°23'50"N, 1°16'40"E.
Miejscowości.
W skład gminy Cabra del Camp wchodzą cztery miejscowości, w tym miejscowość gminna o tej samej nazwie:

</doc>
<doc id="755285" url="https://pl.wikipedia.org/wiki?curid=755285" title="Bloch">
Bloch

osoby o nazwisku „Bloch”:

</doc>
<doc id="755288" url="https://pl.wikipedia.org/wiki?curid=755288" title="Cabra del Campo">
Cabra del Campo



</doc>
<doc id="755292" url="https://pl.wikipedia.org/wiki?curid=755292" title="Can Rui">
Can Rui

Can Rui – miejscowość w Hiszpanii, w Katalonii, w prowincji Tarragona, w comarce Alt Camp, w gminie Cabra del Camp.
Według danych INE z 2005 roku miejscowość zamieszkiwały 3 osoby.

</doc>
<doc id="755294" url="https://pl.wikipedia.org/wiki?curid=755294" title="Miralcamp Residencial">
Miralcamp Residencial

Miralcamp Residencial – miejscowość w Hiszpanii, w Katalonii, w prowincji Tarragona, w comarce Alt Camp, w gminie Cabra del Camp.
Według danych INE z 2005 roku miejscowość zamieszkiwały 3 osoby.

</doc>
<doc id="755295" url="https://pl.wikipedia.org/wiki?curid=755295" title="El Mas del Plata">
El Mas del Plata

El Mas del Plata – miejscowość w Hiszpanii, w Katalonii, w prowincji Tarragona, w comarce Alt Camp, w gminie Cabra del Camp.
Według danych INE z 2005 roku miejscowość zamieszkiwały 403 osoby.

</doc>
<doc id="755298" url="https://pl.wikipedia.org/wiki?curid=755298" title="Twinsburg (Ohio)">
Twinsburg (Ohio)

Twinsburg – miasto w Stanach Zjednoczonych, w północnej części stanu Ohio. 
Liczba mieszkańców w 2000 roku wynosiła 17 169.

</doc>
<doc id="755300" url="https://pl.wikipedia.org/wiki?curid=755300" title="Traktat pokoju z Austrią">
Traktat pokoju z Austrią



</doc>
<doc id="755303" url="https://pl.wikipedia.org/wiki?curid=755303" title="Napęd gąsienicowy">
Napęd gąsienicowy



</doc>
<doc id="755305" url="https://pl.wikipedia.org/wiki?curid=755305" title="Traktat z Saint-Germain 1919">
Traktat z Saint-Germain 1919



</doc>
<doc id="755308" url="https://pl.wikipedia.org/wiki?curid=755308" title="Uhrichsville">
Uhrichsville

Uhrichsville – miasto w Stanach Zjednoczonych, we wschodniej części stanu Ohio. Liczba mieszkańców w 2000 roku wynosiła 5652.

</doc>
<doc id="755314" url="https://pl.wikipedia.org/wiki?curid=755314" title="Olga Niewska">
Olga Niewska

Olga Niewska-Szczekowska (z domu Niewska, 1.v. Zbiza, 2.v. Mader, 3.v. Szczekowska), (ur. 28 maja 1898 w Charkowie, zm. 25 maja 1943 w Warszawie) – polska rzeźbiarka, jedna z pierwszych studentek w Akademii Sztuk Pięknych w Krakowie.
Życiorys.
Urodziła się 28 maja 1898 w rodzinie Jana Niewskiego i Eugenii z Della-vos.
Olga przejawiała upodobania rzeźbiarskie od wczesnych lat:
Po ukończeniu szkoły realnej studiowała w Kijowie w szkole malarskiej. W 1919 jako jedna z pierwszych kobiet rozpoczęła studia w Akademii Sztuk Pięknych w Krakowie w pracowni Konstantego Laszczki. Oprócz niej w pracowni Laszczki studiowały wtedy: Zofia Baltarowicz-Dzielińska, Natalia Milan, Janina Reichert, Roma Szereszewska, Zofia Mars, potem Izabella Koziebrodzka. Początkowo studiowała jako wolna słuchaczka, a potem jako studentka zwyczajna. Od 27 listopada 1920 prezentowała swoje prace w Pałacu Sztuki w Krakowie, o czym pisał S. Nowiński w „Rzeczypospolitej”: 
Z okresu jej studiów zachowały się portrety Ignacego Daszyńskiego oraz Feliksa Jasińskiego. "Autoportret" oraz "Portret Feliksa Jasieńskiego" został nagrodzony w lipcu 1922 Nagrodą Jasieńskiego. A "Portret Feliksa Jasieńskiego" został zakupiony do zbiorów Muzeum Narodowego w Krakowie. Po trzech latach studiów, w 1923 przeniosła się do Warszawy. Pod koniec 1923 do portretu pozowała Niewskiej Mieczysława Ćwiklińska. W styczniu 1924 wystawiła w Warszawie swoje rzeźby w Salonie Czesława Garlińskiego. W latach 1926–1928 przebywała w Paryżu, gdzie uczyła się w Académie de la Grande-Chaumière u Bourdelle'a.
Dużą popularność przyniosły jej portrety znanych osobistości. Zgodzili się jej pozować nawet Józef Piłsudski (w 1926) i Ignacy Mościcki.
W 1928 wyszła za mąż za Henryka Madera, aby do tego doszło Mader musiał się najpierw rozwieść z Mieczysławą Ćwiklińską. Znajomość z Maderem zapoczątkowana była w czasie, kiedy Niewska rzeźbiła Ćwiklińską. W 1928 na dorocznej wystawie w Salonie Związku Zawodowego Polskich Artystów Plastyków w Warszawie jej rzeźba "Kąpiąca się" uzyskała Nagrodę m. st. Warszawy za 1928. Rok później, 28 września, rzeźbę "Kąpiąca się" odsłonięto w parku Paderewskiego. Lata trzydzieste były okresem dużej aktywności twórczej artystki. Poza monumentalnymi rzeźbami portretowymi zajmowała się również rzeźbą sportową, oraz medalierstwem. Krótko przed wojną wykonała jedną ze swoich najlepszych prac, portret Stefana Jaracza.
Odznaczona belgijskim Krzyżem Oficerskim Orderu Leopolda II.
Olga Niewska zaprojektowała medal z okazji zdobycia na własność przez Polskę Pucharu Gordona Bennetta. Medal został wręczony w styczniu 1936 przez prezesa L.O.P.P. gen. Leona Berbeckiego lotnikom, którzy brali udział w zawodach z 1935.
W 1936 wyszła za mąż za Władysława Szczekowskiego, był to jej trzeci mąż. We wrześniu 1939, podczas pierwszych nalotów na Warszawę spłonęła jej pracownia. W 1943 zachorowała i trafiła do szpitala. Zmarła w wyniku komplikacji pooperacyjnych 25 maja tego roku. Została pochowana w miejscu dla osób zasłużonych na Cmentarzu Ewangelicko-Reformowanym w Warszawie (kwatera F-2-2), niedaleko grobu Stefana Żeromskiego.
Wystawy zbiorowe.
Brała udział w trzydziestu dwóch wystawach zbiorowych, między innymi: w Krakowie, Warszawie, Poznaniu, Bydgoszczy, Amsterdamie, Los Angeles, Brukseli, Berlinie, Paryżu, Nowym Jorku.

</doc>
<doc id="755315" url="https://pl.wikipedia.org/wiki?curid=755315" title="Radiowy Ośrodek Nadawczy Malczewskiego">
Radiowy Ośrodek Nadawczy Malczewskiego

Radiowy Ośrodek Nadawczy Malczewskiego i jego 123-metrowy maszt zlokalizowany jest przy ul. Malczewskiego u stóp Kopca Kościuszki na Zwierzyńcu w Krakowie.
W latach 90. wyłączono nadajnik średniofalowy pracujący na częstotliwości 1368 kHz, dla którego to nadajnika maszt ten był anteną nadawczą. Po wyłączeniu fal średnich maszt przez pewien czas był niewykorzystany.Obecnie maszt ten służy jako konstrukcja nośna dla półfalowych dipoli nadawczych nadajników radiowych w paśmie UKF oraz anten stacji bazowej telefonii komórkowej.
Transmitowane programy.
Dawniej ten maszt był wykorzystywany przez nieistniejącą rozgłośnię akademicka "Radiofonia", która później przeniosła nadajnik na maszt położony na siedzibie radia RMF FM.

</doc>
<doc id="755317" url="https://pl.wikipedia.org/wiki?curid=755317" title="Union (Ohio)">
Union (Ohio)

Union – miasto w Stanach Zjednoczonych, w zachodniej części stanu Ohio. Liczba mieszkańców w 2005 roku wynosiła 5950.

</doc>
<doc id="755319" url="https://pl.wikipedia.org/wiki?curid=755319" title="El Milà">
El Milà

El Milà (hiszp. "Milá") – gmina w Hiszpanii, w Katalonii, w prowincji Tarragona, w comarce Alt Camp.
Powierzchnia gminy wynosi 4,13 km². Zgodnie z danymi INE, w 2005 roku liczba ludności wynosiła 177, a gęstość zaludnienia 42,86 osoby/km². Wysokość bezwzględna gminy równa jest 166 metrów. Współrzędne geograficzne gminy to 41°14′60″N, 1°12′31″E.

</doc>
<doc id="755321" url="https://pl.wikipedia.org/wiki?curid=755321" title="El Mila">
El Mila



</doc>
<doc id="755322" url="https://pl.wikipedia.org/wiki?curid=755322" title="Milá">
Milá



</doc>
<doc id="755323" url="https://pl.wikipedia.org/wiki?curid=755323" title="John Joseph Wright">
John Joseph Wright

John Joseph Wright (ur. 18 lipca 1909 w Dorchester, zm. 10 sierpnia 1979 w Cambridge) – amerykański kardynał, malarz, był prefektem Kongregacji ds. Duchowieństwa. Jednym z jego obrazów jest dzieło pt. „Filozof udzielający lekcji w planetarium”.
Życiorys.
Po ukończeniu szkoły w Bostonie rozpoczął studia w Boston College, a potem Seminarium Św. Jana w Brighton. Po ukończeniu obu uczelni został skierowany do Rzymu, gdzie pobierał nauki w Papieskim Kolegium Ameryki Płn., a także Papieskim Uniwersytecie Gregoriańskim. 8 grudnia 1935 otrzymał święcenia kapłańskie z rąk kardynała Francesco Marchetti Selvaggiani. Kontynuował studia i uzyskał tytuł doktora Świętej Teologii. Powrócił do kraju i został wykładowcą na swojej macierzystej uczelni w Brighton. W 1943 otrzymał zadanie bycia osobistym sekretarzem arcybiskupa Bostonu kardynała Williama O’Connella.
10 maja 1947 został biskupem pomocniczym Bostonu. Sakry udzielił mu 30 czerwca, w katedrze Świętego Krzyża, arcybiskup Bostonu Richard Cushing. 28 stycznia 1950 Pius XII mianował go biskupem Worcester. W 1959 przeniesiony do diecezji Pittsburgh. 23 kwietnia 1969 papież Paweł VI powierzył mu Kongregację ds. Duchowieństwa. Stał się jej prefektem, a zarazem najwyższym rangą Amerykaninem w Kurii Rzymskiej. Pięć dni po nominacji podniesiony do rangi kardynała prezbitera z tytułem Gesù Divin Maestro alla Pineta Sacchetti. Zmarł dziesięć lat później i pochowany został w Brookline.

</doc>
<doc id="755326" url="https://pl.wikipedia.org/wiki?curid=755326" title="University Heights (Ohio)">
University Heights (Ohio)

University Heights – miasto w Stanach Zjednoczonych, w północnej części stanu Ohio.
Liczba mieszkańców w 2000 roku wynosiła 14 140.

</doc>
<doc id="755329" url="https://pl.wikipedia.org/wiki?curid=755329" title="Hossein Reza Zadeh">
Hossein Reza Zadeh



</doc>
<doc id="755331" url="https://pl.wikipedia.org/wiki?curid=755331" title="Traktat w Saint-Germain">
Traktat w Saint-Germain



</doc>
<doc id="755333" url="https://pl.wikipedia.org/wiki?curid=755333" title="Nowiec">
Nowiec



</doc>
<doc id="755334" url="https://pl.wikipedia.org/wiki?curid=755334" title="Traktat w Neuilly">
Traktat w Neuilly



</doc>
<doc id="755336" url="https://pl.wikipedia.org/wiki?curid=755336" title="Video On Demand">
Video On Demand



</doc>
<doc id="755339" url="https://pl.wikipedia.org/wiki?curid=755339" title="Ciesak">
Ciesak

Ciesak, ciosła, cieślica, cioska – narzędzie służące głównie do obrabiania pni drzew dla otrzymania wydłużonych płaszczyzn. Umieszczenie ostrza prostopadle do drzewca umożliwia wygodne oddzielanie łupek gdy obrabiana powierzchnia jest równoległa np. do fundamentu budowli. Jest on używany w ciesielstwie, bednarstwie, kołodziejstwie, do naciosywania podkładów kolejowych itp.

</doc>
<doc id="755341" url="https://pl.wikipedia.org/wiki?curid=755341" title="Traktat w Sèvres (ujednoznacznienie)">
Traktat w Sèvres (ujednoznacznienie)



</doc>
<doc id="755342" url="https://pl.wikipedia.org/wiki?curid=755342" title="Materiały ciepłochronne">
Materiały ciepłochronne

Materiały ciepłochronne – substancje stosowane do wykonywania izolacji cieplnej w siłowniach parowych, sieci ogrzewniczej, urządzeniach chłodniczych, instalacjach chemicznych, budynkach mieszkalnych itp. – wszędzie tam, gdzie chodzi o zmniejszenie do minimum strat cieplnych przy ekonomicznym nakładzie inwestycyjnym. Jako materiały ciepłochronne stosuje się materiały o małym współczynniku przewodności cieplnej, zwłaszcza porowate, piankowe i włókniste. Materiały ciepłochronne powinny odznaczać się małym ciężarem właściwym, odpornością na uszkodzenia mechaniczne, powinny być niewrażliwe na wilgoć (która znacznie zwiększa przewodnictwo ciepła), odporne na starzenie (zmiany mechaniczne i chemiczne w miarę upływu czasu), łatwe do kształtowania i tanie.

</doc>
<doc id="755344" url="https://pl.wikipedia.org/wiki?curid=755344" title="Vila-rodona">
Vila-rodona

Vila-rodona (hiszp. "Villarrodona") – gmina w Hiszpanii, w Katalonii, w prowincji Tarragona, w comarce Alt Camp.
Powierzchnia gminy wynosi 33,11 km². Zgodnie z danymi INE, w 2005 roku liczba ludności wynosiła 1117, a gęstość zaludnienia 33,74 osoby/km². Wysokość bezwzględna gminy równa jest 259 metrów. Współrzędne geograficzne gminy to 41°18'46"N, 1°21'34"E.
Miejscowości.
W skład gminy wchodzą trzy miejscowości, w tym miejscowość gminna o tej samej nazwie:

</doc>
<doc id="755345" url="https://pl.wikipedia.org/wiki?curid=755345" title="Wmv">
Wmv



</doc>
<doc id="755347" url="https://pl.wikipedia.org/wiki?curid=755347" title="Cerkiew św. Mikołaja Cudotwórcy w Świdnicy">
Cerkiew św. Mikołaja Cudotwórcy w Świdnicy

Cerkiew pod wezwaniem św. Mikołaja Cudotwórcy — prawosławna cerkiew parafialna w Świdnicy. Należy do dekanatu Wrocław diecezji wrocławsko-szczecińskiej Polskiego Autokefalicznego Kościoła Prawosławnego.
Świątynia mieści się przy ulicy Waleriana Łukasińskiego 49, na terenie cmentarza komunalnego.
Chociaż sama cerkiew nie jest specjalnie stara, gdyż została zaadaptowana w latach siedemdziesiątych XX w., to historia kościoła w tym miejscu jest dłuższa. Już bowiem w latach 80. XIX w. w tym miejscu znajdowała się kaplica cmentarna, służąca do odprawiania modłów za zmarłych pochowanych lub chowanych na otaczającym kaplicę cmentarzu. W latach 70. została ona przebudowana i wyświęcona na cerkiew prawosławną.
Budowla murowana, wzniesiona w stylu neoromańsko-bizantyjskim, ma charakter krzyża nakrytego ośmioboczną kopułą. Świątynia nieorientowana (początkowo ołtarz znajdował się po stronie zachodniej, obecnie po południowej). Wewnątrz na uwagę zasługuje współczesny ikonostas oraz dwa kioty. Cerkiew zdobią witraże autorstwa Michała Boguckiego.
W 2005 świątynia została gruntownie wyremontowana.

</doc>
<doc id="755348" url="https://pl.wikipedia.org/wiki?curid=755348" title="Goprowcy">
Goprowcy



</doc>
<doc id="755351" url="https://pl.wikipedia.org/wiki?curid=755351" title="Memory Stick Pro">
Memory Stick Pro



</doc>
<doc id="755352" url="https://pl.wikipedia.org/wiki?curid=755352" title="Memory Stick Duo">
Memory Stick Duo



</doc>
<doc id="755355" url="https://pl.wikipedia.org/wiki?curid=755355" title="Memory Stick Pro Duo">
Memory Stick Pro Duo



</doc>
<doc id="755356" url="https://pl.wikipedia.org/wiki?curid=755356" title="Vila-Rodona">
Vila-Rodona



</doc>
<doc id="755357" url="https://pl.wikipedia.org/wiki?curid=755357" title="Villarrodona">
Villarrodona



</doc>
<doc id="755358" url="https://pl.wikipedia.org/wiki?curid=755358" title="Traktat pokojowy z Bułgarią">
Traktat pokojowy z Bułgarią



</doc>
<doc id="755360" url="https://pl.wikipedia.org/wiki?curid=755360" title="802.11b">
802.11b



</doc>
<doc id="755361" url="https://pl.wikipedia.org/wiki?curid=755361" title="Statyści (film)">
Statyści (film)

Statyści – film produkcji polsko-chińskiej z 2006 w reżyserii Michała Kwiecińskiego, według scenariusza Jarosława Sokoła. Okres zdjęciowy rozpoczął się w sierpniu 2005 roku. Zdjęcia do filmu powstały w Koninie (województwo wielkopolskie).
Razem z filmem powstał serial telewizyjny pod tym samym tytułem.
Fabuła.
Chińska ekipa filmowa przyjeżdża do Konina, by nakręcić film pt. "Smutny wiatr w trzcinach". Żeby móc nakręcić film, ekipa poszukuje statystów, a Chińczycy uważają Polaków za najsmutniejszy naród na świecie. Przy castingu współpracuje Bożena, świetnie znająca język chiński. Wśród kandydatów do udziału w filmie jest Roman, były partner Bożeny, który przed laty opuścił Bożenę i ich syna.
Serial telewizyjny.
Wraz z filmem powstał także sześcioodcinkowy serial telewizyjny, który swoją premierę miał w TVP w kwietniu 2013. Odcinki miały po około 26 minut

</doc>
<doc id="755363" url="https://pl.wikipedia.org/wiki?curid=755363" title="Juan de la Cierva">
Juan de la Cierva

Juan de la Cierva y Codorníu (ur. 21 września 1895 w Murcja, zm. 9 grudnia 1936 w Croydon) – hiszpański inżynier, konstruktor lotniczy i pilot. 
Cierva już w wieku 15 lat zaczął budować szybowce-lotnie, na których wykonywał loty.
W 1919 zaprojektował i zbudował bardzo oryginalny trzysilnikowy dwupłatowiec Cierva C-3 specjalnie na rozpisany przez Aeronáutica Militar (ówczesne wojska lotnicze Hiszpanii) konkurs na wielosilnikowy bombowiec. W 1919 po wypadku Ciervy C-3 spowodowanym przez oblatywacza który przeciągnął samolot i rozbił go, Cierva rozpoczął prace nad nowym typem aerodyny, która miałaby zapewnić większe bezpieczeństwo użytkownikom w razie utraty mocy przez silnik czy silniki. Cierva doszedł do wniosku, że jedyną konstrukcją dającą tego typu bezpieczeństwo jest samolot z ruchomymi skrzydłami (wirnikiem) zapewniającymi siłę nośną używając do tego zjawiska autorotacji. Nie była to pierwsze próba zbudowania wiropłatu, ale z wyjątkiem zbudowanego około 1918 śmigłowca PKZ 2 wszystkie wcześniejsze próby ograniczały się co najwyżej do niewysokich skoków tego typu konstrukcji.
Maszynę tę nazwał "autogiro" (autożyrem), obecnie podobne konstrukcje zwane są wiatrakowcami.
Pierwszy, nieudany model autożyra z dwoma przeciwbieżnymi wirnikami osadzonymi na wspólnej, pionowej osi, Cierva C.1, został skonstruowany w 1920. W drugim, także nieudanym modelu Cierva C.2 trójłopatowy wirnik został osadzony sztywno na głowicy. W trzecim i ostatnim nieudanym wiatrakowcu Cierva C.3 konstruktor usiłował rozwiązać problem przechylania się maszyny w prawo spowodowany nierównomiernie generowaną siłą nośną ale i ta maszyna okazała się nieudana
W modelu Cierva C.4 zastosowano po raz pierwszy wirnik przegubowy i był to pierwszy udany wiatrakowiec który cechował się dobrą manewrowością umożliwiającą wykonywanie lotów w obwodzie zamkniętym. W modelu Cierva C.5 zastosowano lotki na wysięgnikach w celu zmniejszenia momentu przechylającego.
W 1934 Juan de la Cierva jako pierwszy odbył lot wiatrakowcem z pokładu okrętu „Dédalo”.
W połowie lat dwudziestych Cierva przeniósł się do Wielkiej Brytanii, gdzie stanął na czele przedsiębiorstwa Cierva Autogiro Company Ltd opracowującego i produkującego kolejne, coraz doskonalsze, modele wiatrakowców. W 1934 roku jeden z modeli (Cierva C.30) zakupiła Polska dla potrzeb swoich sił zbrojnych. Wiatrakowiec z Anglii do Polski pilotował Bolesław Stachoń.
W 1932 Juan de la Cierva został odznaczony Wielkim Złotym Medalem FAI.
Zginął w katastrofie lotniczej jako pasażer samolotu komunikacyjnego DC-2.

</doc>
<doc id="755365" url="https://pl.wikipedia.org/wiki?curid=755365" title="Kościół Najświętszej Marii Panny Królowej Polski w Świdnicy">
Kościół Najświętszej Marii Panny Królowej Polski w Świdnicy

Kościół pw. Najświętszej Marii Panny Królowej Polski – świdnicki kościół parafialny mieszczący się na Osiedlu Młodych przy ul. generała Ignacego Prądzyńskiego.
Historia.
Z racji znacznej rozbudowy Świdnicy, budowy wielu nowych osiedli oraz wzrostu liczby mieszkańców, świdniczanie starali się o budowę nowego kościoła. Wieloletnie starania zarówno mieszkańców miasta, jak i władz kościelnych odniosły sukces, gdy wojewoda wałbrzyski Antoni Trembulak 18 października 1980 wydał zgodę na budowę tego kościoła. Lokalizacja nie była przypadkowa – świątynię zbudowano na jednym z największych osiedli mieszkaniowych Świdnicy – Osiedlu Młodych. 
Teren, na którym miał stanąć kościół, przekazano 6 kwietnia 1981 roku w użytkowanie wieczyste. Parafii, powstająca przy ulicy Prądzyńskiego nadano wezwanie Najświętszej Marii Panny Królowej Polski. Prace budowlane ruszyły już wiosną 1982 roku. Już 3 maja 1982 roku odprawiano mszę w tymczasowej kaplicy zbudowanej na czas budowy nowego kościoła. Wcześniej prymas Polski kardynał Józef Glemp poświęcił ziemię pod kościołem i ustawiono drewniany krzyż. W 1989 roku wmurowano kamień węgielny poświęcony przez papieża Jana Pawła II. Ostatnie prace wykończeniowe przy wystroju wnętrza kościoła zakończono w marcu 2009 roku. 3 czerwca 2001 nastąpiła konsekracja kościoła. Uroczystą mszę św. odprawił ks. kardynał Henryk Gulbinowicz.
Rys architektoniczny.
Nad ołtarzem w kościele znajduje się obraz Matki Bożej Częstochowskiej, w ramie wykonanej ręcznie w stylu barokowym. Znajdują się też tutaj dwie tablice opisujące krótką historię kościoła. Tekst na lewej tablicy podaje "Na Chwałę Boga Wszechmocnego za pontyfikatu Papieża Jana Pawła II W roku poświęconym Prymasowi Tysiąclecia Kard. Stefanowi Wyszyńskiemu Kościół Parafialny pw. Najświętszej Marii Panny Królowej Polski w Świdnicy wzniesiony dzięki ofiarności tutejszych parafian konsekrował w dniu 3 czerwca 2001 J.Em. ks. kardynał Henryk Gulbinowicz arcybiskup metropolita wrocławski, gdy proboszczem tutejszej parafii był ks. infułat Kazimierz Jandziszak". Natomiast druga z tablic, umieszczona po prawej stronie zawiera tekst: "Kościół pw. NMP Królowej Polski w Świdnicy Pomnik Naszego Życia. Budowę świątyni rozpoczął w 1981 roku ks. prałat Stanisław Pasyk. Od 1984 kontynuował ks. infułat Kazimierz Jandziszak. Kościół zbudowano według projektu mgra inż. arch. Mariana Tunikowskiego i mgra inż. konstr. Wojciecha Święcickiego. Dzieło budowy realizowali: Roman Pasyk – kierownik budowy, inż. Ryszard Przybylski – inspektor nadzoru, ks. mgr Czesław Mazur – wystrój wnętrza. 18 X 1980 r. – zezwolenie na budowę kościoła, 6 I 1981 r. – ustanowienie parafii, 29 XI 1981 – poświęcenie placu budowy, 1 X 1989 r. – wmurowanie kamienia węgielnego, 2 V 1994 r. – otwarcie nowej świątyni, 7 VI 2000 r. – poświęcenie dzwonów, 3 VI 2001 – konsekracja kościoła".

</doc>
<doc id="755366" url="https://pl.wikipedia.org/wiki?curid=755366" title="El Mas d’en Bosc">
El Mas d’en Bosc

El Mas d'en Bosc – miejscowość w Hiszpanii, w Katalonii, w prowincji Tarragona, w comarce Alt Camp, w gminie Vila-rodona.
Według danych INE z 2005 roku miejscowość zamieszkiwała 1 osoba.

</doc>
<doc id="755367" url="https://pl.wikipedia.org/wiki?curid=755367" title="Vilardida (Vila-rodona)">
Vilardida (Vila-rodona)

Vilardida – miejscowość w Hiszpanii, w Katalonii, w prowincji Tarragona, w comarce Alt Camp, w gminie Vila-rodona.
Według danych INE z 2005 roku miejscowość zamieszkiwało 29 osób.

</doc>
<doc id="755368" url="https://pl.wikipedia.org/wiki?curid=755368" title="Niedźwiednik">
Niedźwiednik



</doc>
<doc id="755369" url="https://pl.wikipedia.org/wiki?curid=755369" title="Henryk Kuna">
Henryk Kuna

Henryk Kuna (ur. 6 listopada 1879 w Warszawie, zm. 17 grudnia 1945 w Toruniu) – polski rzeźbiarz żydowskiego pochodzenia, malarz, nauczyciel akademicki, w latach 1932–1939 profesor Wydziału Sztuk Pięknych Uniwersytetu Stefana Batorego w Wilnie, członek założyciel Stowarzyszenia Artystów Polskich „Rytm” (1921).
Życiorys.
Syn Adama i Leonii z Bywalskich. Początkowo kształcił się na rabina w Grójcu i Ciechanowie. Około 1900 rozpoczął naukę rzeźby w Akademii Sztuk Pięknych w Warszawie w pracowni Piusa Welońskiego, a następnie w Akademii Sztuk Pięknych w Krakowie pod kierunkiem Konstantego Laszczki.
W 1912 ożenił się z aktorką Stefanią Ewą Krauze (1889–1963) i przyjął w tym celu chrzest.
Był jednym z założycieli i członków nieformalnego Stowarzyszenia Artystów Polskich "Rytm", które istniało w latach 1922–1932.
Jedna z jego rzeźb – "Rytm", z cyklu powstającego na przestrzeni kilku lat, datowana na 1925, a odsłonięta w 1929, znajduje się w parku Skaryszewskim w Warszawie. W 1938 w parku Praskim odsłonięto pomnik Elizy Orzeszkowej jego autorstwa.
W 1931 wygrał kolejny (piąty już od 1925) konkurs na pomnik Adama Mickiewicza w Wilnie. Według koncepcji Kuny, pomnik poety w szacie pielgrzyma, stał na cokole nawiązującym do figury Światowida, którego ściany zdobić miały płaskorzeźby ze scenami z "Dziadów". Podobnie jak poprzednie koncepcje, projekt Kuny wzbudził kontrowersje (krytykował go m.in. Konstanty Ildefons Gałczyński), jednak był on realizowany. Prace przerwał wybuch II wojny światowej, którą przetrwało tylko 7 płaskorzeźb. W 1996 sześć z nich umieszczono obok pomnika Mickiewicza autorstwa Gediminasa Jokubonisa z 1984. Siódma płyta znalazła się początkowo w Muzeum Narodowym w Warszawie, a od 1995 jest ustawiona w parku w Radziejowicach.
W Rzymie przy Viale Maresciallo Pilsudski odsłonięto 19 grudnia 1937 popiersie marszałka Piłsudskiego autorstwa Henryka Kuny.
Od 1936 profesor rzeźby na Uniwersytecie Stefana Batorego w Wilnie. Przeżył II wojnę światową ukrywając się po aryjskiej stronie, m.in. w budynku SBM „Nowe Domostwo” przy ul. Czerwonego Krzyża 21/23 (obecnie ul. Jaracza 3). W 1945 został mianowany profesorem rzeźby na Uniwersytecie Mikołaja Kopernika w Toruniu, ale zmarł przed objęciem stanowiska. Został pochowany na cmentarzu przy ul. Św. Jerzego w Toruniu, w 1951 ekshumowany i złożony na cmentarzu Stare Powązki w Warszawie (kwatera aleja zasłużonych-1-49).
Jest jednym z bohaterów powieści Jana Parandowskiego "Księżyc nad Świdrem".
Twórczość.
Na początku swojej drogi twórczej Kuna nawiązywał do sztuki Auguste’a Rodina, podobnie jak jego nauczyciel Konstanty Laszczka. Z tego okresu pochodzi rzeźba "Irydion" (1906) cechująca się szkicowością i bogatą fakturą. W latach 20. zrezygnował z impresjonistycznej stylistyki i pod wpływem Aristide Maillola i podobnych artystów zbliżył się do nurtu nowego klasycyzmu. Zaczął czerpać ze sztuki dawnej operując dużymi gładkimi powierzchniami i dbając o klarowność kompozycji. W tym czasie zaangażował się w działalność stowarzyszenia „Rytm”. W latach 30. zajmował się głównie rzeźbą portretową i monumentalną (pomnik Adama Mickiewicza). W czasie wojny tworzył akwarele, często o tematyce martyrologicznej.

</doc>
<doc id="755371" url="https://pl.wikipedia.org/wiki?curid=755371" title="Pierścieniopłat">
Pierścieniopłat

Pierścieniopłat – statek powietrzny, który zamiast klasycznych skrzydeł, ma płat nośny ukształtowany w formie pierścienia otaczającego kadłub.
Pierścieniopłat może mieć napęd śmigłowy, pochodzący z dwóch przeciwbieżnych śmigieł napędzanych silnikiem turbośmigłowym, lub napęd odrzutowy pochodzący z silnika turboodrzutowego oraz strumieniowego (pierścieniowy płat nośny pierścieniopłata pełni wtedy także funkcję obudowy silnika strumieniowego). 
Kadłub pierścieniopłata ma kształt walca. Na przedzie (szczycie) znajduje się kabina pilota, dalej umieszczone są zbiorniki paliwa i urządzenia pomocnicze, na końcu zaś zamontowany jest silnik. Do tylnej (dolnej) części kadłuba przymocowany jest płat pierścieniowy. Całość wspiera się na dość wysokim podwoziu (najczęściej kołowym) przytwierdzonym do płata pierścieniowego.
Start i lądowanie odbywa się w pozycji pionowej, przelot w pozycji poziomej.
Pierścieniopłat zwany jest również coleopterem. Termin ten został zapożyczony z języka francuskiego, w którym "coléoptère" znaczy "chrząszcz". Pierwsza konstrukcja pierścieniopłatu - SNECMA Coléoptère - powstała we Francji w latach pięćdziesiątych XX wieku. Nie wyszła poza stadium prób, które zapoczątkował Helmuth von Zborowski. 
Za prekursorów pierścieniopłatów można uznać Niemców, którzy pod koniec II wojny światowej stworzyli pierwsze plany tego typu statków powietrznych. Podejmując prace projektowe nad pionowzlotami Niemcy chcieli uniezależnić swoją flotę powietrzną od stanu swych lotnisk, które były intensywnie bombardowane przez aliantów. Zakłady Heinkel przedstawiły dwa projekty, Wespe i Lerche II, ale nigdy nie podjęto ich produkcji.
Maszyna firmy SNECMA od początku stwarzała ogromne problemy pilotażowe, zarówno z utrzymaniem równowagi w locie pionowym, jak i przy przechodzeniu z lotu pionowego w poziomy. 
Amerykański projekt, tzw. Hiller VXT-8, nie doczekał się nawet zbudowania prototypu.

</doc>
<doc id="755372" url="https://pl.wikipedia.org/wiki?curid=755372" title="Koleopter">
Koleopter



</doc>
<doc id="755373" url="https://pl.wikipedia.org/wiki?curid=755373" title="Harding Nana">
Harding Nana

Harding Ngueyep Nana (ur. 17 stycznia 1981 w Douala, Kamerun) – kameruński koszykarz, obecnie zawodnik greckiego Swiss Central.
W 2011 roku został wybrany MVP Meczu Gwiazd PLK.

</doc>
<doc id="755376" url="https://pl.wikipedia.org/wiki?curid=755376" title="Marina 101">
Marina 101

Marina 101, także Dream Dubai Marina – wieżowiec w Dubaju w Zjednoczonych Emiratach Arabskich. Budynek ma 425 m wysokości i 101 pięter. 
Pierwsze 33 piętra wieżowca zajmuje pięciogwiazdkowy hotel "Hard Rock" z 281 pokojami, a piętra od 34 do 100 apartamenty mieszkalne. 
Poza pięcioma restauracjami, w wieży hotelowej, znajdują się także 252 apartamenty jednopokojowe, 204 dwupokojowe i 42 trzypokojowe z 6 podwójnymi penthausami od 97. do 100. piętra. 
Na 101 piętrze wieżowca znajduje się salon klubowy, restauracja i sklep "Rock Shop".

</doc>
<doc id="755378" url="https://pl.wikipedia.org/wiki?curid=755378" title="Gurbanguly Berdymuchammedow">
Gurbanguly Berdymuchammedow



</doc>
<doc id="755381" url="https://pl.wikipedia.org/wiki?curid=755381" title="Verena Rehn">
Verena Rehn



</doc>
<doc id="755384" url="https://pl.wikipedia.org/wiki?curid=755384" title="5 Pułk Ułanów Zasławskich">
5 Pułk Ułanów Zasławskich

5 Pułk Ułanów Zasławskich (5 puł) – oddział kawalerii polskich formacji wojskowych w Rosji i Wojska Polskiego II RP.
Pułk nawiązywał do tradycji 5 pułk ułanów utworzonego w roku 1830 i walczącego w powstaniu listopadowym.
Do 1939 pułk stacjonował w garnizonie Ostrołęka. Natomiast kadra szwadronu zapasowego stacjonowała początkowo w Garwolinie.
Święto pułkowe – 23 września, w rocznicę szarży pod Zasławiem w 1920.
Formowanie.
Pod koniec listopada 1917 z Polaków służących w dwóch rosyjskich dywizjach kawalerii (9. i kombinowanej), działających na froncie rumuńskim, w Besarabii, zorganizowany został „Polski Kawaleryjski Dywizjon przy 8-ej armii”. Dywizjon formował się we wsi Bielawińce na podstawie rozkazu Dowództwa 8 Armii wydanego 26 listopada 1917. Dowódcą i organizatorem oddziału został ppłk Stanisław Sochaczewski. Dywizjon został podporządkowany dowódcy II Korpusu Polskiego w Rosji. Do 14 grudnia 1917 zorganizowano trzy szwadrony liniowe, pluton łączności, pluton karabinów maszynowych, kolumnę taborową i trzydziałową baterię artylerii konnej.
1 stycznia 1918 do dywizjonu dotarła informacja o rozkazie Dowództwa 8 Armii w sprawie przeformowania dywizjonu w „pułk jazdy polskiej przy 8-ej armii”. 4. szwadron, wyłączony z rosyjskiej 7 Dywizji Kawalerii, formował się w Sorokach pod dowództwem por. Jerzego Kobylańskiego. 12 maja 1918, po bitwie pod Kaniowem, jednostka została rozformowana, a oficerowie osadzeni w Twierdzy Brzeskiej.
13 listopada 1918 do Warszawy przybyli oficerowie pułku zwolnieni z niewoli niemieckiej. 14 listopada 1918, na podstawie rozkazu L. 15 szefa Sztabu Generalnego, podpułkownik Sochaczewski rozpoczął formowanie 5 pułku ułanów. Na miejsce postoju wyznaczono koszary w Mińsku Mazowieckim, w których stacjonował szwadron instrukcyjny Polskiej Siły Zbrojnej. W skład pułku włączono szwadron ułanów z Łukowa. Biuro werbunkowe pułku mieściło się w hotelu „Uniwersal” przy ulicy Marszałkowskiej 105 w Warszawie.
Pułk w walce o granice.
24 maja 1920 maszerujące na pozycje wyjściowe 135 Brygada Strzelców i pułk kawalerii Kotowskiego z grupy Jakira napotkały pod Koszowatą polski 5 pułk ułanów, wspierany przez 2 baterię 3 dywizjonu artylerii konnej. Sowiecka piechota zaatakowała od czoła, a kawaleria próbowała oskrzydlić ułanów i zamknąć im drogę odwrotu. Walki trwały siedem godzin. 
2 szwadron porucznika Stanisława Udymowskiego odparł wszystkie ataki, a w krytycznej sytuacji 3 szwadron porucznika Władysława Dolińskiego szarżą ocalił cofające się działa 2/3 dywizjonu artylerii konnej. Dopiero nocą szwadrony, razem z towarzyszącą im baterią, wycofały się.
Do kolumny nie zdążył dołączyć 4 szwadron, który obsadzał wieś Stawiszcze. Szwadron ocalał dzięki pomocy Ukraińców, którzy przeprowadzili ułanów bezdrożami, omijając oddziały sowieckie.
Pułk w kampanii wrześniowej.
Kampanię wrześniową pułk odbył w ramach Podlaskiej BK
Symbole pułkowe.
Sztandar ufundowany został przez Koło Opieki 5 Pułku Ułanów i 3 sierpnia 1919 wręczył go pułkowi gen. Trzaska-Durski na placu Saskim w Warszawie. Płat sztandaru znajduje się obecnie w Arsenale oo. Paulinów w Częstochowie.
Minister spraw wojskowych rozkazem L. 2666.21 B.P. z 7 maja 1923 roku zatwierdził odznakę pamiątkową 5 pułku ułanów. Odznaka o wymiarach 39x39 mm ma kształt równoramiennego krzyża, którego ramiona i środek tarczy pokryte są karmazynową emalią. Na środku krzyża godło wz. 1919, okolone srebrnym wieńcem laurowym. Od wieńca odchodzą cztery proporczyki karmazynowo - chabrowe z białym kątem. Na ramionach krzyża wpisano daty „1831” i „1917”. Odznaka oficerska - czteroczęściowa, wykonana w srebrze, emaliowana. Wykonawcą odznak był Wincenty Wabia-Wabiński z Warszawy.
Zasławscy ułani.
Żołnierze 5 pułku ułanów - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="755387" url="https://pl.wikipedia.org/wiki?curid=755387" title="Kaufhaus">
Kaufhaus



</doc>
<doc id="755388" url="https://pl.wikipedia.org/wiki?curid=755388" title="Corrente">
Corrente



</doc>
<doc id="755390" url="https://pl.wikipedia.org/wiki?curid=755390" title="Corrigenda">
Corrigenda



</doc>
<doc id="755391" url="https://pl.wikipedia.org/wiki?curid=755391" title="Courante">
Courante



</doc>
<doc id="755392" url="https://pl.wikipedia.org/wiki?curid=755392" title="Bysewo">
Bysewo

Bysewo (kaszb. "Bësewò" lub też "Biésewò", niem. "Bissau", dawniej "Byssowo", "Bysewo", "Boszowie") – osiedle w Gdańsku, w dzielnicy Kokoszki. Leży na północno-zachodnim krańcu dzielnicy, a jego zachodnia granica pokrywa się z granicą miasta.
Wieś królewska w powiecie gdańskim województwa pomorskiego w II połowie XVI wieku. Bysewo to pozostałość po dawnej wsi sołeckiej, przyłączonej w granice administracyjne miasta 1 stycznia 1973. Należy do okręgu historycznego Wyżyny.
Obecnie znajdują się tam głównie tereny przemysłowe, na południu osiedla także zabudowania mieszkalne. Swoje siedziby w Bysewie mają m.in. firmy Centrostal i Transbud.
Historycznie, Bysewo obejmuje także Firogę, która leży w dzielnicy Matarnia. Podczas okupacji od 1941 naziści przywrócili dawną niemiecką nazwę połowy Bysewa występującą w średniowieczu i wczesnej nowożytności – "Bastenhagen".
Historia.
Najstarsze zapisane nazwy Bysewa pochodzą z czasów krzyżackich: "Beschow" (1315), "Bysschow" (1320) i "Bessow" (1342). Później Niemcy używali nazwy "Bissau".
W 1869 Bysewo liczyło 493 mieszkańców (w tym 463 katolików i 30 ewangelików) oraz 38 domów mieszkalnych. W drugiej połowie XIX wieku Bysewo należało do Grossmana.
Na terenie nieczynnej obecnie Szkoły Podstawowej Nr 94 znajdowało się przed wojną założenie pałacowo-parkowe należące do rodziny Hensel. Budynek pałacowy parterowy w stylu neorenesansowym został spalony pod koniec wojny przez ówczesnego właściciela majątku Arnolda Hensela. Nie pozostał po nim żaden widoczny ślad, natomiast zachował się fragment muru ceglanego od strony ul. Budowlanych. Jeszcze pod koniec lat 80. mur wieńczyły blanki, jednak uległy dewastacji wskutek nadmiernego użytkowania. Zamiast fachowego remontu przywracającego pierwotną formę blankom, dyrekcja szkoły zleciła ich rozbiórkę i zwieńczenie muru betonową płytą.
Na terenie szkoły znajduje się wejście do piwnic przylegających do zachowanego muru. W czasie wojny rozstrzeliwano tam okolicznych mieszkańców, a po wojnie przechowywano ziemniaki. Piwnica jest zalana i zasypana śmieciami. Do jej wnętrza można zajrzeć przez dwa małe okratowane okna w murze. Park po wojnie zachowany w znacznej części, został wycięty na opał przez sąsiadujących ze szkołą mieszkańców, którym owe ziemie przypadły po wojnie w wyniku parcelacji dawnego majątku. Obecnie resztki starego drzewostanu rosną przy krótkiej brukowanej alei wzdłuż ul. Budowlanych.
W okolicy zachowało się kilka ceglanych budynków folwarcznych, zdewastowanych samowolnymi remontami i licznymi przybudówkami.
W Bysewie także rozpoczyna się akcja powieści "Blaszany bębenek" noblisty Güntera Grassa.
Cegielnia.
Cegielnia znajdowała się na terenie zajmowanym obecnie przez firmę Wakoz. Po roku 2000 przystąpiono do jej wyburzenia, lokując prowizoryczne biura nowej firmy w formie baraków. Zachował się jedynie ceglany budynek przy ul. Budowlanych, w którym niegdyś mieściły się biura, a w latach 80. został przeznaczony na cele mieszkalne. Na parterze znajdował się sklep „Jędrek”. Obecnie budynek stanowi bazę noclegową dla pracowników firmy Wakoz. Do cegielni doprowadzona była linia kolei wąskotorowej, wożąca glinę z pobliskiej kopalni odkrywkowej w okolicach ul. Przyrodników.
W sąsiedztwie, od strony ul. Nowatorów znajduje się sporych rozmiarów budynek mieszkalny, otoczony licznymi szopami, stanowiący od lat 50. mieszkania dla pracowników cegielni.
Komunikacja.
W Bysewie znajduje się pętla autobusowa linii miejskich 157, 167, 267 (do przystanku „Ogrody Działkowe Rębiechowo III „). Przebiega przez nie linia 126.

</doc>
<doc id="755394" url="https://pl.wikipedia.org/wiki?curid=755394" title="Ještěd">
Ještěd



</doc>
<doc id="755396" url="https://pl.wikipedia.org/wiki?curid=755396" title="Rytm">
Rytm



</doc>
<doc id="755397" url="https://pl.wikipedia.org/wiki?curid=755397" title="Sebastian Squillaci">
Sebastian Squillaci



</doc>
<doc id="755399" url="https://pl.wikipedia.org/wiki?curid=755399" title="Stanisław Jackowski">
Stanisław Jackowski

 
Stanisław Jackowski (ur. 11 sierpnia 1887 w Warszawie, zm. 10 marca 1951 w Katowicach) – polski rzeźbiarz.
Życiorys.
Syn Aleksandra i Emilii z Trembińskich. Absolwent Gimnazjum gen. Pawła Chrzanowskiego w Warszawie (1908).
W latach 1909−1911 kształcił się w krakowskiej Akademii Sztuk Pięknych pod kierunkiem Konstantego Laszczki oraz studiował historię sztuki na Uniwersytecie Jagiellońskim. W latach 1911−1912 uczęszczał do akademii Colarossiego. Przed II wojną światową mieszkał i tworzył w Warszawie, gdzie brał czynny udział w życiu artystycznym. Był członkiem i wieloletnim prezesem Towarzystwa "Rzeźba". 
Został pochowany na cmentarzu Powązkowskim w Warszawie (kwatera 66-1-1/2).

</doc>
<doc id="755402" url="https://pl.wikipedia.org/wiki?curid=755402" title="Kiriłł Kolcow">
Kiriłł Kolcow

Kiriłł Anatoljewicz Kolcow, ros. Кирилл Анатольевич Кольцов (ur. 1 lutego 1983 w Czelabińsku) – rosyjski hokeista, reprezentant Rosji, trener.
Kariera zawodnicza.
Wychowanek Traktora Czelabińsk. W latach 2007-2011 i ponownie od 2012 roku zawodnik Saławata Jułajew Ufa. W marcu 2013 roku przedłużył kontrakt z klubem o dwa lata. W kwietniu 2014 przedłużył kontrakt z klubem o trzy lata. W listopadzie 2015 przekazany do klubu farmerskiego Toros w Nieftiekamsku. Z początkiem grudnia 2015 zwolniony z Saławatu. Od grudnia 2015 zawodnik Torpedo Niżny Nowogród. Od maja 2016 do grudnia 2017 ponownie zawodnik Traktora. Od grudnia 2017 do kwietnia 2018 zawodnik Spartaka Moskwa.
Uczestniczył w turnieju mistrzostw świata w 2006.
Kariera trenerska.
Po zakończeniu kariery zawodniczej podjął pracę trenera w szkole hokejowej Saławata Jułajew Ufa. W sierpniu 2021 wszedł do sztabu trenerskiego juniorskiej drużyny Tołpar Ufa
Żonaty ze Swietłaną.

</doc>
<doc id="755403" url="https://pl.wikipedia.org/wiki?curid=755403" title="Jested">
Jested



</doc>
<doc id="755404" url="https://pl.wikipedia.org/wiki?curid=755404" title="Weissensberg">
Weissensberg



</doc>
<doc id="755405" url="https://pl.wikipedia.org/wiki?curid=755405" title="George Gordon Coulton">
George Gordon Coulton

George Gordon Coulton (ur. 15 października 1858, zm. 4 marca 1947) – historyk angielski. 
Ukończył St Catharine’s College na Uniwersytecie Cambridge.
Od 1910 profesor Uniwersytetu Cambridge, 1940-44 mieszkał w Toronto (Kanada), 1944 wrócił do Cambridge. Zajmował się głównie historią gospodarczą i kulturalną średniowiecza. Jest autorem m.in.: "The Medieval Village" (1925), "Art and the Reformation" (1928), "Life in the Middle Ages" (1928). Po polsku ukazała się "Panorama średniowiecznej Anglii" (1976, ang. "Medieval Panorama. The English Scene from Conquest to Reformation", 1938).

</doc>
<doc id="755409" url="https://pl.wikipedia.org/wiki?curid=755409" title="Maierhofen">
Maierhofen



</doc>
<doc id="755410" url="https://pl.wikipedia.org/wiki?curid=755410" title="Nulles">
Nulles

Nulles – gmina w Hiszpanii, w Katalonii, w prowincji Tarragona, w comarce Alt Camp.
Powierzchnia gminy wynosi 10,61 km². Zgodnie z danymi INE, w 2005 roku liczba ludności wynosiła 369, a gęstość zaludnienia 34,78 osoby/km². Wysokość bezwzględna gminy równa jest 231 metrów. Współrzędne geograficzne gminy to 41°15'4"N, 1°17'48"E.
Miejscowości.
W skład gminy wchodzą trzy miejscowości, w tym miejscowość gminna o tej samej nazwie:

</doc>
<doc id="755411" url="https://pl.wikipedia.org/wiki?curid=755411" title="Maierhoefen">
Maierhoefen



</doc>
<doc id="755412" url="https://pl.wikipedia.org/wiki?curid=755412" title="Kurbanguły Berdymuchammedow">
Kurbanguły Berdymuchammedow



</doc>
<doc id="755413" url="https://pl.wikipedia.org/wiki?curid=755413" title="Grunenbach">
Grunenbach



</doc>
<doc id="755414" url="https://pl.wikipedia.org/wiki?curid=755414" title="Gruenenbach">
Gruenenbach



</doc>
<doc id="755415" url="https://pl.wikipedia.org/wiki?curid=755415" title="Bellavista (Nulles)">
Bellavista (Nulles)

Bellavista - miejscowość w Hiszpanii, w Katalonii, w prowincji Tarragona, w comarce Alt Camp, w gminie Nulles.
Według danych INE z 2005 roku miejscowość zamieszkiwały 23 osoby.

</doc>
<doc id="755418" url="https://pl.wikipedia.org/wiki?curid=755418" title="Casafort">
Casafort

Casafort – miejscowość w Hiszpanii, w Katalonii, w prowincji Tarragona, w comarce Alt Camp, w gminie Nulles.
Według danych INE z 2005 roku miejscowość zamieszkiwało 7 osób.

</doc>
<doc id="755419" url="https://pl.wikipedia.org/wiki?curid=755419" title="Vilcabamba">
Vilcabamba

Vilcabamba – dawne miasto w dzisiejszym Peru, legendarna stolica Inków, w latach 1536-1572 siedziba władców inkaskich, z której opierali się postępującej ekspansji Hiszpanów. W 1572 roku miasto to zostało zdobyte i zburzone przez Hiszpanów, a jego lokalizacja uległa zapomnieniu.
Poszukiwania Vilcabamby trwały od XVIII wieku. W 1911 roku Hiram Bingham odkrył ruiny Espíritu Pampa w lesie odległym o 130 km na zachód od Cuzco, niemniej jednak uznał je za zbyt skromne na stolicę (zapominając, że była to stolica na wygnaniu), za którą ostatecznie przyjął również odkryte przez siebie, Machu Picchu. W latach 60. XX wieku do tych samych ruin dotarli Antonio Santander i Gene Savoy, którzy uznali je za ostatnią stolicę Inków. Nie mieli jednak na to żadnych konkretnych dowodów.
W 1976 roku Tony Halik i Elżbieta Dzikowska wraz z profesorem Edmundo Guillénem ponownie dotarli do ruin Vilcabamby. W Archiwum Indii w Sewilli Guillen dotarł do listów żołnierzy hiszpańskich, którzy opisywali trasę podbojów, jak również to, co zastali w Vilcabambie. Porównanie treści tych listów z rzeczywistymi ruinami było więc pierwszym bezpośrednim dowodem, że jest to właśnie legendarna siedziba władców inkaskich.
W późniejszych latach Vincent Lee i John Hemming prowadzili prace archeologiczne i badania, których wyniki były dalszym potwierdzeniem tej teorii.
16 czerwca 2006 w muzeum w Cuzco odsłonięto tablicę upamiętniającą 30. rocznicę tamtych wydarzeń, na której widnieją m.in. nazwiska Tony’ego Halika i Elżbiety Dzikowskiej.

</doc>
<doc id="755420" url="https://pl.wikipedia.org/wiki?curid=755420" title="Górówka pronoe">
Górówka pronoe

Górówka pronoe (kniejowiec barwny większy) ("Erebia pronoe") – gatunek motyla z rodziny południc. Występuje w Alpach, Pirenejach, Tatrach, Karpatach Południowych i w górach Półwyspu Bałkańskiego. W Polsce spotykany jedynie w Tatrach Zachodnich.
Rozpiętość skrzydeł: 42 – 44 mm. Przednie skrzydła z jasną pionową przepaską przy brzegach, zwężającą się ku tylnemu brzegowi, szerszą od spodu niż z wierzchu. U samca tylne skrzydła od spodu są brunatne z fiołkowo-niebieskim odcieniem, u samicy – jasnoszare z ciemniejszą przepaską na środku.
Siedlisko ma na nasłonecznionych polanach leśnych i łąkach górskich na wysokości 1000–1400 m n.p.m. Preferuje podłoża wapienne.
W ciągu sezonu ma jedno pokolenie. Motyle latają od końca lipca do początku września.
W Polsce występuje ich prawdopodobnie zaledwie kilkadziesiąt. Zagrożeniami dla niego są sztuczne zalesianie łąk i stoków górskich, wypas owiec, masowa turystyka i kolekcjonowanie tych rzadkich motyli przez hobbystów. Nie jest objęty ochroną gatunkową – jest chroniony tylko jako element przyrody Tatrzańskiego Parku Narodowego, gdzie stwierdzono jego występowanie tylko na jednym stanowisku w Wielkich Koryciskach w Dolinie Chochołowskiej. W Polskiej czerwonej księdze zwierząt otrzymał status EN – gatunku silnie zagrożonego wyginięciem.

</doc>
<doc id="755422" url="https://pl.wikipedia.org/wiki?curid=755422" title="Górówka sudecka">
Górówka sudecka

Górówka sudecka (kniejowiec sudecki) ("Erebia sudetica") - gatunek motyla z rodziny południc. Występuje w Masywie Centralnym, zachodniej części Alp, w Sudetach oraz na pojedynczych stanowiskach w Karpatach Południowych. W Polsce spotykany w Górach Bialskich, ale nie wiadomo czy jeszcze występuje na tym terenie.
Rozpiętość skrzydeł: 28 - 33 mm. Skrzydła z wierzchu i od spodu ubarwione prawie identycznie, brunatne z rdzawymi plamkami wzdłuż zewnętrznych brzegów. Wewnątrz plamek czarne punkty.
Siedlisko ma na nasłonecznionych polanach leśnych i łąkach górskich na wysokości od 600 do 1200 m n.p.m. 
W ciągu sezonu ma jedno pokolenie. Motyle latają w lipcu i sierpniu.
Liczebność w Polsce była szacowana na kilkadziesiąt osobników, obecnie trudna do potwierdzenia - prawdopodobnie motyl na tym terenie już wymarł. Zagrożeniami dla niego są sztuczne zalesianie łąk i stoków górskich, wypas owiec, masowa turystyka i kolekcjonowanie tych rzadkich motyli przez hobbystów. Gatunek objęty ochroną gatunkową ścisłą. W Polskiej Czerwonej Księdze Zwierząt otrzymał status CR - gatunku skrajnie zagrożonego.

</doc>
<doc id="755424" url="https://pl.wikipedia.org/wiki?curid=755424" title="Breslavia">
Breslavia



</doc>
<doc id="755428" url="https://pl.wikipedia.org/wiki?curid=755428" title="Pielgrzymka Benedykta XVI do Hiszpanii">
Pielgrzymka Benedykta XVI do Hiszpanii



</doc>
<doc id="755437" url="https://pl.wikipedia.org/wiki?curid=755437" title="Tryfiliusz">
Tryfiliusz

Tryfiliusz – imię męskie pochodzenia greckiego, gr. "Triphyllios", wywodzące się od imienia króla Arkadii, "Triphylosa". Patronem tego imienia jest św. Tryfiliusz, biskup Leukozji (Nikozji).
Tryfiliusz imieniny obchodzi 13 czerwca.

</doc>
<doc id="755438" url="https://pl.wikipedia.org/wiki?curid=755438" title="Zoobentos">
Zoobentos

Zoobentos (gr. "zoon" – zwierzę; gr. "bénthos" – głębia morska) – organizmy zwierzęce żyjące przy dnie morza lub jeziora (strefa przydenna to bental).

</doc>
<doc id="755439" url="https://pl.wikipedia.org/wiki?curid=755439" title="Nonnenhorn">
Nonnenhorn

Nonnenhorn – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Lindau (Bodensee). Leży nad Jeziorem Bodeńskim, około 7 km na zachód od Lindau (Bodensee), przy drodze B31 i linii kolejowej Bodenseegürtelbahn.
Polityka.
Wójtem gminy jest Rainer Krauß z Dorfgemeinschaft, rada gminy składa się z 12 członków.

</doc>
<doc id="755440" url="https://pl.wikipedia.org/wiki?curid=755440" title="Jan Reszke">
Jan Reszke

Jan Mieczysław Reszke (także Jean de Reszke) (ur. 14 stycznia 1850 w Warszawie, zm. 3 kwietnia 1925 w Nicei) – polski śpiewak. Początkowo interpretował partie barytonowe, ale światową sławę zdobył jako wykonawca partii "tenore di forza" (tenora dramatycznego). Jeden z najbardziej znanych wykonawców męskich partii wokalnych opery końca XIX wieku.
Życiorys.
Urodził się jako syn , urzędnika kolejowego i Emilii z Ufniarskich w domu przy ulicy Koziej w Warszawie. 17 marca 1850 został ochrzczony w katedrze św. Jana Chrzciciela. Jego dziadek Jan Reschke pochodził z Augsburga w Saksonii, zaś dziadek Franciszek Xawery Ufniarski pochodził z obwodu sandomierskiego, ze wsi Gościeradów.
Studiował w Warszawie, Mediolanie i Paryżu. Debiutował w 1874 w Wenecji w barytonowej partii Alfonsa w "Faworycie" Gaetano Donizettiego.
Od 1876 występował w Paryżu. Debiutował jako tenor w operze madryckiej w głównej roli w "Robercie Diable" Giacomo Meyerbeera w 1879. 1 marca 1884 na zaproszenie Masseneta wystąpił na scenie Opery Paryskiej jako Jan Chrzciciel w operze "Herodiada", śpiewając ze swą siostrą, Józefiną i bratem, Edwardem.
W 1884 został pierwszym śpiewakiem Opéra de Paris, stając się bożyszczem Paryża. Często śpiewał wspólnie z bratem, m.in. latem 1887 w Londynie (przedstawienie "Hugenotów" Meyerbeera zostało uznane za szczyt muzycznego sezonu) i zimą 1890/1891 w Sankt Petersburgu, gdzie car Aleksander III Romanow zatwierdził jego szlachectwo.
W latach 1888-1900 regularnie współpracował z londyńską Royal Opera House, gdzie wystąpił ponad 300 razy.
W latach 1891-1901 śpiewał w Metropolitan Opera w Nowym Jorku oraz salach koncertowych Bostonu i Chicago. Na sezon 1892/1893 powrócił do Europy, wystąpił
w maju 1893 w Operze Warszawskiej. Pod koniec 1893 znowu pojawił się w Metropolitan Opera – na scenie w Nowym Jorku i w objeździe dał w sumie 339 koncertów (11 sezonów).
W 1902 wycofał się ze sceny i otworzył w Paryżu szkołę śpiewu, którą w 1918 przeniósł do Nicei. Z jego porad wokalnych korzystali nawet tacy artyści, jak Adelina Patti, Nellie Melba, Leo Slezak i Bronisław Romaniszyn.
Jan Reszke zakupił majątek ziemski Skrzydlów koło Częstochowy, który stał się jego polskim domem. Założył tam stadninę oraz nowoczesną stajnię sportową. Oprócz Skrzydlowa był również właścicielem majątku w Kłobukowicach, Witkowicach, Chorzenicach i Zdrowej.
Zmarł 3 kwietnia 1925, pochowany został na paryskim Cmentarzu Montparnasse.

</doc>
<doc id="755444" url="https://pl.wikipedia.org/wiki?curid=755444" title="Błąd (prawo cywilne)">
Błąd (prawo cywilne)

Błąd w prawie cywilnym — niezgodne z rzeczywistością wyobrażenie o istniejącym stanie rzeczy lub o treści czynności prawnej. Błąd może dotyczyć faktu lub prawa. Ma on doniosłość prawną tylko wtedy, gdy dotyczy treści czynności prawnej i gdy jest istotny subiektywnie i obiektywnie. Jedna z wad oświadczenia woli. 
Błąd nie musi być istotny, jeżeli był wynikiem podstępu drugiej osoby.
Błąd może stanowić podstawę uchylenia się od skutków złożonego oświadczenia woli w terminie jednego roku od wykrycia błędu. Jednak taki błąd musi być istotny i musi odnosić się do treści czynności prawnej, może obejmować także skutki takiej czynności. Natomiast nie ma znaczenia błąd w odniesieniu do motywu czynności prawnej, np.: kupno kostiumu kąpielowego z powodu wyjazdu na wakacje, który zostaje następnie odwołany.
W momencie uchylenia się od skutków oświadczenia woli (czynności prawnej) druga strona czynności nie może domagać się przed sądem wykonania treści takiej czynności prawnej (np. umowy). Uchylenie się od skutków czynności prawnej nieodpłatnej jest możliwe zawsze przy błędzie istotnym i dotyczącym treści czynności prawnej. Natomiast w przypadku czynności prawnej odpłatnej błąd musi być istotny, dotyczący treści czynności prawnej i wywołany przez drugą stronę czynności albo ona musiała wiedzieć o błędzie lub mogła go z łatwością zauważyć. Jednak druga strona czynności prawnej może wywołać błąd bez swojej winy i nawet wtedy będzie możliwe uchylenie się od skutków czynności prawnej.
Szczególną postacią błędu jest podstęp.
Wyróżniamy błąd sensu stricto, tj. sytuację, gdy składający oświadczenie oświadcza wprawdzie to, co chce oświadczyć, ale tylko dlatego, że ma mylne wyobrażenie o prawdziwym stanie rzeczy, oraz pomyłkę, tj. sytuację, gdy oświadczający wolę oświadcza co innego, niż chce. W obu wypadkach wadliwość powoduje ten sam rezultat.
W odniesieniu do oświadczeń woli składanych innej osobie (w szczególności umów) i będących zarazem odpłatnymi czynnościami prawnymi na błąd dotyczący treści czynności prawnej i istotny można powoływać się tylko wtedy, gdy ponadto adresat oświadczenia woli:
Oświadczenie woli składane innej osobie za pośrednictwem posłańca może ulec zniekształceniu w toku jego przesyłania. Posłańcem jest osoba niebędąca stroną czynności prawnej. Zniekształcenie to wywołuje takie same skutki, jak błąd przy złożeniu oświadczenia.
Prawo rodzinne.
W prawie rodzinnym jest instytucja błędu przy zawarciu małżeństwa. Błąd ten dotyczy wyłącznie tożsamości drugiej strony i złożenie oświadczenia o wstąpieniu w związek małżeński pod wpływem błędu skutkuje możliwością żądania przez tego, który oświadczenie złożył, unieważnienia małżeństwa przed sądem, a nie, jak w kodeksie cywilnym, składając oświadczenie drugiej stronie czynności. Także termin jest uregulowany inaczej: sześć miesięcy od wykrycia błędu, ale nie później, niż trzy lata od zawarcia małżeństwa.
Prawo spadkowe.
W prawie spadkowym spadkobierca, który przyjął lub odrzucił spadek pod wpływem błędu, również może uchylić się od skutków oświadczenia, ale przed sądem, który zatwierdza uchylenie się od skutków.

</doc>
<doc id="755445" url="https://pl.wikipedia.org/wiki?curid=755445" title="Krzysztof Jakubowski (szachista)">
Krzysztof Jakubowski (szachista)

Krzysztof Jakubowski (ur. 23 września 1983 w Łomży) – polski szachista, arcymistrz od 2009 roku.
Kariera szachowa.
W szachy gra od piątego roku życia. Jest wielokrotnym medalistą mistrzostw Polski juniorów: dwukrotnie srebrnym (1993 – do lat 10, Trzebinia 2002 – do lat 20) oraz trzykrotnie brązowym (1995 – do lat 12, Wisła 2000 – do lat 18, Zakopane 2001 – do lat 18). Zdobył również dwa medale drużynowych mistrzostw Polski juniorów (złoty – 1998 i srebrny – 2001). W roku 2001 zdobył tytuł mistrza Polski juniorów do lat 18 w szachach błyskawicznych. W 2002 r. wygrał Mistrzostwa Polski w szachach szybkich do lat 20 (Koszalin). Kilkukrotnie wystąpił w finałach mistrzostw kraju seniorów. Najlepsze miejsce jakie osiągnął to VI w 2014 r. (Warszawa).Trzykrotnie wygrywał Mistrzostwa Warszawy w latach 2003, 2004 i 2005.
Wielokrotnie brał udział w mistrzostwach świata i Europy juniorów. Największy sukces w karierze osiągnął w roku 1999, zdobywając w Grecji tytuł wicemistrza Europy do 16 lat.
W 2001 r. zwyciężył w otwartym turnieju w Avilés. W 2005 r. triumfował w Gausdal ("turniej B"), zajął II miejsce w Aarhus oraz podzielił II miejsce w turnieju "open" w Ostródzie. W 2006 r. zwyciężył w Brnie. W 2014 r. podzielił II miejsce w turnieju "Banca Feroviara Open" w Aradzie.
Najwyższy ranking w dotychczasowej karierze osiągnął 1 marca 2016 r., z wynikiem 2576 punktów zajmował wówczas 14. miejsce wśród polskich szachistów.

</doc>
<doc id="755447" url="https://pl.wikipedia.org/wiki?curid=755447" title="Marsz (wojsko)">
Marsz (wojsko)

Marsz – ruch wojsk po drogach lub na przełaj do wyznaczonych rejonów bądź rubieży. Wykonywany jest w kolumnach marszowych. Kolumna marszowa może być gąsienicowa, kołowa lub mieszana. Kolumna marszowa to ugrupowanie wojsk na jednej drodze pod jednym dowództwem. W czasie marszu wojska są stale w gotowości do podjęcia walki.
Charakterystyka marszu.
Marsz jest to zorganizowane przemieszczanie wojsk na własnych środkach transportu do wyznaczonego rejonu lub na rubież walki, z zachowaniem zdolności do wykonania zadań bojowych.
Dla usprawnienia marszu oddziału lub związku taktycznego kolumnę marszową można podzielić na grupy marszowe (zgrupowania taktyczne). Grupa marszowa nie powinna być większa niż siły ekwiwalentnego wzmocnionego batalionu (batalionowego zgrupowaniu broni połączonych). Powinna być także zdolna, do samodzielnego podjęcia walki z przeciwnikiem naziemnym i powietrznym. Między grupami marszowymi ustala się odległości czasowe, a między pojazdami w metrach. Odległość między grupami marszowymi przy średniej prędkości 30 km/h nie powinna być większa niż 5 minut, a między pojazdami 50 m. W uzasadnionych sytuacjach może nastąpić zwiększenie odległości między grupami marszowymi (pododdziałami) oraz między pojazdami, odległości te określają dowódcy kolumn. Zapasy materiałowe w marszu uzupełnia się z reguły w rejonach odpoczynków, a paliwo w pojazdach dotankowuje się na postojach. Zasadne jest przydzielenie do poszczególnych elementów ugrupowania marszowego cystern z paliwem które po uzupełnieniu braków można łączyć w kolumny i w wyznaczonych rejonach odtworzyć zapasy ruchome. Marsz jako zorganizowane przemieszczanie wojsk kończy się z chwilą wejścia wojsk do nakazanego rejonu lub osiągnięcia określonej rubieży.
W "marszu dofrontowym" najistotniejszą rolę spełniać będą ubezpieczenia czołowe (awangardy, szpice czołowe, patrole czołowe). Awangardy i szpice czołowe powinny być zdolne do rozbicia drobnych grup przeciwnika blokującego ruch kolumn po drogach. W wypadku napotkania przeważających sił powinny umożliwić maszerującym wojskom swobodę rozwinięcia i wejścia do walki.
W "marszu odfrontowym" czołową rolę spełniają ubezpieczenia tylne (ariergardy, szpice tylne). Siła i skład ubezpieczeń tylnych zapewnić ma ochronę maszerujących wojsk przed nacierającym przeciwnikiem. Zadanie to wykonują przez prowadzenie działań opóźniających na wybranych dogodnych rubieżach terenowych.
W "marszu rokadowym" szczególnego znaczenia nabierają ubezpieczenia boczne (oddział boczny, szpica lub patrol boczny). Mogą one być wysyłane przez awangardę lub z kolumny sił głównych. Wykonują one okresowo marsz po drodze równoległej do drogi głównej, w odległości zapewniającej bezpieczeństwo maszerującym wojskom oraz dającej możliwość wsparcia ubezpieczeń przez środki znajdujące się w kolumnie sił głównych.
Dyscyplina marszu to ścisłe przestrzeganie zasad organizacji i sprawności marszu, obejmujących w szczególności: poruszanie się po wyznaczonych trasach przemarszu (przejazdu), zachowanie odpowiednich odległości między kolumnami, terminowość przekraczania ustalonych punktów, przestrzeganie zasad ubezpieczenia wojsk w ruchu i na postojach, stosowanie odpowiedniego reżimu pracy środków łączności, sygnalizacji, maskowania itp.
Prędkość marszowa każdego pojazdu wojskowego jest więc nieco wyższa niż prędkość ekonomiczna bojowa, wyznaczana przy utrzymaniu wszystkich mechanizmów i urządzeń w pełnej gotowości do użycia ("na podgrzaniu"), i którą stosuje się podczas przemarszu pojazdu w okresie wojny, gdy sytuacja bojowa stwarza bezpośrednie zagrożenie atakiem przeciwnika.
Prędkość ekonomiczna marszowa - prędkość, przy której pojazd ma najmniejsze zużycie paliwa w stosunku do przebywanej odległości w jednostce czasu. Innymi słowy: prędkość, przy której okręt/samochód/czołg/samolot dotrze najdalej.
Prędkość tę definiuje się przy założeniu, że włączone są tylko te mechanizmy i urządzenia pojazdu, które zapewniają bezpieczeństwo ruchu i potrzeby bytowe załogi. Oznacza to w szczególności, że nie są włączone te urządzenia, które potrzebne są do zapewnienia pełnej gotowości bojowej, zdolności do prowadzenia walki i obrony, np. urządzenia zasilające napędy wieżyczek armat, radary śledzące, dodatkowe silniki umożliwiające uchylenie się przed atakiem rakietą lub torpedą, itp.
Prowadzenie marszu.
Związkowi taktycznemu i oddziałowi do wykonania marszu wyznacza się pas marszu lub przynajmniej trzy drogi dla związku taktycznego, a dwie dla oddziału. Ponadto wyznacza się drogi zapasowe i rokadowe. Do celów kierowania marszem wyznacza się linię wyjściową i linie wyrównania oraz ustala się czas przejścia przez nie czoła kolumn. Odległość linii wyjściowej od rejonu rozmieszczę powinna umożliwić sformowanie kolumny marszowej wzmocnionego batalionu, czyli około 5 km. Linie wyrównania powinny być ściśle związane z planowanymi postojami. Wyznacza się je w odstępach kilku godzin marszu, średnio nie częściej niż co 2–4 godziny. Należy unikać wyznaczania ich na rzekach, przełęczach i w miejscowościach.
Marsz rozpoczyna się od wyjścia wojsk z dotychczasowych rejonów rozmieszczenia na drogi marszu i utworzenia ugrupowania marszowego. Za jego początek uważa się moment przekroczenia czołem kolumny sił głównych linii (punktu) wyjściowej.
&lt;br&gt;Ugrupowanie marszowe powinno przede wszystkim zapewnić: 
Ugrupowanie marszowe składa się z rzutów, a te z kolumn marszowych. W skład pierwszego rzutu wchodzi ta część przemieszczających się wojsk, która przewidywana jest do rozpoczęcia operacji lub walki w pierwszym rzucie operacyjnym (bojowym).
Ugrupowanie marszowe powinno zapewnić szybkie i sprawne rozwinięcie w ugrupowanie przedbojowe i bojowe, jak najmniejszą wrażliwość na uderzenia przeciwnika, szczególnie lotnictwa i broni precyzyjnej oraz utrzymanie ciągłości dowodzenia. Stwarza ono warunki do osiągnięcia nakazanych rejonów, rubieży lub obiektów w określonym czasie z zachowaniem gotowości do realizacji zadań bojowych. Mogą być wykonywane również przemieszczenia wojsk z jednego kierunku działań na inny oraz pościgi. Między ubezpieczeniem marszu i między kolumnami marszowymi zachowuje się odległości i odstępy zapewniające bezpieczeństwo, manewr, swobodę ciągłego i sprawnego marszu, szybkie rozwinięcie się i przyjęcie ugrupowania bojowego lub zatrzymanie; wejście do rejonu ześrodkowania lub wprowadzenie do bitwy; ciągłe dowodzenie i bojowe zabezpieczenie działań.
Marsz w Wojsku Polskim II Rzeczypospolitej.
Rodzaje marszów:
Dzienny wysiłek marszowy dywizji wynosił ok. 30 km. Dobrze wyszkolone oddziały mogły osiągnąć odległość do 40 km bez strat marszowych i obniżenia zdolności bojowej.
Dalsze zwiększenie wysiłku uzyskiwano stosując marsz forsowny. Pododdziały osiągały wtedy odległość do 80 km w ciągu 30 godzin.
Odpoczynki&lt;br&gt;
Pierwszy zarządzano po 30 minutach marszu. Celem jego było sprawdzenie stanu obciążenia piechurów, poprawienie umundurowania, ułożenie przedmiotów wyposażenia osobistego itp. Trwał ok. 15 min.
Kolejne 10 minutowe odpoczynki organizowano w odstępach godzinnych. W kawalerii wydłużano czas marszu do 2 godzin. Po przebyciu ok. 2/3 drogi stosowano długi odpoczynek. Urządzano go w miejscu gdzie był ułatwiony dostęp do wody. W tym czasie wydawano wojsku posiłek. Karmiono i pojono konie. Pododdziały zwalniały drogi i kryły się przed lotnictwem.

</doc>
<doc id="755450" url="https://pl.wikipedia.org/wiki?curid=755450" title="Rezydent (ksiądz)">
Rezydent (ksiądz)

Rezydent – ksiądz zamieszkujący na terenie parafii i pomagający w pracach duszpasterskich, lecz bez nałożonych obowiązków wikariusza. Z różnych powodów nie włącza się w pełny sposób w prace w parafii. Dotyczy to np. księży emerytów, studentów, doktorantów, księży pracujących etatowo w urzędach kościelnych, naukowców zatrudnionych na uczelniach kościelnych lub świeckich, czy księży na urlopach zdrowotnych.
Rezydentami mogą być też biskupi niepracujący w danej diecezji, ale na jej terenie zamieszkujący.

</doc>
<doc id="755452" url="https://pl.wikipedia.org/wiki?curid=755452" title="34 Brygada Kawalerii Pancernej">
34 Brygada Kawalerii Pancernej

34 Brygada Kawalerii Pancernej im. Hetmana Wielkiego Koronnego Jana Zamoyskiego (34 BKPanc) – związek taktyczny wojsk pancernych Sił Zbrojnych RP (JW 2423).
Brygada została sformowana w 1995 roku w wyniku przeformowania 89 Pułku Zmechanizowanego. Jednostka stacjonuje w garnizonie Żagań i wchodzi w skład 11 Lubuskiej Dywizji Kawalerii Pancernej im. Króla Jana III Sobieskiego.
Rodowód i tradycje.
Rodowód jednostki związany jest bezpośrednio ze zmaganiami wojennymi 4 Brygady Pancernej, której formowanie rozpoczęto 1 sierpnia 1944 roku. W drugiej połowie września 1945 roku brygada przeformowana została na etat pokojowy o zmniejszonym stanie osobowym. W następnym miesiącu rozformowany został 1 Drezdeński Korpus Pancerny, a 4 BPanc. dyslokowana do Tarnowa i podporządkowana dowódcy Okręgu Wojskowego Nr V w Krakowie.
W lutym 1946 roku 4 BPanc. przeformowana została w 8 Pułk Czołgów (JW 1678). W następnym roku jednostka została dyslokowana do Żurawicy i wzięła udział w akcji „Wisła”. 30 marca 1949 oddział otrzymał nazwę wyróżniającą „Drezdeński”.
W maju tego roku przeniesiony został do Żagania, do kompleksu koszarowego przy ulicy Szosa Żarska (poniemieckie koszary Wielkiego Elektora wybudowane przed II wojną światową dla 8 Brygady Pancernej i 15 Pułku Pancernego ze składu 5 DPanc., obecnie koszary im. gen. broni Zygmunta Sadowskiego), podporządkowany dowódcy 11 Zmotoryzowanej Dywizji Piechoty i przeformowany w „8 Drezdeński Pułk Czołgów Średnich”. W tym samym czasie do jednostki przybyły z Opola działa samobieżne SU-85 wraz z załogami z rozformowanego 24 Drezdeńskiego Pułku Artylerii Pancernej.
W 1952 ze składu pułku wyłączony został batalion dział pancernych, na bazie którego sformowano 17 Pułk Artylerii Pancernej. W 1957, w terminie do 15 sierpnia, jednostka przeformowana została w 8 Drezdeński Pułk Czołgów i Artylerii Pancernej (8 pczap). W następnym roku zmieniono numer jednostki wojskowej na „2702”.
3 sierpnia 1958 roku jednostka otrzymała sztandar nadany przez Radę Państwa. Sztandar wręczył szef Sztabu Śląskiego Okręgu Wojskowego gen. bryg. Włodzimierz Kopijkowski. W dniach 4–10 maja 1959 roku 8 pczap i 42 pz poddana zostały inspekcji, w trakcie której były wizytowane przez gen. dyw. Zygmunta Duszyńskiego, ówczesnego przez wiceministra obrony narodowej i gen. dyw. Czesława Waryszaka, dowódcę ŚOW. Oba pułki zdały inspekcję na ocenę dobrą.
Na początku 1962 roku 8 pczap przeformowany został w „8 Drezdeński Pułk Czołgów Średnich”. Na przełomie 1964 i 1965 jednostka otrzymała na wyposażenie czołgi T-55. W 1967 dzień 22 kwietnia ustanowiony został dorocznym świętem jednostki.
W 1968 roku jednostka wzięła udział w operacji „Dunaj”, w składzie 2 Armii. W sierpniu 1979 roku pułk, jako pierwszy w LWP otrzymał czołgi T-72. W celu szybkiego wdrożenia nowego modelu czołgu sformowano eksperymentalnie 6 kompanię pod dowództwem por. Tomczaka (był to częściowo skadrowany pododdział liczący 48 żołnierzy, w tym 32 zawodowych. Część kadry przeszkolona została uprzednio w ZSRR. Latem 1979 roku na poligonie drawskim kompania zaprezentowana została Edwardowi Gierkowi, I sekretarzowi KC PZPR. 13 grudnia 1981 roku po wprowadzeniu stanu wojennego pułk rozmieszczono we Wrocławiu i pozostawał w nim do 9 stycznia 1982 roku. W 1983 roku pułk przeformowany został na nowy etat. Strukturę kompanijną zastąpiono batalionową. W 1984 roku wszystkie pododdziały czołgów otrzymały czołgi T-72. Jednostka jako pierwsza w SZ PRL zaczęła realizować zadania pułku czołgów T-72.
W 1990 roku jednostka została przeformowana w 99 Drezdeński Pułk Zmechanizowany. We wrześniu 1991 roku pułk pozbawiony został nazwy wyróżniającej „Drezdeński”.
Decyzją Ministra Obrony Narodowej Nr 12/MON z dnia 22 kwietnia 1992 roku oddział przemianowany został na 89 Pułk Zmechanizowany oraz przyjął dziedzictwo tradycji:
W 1995 roku pułk został przeformowany w 34 Brygadę Kawalerii Pancernej i jako pierwszy w SZ RP otrzymał na uzbrojenie nowe czołgi PT-91 (modernizacja T-72). 12 września tego roku pancerni otrzymali nowy sztandar ufundowany przez społeczeństwo Żagania.
Brygada kontynuuje tradycje 3 Brygady Strzelców 1 Dywizji Pancernej gen. broni Stanisława Maczka i 4 Brygady Pancernej 1 Drezdeńskiego Korpusu Pancernego. Z połączenia cyfr "3" i "4" powstał dzisiejszy numer jednostki "34".
Od dnia 29 lipca 2004 roku patronem brygady jest hetman wielki koronny Jan Zamoyski.
Odznaka pamiątkowa i oznaka rozpoznawcza 34 Brygady zostały wprowadzone Decyzją Ministra Obrony Narodowej Nr 64/MON z dnia 31 grudnia 2007 r.. na mocy tej samej decyzji potwierdzono żołnierzom jednostki wojskowej prawo noszenia do mundurów galowych sznura Fourragere.
Z dniem 30 maja 2008 roku 1 batalion czołgów przejął dziedzictwo tradycji 8 batalionu strzelców brabanckich 3 Brygady Strzelców i przyjął nazwę wyróżniającą „brabancki”, a 2 batalion czołgów przejął dziedzictwo tradycji 9 batalionu strzelców flandryjskich 3 Brygady Strzelców i przyjął nazwę wyróżniającą „flandryjski”.
Z dniem 3 grudnia 2008 roku dywizjon artylerii samobieżnej przejął dziedzictwo tradycji 24 Pułku Artylerii Samobieżnej z lat 1944–1947 i 24 Drezdeńskiego Pułku Artylerii Pancernej z lat 1947–1949 oraz przyjął nazwę wyróżniającą „drezdeński”.
15 kwietnia 2011 roku na placu przed siedzibą 34 Brygady Kawalerii Pancernej odsłonięto odlany z brązu pomnik gen. broni Tadeusza Buka.
W 2014 roku Brygada otrzymała na uzbrojenie czołgi Leopard 2A5.
Struktura organizacyjna i uzbrojenie.
Podstawowym uzbrojeniem brygady były do 2014 r. czołgi PT-91 Twardy, bojowe wozy piechoty BWP-1, samobieżne haubice 2S1 Goździk, zestawy przeciwlotnicze ZSU-23-4MP Biała.
Od połowy 2014 następowało przezbrajanie na czołgi Leopard 2 A5 pochodzące z nadwyżek niemieckich, a od 2018 r. przezbrajanie na czołgi T-72M1.
Przekształcenia.
4 Brygada Pancerna (1944–1946) → 8 Drezdeński Pułk Czołgów (1946–1949) → 8 Drezdeński Pułk Czołgów Średnich (1949–1957) → 8 Drezdeński Pułk Czołgów i Artylerii Pancernej (1957–1962) → 8 Drezdeński Pułk Czołgów Średnich (1962–1990) → 99 Drezdeński Pułk Zmechanizowany (1990–1991) → 99 Pułk Zmechanizowany (1991–1992) → 89 Pułk Zmechanizowany (1992–1995) → 34 Brygada Kawalerii Pancernej (od 1995)

</doc>
<doc id="755453" url="https://pl.wikipedia.org/wiki?curid=755453" title="Oberreute">
Oberreute

Oberreute – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Lindau (Bodensee), wchodzi w skład wspólnoty administracyjnej Stiefenhofen. Leży w Allgäu, około 20 km na wschód od Lindau (Bodensee), przy drodze B308.
Polityka.
Wójtem gminy Oberreute jest Gerhard Olexiuk z CDU, w radzie gminy zasiada 12 radnych.

</doc>
<doc id="755458" url="https://pl.wikipedia.org/wiki?curid=755458" title="Puijo HS100">
Puijo HS100



</doc>
<doc id="755460" url="https://pl.wikipedia.org/wiki?curid=755460" title="Stiefenhofen">
Stiefenhofen

Stiefenhofen – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Lindau (Bodensee), siedziba wspólnoty administracyjnej Stiefenhofen. Leży w Allgäu, około 25 km na wschód od Lindau (Bodensee).
Polityka.
Wójtem gminy jest Anton Wolf, rada gminy składa się z 12 członków.

</doc>
<doc id="755473" url="https://pl.wikipedia.org/wiki?curid=755473" title="Opfenbach">
Opfenbach

Opfenbach – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Lindau (Bodensee). Leży w Allgäu, około 15 km na północny wschód od Lindau (Bodensee), przy drodze B32.
Historia.
Opfenbach należał do austriackiego księstwa Bregencja-Hohenegg. W 1632 roku protestanccy Szwedzi spalili kościół wraz z probostwem, a w kolejnych latach w miejscowości panowała epidemia dżumy. Po podpisaniu traktatów pokojowych w Brnie i Bratysławie w 1805 roku miejscowość znalazła się na terytorium Bawarii. Gmina Opfenbach zawdzięcza swój obecny kształt reformie administracyjnej z 1818 roku.
Kult maryjny.
W dzielnicy Wigratzbad powstał dom rekolekcyjny. W miejscu rzekomych prywatnych objawień Matki Bożej, która ukazywać się miała Antonii Rädler, zbudowano kaplicę ("Gnadenkapelle"). Nieopodal powstał później, zbudowany ze stali, kościół ("Sühnekirche"). W Wigratzbad Maryja czczona jest jako "Nasza Pani od Zwycięstwa".
Szczątki Antonii Rädler i duszpasterza pielgrzymów, ks. Johannesa Schmida OP, spoczywają w grobie zbudowanym na kształt kaplicy, który znajduje się między kościołem "Sühnekirche" a kaplicą "Gnadenkapelle".
W dzielnicy znajduje się seminarium duchowne Bractwa Kapłańskiego Świętego Piotra.
Polityka.
Wójtem gminy jest Matthias Bentz z CSU/Freie Wählerschaft, w skład rady gminy wchodzi 14 osób.

</doc>
<doc id="755474" url="https://pl.wikipedia.org/wiki?curid=755474" title="Puijo HS127">
Puijo HS127



</doc>
<doc id="755476" url="https://pl.wikipedia.org/wiki?curid=755476" title="Berdymuchammedow">
Berdymuchammedow



</doc>
<doc id="755477" url="https://pl.wikipedia.org/wiki?curid=755477" title="Bush (zespół muzyczny)">
Bush (zespół muzyczny)

Bush – brytyjski zespół rockowy pochodzący z Londynu.
Historia.
Został założony w 1992 przez Gavina Rossdale i Nigela Pulsforda. Nazwa zespołu pochodzi od dzielnicy Londynu, w której mieszkali muzycy – Shepherd’s Bush. Zespół znany był również jako BushX – ponieważ w Kanadzie istniał w latach 70. zespół o nazwie Bush, a jego lider miał prawa do tej nazwy na rynku kanadyjskim (w 1997 r. prawa zostały wykupione).
Pierwsza płyta zespołu, "Sixteen Stone" ukazała się w 1994 r. – nie odniosła ona sukcesu na rynku brytyjskim, jednak w USA sprzedano 7 mln egzemplarzy. Następny album, Razorblade Suitcase zajął 1. miejsce US Album Chart. Po wydaniu czwartego albumu, Golden State i rozczarowaniu w związku z jego kiepską sprzedażą, zespół zakończył działalność. W 2005 r. wydano kompilację największych przebojów zespołu i CD oraz DVD z teledyskami.
W 2010 roku zespół wznowił działalność.

</doc>
<doc id="755479" url="https://pl.wikipedia.org/wiki?curid=755479" title="Berdymuhammedow">
Berdymuhammedow



</doc>
<doc id="755485" url="https://pl.wikipedia.org/wiki?curid=755485" title="US Album Chart">
US Album Chart



</doc>
<doc id="755490" url="https://pl.wikipedia.org/wiki?curid=755490" title="Erebia sudetica">
Erebia sudetica



</doc>
<doc id="755498" url="https://pl.wikipedia.org/wiki?curid=755498" title="Andrej Zyhmantowicz">
Andrej Zyhmantowicz

Andrej Wikiencjewicz Zyhmantowicz (biał. Андрэй Вікенцьевіч Зыгмантовiч, ros. Андрей Викентьевич Зыгмантович, "Andriej Wikentijewicz Zygmantowicz"; ur. 2 grudnia 1962 w Mińsku) – białoruski piłkarz, grający na pozycji obrońcy, reprezentant Związku Radzieckiego i Białorusi, trener piłkarski.
Kariera piłkarska.
Jest wychowankiem szkoły sportowej nr 5 w Mińsku. Przez całe lata 80. związany był z Dynamem Mińsk. W 1982 sięgnął z tym z klubem po Mistrzostwo Związku Radzieckiego. Przez kilka sezonów był jednym z najlepszych zawodników mińskiego zespołu. Uważany był również za jednego z najlepszych piłkarzy na Białorusi. Od początku lat 90. (z krótką przerwą w 1992) występował za granicą: w holenderskim FC Groningen i hiszpańskim Racingu Santander. W radzieckiej Wyższej Lidze rozegrał 262 mecze, strzelając 20 bramek. W Eredivisie wystąpił 29 razy, strzelają 2 bramki, zaś w Primera División zagrał w 81 meczach.
28 marca 1984 zadebiutował w reprezentacji ZSRR. Był jednym z jej podstawowych zawodników w latach 1984-1986, kiedy kadrę prowadził były szkoleniowiec Dynama Mińsk, Eduard Małofiejew. Po zastąpieniu Małofiejewa przez Walerego Łobanowskiego długo nie był w stanie zdobyć jego zaufania i pozostawał poza kadrą. Powrócił do niej w 1988 i znów stał się jednym z najważniejszych piłkarzy. Uczestniczył w nieudanym dla drużyny radzieckiej Mundialu 1990. Ostatnim jego występem w "Sbornej" był rozegrany na tym turnieju mecz z drużyną Kamerunu, w którym również strzelił bramkę. Łącznie wystąpił 36 razy w reprezentacji ZSRR, strzelił 3 gole.
Po rozpadzie Związku Radzieckiego znalazł się w składzie reprezentacji Białorusi. W latach 1992-1995 rozegrał 11 meczów w kadrze narodowej, pełniąc również rolę kapitana.
W 1992 i 1994 zdobył nagrodę dla najlepszego białoruskiego piłkarza.
Kariera szkoleniowa.
Pracę trenera rozpoczął w 1996 po zakończeniu występów w Racingu. Prowadził drużyny dziecięce w Santanderze, a następnie amatorski zespół San Agustín. W lipcu 2001 powierzono mu rolę pierwszego trenera Naftanu Nowopołock. W latach 2002-2003 prowadził Dynama Mińsk. Od 2004 współpracował z białoruską federacją piłkarską, szkoląc m.in. reprezentację juniorów oraz pomagając selekcjonerowi pierwszej reprezentacji Juremu Puntusowi. Wiosną 2007 objął funkcję szkoleniowca MTZ-RIPA Mińsk, zastępując Eduarda Małofiejewa, jednak pod koniec czerwca ustąpił miejsca Puntusowi, który wcześniej zrezygnował z pracy z reprezentacją. Od 2007 szkolił piłkarzy litewskiego FBK Kowno. Od lipca do października 2008 był asystentem portugalskiego szkoleniowca José Couceiro. Ponownie objął funkcję głównego trenera po rezygnacji Portugalczyka, który postanowił skoncentrować się na pracy z litewską drużyną narodową.
27 października 2014 został mianowany pełniącym obowiązki trenera seniorskiej reprezentacji Białorusi.
W roku 2018 został głównym trenerem w drużynie FC Ruch Brześć, z którą wygrał II ligę Białorusi w piłce nożnej. Sezon 2019 Andrej Zyhmantowicz rozpocznie z drużyną FC Ruch już w I lidze Białorusi w piłce nożnej.
Sukcesy.
Piłkarz
Trener
FC Ruch Brześć:

</doc>
<doc id="755501" url="https://pl.wikipedia.org/wiki?curid=755501" title="Scheidegg">
Scheidegg

Scheidegg – uzdrowiskowa gmina targowa w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Lindau (Bodensee). Leży w Allgäu, około 12 km na wschód od Lindau (Bodensee), przy drodze B308 i granicy z Austrią.
Scheidegg posiada 3200 miejsc w hotelach, rocznie miejscowość odwiedza około 500 tys. turystów.
Polityka.
Wójtem gminy jest Ulrich Pfanner, rada gminy składa się z 16 członków.

</doc>
<doc id="755502" url="https://pl.wikipedia.org/wiki?curid=755502" title="Piaski (Skrzeszewo)">
Piaski (Skrzeszewo)

Piaski – kolonia wsi Skrzeszewo w Polsce, położona w województwie pomorskim, w powiecie kartuskim, w gminie Żukowo.
Do 2015 roku kolonia była miejscowością podstawową.
Kolonia jest częścią sołectwa Glińcz, 0,8 km na zachód od drogi krajowej nr 20 ze Stargardu do Gdyni.
W latach 1975–1998 kolonia administracyjnie należała do województwa gdańskiego.
Do 2015 r. integralną częścią Piasków była część kolonii "Krowie Łąki", obecnie są częścią Skrzeszewa.

</doc>
<doc id="755504" url="https://pl.wikipedia.org/wiki?curid=755504" title="Marek Waleriusz Messala Korwinus">
Marek Waleriusz Messala Korwinus

Marcus Valerius Messala Corvinus – polityk rzymski, mówca i mecenas literatów. Urodzony ok. 70–60 p.n.e.; syn Marka Waleriusza Messali Nigra konsula w 61 p.n.e.
Kariera polityczna.
Według Cycerona kształcił się między innymi w Atenach, gdzie poznał Horacego. Przywiązany do zasad republikańskich. W okresie między zabójstwem Cezara a uformowaniem się II Triumwiratu wrócił do Italii. Związał się ze stronnictwem senatorskim, a w szczególności z jednym z przywódców spisku antycezariańskiego, Gajuszem Kasjuszem. Został umieszczony przez triumwirów na listach proskrypcyjnych, gdy jednak wykazano jego nieobecność w Rzymie w czasie spisku, jego imię zostało wymazane z tych list a on sam otrzymał propozycję zachowania majątku i zapewnienie bezpieczeństwa. Messala odrzucił tę propozycję i podążył z Kasjuszem na Wschód, biorąc udział w wojnie domowej po stronie republikańskiej. W czasie bitwy pod Filippi był trzecim co do ważności dowódcą po Brutusie i Kasjuszu. W pierwszym dniu bitwy uzyskał przewagę nad flanką dowodzoną przez Oktawiana i szturmował nawet jego obóz. Po śmierci Brutusa i Kasjusza zebrał uciekinierów na wyspie Tazos i zorganizował ich pod swoim dowództwem. Zaakceptował wraz z nimi honorowe warunki zaproponowane przez Antoniusza i przyłączył się do jego sił. Wkrótce widząc zgubny wpływ Kleopatry na Antoniusza i przewidując jego porażkę, po raz kolejny zmienił front, przyłączając się do Augusta. Oddał mu znaczne usługi w walkach na Sycylii w 36 p.n.e., w wojnie z alpejskim plemieniem Salassenów w 34 p.n.e., w bitwie pod Akcjum w 31 p.n.e. Dekretem senatu Antoniuszowi odebrano konsulat i na wakujące miejsce jako konsul zastępczy (‘consul suffectus’) został wybrany Messala. Pod Akcjum dowodził centrum floty, a potem na Wschodzie likwidował pozostałości sił Antoniusza. W latach 28–27 był namiestnikiem Akwitanii w randze prokonsula, za swoje osiągnięcia w tej prowincji uzyskał triumf. Potem był prefektem w Azji Mniejszej. W 30 p.n.e. był wnioskodawcą przyznania przez senat Augustowi tytułu „Ojca ojczyzny” (‘Pater Patriae’). W 27 p.n.e. wycofał się z życia publicznego i zajmowania jakichkolwiek stanowisk, z wyjątkiem członkostwa w kolegium augurów.
Twórczość literacka i mecenat.
Waleriusz Messala był historykiem, poetą, gramatykiem i uznanym mówcą. Napisał między innymi komentarze do wojny domowej po śmierci Cezara, które stały się ważnym źródłem dla Swetoniusza i Plutarcha. Jako mówca był przedstawicielem okresu przejściowego, w którym zanikała sztuka przemawiania na forum do tłumów na rzecz finezyjnych, retorycznie cyzelowanych mów skierowanych do wybranego audytorium senatu czy dworu cesarskiego. Ceniono go w następnych pokoleniach bardziej niż Cycerona.
Polityczne znaczenie, bogactwo odziedziczone i powiększone w czasie wojen domowych, przychylność najpierw Antoniusza, a potem Augusta sprawiły, że Messala był ważną osobistością swoich czasów. Mógł dzięki temu stać się skutecznym patronem literatów. Długoletnią przyjaźnią był związany z Horacym. Zgromadził wokół siebie grono poetów, elegików, z których najwybitniejszym był Tibullus.

</doc>
<doc id="755509" url="https://pl.wikipedia.org/wiki?curid=755509" title="Wasserburg (Bodensee)">
Wasserburg (Bodensee)

Wasserburg (Bodensee) – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Lindau (Bodensee). Leży nad Jeziorem Bodeńskim, przy granicy z Badenią-Wirtembergią.
Geografia.
Wasserburg (Bodensee) położony jest na północnym brzegu Jeziora Bodeńskiego, uchodzi tutaj potok "Eschbach". W rezerwacie przyrody "Bichelweiher und Bichelweihermoos" znajduje się zbiornik wodny Bichelweiher.
Najniższym punktem gminy jest około 3 km wybrzeże Jeziora Bodeńskiego na wysokości 395,23 m n.p.m., najwyższym punktem gminy jest wzniesienie na północno-wschodniej granicy z Bodolz przy miejscowości Bruggach o wysokości 467,4 m n.p.m.
Sąsiednie gminy.
Gmina Wasserburg (Bodensee) graniczy z czterema gminami: na północy z Kressbronn am Bodensee (Badenia-Wirtembergia), na północnym wschodzie z miastem Lindau (Bodensee), na wschodzie z Bodolz, na południowym wschodzie ponownie z Lindau (Bodensee), na zachodzie z Nonnenhorn.
Historia.
Pierwsza wzmianka o Wasserburgu jako "Wazzarburuc" pojawiło się w dokumentach klasztoru St. Gallen z 784. Z pism wynika, że klasztorowi podlegał tutejszy kościół św. Jerzego "(St. Georg)". Do 1280 władzę w Wasserburgu jako pełnomocnicy klasztoru Sankt Gallen sprawowali właściciele Kißlegg. W 1280 za 500 srebrnych marek miejscowość kupili właściciele Schellenberga. 24 kwietnia 1358 podczas najazdu zburzona została twierdza Wasserburg.
W 1386 za pomocą von Ebersbergów miejscowość nabyli grafowie von Montfort, zapłacili 650 funtów halerzy. Z powodu dużego zadłużenia Wasserburg (Bodensee) zmienił właścicieli w 1592, za 63 000 guldenów kupili go Fuggerowie von Kirchberg und Weißenhorn zu Babenhausen. W 1720 Fuggerowie połączyli wyspę Wasserburg ze stałym lądem, powstał wówczas dzisiejszy półwysep. Na skutek dużych długów Fuggerowie odstąpili Wasserburg Austrii. Austriacy w wólce Bichel urządzili stację pocztową by móc dalej przekazywać Mailänder Bote do Mediolanu. Wasserburg (Bodensee) do Austrii Przedniej należał niecałe 50 lat. W 1803 miejscowość została wcielona do Bawarii.
W 1872 wybudowano przystań dla parowców, kolej w miejscowości pojawiła się w 1899. Elektryczność do miejscowości dotarła na przełomie 1911/1912.
Polityka.
Wójtem gminy jest Thomas Eigstler z CSU. W skład rady gminy wchodzi 16 osób.
Infrastruktura.
Transport.
Przez północną część gminy przebiega droga krajowa nr 31, najbliższa autostrada znajduje się około 8 km na wschód od centrum Wasserburga (autostrada A96, zjazd "2 Lindau").
Centrum gminy przecina linia kolejowa Bodenseegürtelbahn z przystankiem kolejowym Wasserburg am Bodensee.
Na półwyspie Wasserburg zlokalizowana jest przystań skąd odpływają promy Bodensee-Schiffsbetriebe relacji Bregencja-Konstancja (przez Meersburg, Mainau, Hagnau am Bodensee, Immenstaad am Bodensee, Friedrichshafen, Langenargen, Kressbronn am Bodensee, Nonnenhorn i Lindau (Bodensee)) i Lindau (Bodensee)-Rorschach (Szwajcaria) przez Bad Schachen.
Najbliższe porty lotnicze znajdują się we Friedrichshafen (20 km) i Memmingen (75 km).
Turystyka.
Gmina znajduje się w atrakcyjnym turystycznie regionie. W 2008 nocowało tutaj około 180 tys. osób. 
Wasserburg znajduje się na trasie Bodensee-Rundwanderweg i w sieci tras do nordic walking "Nordic Walking Park Bayerischer Bodensee". W gminie znajduje się kompleks basenów, kąpielisko, korty do tenisa i squasha oraz wiele szlaków turystycznych.

</doc>
<doc id="755513" url="https://pl.wikipedia.org/wiki?curid=755513" title="Apple iPod">
Apple iPod



</doc>
<doc id="755515" url="https://pl.wikipedia.org/wiki?curid=755515" title="Wiatrowskaz">
Wiatrowskaz

Wiatrowskaz (anemoskop) – proste mechaniczne urządzenie do wskazywania kierunku wiatru:

</doc>
<doc id="755519" url="https://pl.wikipedia.org/wiki?curid=755519" title="Norauto">
Norauto

Norauto – sieć stacji obsługi samochodów (stacja składa się z samoobsługowego sklepu motoryzacyjnego oraz serwisu samochodowego). Firma powstała we Francji w 1970 roku i obecnie jest aktywna w 9 krajach (Francja, Belgia, Hiszpania, Włochy, Portugalia, Polska, Argentyna, Rosja, Rumunia). W Polsce firma istnieje od 1998 roku. Obecnie w Polsce istnieje 39 ośrodków, m.in.: w Szczecinie, Białymstoku, Bielsku-Białej, Gdańsku, Gliwicach, Katowicach, Krakowie, Łodzi, Poznaniu, Płocku, Sosnowcu, Toruniu, Warszawie, Wrocławiu, Zabrzu, Żorach.
W marcu 2017 doszło do fuzji firmy Norauto z polską filią francuskiej firmy Feu Vert działającej w tej samej branży.Tym samym liczba stacji obsługi wzrosła do 39. Wszystkie stacje funkcjonują pod szyldem „Norauto". Firma należy do konsorcjum „Mobivia”.
W marcu 2021 ogłoszono przejęcie wszystkich 26 sklepów znajdujących się na terenie Polski przez firmę TERG S.A. - właściciela sklepów marki Media Expert.

</doc>
<doc id="755521" url="https://pl.wikipedia.org/wiki?curid=755521" title="Weiler-Simmerberg">
Weiler-Simmerberg

Weiler-Simmerberg – gmina targowa w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Lindau (Bodensee). Leży w Allgäu, około 20 km na wschód od Lindau (Bodensee), przy drodze B308.

</doc>
<doc id="755522" url="https://pl.wikipedia.org/wiki?curid=755522" title="Upper Arlington">
Upper Arlington

Upper Arlington – miasto w Stanach Zjednoczonych, centralnej części stanu Ohio.
Liczba mieszkańców w 2000 roku wynosiła 33 686.

</doc>
<doc id="755523" url="https://pl.wikipedia.org/wiki?curid=755523" title="Nagła śmierć łóżeczkowa">
Nagła śmierć łóżeczkowa

Śmierć łóżeczkowa, zespół nagłego zgonu niemowląt, SIDS (od ) – nagła śmierć pozornie zdrowego niemowlęcia w czasie snu.
Etiologia.
Przyczynami nagłej śmierci łóżeczkowej są:
Czynniki ryzyka i czynniki chroniące.
Czynnikami ryzyka są:
Nie wykazano negatywnego związku przyczynowo-skutkowego między szczepieniami a występowaniem zespołu nagłej śmierci łóżeczkowej, a szczepienie skojarzone przeciwko błonicy, krztuścowi i tężcowi obniża to ryzyko.
Czynnikami ochronnymi są:

</doc>
<doc id="755524" url="https://pl.wikipedia.org/wiki?curid=755524" title="Grand Prix Czech A1 Grand Prix 2006/2007">
Grand Prix Czech A1 Grand Prix 2006/2007

Wyniki Grand Prix Czech, drugiej rundy Mistrzostw Świata A1 Grand Prix w sezonie 2006/2007

</doc>
<doc id="755525" url="https://pl.wikipedia.org/wiki?curid=755525" title="Ipod">
Ipod



</doc>
<doc id="755528" url="https://pl.wikipedia.org/wiki?curid=755528" title="El Pont d’Armentera">
El Pont d’Armentera

El Pont d'Armentera (hiszp. "Pont de Armentera") – gmina w Hiszpanii, w Katalonii, w prowincji Tarragona, w comarce Alt Camp.
Powierzchnia gminy wynosi 21,65 km². Zgodnie z danymi INE, w 2005 roku liczba ludności wynosiła 596, a gęstość zaludnienia 27,53 osoby/km². Wysokość bezwzględna gminy równa jest 349 metrów. Współrzędne geograficzne gminy to 41°23'5"N, 1°21'48"E.

</doc>
<doc id="755529" url="https://pl.wikipedia.org/wiki?curid=755529" title="Fimbulvinter">
Fimbulvinter

Fimbulvinter ("Wielka Zima") – według wierzeń nordyckich straszliwa zima poprzedzająca Ragnarök, mająca trwać nieprzerwanie przez trzy lata. Fimbulvinter ma być jedną z przyczyn upadku rodzaju ludzkiego. Ludzie po zjedzeniu wszystkich swoich zapasów żywnościowych zjedzą się nawzajem. W krajach skandynawskich "fimbulvinter" jest też określeniem bardzo mroźnej zimy.

</doc>
<doc id="755530" url="https://pl.wikipedia.org/wiki?curid=755530" title="Upper Sandusky">
Upper Sandusky

Upper Sandusky – miasto w Stanach Zjednoczonych, północnej części stanu Ohio, siedziba władz hrabstwa Wyandot
Liczba mieszkańców w 2000 roku wynosiła 6547.
Miasto leży w strefie klimatu umiarkowanego, kontynentalnego, z gorącym latem, należącego według klasyfikacji Köppena do strefy "Dfa". Średnia temperatura roczna wynosi 10,4°C, a opady 944,9 mm (w tym do 71,1 cm opadów śniegu). Średnia temperatura najcieplejszego miesiąca - lipca wynosi 23,1°C, natomiast najzimniejszego -3,0°C

</doc>
<doc id="755531" url="https://pl.wikipedia.org/wiki?curid=755531" title="Pont de Armentera">
Pont de Armentera



</doc>
<doc id="755535" url="https://pl.wikipedia.org/wiki?curid=755535" title="Porta Nigra">
Porta Nigra

Porta Nigra (z łac. "Czarna Brama") – zachowana z czasów rzymskich brama miejska w Trewirze w Niemczech (dawniej "Augusta Trevorum" w prowincji Germania Dolna). Najlepiej zachowana rzymska brama miejska po północnej stronie Alp. 
W 1986 roku brama wraz z innymi rzymskimi zabytkami Trewiru została wpisana na listę światowego dziedzictwa UNESCO.
Nazwa.
We wczesnym średniowieczu brama nazywała się "Porta Martis" (pol. „Brama Marsa”). Od XI w., kiedy została przekształcona w kościół i jako świątynia chrześcijańska nie mogła odnosić się do pogańskiego boga wojny, jej nazwa została zmieniona na "Porta Nigra" – z łac. "Czarna Brama". 
Opis.
Brama została zbudowana bez użycia zaprawy z bloków szarego piaskowca, które były łączone jedynie za pomocą żelaznych haków zalewanych ołowiem. Z czasem piaskowiec sczerniał. 
Brama składała się pierwotnie z dwóch wież o wysokości ok. 32 m – wschodniej i zachodniej – połączonych łącznikiem o szerokości 15,9 m i głębokości 16 m. Współcześnie wieża zachodnia wznosi się na 29,3 m. Jeszcze w XVII w. zdobił ją szczyt. 
Historia.
Brak jest dokumentów poświadczających dokładną datę budowy bramy. Na podstawie badań archeologicznych, okres budowy szacowany jest na lata pomiędzy 160 a 200 rokiem n.e. Pewne elementy bramy nie zostały ukończone – prace przerwano albo ze względu na zagrożenie oblężeniem, albo z powodu problemów z finansowaniem projektu. Pomimo to służyła jako północna brama wjazdowa do Trewiru. Oprócz niej istniały jeszcze trzy inne bramy ("Porta Alba", "Porta Media", "Porta Inclyta").
Po upadku starożytnego Rzymu w V w. budowla służyła jako źródło materiałów budowlanych i była stopniowo rozbierana. W XI w., za namową arcybiskupa Poppo von Babenberga (986–1047) do Trewiru przybył mnich Symeon, który zamieszkał w 1030 roku w celi we wschodniej wieży bramy. Symeon zmarł w 1035 roku, został pochowany w swoim eremie i ogłoszony świętym. W 1042 roku arcybiskup poświęcił ołtarz w bramie, która została przekształcona w kościół. 
W 1794 roku wojska francuskie zajęły miasto, wprowadzając zakaz odprawiania mszy w kościele i przetapiając wkrótce jego ołowiany dach na amunicję. W 1802 roku kościół ostatecznie zamknięto. Rok później relikwie św. Symeona zostały przeniesione do kościoła św. Gerwazego. 
Przez wieki brama obrosła przybudówkami, jednak na początku XIX wieku usunięto je, przywracając bramie pierwotny, rzymski charakter. W 1822 roku we wschodniej wieży bramy umieszczono gabinet starożytności, który pozostawał tam do 1899 roku. Brama została objęta ochroną konserwartorską. W latach 1969–1973 przeprowadzono jej gruntowną restaurację. 
"Porta Nigra" jest najlepiej zachowaną rzymską bramą miejską po północnej stronie Alp. 
W 1986 roku brama wraz z innymi rzymskimi zabytkami Trewiru została wpisana na listę światowego dziedzictwa UNESCO.

</doc>
<doc id="755537" url="https://pl.wikipedia.org/wiki?curid=755537" title="Hull City Association Football Club">
Hull City Association Football Club



</doc>
<doc id="755538" url="https://pl.wikipedia.org/wiki?curid=755538" title="Wasilij Żupikow">
Wasilij Żupikow

Wasilij Michajłowicz Żupikow (ros. Василий Михайлович Жупиков; ur. 16 stycznia 1954 w Astrachaniu, zm. 7 czerwca 2015 w Podolsku) – rosyjski piłkarz, występujący na pozycji obrońcy, reprezentant Związku Radzieckiego, trener piłkarski.
Kariera piłkarska.
Wychowanek Łokomotiwu Astrachań i szkoły piłkarskiej "Smiena", skąd następnie trafił do zespołu Wołgar Astrachań. Po dwuletnim pobycie w klubie Krylia Sowietow Samara przeszedł do Torpeda Moskwa, którego barw bronił przez 9 kolejnych sezonów. W 1986 występował w Dynamie Moskwa. W kolejnych latach grał w Sporcie Tallinn, Ładzie Togliatti, Kryliach Sowietow Samara i Neftechimiku Niżniekamsk.
W latach 1977-1984 rozegrał 15 meczów w reprezentacji Związku Radzieckiego, strzelił 4 bramki.
Kariera trenerska.
Jako szkoleniowiec pracował w sztabach szkoleniowych Lokomotiwu Niżny Nowogród i Wołgara Astrachań oraz w szkole piłkarskiej Torpeda-ZIŁ Moskwa.

</doc>
<doc id="755539" url="https://pl.wikipedia.org/wiki?curid=755539" title="Salpausselka">
Salpausselka



</doc>
<doc id="755540" url="https://pl.wikipedia.org/wiki?curid=755540" title="Van Wert (Ohio)">
Van Wert (Ohio)

Van Wert – miasto w Stanach Zjednoczonych, w zachodniej części stanu Ohio założone na terenach bagna Great Black Swamp. Przez wiele lat produkowano tu ser Liederkranz (odpowiednik limburskiego).
Liczba mieszkańców w 2000 roku wynosiła 10837.

</doc>
<doc id="755541" url="https://pl.wikipedia.org/wiki?curid=755541" title="Kościół św. Mikołaja w Borowej Wsi">
Kościół św. Mikołaja w Borowej Wsi

Kościół św. Mikołaja – zabytkowy drewniany kościół, znajdujący się w Borowej Wsi, dzielnicy Mikołowa. Jest kościołem parafialnym w dekanacie Mikołów w archidiecezji katowickiej.
Kościół znajduje się na Szlaku Architektury Drewnianej województwa śląskiego. W pobliżu kościoła przechodzi także Szlak Krawędziowy GOP.
Historia.
Został przeniesiony w latach 1937–1939 z pobliskich Przyszowic. Daty powstania kościoła nie można jednoznacznie określić – kroniki kościelne i niektóre publikacje określają rok budowy na 1640, inne bardziej ogólnie datują go na XVII wiek. Istnieją również opinie, że kościół zbudowany został w 1720, a nawet w 1737, choć przypuszczalnie ta ostatnia data odnosi się jedynie do roku budowy wieży.
Kościół został poświęcony w obecnym miejscu 16 grudnia 1939 roku, jednak parafię utworzono dopiero 20 grudnia 1957 roku.
Architektura i wyposażenie.
Kościół jest orientowany. Nawa zbudowana została na planie prostokąta. Przylega do niej węższe prezbiterium zamknięte trójbocznie, do którego od północy przylega prostokątna zakrystia, a od południa – czworoboczna kaplica zamknięta trójbocznie. Do nawy od południa przylega prostokątna kruchta, a od zachodu wieża – zbudowana ok. 1720–1730 na planie kwadratu, o konstrukcji słupowej. Wieża zakończona jest izbicą i nakryta cebulastym, barokowym hełmem z latarnią. Dach nawy natomiast zdobi barokowa wieżyczka z nieczynną obecnie sygnaturką przykryta baniastym hełmem. Cały budynek kościoła jest otoczony sobotami.
Wyposażenie w większości barokowe. Ołtarz główny wczesnobarokowy z obrazem św. Mikołaja. Ołtarz boczny prawy rokokowy z obrazem św. Jana Nepomucena. Ołtarz boczny lewy późnobarokowy z obrazem św. Antoniego. Ambona barokowa. W kaplicy późnorenesansowy ołtarz z obrazem „Opłakiwanie” autorstwa A. Grzywińskiego oraz barokowo-klasycystyczna chrzcielnica.

</doc>
<doc id="755543" url="https://pl.wikipedia.org/wiki?curid=755543" title="Styl przewodzenia">
Styl przewodzenia



</doc>
<doc id="755544" url="https://pl.wikipedia.org/wiki?curid=755544" title="Demokratyczny styl kierowania">
Demokratyczny styl kierowania



</doc>
<doc id="755547" url="https://pl.wikipedia.org/wiki?curid=755547" title="Vandalia (Ohio)">
Vandalia (Ohio)

Vandalia – miasto w Stanach Zjednoczonych, w zachodniej części stanu Ohio.
Liczba mieszkańców w 2000 roku wynosiła 14 656.
Klimat.
Miasto leży w strefie klimatu subtropikalnego, umiarkowanego, łagodnego bez pory suchej i z gorącym latem, należącego według klasyfikacji Köppena do strefy "Cfa". Średnia temperatura roczna wynosi 11,1 °C, a opady 960,1 mm (w tym do 74,1 cm opadów śniegu). Średnia temperatura najcieplejszego miesiąca - lipca wynosi 23,6 °C, natomiast najzimniejszego -2,7 °C

</doc>
<doc id="755556" url="https://pl.wikipedia.org/wiki?curid=755556" title="Edward Reszke">
Edward Reszke

Edward Reszke także Edouard de Reszke (ur. 22 grudnia 1853 w Warszawie, zm. 25 maja 1917 we wsi Garnek) – polski śpiewak operowy (bas).
Edward za namową brata Jana uczył się śpiewu, najpierw w Warszawie, a później we Włoszech. Początkowo nie myślał poważnie o karierze zawodowego śpiewaka – jednak, aby zrobić przyjemność siostrze Józefinie, zgłosił się wraz z nią na przesłuchanie do Opery Paryskiej. Wypadł tak dobrze, że dyrektor opery polecił go Verdiemu. 22 kwietnia 1876 zadebiutował rolą Faraona w "Aidzie" pod batutą Verdiego, odnosząc duży sukces.
Śpiewał na wielkich europejskich scenach, przez dwa sezony występował w Paryżu, po czym zaangażowano go do Turynu, a następnie do Mediolanu; później występował w Trieście, Lizbonie i Londynie, często z bratem Janem i Adeliną Patti.
W latach 1880–1900 wystąpił ponad 300 razy w Royal Opera House w Londynie.
W latach 1891–1903 był solistą Metropolitan Opera w Nowym Jorku (dał 679 przedstawień). Zasłynął w partiach wagnerowskich oraz jako Mefisto w "Fauście" Gounoda. W 1907 osiadł w Londynie, gdzie założył szkołę śpiewu, którą następnie przeniósł do Warszawy
W 1894 roku nabył majątek Garnek pod Częstochową. Dwór zaprojektował i zbudował w latach 1896–1898 francuski architekt Franciszek Arveuf.
Zmarł 25 maja 1917 w swoim majątku, spoczął na cmentarzu w Borownie. Jego zięciem był Adam Nałęcz Nieniewski.

</doc>
<doc id="755561" url="https://pl.wikipedia.org/wiki?curid=755561" title="Ro Indi">
Ro Indi

Ro Indi – gwiazda (typ widmowy G4 IV-V) znajdująca się w gwiazdozbiorze Indianina, oddalona o ok. 86 lat świetlnych od Słońca. Ma rozmiary nieco większe od Słońca – masę równą 1,06 masy Słońca i promień 1,1 promienia Słońca. Temperatura jej powierzchni to 5636 K. Krąży wokół niej planeta pozasłoneczna nazwana Ro Indi b.

</doc>
<doc id="755562" url="https://pl.wikipedia.org/wiki?curid=755562" title="Vermilion (Ohio)">
Vermilion (Ohio)

Vermilion – miasto w Stanach Zjednoczonych, w północnej części stanu Ohio, nad jeziorem Erie. Przy ujściu rzeki Vermilion River, W mieście znajduje się marina jachtowa.
Liczba mieszkańców w 2000 roku wynosiła 10 913.

</doc>
<doc id="755563" url="https://pl.wikipedia.org/wiki?curid=755563" title="Adam Bernard Mickiewicz">
Adam Bernard Mickiewicz



</doc>
<doc id="755565" url="https://pl.wikipedia.org/wiki?curid=755565" title="Vivint Smart Home Arena">
Vivint Smart Home Arena

Vivint Smart Home Arena (dawniej Delta Center) – hala sportowa w Salt Lake City.
Budowa hali rozpoczęła się w lipcu 1990 a ukończona została w październiku 1991. Na trybunach może zasiąść 20 000 widzów.
Swoje spotkania rozgrywa w tej hali drużyna ligi NBA Utah Jazz, której gwiazdami byli kiedyś Karl Malone i John Stockton.
W przeszłości w hali mecze grała drużyna hokeja na lodzie Utah Grizzlies.

</doc>
<doc id="755568" url="https://pl.wikipedia.org/wiki?curid=755568" title="Zawodzie (Jemielnica)">
Zawodzie (Jemielnica)

Zawodzie (niem. "Zawodzie", w latach 1936-45 "Teichhäuser") – część wsi Jemielnica w Polsce, położona w województwie opolskim, w powiecie strzeleckim, w gminie Jemielnica.
W latach 1975–1998 Zawodzie należało administracyjnie do ówczesnego województwa opolskiego.
Od pobliskiej Jemielnicy odzielają ją wody stawu Jemielnica (zwanego też Stawem Kościelnym) oraz potoku Jemielnica (zwanego także Centawka) i potoku Baba (zwanego także Świbska Woda).

</doc>
<doc id="755570" url="https://pl.wikipedia.org/wiki?curid=755570" title="Wadsworth (Ohio)">
Wadsworth (Ohio)

Wadsworth – miasto w Stanach Zjednoczonych, w północnej części stanu Ohio.
Liczba mieszkańców w 2000 roku wynosiła 18 927.

</doc>
<doc id="755571" url="https://pl.wikipedia.org/wiki?curid=755571" title="Ogródek meteorologiczny">
Ogródek meteorologiczny



</doc>
<doc id="755573" url="https://pl.wikipedia.org/wiki?curid=755573" title="Salpausselkä HS97">
Salpausselkä HS97



</doc>
<doc id="755574" url="https://pl.wikipedia.org/wiki?curid=755574" title="Komunikat niewerbalny">
Komunikat niewerbalny



</doc>
<doc id="755575" url="https://pl.wikipedia.org/wiki?curid=755575" title="Wapakoneta">
Wapakoneta

Wapakoneta – miasto w Stanach Zjednoczonych, w zachodniej części stanu Ohio.
Liczba mieszkańców w 2000 roku wynosiła 9 493. W 1930 roku urodził się w tym mieście astronauta Neil Armstrong.
Nazwa pochodzi od imienia wodza indiańskiego szczepu Szuanisów - Wapa i jego córki, księżniczki Koneta (miejscowa ludność używa zwykle skrótu "Wapak").

</doc>
<doc id="755578" url="https://pl.wikipedia.org/wiki?curid=755578" title="Mięśnie szyi">
Mięśnie szyi

Mięśnie szyi () u człowieka dzielą się na trzy grupy: powierzchowne, środkowe i głębokie.

</doc>
<doc id="755580" url="https://pl.wikipedia.org/wiki?curid=755580" title="Jakub Szydłowiecki (młodszy)">
Jakub Szydłowiecki (młodszy)

Jakub Szydłowiecki herbu Odrowąż (ur. około 1453, zm. w 1509 roku) – burgrabia krakowski w latach 1493–1501, dworzanin królewski od 1496, podskarbi nadworny koronny 1497, podskarbi wielki koronny 1501–1506, kasztelan i starosta sandomierski, sochaczewski i łęczycki.
Poseł małopolski na sejm piotrkowski 1503 roku. Podpisał konstytucję "Nihil novi" na sejmie w Radomiu w 1505 roku.
W latach 1493–1509 w miejscu drewnianego kościoła, wzniósł w Szydłowcu kościół murowany z miejscowego piaskowca, oraz zamek w Ćmielowie.

</doc>
<doc id="755583" url="https://pl.wikipedia.org/wiki?curid=755583" title="Elizeusz (imię)">
Elizeusz (imię)

Elizeusz – imię męskie pochodzenia hebrajskiego, od wyrazu "Elishá", co oznacza „Bóg wybawił; Bóg jest wybawieniem”. Imię to nosił prorok i inni święci. Po raz pierwszy poświadczone w Polsce w XIII wieku 
Elizeusz imieniny obchodzi 14 czerwca.
Znane osoby noszące to imię:
Postaci fikcyjne o imieniu Elizeusz:

</doc>
<doc id="755584" url="https://pl.wikipedia.org/wiki?curid=755584" title="Godwin Okpara">
Godwin Okpara

Godwin Okpara (ur. 20 września 1972 w Lagos) –piłkarz nigeryjski grający na pozycji środkowego obrońcy. Nosił przydomek „Alan Ball”.
Kariera klubowa.
Okpara piłkarską karierę zaczynał w klubie Obanta United. W klubie z miasta Ijebu Ode zadebiutował w ekstraklasie Nigerii w 1989 roku. Dość szybko, bo już w pół roku po debiucie Okpara wyjechał do Europy i został piłkarzem przeciętnego belgijskiego klubu Beerschot V.A.C. W pierwszym sezonie gry zaliczył jeden symboliczny występ w pierwszej lidze. W sezonie 1990/1991 grał już częściej i poczynił postępy, a w lidze zagrał w 20 meczach. Latem 1991 przeszedł do Eendracht Aalst, w którym wywalczył miejsce w podstawowej jedenastce, ale pomimo niezłej postawy Okpary w ekstraklasie klub ten spadł do drugiej ligi. W sezonach 1992/1993 i 1993/1994 grał na drugim froncie, ale udało mu się powrócić do pierwszej ligi i po powrocie drużyna Aalst zajęła wysoką 4. pozycję, gwarantującą start w europejskich pucharach. Sezon 1995/1996 był ostatnim dla Okpary w barwach Eenderacht, w którym zagrał w 26 meczach i zdobył 3 bramki, a w lidze zajął 12. pozycję. W Pucharze UEFA klub odpadł w 2. rundzie po porażce z Romą 0:4 i remisie 0:0.
Latem 1996 Okpara przystał na propozycję RC Strasbourg i sezon 1996/1997 rozpoczął w barwach klubu z Alzacji. W Ligue 1 zadebiutował 10 sierpnia w przegranym 1:2 meczu z Paris Saint-Germain. W lidze zdobył 4 gole w 34 meczach i zajął ze Strasbourgiem 9. miejsce. Największym sukcesem wywalczenie Pucharu Ligi Francuskiej. W finale Okpara grał pełne 120 minut, a Racing wygrał 6:5 z Girondins Bordeaux po rzutach karnych. W sezonie 1997/1998 Strasbourg zakończył sezon w Ligue 1 bez znaczących sukcesów plasując się na 13. pozycji. Okpara zdobył 2 bramki (z FC Nantes i Olympique Lyon) i zagrał 30 meczów. W Pucharze UEFA Okpara grał we wszystkich meczach swojej drużyny, a Strasbourg wyeliminował takie kluby jak Rangers czy Liverpool F.C. Bliski sukcesu był także w meczach ćwierćfinałowych po wygraniu 2:0 domowego meczu z Interem Mediolan, ale w rewanżu Alzatczycy ulegli Interowi 0:3. Sezon 1998/1999 był dla Okpary ostatnim w barwach klubu ze Strasburga, z którym zajął 12. miejsce w Ligue 1.
W letnim oknie transferowym Godwin Okpara zamienił RC Strasbourg na o wiele bogatszy Paris Saint-Germain, w którym spotkał swojego rodaka i kolegę z drużyny narodowej, Augustine Okochę. W PSG zadebiutował już w 1. kolejce ligowej, 31 lipca 1999 w wygranym 1:0 meczu z Troyes AC. W paryskiej drużynie nie był jednak pewien miejsca w podstawowej jedenastce i w lidze zagrał tylko w 15 meczach. Z PSG wywalczył jednak wicemistrzostwo Francji. W kolejnym sezonie Okpara był już tylko rezerwowym i w lidze zagrał raptem w 4 meczach zajmując z PSG niską jak na ten klub 9. pozycję.
Latem 2001 Okpara wrócił do Belgii i został graczem Standardu Liège. Podobnie jak w Paryżu tak i tu spotkał swoich rodaków – Rabiu Afolabiego oraz Josepha Enakarhire. W Standardzie zadebiutował w 1. kolejce ligowej, 12 sierpnia w zremisowanym 0:0 meczu z R. Charleroi S.C. Tym meczem wywalczył miejsce na środku obrony Standardu i w zasadzie nie oddał go do końca sezonu zaliczając 30 ligowych meczów i zdobywając 1 gola. Z klubem z Liège zajął 5. miejsce w lidze. W sezonie 2002/2003 także mógł być pewny miejsca w składzie i zagrał w 27 ligowych meczach, a Standard zajął 7. miejsce. Sezon 2003/2004 nie był jednak już tak udany. Okpara dużą część spędził na leczeniu kontuzji i po zagraniu ledwie 10 ligowych meczów zakończył piłkarską karierę w wieku 32 lat.
Kariera reprezentacyjna.
Karierę reprezentacyjną Okpara rozpoczął od występów w juniorskiej reprezentacji Nigerii U-17. Zagrał z nią na Mistrzostwach Świata Juniorów w 1989 roku w Szkocji i był najlepszym zawodnikiem swojej drużyny, a sam Pelé uznał go za najlepszego gracza tamtego turnieju.
W pierwszej reprezentacji Nigerii Godwin Okpara zadebiutował 13 stycznia 1991 roku w zremisowanym 1:1 wyjazdowym meczu z Burkina Faso, rozegranym w ramach eliminacji do Pucharu Narodów Afryki 1992.
Przez lata nie pokazał jednak w pierwszej reprezentacji takiej klasy jak w kadrze U-17. Jednak w 1998 roku selekcjoner Velibor Milutinović docenił jego dobrą grę w RC Strasbourg i zabrał Okparę na Mistrzostwa świata we Francji. Tam Okpara zagrał na nietypowej dla siebie pozycji – środkowego pomocnika. Wystąpił w dwóch grupowych spotkaniach – z Hiszpanią (3:2) i z Paragwajem (1:3). Z Nigerią doszedł do 1/8 finału, w którym „Super Orły” przegrały 1:4 z Danią.
W 2000 roku był członkiem kadry Nigerii na Puchar Narodów Afryki 2000. Początkowo nie był jednak członkiem pierwszej jedenastki, ale z czasem wskoczył do składu i obok Taribo Westa był najlepszym nigeryjskim obrońcą na tym turnieju. Z Nigerią wywalczył wicemistrzostwo Afryki. W tym samym roku wziął udział w Igrzyskach Olimpijskich w Sydney, jako jeden z wybranych dwóch starszych zawodników. Z Nigerią doszedł do ćwierćfinału, w którym jego rodacy przegrali 1:4 z Chile.
W 2001 r. Okpara adoptował 13-letnią Tinę, która uciekła z Afryki do Francji w poszukiwaniu lepszego życia. Niestety ku jej rozpaczy francuska „ziemia obiecana” okazała się być dla niej prawdziwym piekłem na ziemi.
Okpara wielokrotnie gwałcił swoją przybraną córkę grożąc jej przy tym śmiercią.
Zastraszona dziewczyna, za dnia zmuszana była do niewolniczej pracy, zaś w nocy zamykano ją w piwnicy. W dręczeniu Tiny pomagała piłkarzowi jego żona Linda, która przypalała bezbronną nastolatkę papierosami oraz zmuszała do odbywania brutalnych stosunków seksualnych.
Gehenna młodej Nigeryjki trwała cztery lata i skończyła się w 2005 r. aresztowaniem bestialskiego małżeństwa. Godwin Okpara, który nie przyznał się do zarzucanych mu czynów został skazany na 10 lat pozbawienia wolności.

</doc>
<doc id="755585" url="https://pl.wikipedia.org/wiki?curid=755585" title="Warrensville Heights">
Warrensville Heights

Warrensville Heights – miasto w Stanach Zjednoczonych, północnej części stanu Ohio.
Liczba mieszkańców w 2000 roku wynosiła 15 232.

</doc>
<doc id="755586" url="https://pl.wikipedia.org/wiki?curid=755586" title="Wilk w kulturze">
Wilk w kulturze

Wilk jest obecny w wierzeniach i kulturze wszystkich narodów zamieszkujących tereny, na których występuje. Obecny jest w imionach i nazwiskach, nazwach miejscowości, gór, rzek i innych obiektów geograficznych. Występuje w mitach zarówno religijnych, jak i narodowych. Przedstawiany jest we wszystkich obszarach działalności artystycznej, często jako symbol zagrożenia, zła, sił mrocznych i dzikich. Jego zwierzęcą siłę i niezależność próbowano posiąść. Służyć temu miały magiczne obrzędy szamanów, noszenie wilczych kłów czy przywdziewanie jego skóry. W wielu kulturach występuje mit o możliwości przemiany człowieka w wilka, wilkołactwie. Pierwotnie obraz wilka nie był jednoznaczny w sensie moralnym – jednoznacznie zły. Pozytywnie bywała postrzegana wilcza niezależność i siła. Istnieją mity o opiece wilków nad ludźmi, jak ten o założycielach Rzymu: Romulusie i Remusie.
Chrześcijaństwo utożsamiło wilka z diabłem, przeciwstawiając jego zwierzęce cechy ideałowi Jezusa, przedstawianego pod postacią baranka. Na wiele wieków zaważyło to na sposobie postrzegania wilka w europejskim kręgu kulturowym.
Obecnie wilk symbolizuje zarówno zło, jak i siłę i niezależność. Strach, jaki budzi, bywa wykorzystywany do zdobycia psychologicznej przewagi nad przeciwnikiem, przy pomocy samej „wilczej” nazwy. Nazw takich używają ugrupowania wojskowe, partyzanckie czy terrorystyczne, ale i kluby sportowe. Wilk, dzięki twórczości literackiej jego piewców, zdołał wytworzyć i inny mit kulturowy – mit o bezkresnych przestrzeniach, pełnej swobodzie, surowym pięknie i pełnej wolności.
Wilk w kulturach europejskich.
Grecja.
W mitologii greckiej czas był symbolizowany wizerunkiem Chronosa. Składały się na niego: pies (symbolizujący przeszłość), lew (symbolizujący teraźniejszość) oraz wilk, będący symbolem przyszłości.
W starożytnej Arkadii składano ofiary z ludzi bóstwu o nieustalonym imieniu, wypartemu następnie przez Zeusa z przydomkiem "Lykajos" („wilczy”). Miejsce składania ofiar zwano „Lykajon”, czyli „Wilcza Góra”. Według mitu, Lykaon był pierwotnie człowiekiem, złym i okrutnym władcą, królem Arkadii. Wraz ze swymi 50 synami dopuszczał się licznych okrucieństw na swych poddanych. O skargach ludzi dowiedział się Zeus i przybył do Arkadii, by samemu się przekonać, jak wygląda sytuacja i jakim władcą jest Lykaon. Król poczęstował Zeusa pieczenią z zabitego chłopca, co rozgniewało boga. Z zemsty zamienił on złego króla w wilka, a na całą ludzkość zesłał potop.
Wilk w starożytnej Grecji związany był nie tylko z kultem Zeusa, ale też Apollina. Apollo Lykoktonos (Apollo Wilkobójca) jako bóg Słońca chronił stada przed wilkami za pomocą strzał-promieni słonecznych. Sam Apollo także był pasterzem – według Iliady pasał stada Admeta i Laomedona. W Atenach istniał kult Apollina Likejosa (Apollina Wilczego) i poświęcony mu gimnazjon poza murami miasta, nad rzeką Eridan. W gimnazjum tym Arystoteles założył szkołę filozoficzną Likejon, od którego wzięły nazwę współczesne licea. Postać wilczycy przybrała także matka Apollina, Latona, w czasie dwunastodniowej ucieczki przed zazdrością Hery z kraju Hiperborejczyków na Delos.
Wilk, obok psa i jastrzębia, był symbolem boga wojny Aresa. Postać wilczycy przybierała Mormo (lub Mormolyke), żeński demon wysysający krew z młodych ludzi.
Na utrwalanie poglądów na temat zwierząt, w tym wilka, duży wpływ miały dzieła Arystotelesa. W traktacie "Zoologia" pisze on, że wilk, będąc drapieżnikiem, pozostaje w stanie wojny z osłem, bykiem i lisem. W niektórych zaś sytuacjach krzyżuje się z psimi sukami. Stosunki człowieka z wilkiem są według niego skomplikowane – z jednej strony, wilki (zwłaszcza pozostające poza stadem) czasem polują na ludzi, z drugiej, w niektórych rejonach (Krym) towarzyszą w połowie ryb, analogicznie jak sokoły w sokolnictwie. W razie niewywiązywania się ludzi z umowy o podziale połowu, niszczą one suszące się sieci. Arystoteles podawał w wątpliwość przekonanie, że wszystkie wilczyce wydają na świat potomstwo tylko w dwunastu określonych dniach roku, co miało być związane z historią Latony. Zadaje też kłam twierdzeniu, jakoby wilczyce rodziły tylko jeden raz w życiu.
W starożytnej Grecji zwierzęta były wcieleniem sił wyższych. Nierzadko oddawano im cześć, a nawet uważano ich za przodków najstarszych rodów. Nie można było ich zabijać, a ich wizerunki były znakami rozpoznawczymi rodzin. Ich totemizm przejawiał się głównie na Samos, gdzie czczono owcę, w Tebach – miejscu oddawania czci łasicy, i w Delfach, gdzie do najważniejszych zwierząt należał wilk.
Rzym.
W mitologii rzymskiej wilk był poświęcony, obok dzięcioła i dębu, bogu wojny – Marsowi. Wilk był symbolem założenia Rzymu, a obok konia, orła, lwa, dzika i Minotaura – jednym z symboli rzymskich legionów.
W kulturze rzymskiej pojawienie się wilka przed bitwą zwiastowało pomyślny przebieg walki, jednakże, jak twierdził Pliniusz Starszy, jego wzrok odbierał głos człowiekowi, który pierwszy na niego spojrzał. W wierzeniach staroitalskich występował natomiast faun Luperkus, pełniący rolę magicznego stróża stad hodowlanych przed wilkami. Poświęcone mu święto, Luperkalia, obchodzono w ostatnim miesiącu roku według kalendarza rzymskiego, "Februariusie", co odpowiada współczesnemu lutemu. Miejscem obchodów była jaskinia na wzgórzu Palatyn, w której według legendy wilczyca wykarmiła swym mlekiem mitycznych założycieli Rzymu – bliźniaków Romulusa i Remusa.
Obrzęd odbywał się (według współczesnego kalendarza) 15 lutego, a sprawowali go kapłani zwani Luperkami (według innej wersji członkowie arystokratycznego stowarzyszenia Luperków). W jaskini na zboczu Palatynu składano ofiarę z kozy lub kozła oraz psa. Po zabiciu zwierząt prowadzący kapłan dotykał zakrwawionym nożem czoła każdego z uczestników, lecz ślad krwi był natychmiast zmywany kłębkiem wełny nasączonej w mleku. Podczas tej czynności wszyscy obecni każdorazowo mieli według opisu wybuchać śmiechem. Następnie luperkowie odziani jedynie w koźle skóry przepasujące lędźwie obiegali Palatyn, smagając zgromadzony lud rzymski, zwłaszcza młode kobiety, skórkami lub rzemieniami. Zwyczaj ten wywodził się prawdopodobnie z okresu przed założeniem miasta, gdy na Palatynie znajdowała się rolnicza osada. Sama nazwa święta wywodzona jest od połączenia "lupus" – wilk i "aceo" – przepędzam, co miało sugerować pasterski charakter pierwotnej ceremonii. Ofiara z kozła ma według niektórych naukowców być ofiarą z trzody, zaś pies być namiastką pierwotnej ofiary z wilka. Pomazanie krwią, a następnie szybkie jej starcie symbolizować miało rany odniesione w walce, zaś śmiech miał odpędzać złe duchy lub zaznaczać, że cała ceremonia jest jedynie symboliczna. Hałaśliwy bieg wokół Palatynu wiązany jest natomiast z odstraszaniem drapieżnych zwierząt, zaś smaganie skórkami z magiczną ochroną i kultem płodności.
Współcześnie, aż do zniesienia kultu tych świętych, 15 lutego przypadały imieniny braci, św. Faustyna i Jowity, co prawdopodobnie ma związek z legendą o znalazcy Romulusa i Remusa – pasterzu Faustusie, i być może kultem Jowisza.
Ludy nordyckie i Germanie.
Wilkowi przypisano w nordyckich mitach rolę podobną do tej, jaką chrześcijaństwo przypisuje szatanowi. Chodzi o Fenrira, syna trickstera Lokiego i olbrzymki Angerbody, który był dzikim i bardzo silnym wilkiem. Z obawy przed jego siłą bogowie zdecydowali się go uwięzić. Został spętany magicznym powrozem stworzonym z korzeni gór, ptasiej śliny, kobiecej brody, odgłosu kocich kroków i podobnych elementów.
Według innej wersji mitu, Fenrir był potwornym wilkiem pozwalającym sobie dla zabawy zakładać różnorakie pęta, które bez trudu zrywał. Pewnego razu Bogowie zlecili karłom wykonanie specjalnego sznura zwanego Gleipnir, którego Fenrir zerwać już nie zdołał. Wilk utracił swoją wolność, a bóg wojny, Tyr, prawą rękę, którą włożył w wilczą paszczę.
Według mitu, Fenrir zdoła się uwolnić podczas końca świata – na początku Ragnarok, i wraz z Garmem, psem bogini Hel, podejmie próbę obalenia kosmicznego ładu. Zdoła pożreć Słońce i Odyna, lecz zostanie ostatecznie pokonany i zabity przez jego syna – Widara. Obraz ten jest przeniesieniem na skalę kosmiczną zagrożeń społecznych, płynących z naruszania przyjętych reguł.
Wilk zatem symbolizuje w owym micie nie tylko zło, ale i chaos, powstały wskutek nieprzestrzegania odwiecznych praw. W części poetyckiej "Eddy" idiomy związane z wilkiem są pejoratywne – „wilczy los” to zły los, poniewierka; „obyś stał się wilkiem w lesie” to przekleństwo, a szubienicę nazywa się tam „wilczym drzewem”.
W mitologii nordyckiej wilkowi przypisano również rolę strażnika. Wraz z orłem stoi u wrót do siedziby Odyna – Asgardu, posiadającej 540 drzwi. Wilk pilnuje zachodnich drzwi, a orzeł lata nad nimi.
Wilk w kulturze nordyckiej uosabia siły demoniczne. Jednakże również takich sił można było używać, i czyniono to. Wilczą moc, jak wierzono, posiadali – obok niedźwiedziej – berserkowie. Byli to niezrównani w walce, nieodczuwający strachu i nieznający litości wojownicy, potężni i budzący grozę. Obawiali się ich sami wikingowie, a w innych ludach wzbudzali strach wprost paniczny. Wierzono, że podczas bitwy wcielają się w nich duchy zwierząt – wilków i niedźwiedzi, i że żadna ludzka siła nie jest zdolna im się przeciwstawić.
Według mitu, dwa wilki: Geri („łakomy”) i Freki („żarłok”) towarzyszą Odynowi. W mitologii germańskiej znano go jako Wodana, powszechna była też wiara w wilkołactwo, „werwolf” to według mitu pół-człowiek, pół-wilk.
Do mitu tego nawiązała III Rzesza już podczas swego upadku, kiedy to Heinrich Himmler tworząc oddziały Werwolfu, wpajał ich członkom ideologię identyczną z tą, którą wpajano berserkom: „Nie istnieje ktoś taki jak «przyjaciel». Jeśli twoje zadanie zostało przez niego zagrożone, zwróć się przeciw niemu – w razie potrzeby zabij!” – z przemowy Himmlera do członków Werwolfu.
Celtowie.
U Celtów powszechne było noszenie wilczych kłów, pełniły one po części funkcję amuletu, a inną ich funkcją było magiczne obdarzenie ich posiadacza siłą tego zwierzęcia.
Można domniemywać, że wilk nie cieszył się dobrą sławą, skoro "cú glas" było słowem oznaczającym wykluczonego ze społeczności banitę, a w dosłownym tłumaczeniu słowo to znaczy „szary pies” lub „wilk”.
Natomiast w mitach celtyckich wilk przedstawiany jest różnie, zarówno jako zwierzę przyjazne człowiekowi, jak też jako jego wróg. Legendarny władca Tary, Cormac mac Airt, według mitu został za młodu porwany przez wilczycę i wychowywał się wraz z jej młodymi. Będąc już królem, z wdzięczności sprowadził wilczą rodzinę do pałacu. W innym celu trzymał na zamku siedem wilków inny władca, Conaire Már. Były one zakładnikami gwarantującymi, iż wilki nie będą szkodziły ludziom.
W celtyckich przedstawieniach sakralnych wilk niekiedy towarzyszy niektórym bóstwom. Na kotle z Gundestrup domniemany wizerunek wilka (lub psa) znajduje się po lewej stronie Cernunnosa, po przeciwnej stronie niż jeleń. Symbolizuje tu śmierć i siły demoniczne. Inne jego przedstawienie na kotle ukazuje wilka w scenie polowania. Na krzyżu w szkockiej miejscowości St. Madoes cztery wilki wspinają się po nim, cztery zaś wieńczą jego szczyt, co stanowi jego główny motyw zdobniczy. Pod postacią wilka bywała przedstawiana bogini wojny, Morrigan. Wedle mitów wilczą postać przybierał również Mongan, uważany za półboga.
Według "Mabinogionu", przemiana w wilka mogła być karą, nakładaną przy pomocy czarów. W ten sposób ukarani zostali bratankowie Matha.
Z późniejszego okresu pochodzi legenda o wilczycy obdarzonej zdolnościami mówienia ludzkim głosem i przepowiadania przyszłości, która miała jakoby przepowiedzieć pewnemu kapłanowi z hrabstwa Meath, jaki los czeka Irlandię po opuszczeniu jej przez brytyjskich najeźdźców.
Słowianie.
W mitologii słowiańskiej wilk ma związki z obrzędowością myśliwską, ze starszą warstwą wierzeń kultury łowieckiej. Wilczych skór używano podczas tańców obrzędowych, przebierano się w nie, co miało w magiczny sposób obdarzyć myśliwych siłą wilka. Być może dalekim echem tych obrzędów był fakt, że oficerowie husarscy nosili jako odznakę stopnia wilcze skóry, podczas gdy towarzysze zadowalali się skórą lamparta czy tygrysa.
Moc przemiany, przybierania wilczej postaci, przypisywano Welesowi – bóstwu chtonicznemu Nawii (zaświatów), ale również opiekunowi bydła.
W słowiańskich wierzeniach ważną rolę odgrywały duchy leśne i zwierzęce. Ich siedzibą była kraina zmarłych lub gęste niedostępne lasy. Tajemniczość lasu potęgowało występowanie w nim dzikich zwierząt, które miały być personifikacją złych duchów. Główny duch, władca wszystkich zwierząt zamieszkujących knieje przybierał postać wilka, puchacza lub wichru, a jego strażą przyboczną były niedźwiedzie. Ludzie ze względu na niebezpieczeństwa czyhające w lesie bali się do niego wchodzić. Dla tych, którzy jednak musieli, sporządzano amulety odstraszające złe moce i duchy oraz dodające odwagi. Najbardziej obawiano się wilków i wilkołaków. Słowianie, choć fascynowali się ich siłą i tajemniczością, ze strachu starali się nie wymawiać nazwy wilka przy uroczystościach, stąd znane jest dziś powiedzenie „nie wywoływać wilka z lasu”.
W mitologii Słowian południowych i wschodnich występowała demoniczna postać Węża Ognistego jako wcielenie ognia. U Słowian wschodnich nosił nazwę Naletnik, a u Serbów łużyckich Pienieżny Żmij. Był on ojcem wężokształtnego syna zrodzonego ze zgwałconej kobiety. Chłopiec nosił imię Zmaj Ogneni Wuk (serbs. „Wąż Ognisty Wilk”). Legendy mówią, iż jego człowieczą postać pokrywała sierść. Posiadał on zdolności przemieniania siebie i swoich kompanów w wilki – wilkołaki, a także w inne zwierzęta lub ptaki.
Motyw przemiany w wilka jest częsty w słowiańskim kręgu kulturowym, występuje w wielu mitach, legendach i bajkach. Magiczne wzmocnienie wilkołakom czy też „wilkodłakom” – ludziom zdolnym dzięki czarom do przemiany w wilki – dawał Księżyc, osłabiało je natomiast srebro, mogło ono powstrzymać proces przemiany lub też zabić takie stworzenie, gdy użyto go jako srebrnej kuli. Stąd opowieści o pętaniu podejrzanych o wilkołactwo srebrnymi łańcuchami w czasie pełni. Występowanie Księżyca w micie może wskazywać na istnienie związku wilka z kultem lunarnym. Potwierdzenia tej tezy można doszukać się w "Słowie o wyprawie Igora", gdzie opisano, jakoby kniaź Wsiesław przed pianiem koguta – czyli w nocy – przebiegł w postaci wilka z Kijowa do Tmurokania (niedaleko Krymu) „wielkiemu Chorsowi drogę przebiegając”. Chorsa w mitologii słowiańskiej uważa się za bóstwo lunarne (związane z Księżycem).
Lutycy (Lucicy, Wieleci, Wilcy), jedno z plemion Słowian połabskich uważający się za „dzieci Wilka”, wyróżniali się w walkach niesłychaną porywczością.
W języku rosyjskim na wilka mówiono niegdyś "lutyj zwier" („lute (tj. groźne) zwierzę”). Istnieje hipoteza, że było to zapożyczenie z kultury łacińskiej i nawiązanie do lutowych Luperkaliów. Bardziej prawdopodobna jest jednak inna teza – iż źródłosłów jest tu identyczny, jak nazwy miesiąca luty, i oznacza „srogi”.
Inne kultury europejskie.
W kulturze Bałtów występują liczne duchy przyrody, w tym zwierząt. Nie jest wykluczone, że i wilk miał uosabiającą go istotę duchową, niepewne jednakże jest jej imię, spotyka się formy "meżawirs" albo "meżadews", mąż lub bóg leśny. Wiadomo natomiast o wierze Prusów, Litwinów i Łotyszy w możliwość przybierania przez dusze zmarłych postaci zwierzęcej, najczęściej właśnie wilka lub niedźwiedzia. Również Estowie, Finowie, Karelowie i Lapończycy wierzyli w możliwość pośmiertnego wcielenia się duszy w ciało wilka lub niedźwiedzia, co spotykać miało jedynie najdzielniejszych wojowników i było swego rodzaju pośmiertną nagrodą. We wszystkich wyżej wymienionych kulturach występuje wiara w wilkołaki, różnią się jedynie nazwy.
Plemiona ilyryjskie i trackie nosiły wilcze nazwy: Lukani, Dakowie (Gekowie), Droi. Dakowie mieli zwyczaj podczas wypraw łupieżczych przyodziewać się w wilcze skóry, a sposób ataku wzorowany był na zachowaniach wilczej watahy.
Kultura chrześcijańska.
Cytaty z Biblii o wilku.
Wilk przedstawiany jest w Biblii w sposób zdecydowanie negatywny, jednakże większość wzmianek o wilkach ma znaczenie przenośne. Już w Księdze Rodzaju można przeczytać proroctwo Jakuba: „Beniamin – wilk drapieżny, co rano rozrywa zdobycz, a wieczorem rozdziela łupy” (Rdz 49,27). W proroctwie tym wypowiedzianym na łożu śmierci Jakub przyrównał do wilka swego syna Beniamina, co zapewne miało wskazywać na wojowniczość wywodzącego się od niego plemienia. W podobnym kontekście przedstawia wilka Księga Ezechiela: „Przywódcy (...) są jak wilki rozdzierające zdobycz: rozlewają krew, zabijają ludzi, aby osiągnąć niesprawiedliwe zyski” (22,27) – mowa tu o pozbawionych skrupułów książętach Judy oraz Księga Sofoniasza: „Jego książęta są pośród niego lwami ryczącymi, sędziowie jego – wieczorem wilkami, które nic do rana nie pozostawiają” (3,3). Zatem w Starym Testamencie wilk uosabia drapieżność, bezwzględność i pazerność, a przy tym jest amoralny. Jednakże już u Izajasza widoczny jest motyw przemiany duchowej wilka, podkreślony później w Nowym Testamencie: „Wilk zamieszka wraz z barankiem” (Iz. 11,6 por. 65,25).
Według interpretacji fragmentu ewangelii Jana mówiącego o pasterzu, owczarni i wilku (J 10,12; J 8,44) dokonanej przez św. Augustyna, Jezus nazywa wilka diabłem: „A kto jest wilkiem? Czyż nie diabeł?”, wszak „od początku był on zabójcą”. Jezus mówi też: „Strzeżcie się fałszywych proroków, którzy przychodzą do was w owczej skórze, a wewnątrz są drapieżnymi wilkami” (Mt 7,18). Rozsyłając zaś uczniów mówi: „Oto Ja was posyłam jako owce między wilki” (Mt 10,26 por. Łk 10,3). Wilka jako symbol niebezpieczeństwa, zagrożenia przedstawia św. Paweł: „wiem, że po moim odejściu wejdą między was wilki drapieżne, nie oszczędzając stada” (Dz 20,29).
Wilk jako symbol grzechu i herezji.
Tak z biblijnej, jak i z pogańskiej symboliki wilka pochodzi jego symbolika chrześcijańska, w której wilk jest przede wszystkim alegorią dwóch grzechów głównych: chciwości i nieumiarkowania w jedzeniu i piciu. Ponadto przypisuje mu się cechy diaboliczne: wiąże się go z diabłem i czarownicami, które według średniowiecznych i późniejszych legend używały wilków jako wierzchowców lub wkładały wykonane z wilczej skóry podwiązki. Z przeciwstawienia wilka barankowi pochodzi częste zwłaszcza w średniowieczu wyobrażenie wilka jako alegorii herezji. Stąd częste w malarstwie średniowiecznym przedstawienie wilków rozszarpywanych przez psy – wilki symbolizują tu heretyków, a psy zakon dominikański (według ludowej etymologii "domini canes", psy Pańskie), który najbardziej oddawał się walce z herezją. W podobny sposób dla Dantego wilk razem z lwem i panterą jest symbolem trzech grzechów głównych: chciwości, nieczystości i pychy. Wilczyca w "Boskiej Komedii" ("Piekło" 1, 31–60) wzbrania poecie wstępu na świetlaną górę: „Wilczyca nabrzmiała od płodu żądz wszelkich, mimo że chuda i sucha, sprawczyni nieszczęść mnogiego narodu”.
Natomiast jedynie „wilk przemieniony”, ten „mieszkający z jagnięciem”, pozbawiony drapieżnego instynktu, staje się symbolem duchowej przemiany, metanoi, nawrócenia się.
Święty Mikołaj jako opiekun wilków i obrońca przed wilkami.
W polskim folklorze postać Świętego Mikołaja często była uważana za patrona pasterzy, przy czym była ona również przedstawiana jako obrońca od wilków i ich opiekun. Tradycja ta jest znana przez długi czas i została uwieczniona przez polskich pisarzy (m.in. przez Wacława Potockiego w „"Ogrodzie Fraszek"”)
Matka Boża jako obrończyni przed wilkami.
Motyw Matki Bożej – obrończyni przed wilkami obecny jest w pobożności ludowej, a związany ze świętem Matki Bożej Gromnicznej, obchodzonym 2 lutego. Przedstawienie Matki Bożej ze świecą w ręku, odpędzającej od domostwa zgłodniałe wilki, jest dziełem krakowskiego artysty, Piotra Stachowicza. Miniaturową reprodukcję tego obrazu wierni umieszczali na gromnicach, święconych tego dnia w kościele. Poświęconą gromnicą wypalano znak krzyża w domu na belce stropu, a także obchodzono z nią całe gospodarstwo, błogosławiąc dobytek. Poetka Kazimiera Iłłakowiczówna pisała o tym tak: „pod ogień Twój święcony, wiszący nad woskiem gromnic, przez las kolący i wyjące wilki idę bez wszelkiej obrony...”.
Walentynki a Luperkalia.
Rzymskie Luperkalia obchodzono 15 lutego. Dzień wcześniej, 14 lutego, obchodzony jest dzień św. Walentego, święto zakochanych – walentynki. Święto tego męczennika ustanowiono w 496 roku, a więc w okresie, gdy chrześcijaństwo
było już w Rzymie religią państwową. Zastąpiono w ten sposób święto wilka dniem pamięci Walentego, ale wilk jednak pozostał – w imieniu świętego. Semicki odpowiednik nazwy Luperkus to "Val", imię Walenty pochodzi od rdzenia "Valens" – „waleczny”, a jego źródłosłów ma związek także z wilkiem. W oficjalnym, kościelnym spisie męczenników, tzw. martyrologium rzymskim, jest ośmiu świętych o tym imieniu. Może chodzić o biskupa Terni, który zginął w 269 roku, lub też o rzymskiego kapłana, który uleczył ślepotę córki jednego ze sług cesarza, ale i nawrócił na chrześcijaństwo całą jego rodzinę. Ponoć dziewczyna zakochała się w nim, lecz wrogi chrześcijanom cesarz najpierw kazał go torturować, a następnie ściąć mieczem. Właśnie ten drugi Walenty miałby być patronem zakochanych.
Historia chrześcijaństwa zna również świętych o imieniu dosłownie oznaczającym wilka. Byli to święci: Lupus z Troyes, biskup oraz Lupus (Leu) z Sens. 
Kwiatki świętego Franciszka.
Ilustracją przemiany duchowej, z owego drapieżnego „diabła” w wilka „leżącego z jagnięciem” jest postać wilka z Gubbio, występująca w "Kwiatkach św. Franciszka".
W opowieści tej w okolicy miasta Gubbio pojawia się wilk – dzika bestia pustosząca okolicę. Nikt nie potrafił go pokonać i mieszkańcy żyli w ciągłym strachu. Gdy do miasta przybył święty Franciszek, postanowił spotkać się z wilkiem i przekonać go do zmiany postępowania. Przemówił do wilka następująco:
„Bracie wilku, wyrządzasz wiele szkód w tej okolicy, i popełniłeś moc złego, niszcząc i zabijając wiele stworzeń bez pozwolenia Boga. A zabijałeś i pożerałeś nie tylko zwierzęta, lecz śmiałeś zabijać i ludzi, stworzonych na podobieństwo boskie. Przeto zasłużyłeś na stryczek, jako złodziej i zbójca najgorszy, i lud cały krzyczy i szemrze przeciw tobie i cała okolica jest tobie wroga. Lecz zawrę, bracie wilku, pokój między tobą a nimi, byś ich nie krzywdził więcej, a oni przebaczą ci wszelką urazę dawną i ani ludzie, ni psy nie będą cię już prześladować”.
Wilk podał świętemu łapę i zgodził się zmienić swe postępowanie. Został odtąd przyjacielem ludzi, którzy wybaczyli mu dawne winy, i „żył potem wilk wspomniany dwa lata w Gubbio; chadzał poufale po domach od drzwi do drzwi, nie czyniąc zła nikomu i nie doznając go od nikogo. A ludzie żywili go uprzejmie”.
Wilk w kulturach azjatyckich.
Żydzi i judaizm.
Obraz wilka w Starym Testamencie jest negatywny. W Księdze Ezechiela przedstawiany jest jako symbol dzikości (Ez 22, 27). Do wilków porównuje się grzeszników lub cały Izrael, „gdy nie słucha Pana” (Ha 1,8). Żarłoczne wilki są symbolem chciwości u Sofoniasza (So 3,3).
W kabalistyce wierzono, iż zwierzęta zostały stworzone, by służyć człowiekowi. Każde z nich rodzi się z wiedzą o tym, jak chronić się przed wrogimi drapieżnikami i przed truciznami. Człowiek używając artefaktów zwierzęcych może ochronić się przed niepożądanymi chorobami lub przypadłościami, a nawet przed nieszczęściem. Części ciała wilka miały według kabalistów właściwości ochronne. Wilcze oczy i zęby oraz pokrojony w kostki ogon zapobiegał atakom choroby u dzieci. Ząb wilka zawieszony u szyi konia powodował, iż ten nie płoszył się. Cały ogon zawieszony w domu odstraszał muchy. Myszy odstraszał dym z opalonej wilczej skóry. Wysuszone i noszone przy ciele prawe oko wilka chroniło każdego przed nieszczęściem oraz urokami. Mąż, który wysmarował wilczym sadłem gardło śpiącej żony, sprawiał, iż ta mówiła przez sen.
W kabalistyce mały wilk zapowiadał deszcz, a większy zyski.
Arabowie i islam.
W kulturze arabskiej wilk jest jedną z postaci, jakie przybierać mogą dżinny. W czasach przedmuzułmańskich uosabiały one wrogie człowiekowi siły natury, zamieszkiwały groby, ruiny i inne ponure i odludne miejsca. Istnieje mit o demonie zwanym Sila, jest to wiedźma – ghul w postaci kobiecej bądź też wielbłądzicy o ludzkiej twarzy i rękach. Według mitu, porywała ona ludzi na pustyni, aż pewnego razu została schwytana i uwięziona przez wilka. Wzywa wówczas pomocy ludzi, obiecując wielkie skarby za uwolnienie, lecz biada temu, kto śmiałby to zrobić, gdyż ma ona w zwyczaju pożerać ludzi.
Dżinny i ghule islam zaliczył do towarzyszy Iblisa, istot demonicznych. Kulturze arabskiej nieobce były jednakże pewne formy magii i czarów (sihr). Wśród magicznych akcesoriów wymieniane są też wilcze kły, umieszczane wraz z wersetami Koranu czy zaklęciami w pudełeczku noszonym na szyi, owinięte w czerwoną skórę.
Ludy tureckie.
Turcy uważają się za potomków szarego wilka stepowego, podobnie jak Mongołowie. Należący do grupy ludów tureckich Gagauzi umieścili w narodowej fladze głowę wilka, podobny symbol widniał na dawnych flagach turkmeńskich.
Czeczenia.
Postać wilka umieszczono w herbie nieuznawanej na arenie międzynarodowej Czeczeńskiej Republiki Iczkerii. Nawiązuje ona do czeczeńskiej legendy o wilczycy. Wilk (wilczyca) znajduje się w herbie w pozycji półleżącej, w godle występuje także księżyc. Wilka umieszczono na narodowym ornamencie, przechodzącym w koło w stylu muzułmańskiego półksiężyca. Natomiast czeczeński hymn zaczyna się od słów: „Narodziliśmy się tej nocy gdy szczeniła się wilczyca”.
Wilk jest dla Czeczenów symbolem wolności, znakiem obrońców tak ojczyzny, jak i wiary. Jest symbolem mudżahedinów – bojowników, w razie konieczności ukrywających się, podobnie jak wilki, w górach, lecz zawsze gotowych do walki.
Tak właśnie przedstawia ową symbolikę Timur Mucurajew w utworze poświęconym klęsce Groznego. Dostrzec można w nim zbliżony do polskiej literatury okresu romantyzmu motyw podtrzymywania rodaków na duchu i postrzeganie klęski jako stanu przejściowego:
Zaratustrianizm.
W zaratustrianizmie (zoroastryzmie) wilk kojarzony jest negatywnie. Najważniejsza dla nauki Zaratusztry jest "Awesta" ("Jasna", XXX, 3):
Zatem w religii tej występuje moralny dualizm, co ma konsekwencje dla kultu i symboliki. Obydwie potężne istoty duchowe, Ahuramazda i Aryman, posiadają zastępy duchów, które toczą ze sobą walkę. Walka taka toczy się także w świecie materialnym. Ponieważ ciemność i drapieżność skojarzono z dewami i ogólnie złem, wilk, jako zwierzę drapieżne i aktywne nocą, znalazł się w tej religii po stronie zła, w armii demonów.
Hinduizm i buddyzm.
W hinduizmie wilk nie jest ani szczególnie wywyższany ani poniżany. W hinduizmie istnieje wiara w reinkarnację, zatem wilk jest jednym z jej „ogniw”. Jest umieszczony w miarę wysoko w hierarchii reinkarnacyjnej, gdyż jest rozwiniętym ssakiem, zbliżonym do pozycji człowieka. Oczywiście wilk ma równe (z punktu widzenia religijnego) prawa, tak samo jak wszystkie istoty żywe oraz minerały.
Buddyzm odrzuca dualizm, mówi natomiast o prawdzie.
„Wszystko jest prawdą, która manifestuje się na poziomie przestrzeni jako informacja, na poziomie energii jako radość, a na poziomie fizycznym jako aktywne współczucie. Ta jedność przestrzeni i świadomości gra sama ze sobą, zna sama siebie, nie istnieją w niej podziały i zawsze jest doskonała. Powodem, dla którego nie nazywam tego bogiem, jest to, że nie chcę używać pojęć dualistycznych. Jeśli mówisz ‘Bóg’, wówczas ktoś inny powie ‘dusza’ albo ‘ja’ i powstanie dualność”.
Z tego też powodu nie jest możliwe określenie jakiegoś specyficznego stosunku buddystów do wilka ani do jakiegokolwiek innego gatunku. Buddyzm naucza, aby nie zabijać, nie czyniąc wyjątków dla drapieżników, w tym i wilka.
Chiny i Mongolia.
W mitach Chin i Mongolii znany był „niebiański wilk”. U Mongołów uchodził on za mitycznego przodka. W "Tajnej Historii Mongołów" na samym początku umieszczono zdanie: „Przodkiem Czyngis-Chana był Borte Czino – Szary Wilk, zrodzony pod szczęśliwym znakiem z Wysokiego Nieba”. Zatem chodzi tu o szarego wilka stepowego, którego potomkiem ma być Czyngis-chan. Wilka uważano za protoplastę narodu nie bez powodu. Warunki życia Mongołów, żyjących na stepach w odosobnionych grupach, z których każda musiała być samowystarczalna, są podłożem zamiłowania tego narodu do niczym nieskrępowanej swobody i wolności. Nawiązanie do podobnych zachowań wilków dostrzegł S. Kałużyński, zamieszczając podobne w treści uwagi we wstępie do polskiego wydania "Tajnej Historii...": „Cechą mieszkańca stepów była duma ze swej swobody i niechęć do podporządkowania się jakimkolwiek jej ograniczeniom”.
W mitologii chińskiej wilk pełnił inną rolę – był strażnikiem Niebiańskiego Pałacu. Wielki wilk był także sprawcą zaćmień Słońca. Połykał je, a w celu uratowania słońca ludzie strzelali w jego kierunku z łuku lub bili w bębny, by przestraszyć i przegnać bestię.
Japonia.
W tradycyjnej religii japońskiej – shintō – wilka łączy się z górami. Zazwyczaj wilcze nazwy nadaje się miejscowościom i innym obiektom położonym w górach. Istnieje też mit o wychowywaniu przez wilki przewodniczącego klanu Fujiwara no Hidehira. W japońskich wierzeniach ludowych wilkom przypisuje się moc widzenia rzeczy ukrytych, według nich również człowiek może widzieć rzeczy takimi, jakie są naprawdę, patrząc „przez rzęsy wilka”. Wilk ma też według tychże wierzeń dysponować mocą ukrycia się przed ludźmi „nawet za pojedynczą trzciną”.
W kulturze japońskiej wilk postrzegany jest dość pozytywnie, występuje m.in. jako strażnik gór, pomagający ludziom. Według legendy, przed wielką powodzią w Hongu w 1889 ostrzegły miejscowych wieśniaków wyciem życzliwe im wilki. Wiara w życzliwość wilka ludziom skłaniała Japończyków do dzielenia się z nimi w sposób symboliczny potrawą zwaną sekihan, będącą tradycyjnie daniem serwowanym na szczęśliwe okazje – narodziny czy ślub.
Dla japońskich rolników wilk był sprzymierzeńcem, gdyż tępił powodujące znaczne szkody w uprawach jelenie i dziki.
Zabicie wilka sprowadzać miało nieszczęście na skutek zemsty duchów. Śmierć ostatniego znanego wilka japońskiego w 1905 roku nadal jest corocznie wspominana podczas obchodów święta przesilenia letniego O-bon. Wilk zatem, mimo zniknięcia jego rodzimych gatunków, pozostał zwierzęciem istotnym dla kultury Japonii.
Wilk w kulturach północnoamerykańskich.
W kulturach indiańskich trudno jest niekiedy oddzielić mity traktujące o wilku od tych dotyczących szakala czy kojota (nazywanego w legendach niektórych plemion „mniejszym wilkiem”). Wiadomo, że plemię Szoszonów uważało wilka za stwórcę. Zdarza się, że zwierzęta te występują zamiennie w różnych wersjach tego samego mitu. Podobny problem występuje w przypadku wierzeń egipskich – Upuaut (Wepwaut, Wepwawet – „otwierający drogi”) przedstawiany był pod postacią wilka, ale również psa pustynnego.
W kulturach Indian meksykańskich postać wilka występuje bardzo rzadko. Najczęściej jego postać wiązana jest z bogiem Ce Acatl. Według mitów miał on złożyć na ołtarzu poświęconemu zamordowanemu ojcu Mixcoatlowi ofiarę z tygrysa, orła i wilka. Pod postacią wilka lub kojota przedstawiany był również bóg przyjęć, pieśni i uczt Huehuecoyotl („Bardzo Stary Kojot”).
Wilk odgrywał dużą rolę w legendach i mitach Indian Ameryki Północnej. Był bohaterem wielu przypowieści. Jego postać była inspiracją do powstawania bractw wilków. Indianie – myśliwi uważali go za wzór do naśladowania. Ważną rolę odgrywał głównie u Algonkinów. Znany jest mit tego plemienia mówiący o pewnym mężczyźnie, który posiadał dwie bardzo złe i rozpustne żony. Chcąc znaleźć w nich dobre cechy, postanowił udać się z nimi na pustkowie. Rozbił swój namiot na szczycie góry. Jego pomysł nie przynosił dobrych rezultatów. Pewnego dnia kobiety postanowiły zabić męża i powrócić do wioski, by dalej oddawać się rozpuście. Wykopały dół pod bizonią czaszką, na której zwykł siadać mężczyzna i przykryły go gałęziami. Gdy Indianin powrócił z polowania, posiliwszy się usiadł na swoim miejscu i zapadł się w dół. Żony zwinęły namiot i wróciły do głównego obozu, mówiąc, że ich mąż zginął. On tymczasem żywy nie mógł wydostać się z jamy. Przez prerię szedł wilk i gdy ujrzał mężczyznę, zawył z litości nad jego sytuacją, a jego głos przywołał inne wilki. Zwierzęta postanowiły wydobyć ofiarę by uczynić go swoim bratem i by mógł żyć wśród nich. Stary wilk uzdrowił nieszczęśnika, lecz w tajemniczy sposób nadał jego głowie i rękom wilczy wygląd, resztę ciała pozostawiając w ludzkim kształcie. Wilkołak został potem przypadkiem rozpoznany przez dawnych współplemieńców; wtedy opowiedział im o zbrodni swych żon. Spotkała je należna kara.
Ten mit był inspiracją do przystosowywania adepta do wilczego bractwa. W Teksasie ród wilka w jednym z plemion grzebał żywcem nowicjusza aż po głowę, po czym jego współrodacy, odziani w wilcze skóry, wyjąc i naśladując wilki, wydobywali go z ziemi, dając mu łuk i strzały z życzeniami, by czynił tak jak wilki: rabował, zabijał i mordował. Członkowie bractw nosili skóry wilka i byli szczególnie biegli w usuwaniu strzał u rannych wojowników. Przygotowywali wojenne leki dla ochrony przed nieprzyjaciółmi.
Kultura Inuitów zna następującą legendę:
Na początku była Kobieta i Mężczyzna, i nic innego nie chodziło, nie pływało i nie latało po świecie, aż pewnego dnia Kobieta wykopała w ziemi wielki dół i zaczęła w nim łowić. Jedno po drugim wyciągała różne zwierzęta, a ostatnim, jakie wyciągnęła z dziury, było karibu. Po czym Kaila, który jest bogiem nieba, powiedział Kobiecie, że karibu to największy dar ze wszystkich, gdyż on żywi człowieka. Kobieta puściła karibu na wolność i kazała mu się rozejść po kraju i rozmnażać, i karibu spełniło jej polecenie; i z czasem kraj stał się pełen karibu, tak że synowie Kobiety mieli dobre polowanie i dosyć jadła, i odzieży, i dobre skóry na swoje namioty, wszystko z karibu. Synowie kobiety polowali tylko na duże, tłuste karibu, bo nie chciało się im zabijać słabych, małych i chorych zwierząt, gdyż nie były one dobre ani do jedzenia, ani na skóry. I stało się po pewnym czasie, że chore i słabe przewyższyły liczbą tłuste i mocne, i zobaczywszy to synowie przerazili się i poskarżyli Kobiecie. Wówczas Kobieta zrobiła czar i przemówiła do Kaili w te słowa: Twoja robota jest niedobra, ponieważ karibu stają się coraz słabsze i chore, jeżeli je będziemy jedli, to też na pewno będziemy chorzy i słabi. Kaila usłyszała i odpowiedziała: Moja robota jest dobra. Powiem Amorakowi (Wilczemu Duchowi), a on powie to swoim dzieciom, i będą zjadać chore i słabe i małe karibu, żeby kraj pozostał dla tłustych i dobrych. I tak się stało, i dlatego karibu i wilk to jedno, gdyż karibu żywi swym ciałem wilka, a wilk utrzymuje karibu w sile i zdrowiu.
Wilk w sztuce.
Wilk w literaturze.
Wilk jest częstym motywem literackim. Opisywany był już w Biblii, w literaturze antycznej (także przez Homera i Wergiliusza), nie był jednak postacią pierwszoplanową. Bywał wzmiankowany w kronikach, mimochodem, przy okazji. W V wieku Herodot pozostawił wzmiankę o rzekomym wilkołactwie u plemienia Neurów. Wilk przedstawiany był na ogół negatywnie, jako symbol dzikości, wręcz zła. Wyjątkiem są anonimowe "Kwiatki świętego Franciszka" i występujący tamże wilk z Gubbio.
W bajkach i baśniach wilk jest bohaterem negatywnym. W "Czerwonym Kapturku" wilk próbuje pożreć tytułową bohaterkę i jej babcię używając podstępu, lecz zostaje pokonany przez gajowego. W baśni braci Grimm o trzech małych świnkach wilk również jest zły, podstępny i pazerny. Podobnie w bajkach Ignacego Krasickiego czy fraszkach Mikołaja Reja. Sporo miejsca w swej twórczości poświęcił wilkowi Jean de La Fontaine. W bajkach: "Wilk i baranek", "Wilk i lis", "Lew, wilk i lis", "Wilk i pasterze", "Wilk, lis i małpa", "Wilki i owce", "Koń i wilk", "Pies i wilk", "Lis, wilk i koń", "Strzelec i wilk", "Koza, kózka i wilk" La Fontaine ukazuje go jako okrutnego, ale czasem tłumaczy jego zachowanie zwierzęcą naturą.
Nieco inny obraz wilka przyniosła literatura okresu romantyzmu. Adam Mickiewicz, przenosząc na polski grunt z bajki La Fontaine’a o psie i wilku i pisząc: „Lepszy na wolności kęsek lada jaki, niźli w niewoli przysmaki”, utworzył odniesienie do wilka jako symbolu dumy i wolności. Przypomniano sobie też, za sprawą Mickiewicza, legendę o żelaznym wilku, który miał przyśnić się księciu Giedyminowi i zdecydować o miejscu założenia Wilna. Daleką inspirację czerpał z niej np. Wacław Sieroszewski w "Bajce o żelaznym wilku", traktującej o księciu podbitego plemienia, odzyskującym swoje włości.
Imię Wilk nosi też jeden ze starających się Jagienki Zychówny w powieści Sienkiewicza " Krzyżacy"
Szczególną rolę odgrywa wilk u powieściopisarzy przełomu XIX i XX wieku, opisujących życie dalekiej Północy. W "Białym Kle" Jacka Londona oraz "Szarej Wilczycy", "Barim, synu Szarej Wilczycy" i "Włóczęgach północy" Jamesa Olivera Curwooda zwierzę to jest głównym bohaterem książki, będąc jednocześnie symbolem dzikiej przyrody, która jeśli poddaje się człowiekowi, to tylko temu, który obdarzy ją miłością i szacunkiem. Obraz wolnego wilczego stada znajduje się też w "Księdze dżungli" Kiplinga.
Symbolem wolności, sprzeciwienia się niewolącemu systemowi jest też wilk u dwóch poetów ostatnich dekad XX wieku: wzorowana na "Obławie na wilki" ("Охота на волков") Włodzimierza Wysockiego "Obława" Jacka Kaczmarskiego zyskała szeroki oddźwięk społeczny, także w kręgach opozycji w latach 80. XX wieku. Zostało to rozwinięte w jej kontynuacjach, aż do "Obławy IV", która podejmuje temat psa służącego systemowi i niezależnego wilka.
Ten motyw został podchwycony przez środowiska anarchistyczne, głównie eko-anarchistyczne. Symbol psa został ich tekstach przypisany aparatowi państwowemu, zwłaszcza policji, symbol wilka – anarchistom. Ilustruje to slogan "Psy służą – wilki są wolne".
Stereotyp okrutnego, zawsze zwycięskiego wilka przekornie obalają dwudziestowieczni fraszkopisarze: Jan Sztaudynger i Stanisław Jerzy Lec. W ich fraszkach wilk okazuje się słaby w starciu z pozornie tylko słabszą owcą czy kozą.
Inną symbolikę – wilka samotnika, outsidera – przywołuje Hermann Hesse w tytule na poły autobiograficznej powieści "Wilk stepowy".
Ponadto wilki i wilkołaki często występują jako tło wydarzeń lub wątek poboczny. Wilcze wycie buduje nastrój grozy w horrorach. Wilk występuje jako towarzysz i sprzymierzeniec mrocznych sił w powieściach, na przykład towarzyszy i pomaga wampirom w cyklu powieści "Nekroskop" Briana Lumleya. W "Opowieściach z Narnii" C.S. Lewisa wilk Maugrim jest sługą białej czarownicy i szefem Tajnej Policji Królewskiej, a w mitologii Śródziemia J.R.R. Tolkiena wilki (wargowie) służą głównym antagonistom. Wykorzystywany był także motyw kobiety-wilkołaka, przedstawianej jako biała wilczyca podczas pełni, a piękna kobieta poza tym okresem. Wątek taki występuje w powieści "Okręt widmo" Fredericka Marryata, jako uboczny w historii życia jednego z przyjaciół głównego bohatera.
Encyklopedia "Nowe Ateny" księdza Benedykta Chmielowskiego, tak opisuje wilka:
W innym miejscu przywołuje Chmielowski legendę:
„Eustorgiusza wilk słuchając, dał się do woza zaprząc, ciągnał jak koń”.
Wilk w malarstwie i rzeźbie.
W malarstwie chrześcijańskim wilki zawsze stanowiły symbol zła. Jego postać przebrana za baranka symbolizowała fałszywych proroków, wiodących ludzi ku zagładzie. W obrazach związanych z zakonem dominikanów pojawienie się wilka było równoznaczne z heretykami, którzy byli przepędzani przez białe psy. W ikonografii świętych znany jest obraz związany z legendą św. Eustachego. Zwierzę to porywa jednego z dwóch jego synów znajdującego się na przeciwnym brzegu. Znany jest również obraz, gdzie św. Franciszek z Asyżu pokonuje wilka zagrażającego mieszkańcom Gubbio.
Przedstawienie wilka w obrazach często symbolizowało również rozwiązłość lub potajemne spotkania. Jego łaciński żeński odpowiednik "lupa" oznacza prostytutkę a "lupanar" – wilczą jamę, co w starożytności oznaczało miejsce schadzek.
W malarstwie XIX-wiecznym istotną rolę odgrywał wilk w twórczości Alfreda Wierusza-Kowalskiego, przedstawiany jako samotnik lub w stadzie, stanowiący niebezpieczeństwo dla człowieka.
Wilk w muzyce.
W cyklu "Obław" Jacka Kaczmarskiego wilk jest symbolem wolności i dumy (Obława). Wiele utworów muzycznych traktuje o wilkach lub wilkołakach. Szwedzki zespół viking metalowy Månegarm przybrał imię mitycznego wilka. Pseudonim „Wilku” nosi raper z grupy Hemp Gru.
Wilkowi i wzajemnym stosunkom człowieka i wilka poświęcony jest utwór "Of Wolf and Man" Metalliki.
Zespół Moonspell wydał album "Wolfheart", o wilczej, a właściwie wilkołaczej tematyce. O podobnej tematyce wydany został także album zespołu XIII. století pod nazwą "Werewolf".
W Polsce wilcze miano przyjął zespół Wilki.
Siergiej Prokofjew skomponował w 1936 baśń muzyczną "Piotruś i wilk".
Wilk w filmie.
Film często wykorzystuje motyw wilkołaka, od "Wilkołaka" z Bélą Lugosim z 1941 r., przez "Wilka" (1994) z Jackiem Nicholsonem i Michelle Pfeiffer, aż do komedii "Amerykański wilkołak w Paryżu" (1997).
Z kolei uproszczony stereotyp złego wilka utrwaliła popularna radziecka kreskówka "Wilk i Zając", w której zły, ale i nieco nieporadny wilk prześladuje bohatera pozytywnego – zająca.
Zdarzają się też filmy, w których wilk symbolizuje przyrodę, takie jak "Tańczący z wilkami" (1990).
Filmowa baśń o miłości, która nie może się spełnić za sprawą czarów, to należąca do gatunku fantasy "Zaklęta w sokoła" ("Ladyhawke") z 1985. Ona za dnia jest sokołem, on w nocy wilkiem. Historia osadzona jest w realiach średniowiecznej Francji.
W roku 1986 ostatnie dwa odcinki serialu "Robin z Sherwood" noszą tytuł "The Time of the Wolf" ("Czas wilka") i przedstawiają kult wilka jako odniesienie do „zdziczenia” i zniszczenia, Apokalipsy.
W roku 2001 nakręcony został francusko-kanadyjski film kostiumowy "Braterstwo wilków", dziejący się Francji w XVII wieku i nawiązujący do historii bestii z Gévaudan. Podobnie jak w "The Time of the Wolf" wilk przedstawiony jest jako wyobrażenie bestii, która ma pojawić się w okresie schyłkowym, w czasie Apokalipsy.
Motyw wilka obecny jest także w polskim kinie. W 1983 Marek Piestrak nakręcił horror "Wilczyca". Obraz opowiada o kobiecie odtrąconej przez męża, która po śmierci przemieniła się w wilkołaka. W 1990 nakręcona została druga część – "Powrót wilczycy". Scena inwazji wilków występuje w ekranizacji "Akademii Pana Kleksa".
W 2006 roku powstał film animowany "Piotruś i wilk" – efekt współpracy łódzkiej wytwórni filmów animowanych SEMAFOR z angielską reżyserką Suzie Templeton. Ten animowany film lalkowy jest adaptacją baśni muzycznej z repertuaru muzyki poważnej Prokofiewa.
Serial "Prawda o wilkach" Jima i Jamie Dutcherow to przyrodniczy film dokumentalny, przedstawiający parę ludzi, która zamieszkała w głuszy, by obserwować sforę wilków.
W rosyjskim filmie fantasy „Volkodav:Ostatni z rodu Szarych Psów” (2006) bohater walczy z przeciwnikami, których symbolem jest stylizowany wilczy łeb.
Wilk w grach.
Niektóre gry oferują przy wyborze postaci gracza możliwość przybrania postaci wilka lub wilkołaka, jak w grze fabularnej . Wydawnictwo, które wydało tę grę, jak również inne podręczniki RPG w Świecie Mroku nosi nazwę White Wolf.
W grach komputerowych najczęściej wilk jest przeciwnikiem gracza, nierzadko jednym z silniejszych, a nawet najsilniejszym. Występuje w takich grach fabularnych jak seria Baldur’s Gate, Icewind Dale oraz Gothic.
Grą komputerową, w której można wcielić się w wilka jest Wolf wyprodukowana przez Sanctuary Woods w 1995. Jest to symulacja życia wilczego stada z elementami RPG.
Wilk w nazewnictwie.
Imię wilka często przybierały oddziały partyzanckie i organizacje terrorystyczne. Na Litwie w dwudziestoleciu międzywojennym działała parmilitarna organizacja Żelazny Wilk (lit.: "Geležinis Vilkas"). Sprawca zamachu na papieża Jana Pawła II, Mehmet Ali Ağca, był członkiem Szarych Wilków. Także Adolf Hitler swoją kwaterę nazwał Wilczy Szaniec, a niemiecka partyzantka pod koniec II wojny światowej nosiła miano Werwolfu.
Również inne terminy wojskowe wywodzą się od słowa wilk. Prymitywna pułapka – dół przykryty gałęziami, zwana jest „wilczym dołem”, zaś taktyka stosowana przez niemieckie okręty podwodne podczas I i II wojny światowej nosiła miano wilczego stada. Także sprzęt wojskowy nazywano wilczymi imionami. ORP Wilk, PZL.38 Wilk – to tylko dwa przykłady. Nazwę "Szary Wilk" nadano także zdobytemu na Niemcach przez powstańców warszawskich transporterowi opancerzonemu typu Sd.Kfz.251/3 Ausf. D.
Pseudonim „Wilk” nosił Aleksander Krzyżanowski, komendant Okręgu Wileńskiego AK.
„Wilczycą z Francji” nazywano królową Anglii – Izabelę Francuską, córkę Filipa IV Pięknego.
Wilcze miano ma w założeniu wzbudzać strach w przeciwnikach, w podobnym celu nadaje się je klubom sportowym, na przykład Wolverhampton Wanderers F.C. nosi przydomek „wilki”, istnieje też w Anglii drużyna rugby o nazwie Warrington Wolves. W Ameryce Północnej w NBA występuje klub Minnesota Timberwolves, a w American Hockey League – Chicago Wolves. Z drugiej strony, maskotką Zimowych Igrzysk Olimpijskich w Sarajewie był niegroźny wilk Vučko.
Wilczętami nazywa się odpowiednik zuchów w skautingu – także zuchy z ZHR mają na mundurowej czapce naszytego wilczka.
Wilcze nazwy noszą niektóre rośliny, na ogół trujące: pokrzyk wilcza jagoda, wawrzynek wilczełyko czy wilczomlecz.
W świecie zwierząt również nazwa wilk była używana do określania zwierząt przypominających znane Europejczykom – zarówno blisko spokrewnione z występującymi na półkuli północnej wilkami, jak wilk grzywiasty z Ameryki Południowej, jak i bardzo odległych biologicznie gatunków, takich jak wilk workowaty z Australii.
Również w nazewnictwie schorzeń użyto słowa wilk, zarówno w polskim zwrocie „złapać wilka”, jak i obowiązującej do dziś łacińskiej nazwie na określenie tocznia rumieniowatego ("lupus erythematosus").
Wilk to również nazwa gwiazdozbioru półkuli południowej.
Nazwa zwierzęcia figuruje również w dziecięcej grze planszowej o charakterze warcabowym Wilk i owce.
Wilcze imiona i nazwiska.
W Polsce imię Wilk było używane jeszcze w średniowieczu (także w formach pochodnych jak Wilkomir czy Wilczan). Współcześnie próbowano nadać je dziecku płci męskiej w Dusznikach-Zdroju. Germanie szczególnie upodobali sobie imiona, które zawierają element "Wolf" = wilk; wraz z imionami, zawierającymi element "Rabe" = kruk (jak Bertram/Bertrand, Guntram, Emmeram), odnoszący się do drugiego z ulubionych zwierząt Odyna, naliczono ich ponad 400. Połączenie obu tych członów stanowi imię Wolfram. Inne „wilcze” imiona:
Nazwisko Wilk istnieje we wszystkich używających nazwisk kulturach, które miały styczność z tym gatunkiem.
Wilk w nazwach miejscowych.
Miejscowości w Polsce:
Wilcza, Wilcza Góra, Wilcza Wola, Wilcze, Wilczewko, Wilczewo, Wilczęta, Wilczkowice, Wilczkowice Dolne, Wilczkowice Górne, Wilczkowo, Wilczków, Wilczogóra, Wilczowola, Wilczyce, Wilczyn, Wilczyska, Wilkanowo, Wilki, Wilkowa, Wilkowice, Wilkowisko, Wilkowo, Wilkowyja, Wołkowyja, Wilków; oraz Wilkowyje (dzielnica Tych), Wilcze Gardło (dzielnica Gliwic), Wilczak (część Poznania) i Wilcza Łapa (dzielnica Wilna).
Na świecie (wybór):
Wilk w heraldyce i weksylologii.
Wyjący do księżyca wilk znajdował się w herbie magnackiego węgierskiego rodu Zapolya, z którego pochodziła pierwsza żona Zygmunta Starego. Znajduje się też w herbach inflanckich baronów Wolff, rodów von Wolffeld, von Wulff i von Wolffenschild oraz szwajcarskiej rodziny Wolf.
Znana jest figura heraldyczna "wilcze zęby" przedstawiana jako trzy lub cztery lekko wygięte trójkątne wycięcia brzegu tarczy, skierowane ostrym wierzchołkiem ku jej środkowi. Prawdopodobnie taką figurą był początkowo herb rodu Batorych.
W niemieckiej heraldyce występuje także godło "wilcze żelazo" (niem. "Wolfeisen"), dawna myśliwska broń miotana, do polowań na wilki.
Wspięty wilk widniał na fladze komturii krzyżackiej w Balgi. Wśród zdobytych pod Grunwaldem jest opisana przez Długosza „Chorągiew Narodu Szwajcarów”, z białym wilkiem stojącym w czerwonym polu. Poetycki opis tego trofeum dał Jerzy Harasymowicz w „Banderia prutenorum”: "Wilk biały w polu czerwonym na drzewie siedzi"
Według znanego francuskiego portalu "Héraldique européenne" wilk w barwie naturalnej, zbrojny w szabkę, stojący na zielonym wzgórzu w polu czerwonym jest herbem węgierskiego rodu Sarkozy de Nagy-Botsa, z którego pochodzi obecny prezydent Francji Nicolas Sarkozy.
Wilk jest umieszczony na fladze plemienia Beniamina, jednego z 12 plemion Izraela.
Wilk występuje w herbach miejskich Grajewa, Łobza i Międzylesia oraz w herbie gminy Wilkowice.
Inne herby miejskie i gminne z wilkiem:
Wilk na flagach narodowych:
Wilk w idiomach i przysłowiach.
Idiomy
Przysłowia
Bibliografia.
Źródła internetowe:

</doc>
<doc id="755588" url="https://pl.wikipedia.org/wiki?curid=755588" title="Wauseon">
Wauseon

Wauseon – miasto w Stanach Zjednoczonych, północno-zachodniej części stanu Ohio. 
Liczba mieszkańców w 2000 roku wynosiła 7112.
Klimat.
Miasto leży w strefie klimatu umiarkowanego, kontynentalnego, z gorącym latem, należącego według klasyfikacji Köppena do strefy "Dfa". Średnia temperatura roczna wynosi 10,4°C, a opady 944,9 mm (w tym do 71,1 cm opadów śniegu). Średnia temperatura najcieplejszego miesiąca - lipca wynosi 21,7°C, natomiast najzimniejszego -4,7°C

</doc>
<doc id="755589" url="https://pl.wikipedia.org/wiki?curid=755589" title="Waverly (Ohio)">
Waverly (Ohio)

Waverly – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 4 433.

</doc>
<doc id="755590" url="https://pl.wikipedia.org/wiki?curid=755590" title="Kieran Culkin">
Kieran Culkin

Kieran Kyle Culkin (ur. 30 września 1982 w Nowym Jorku) – amerykański aktor filmowy i telewizyjny, były aktor dziecięcy.
Życiorys.
Wczesne lata.
Urodził się w Nowym Jorku jako jedno z siedmiorga dzieci Patricii Brentrup i Christophera „Kita” Culkina. Ma czterech braci – Macaulaya (ur. 26 sierpnia 1980), Christiana (ur. 30 stycznia 1987), Rory’ego (ur. 21 lipca 1989), Shane’a (ur. 1976) oraz dwie siostry – Quinn (ur. 8 listopada 1984) i Dakotę (1979-2008). Każde z rodzeństwa próbowało sił w aktorstwie. Do bliskiej rodziny należy również ciotka Kierana, aktorka Bonnie Bedelia.
Kariera.
Karierę aktorską rozpoczął u boku swojego brata Macaulaya jako kuzyn Kevina, Fuller McCallister, w dwóch amerykańskich hitach kinowych: "Kevin sam w domu" ("Home Alone", 1990) i "Kevin sam w Nowym Jorku" ("Home Alone 2: Lost in New York", 1992). Wystąpił potem na dużym ekranie w filmach: "Ojciec panny młodej" ("Father of the Bride", 1991) i sequelu "Ojciec panny młodej II" ("Father of the Bride Part II", 1995) jako syn George’a Banksa (Steve Martin). Pojawił się także w sitcomie NBC "Frasier" (1996).
Można go było także oglądać w filmach: "Potęga przyjaźni" ("The Mighty", 1998) z Sharon Stone, "Wbrew regułom" ("The Cider House Rules", 1999) z Tobeyem Maguire’em i Charlize Theron oraz "Koncert na 50 serc" ("Music of the Heart", 1999) Wesa Cravena z Meryl Streep.
Zebrał znakomite recenzje za rolę bystrego i sarkastycznego Jasona „Igby’ego” Slocumba Jr., który dorasta w rodzinie patologicznej w komediodramacie "Ucieczka od życia" ("Igby Goes Down", 2002), otrzymując nagrody krytyków w Beverly Hills i Las Vegas, nagrodę Satelity i zdobył nominację do nagrody Złotego Globu i MTV.

</doc>
<doc id="755591" url="https://pl.wikipedia.org/wiki?curid=755591" title="Wellston (Ohio)">
Wellston (Ohio)

Wellston – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 6078.

</doc>
<doc id="755592" url="https://pl.wikipedia.org/wiki?curid=755592" title="West Carrollton">
West Carrollton

West Carrollton – miasto w Stanach Zjednoczonych, południowo-zachodniej części stanu Ohio.
Liczba mieszkańców w 2000 roku wynosiła 13 818.

</doc>
<doc id="755593" url="https://pl.wikipedia.org/wiki?curid=755593" title="Rażenie obalające">
Rażenie obalające

Rażenie obalające – uszkodzenie postrzałowe, po którym ofiara w ciągu 30 sekund traci zdolność poruszania się lub strzelania. O broni i amunicji mającej taką zdolność mówi się, że ma określoną moc obalającą. Moc obalająca jest oznaczana w wartościach względnych w tabelach porównawczych. Pojęcie to jest używane zarówno w ocenie amunicji i broni krótkiej, przeznaczonej do walki na odległość kilkunastu metrów (np. w toku działań policyjnych), jak i w odniesieniu do broni długiej – np. w myślistwie.
Rażenie formalne – uszkodzenie postrzałowe, po którym ofiara traci zdolność dalszego prowadzenia walki. Pojęcie używane w ocenie amunicji i broni przy prowadzeniu walki na dużą odległość, rzędu kilkudziesięciu do kilkuset metrów, np. w toku operacji wojskowych z użyciem broni długolufowej.
Skutek trafienia pociskiem (także odłamkiem pocisku) określany jako rażenie formalne lub rażenie obalające zależy od miejsca trafienia i uszkodzonego narządu. Nie są one tożsame ze skutkiem śmiertelnym. Znane są przypadki, kiedy żołnierz trafiony został małym odłamkiem w serce i zdolny był do prowadzenia przed zgonem jeszcze kilkunastominutowej walki (wolno narastająca tamponada serca), a zarazem inne przypadki natychmiastowej utraty przytomności po trafieniu tzw. pociskiem szybkim bez skutku śmiertelnego (pierwotny wstrząs neurogenny pochodzenia odruchowego lub bólowego – nokaut).

</doc>
<doc id="755594" url="https://pl.wikipedia.org/wiki?curid=755594" title="Rażenie formalne">
Rażenie formalne



</doc>
<doc id="755596" url="https://pl.wikipedia.org/wiki?curid=755596" title="Westerville (Ohio)">
Westerville (Ohio)

Westerville – miasto w Stanach Zjednoczonych, położone w centralnej części stanu Ohio. Leży ono w pn-wsch części aglomeracji Columbus (stolicy stanu). Liczba mieszkańców w 2000 wynosiła 35 296. Miasto w 93,5% zamieszkiwane jest przez ludność białej rasy. Średni dochód roczny na rodzinę wynosi 90 430 dolarów (2008 r.) W rankingu czasopisma "Money Magazine" (2009) Westerville znalazło się na 15 miejscu wśród 100 najlepszych miejsc do życia w całym kraju (miasta małej i średniej wielkości - najwyższa lokata miast z Ohio). Całkowita powierzchnia miasta wynosi 32,1 km². 
Edukacja.
W mieście jest 16 szkół podstawowych, 4 gimnazja i 3 szkoły średnie (obszar objęty dystryktem szkolnym zamieszkuje ponad 80 tys. ludzi). Na lokalnym, prywatnym 4-letnim Otterbein University w 2008 studiowało ok. 3000 studentów. Mimo małego rozmiaru Westerville oferuje mieszkańcom ponad 40 parków i miejsc rekreacyjnych.
Klimat.
Miasto leży w strefie klimatu umiarkowanego, kontynentalnego, z gorącym latem, należącego według klasyfikacji Köppena do strefy "Dfa". Średnia temperatura roczna wynosi 11,2°C, a opady 972,8 mm (w tym do 49,8 cm opadów śniegu). Średnia temperatura najcieplejszego miesiąca - lipca wynosi 23,2°C, natomiast najzimniejszego -2,5°C

</doc>
<doc id="755599" url="https://pl.wikipedia.org/wiki?curid=755599" title="Steven Pienaar">
Steven Pienaar

Steven Jérôme Pienaar (ur. 17 marca 1982 w Johannesburgu) – południowoafrykański piłkarz występujący na pozycji pomocnika w klubie Bidvest Wits. Były reprezentant Południowej Afryki.
Kariera.
Zdobycie pierwszej bramki dla reprezentacji zajęło mu ponad 2 lata, lecz teraz jest on kluczowym graczem drużyny z RPA. 17 stycznia 2011 Everton doszedł do porozumienia z Tottenhamem odnośnie do kwoty odstąpienia w wysokości 3 milionów funtów. 18 stycznia transfer został potwierdzony na oficjalnej stronie zespołu. Zadebiutował 22 stycznia 2011 w zremisowanym 1:1 meczu przeciwko Newcastle United
O ile w rundzie wiosennej sezonu 2010/2011 Pienaar wystąpił w 8 spotkaniach Tottenhamu, o tyle w ciągu kolejnego półrocza w lidze nie zagrał ani razu. Sytuacja ta zadecydowała o powrotnym wypożyczeniu wychowanka Ajaksu Kapsztad do Evertonu w ostatnim dniu stycznia 2012 roku. Umowa obowiązuje do końca sezonu 2011/2012. Po sezonie Everton wykupił zawodnika z drużyny Spurs za 4,5 miliona funtów, a piłkarz podpisał z nowym-starym klubem czteroletni kontrakt.

</doc>
<doc id="755600" url="https://pl.wikipedia.org/wiki?curid=755600" title="Westlake (Ohio)">
Westlake (Ohio)

Westlake – miasto w Stanach Zjednoczonych, w stanie Ohio.
Według danych z 2010 hrabstwo miało 32 729 mieszkańców, co oznacza wzrost populacji o 3,2% w stosunku do spisu z 2000 roku.

</doc>
<doc id="755601" url="https://pl.wikipedia.org/wiki?curid=755601" title="Brakogonek rurkowargi">
Brakogonek rurkowargi

Brakogonek rurkowargi ("Anoura fistulata") – gatunek ssaka z podrodziny jęzorników (Glossophaginae) w obrębie rodziny liścionosowatych (Phyllostomidae).
Taksonomia.
Gatunek po raz pierwszy zgodnie z zasadami nazewnictwa binominalnego nazwał w 2005 roku amerykańsko-ekwadorski zespół (Amerykanin Nathan Muchhala i Ekwadorczycy Patricio Mena V. &amp; Luis Albuja V.) nadając mu nazwę "Anoura fistulata". Holotyp pochodził z Condor Mirador (w pobliżu Destacamento Militar; ) w Cordillera del Cóndor, na wysokości 1750 m n.p.m., w Prowincji Zamora-Chinchipe, w Ekwadorze.
Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Brakogonek rurkowargi występuje na andyjskich zboczach w Ekwadorze i wschodniej części andyjskich zboczy w Kolumbii, Peru i Boliwii.
Morfologia.
Długość ciała (bez ogona) 57–67 mm, długość ogona 4–7 mm, długość ucha 12–17 mm, długość tylnej stopy 7–12 mm, długość przedramienia 35–40 mm; masa ciała 9–17 g. Język nietoperza jest wyjątkowo długi (6–8 cmm) i nie jest powiązany z podniebieniem i żuchwą, jak u innych ssaków, lecz zaczepiony jest w klatce piersiowej. Tutaj jest otoczony przez specjalną strukturę tkankową, nazwaną rurką (obręczą) językową.
Ekologia.
Długi język brakogonka rurkowargiego umożliwia żywienie się nektarem roślin dzwonkowatych, np. "Centropogon nigricans" (roślina ta i "Anoura fistulata" w trakcie ewolucji uzależniły się od siebie - "Centropogon nigricans" może być zapylany tylko przez ten gatunek nietoperza).

</doc>
<doc id="755605" url="https://pl.wikipedia.org/wiki?curid=755605" title="Whitehall (Ohio)">
Whitehall (Ohio)

Whitehall – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 19 233.

</doc>
<doc id="755607" url="https://pl.wikipedia.org/wiki?curid=755607" title="Andrés Nocioni">
Andrés Nocioni

Andrés Marcelo Nocioni (ur. 30 listopada 1979 w Santa Fe) – argentyński koszykarz, występujący na pozycji niskiego skrzydłowego, posiadający także włoskie obywatelstwo, mistrz olimpijski z Aten, wicemistrz świata z 2002 roku, multimedalista rozmaitych imprez międzynarodowych.
Naturalną pozycją Nocioniego jest niski skrzydłowy, choć grywa także jako power forward. Mierzący 201 cm wzrostu koszykarz zawodową karierę zaczynał w 1996. W Argentynie grał w Tuerto Olimpia Venado i Pico Independiente General, a w sezonie 1998/99 został wybrany najlepszym rezerwowym ligi. W 1999 przeniósł się do Hiszpanii i przez następnych pięć lat był zawodnikiem TAU Cerámica (choć na jeden sezon, 2000/01, został oddany do Bàsquet Manresa). W 2002 z TAU zdobył tytuł mistrza Hiszpanii. W 2004 podpisał kontrakt z zespołem NBA Chicago Bulls, w którym z sezonu na sezon notował coraz to lepsze statystyki. Podczas rozgrywek (2006/07) zdobywał średnio 14,1 punktów i 5,7 zbiórki.
W seniorskiej reprezentacji Argentyny debiutował jako dwudziestolatek. Trzykrotnie brał udział w MŚ (2002, 2006, 2014). Może się szczycić złotem z Aten i srebrnym medalem MŚ 2002. Nocioni posiada również włoskie obywatelstwo.

</doc>
<doc id="755609" url="https://pl.wikipedia.org/wiki?curid=755609" title="Centropogon nigricans">
Centropogon nigricans

Centropogon nigricans – gatunek rośliny z rodziny dzwonkowatych. Występuje na obszarze ekwadorskich Andów. Kwiaty osiągają długość 8 do 9 cm. W trakcie ewolucji uzależniła się od "Anoura fistulata", nietoperza o rekordowo długim języku – może być zapylana tylko przez ten gatunek zwierzęcia.

</doc>
<doc id="755610" url="https://pl.wikipedia.org/wiki?curid=755610" title="Andres Nocioni">
Andres Nocioni



</doc>
<doc id="755611" url="https://pl.wikipedia.org/wiki?curid=755611" title="Mikołaj Szydłowiecki (młodszy)">
Mikołaj Szydłowiecki (młodszy)

Mikołaj Stanisław Szydłowiecki herbu Odrowąż (ur. w 1480 w Szydłowcu, zm. w 1532) – kasztelan sandomierski, podskarbi wielki koronny.
Życiorys.
Syn Stanisława i Zofii z Goździkowa i Pleszowa, brat Krzysztofa, Piotra, Pawła, Anny, Barbary, Marcina, Elżbiety i nieznanej z imienia siostry. Od 1502 mąż Anny Tęczyńskiej (córki Mikołaja Tęczyńskiego, wojewody bełskiego i ruskiego). Posiadał dwóch synów i trzy córki którzy zmarli w dzieciństwie.
O dzieciństwie Mikołaja napisał jeden z kronikarzy: "W parze z tem wychowaniem religijnem, ręką matki zapewne głównie kierowaniem, szło umysłowe, a obok niego fizyczne, więc zapasy i gonitwy rycerskie, ćwiczenia we władaniu włócznią, w których ponad wszystkich swych sarszych braci celował Mikołaj".
Zostaje dworzaninem króla Jana Olbrachta w 1497 roku, monarcha dał mu urząd łożniczego, bierze udział w wyprawie bukowińskiej, jest ranny, pokazał swoje siły, "był bowiem w ramieniu silny, w ręku dzielny, w ruchach szybki, zręczny i żywy, zwinny, nie miał nikogo sobie równego w zabawach rycerskich, ani wśród nieprzyjaciela, ani wśród braci. We władaniu zaś włócznia przewyższał tak braci, jak i wielu swoich towarzyszy".
W roku 1501 zostaje wprowadzony na dwór królewicza Zygmunta.
Od 1508 podkomorzy nadworny, podkomorzy krakowski, kasztelan radomski od 1510, od 1515 krajczy wielki koronny i podskarbi wielki koronny, starosta gostyniński, radomski, lelowski, oświęcimski, szydłowiecki oraz zatorski. Po śmierci ojca Stanisława odziedziczył miasto Szydłowiec wraz z przyległościami.
Działalność.
Znakomita postać renesansu, mecenas sztuki. Fundator przebudowy zamku królewskiego w Radomiu oraz zamku szydłowieckiego w stylu renesansowy, ofiarodawca ołtarzy w kościele Św. Zygmunta w Szydłowcu. Pochowany w tym kościele, w wybitym z czerwonego marmuru, renesansowym nagrobku. W latach 1528–1529 wzniósł kościół szpitalny Świętego Ducha i św. Anny z przytułkiem. Stanął on w miejscu istnienia drugiego grodu, jednego z pierwszych Szydłowieckich – Sławka. W 1505 r. zyskał przywileje od króla Aleksandra na dwa jarmarki w niedziele kwietniową i św. Wawrzyńca oraz targi piątkowe (od 1508 r.). Utworzył nową dzielnice zwaną Skałką oraz w 1512 ustanowił kolejną dzielnice zwaną Składowiem (Praga). Wespół z miejscowym proboszczem, utworzył kolejną dzielnice zwaną Proboszczostwem (dziś południowa część Starego Miasta) z Rynkiem Plebanim. Był sygnatariuszem aktu traktatu krakowskiego w 1525 roku. Wraz z bratem Krzysztofem był inicjatorem budowy szkoły elementarnej przed 1529 rokiem.

</doc>
<doc id="755612" url="https://pl.wikipedia.org/wiki?curid=755612" title="Mikołaj Szydłowiecki">
Mikołaj Szydłowiecki



</doc>
<doc id="755613" url="https://pl.wikipedia.org/wiki?curid=755613" title="Przestrzeń konfiguracyjna">
Przestrzeń konfiguracyjna

Przestrzeń konfiguracyjna – abstrakcyjna przestrzeń matematyczna, której punkty opisują wszystkie możliwe położenia poszczególnych cząstek układu w przestrzeni fizycznej, przy czym kolejne współrzędne punktów przestrzeni konfiguracyjnej oznaczają współrzędne położeń odpowiednio ponumerowanych cząstek układu. Aktualny stan położeń cząstek układu w danej chwili t jest reprezentowany przez punkt w przestrzeni konfiguracyjnej. Punkt ten kreśli trajektorię w przestrzeni konfiguracyjnej w miarę upływu czasu. 
Aby określić dynamikę układu, należy podać zależności współrzędnych od czasu. Danemu punktowi przestrzeni konfiguracyjnej można przypisać wektor prędkości - ma on tyle składowych, ile wynosi wymiar przestrzeni konfiguracyjnej. 
Jeżeli liczba cząstek układu zmaleje / wzrośnie, to trajektoria układu ma nieciągłość - przeskakuje do innej przestrzeni konfiguracyjnej o odpowiednio mniejszej / większej liczbie wymiarów i zaczyna się od punktu, odpowiadającego stanowi cząstek układu w chwili, gdy zmieniła się liczba jego cząstek.
Rozszerzeniem przestrzeni konfiguracyjnej jest przestrzeń fazowa (przestrzeń stanów), która ma dwukrotnie większy wymiar: oprócz osi współrzędnych opisujących położenia cząstek układu zawiera osie współrzędnych, pozwalające określić ich prędkości (lub pędy).
Przestrzeń konfiguracyjna w mechanice klasycznej.
W mechanice klasycznej stan układu w danej chwili jest najczęściej zadawany za pomocą współrzędnych kartezjańskich. Jeżeli układ składa się z n cząstek poruszających się w przestrzeni 3-wymiarowej, to wymiar przestrzeni konfiguracyjnej wynosi 3n. 
Jeżeli cząstki układu podlegają więzom, to wygodnie jest wprowadzić współrzędne uogólnione, których liczba będzie mniejsza niż 3n, np. równa f. W tym wypadku przestrzenią konfiguracyjną układu będzie rozmaitość f-wymiarowa, utworzona ze zbioru możliwych stanów układu, opisany za pomocą współrzędnych uogólnionych.
Przestrzeń konfiguracyjna w mechanice kwantowej.
W mechanice kwantowej stosuje się opis stanów układów przez opis statystyczny, zadając rozkłady prawdopodobieństw przyjmowania danych położeń przez układ cząstek. Często jednak dogodniej jest opisywać stany układów za pomocą prędkości lub pędów cząstek. Wtedy przestrzeń konfiguracyjną tworzą punkty, reprezentujące możliwe prędkości (lub pędy) poszczególnych cząstek układu kwantowego. Np. stan kwantowego gazu elektronowego opisuje się przy użyciu przestrzeni prędkości z wyróżnioną kulą Fermiego. 
Linki zewnętrzne.
W języku angielskim:

</doc>
<doc id="755619" url="https://pl.wikipedia.org/wiki?curid=755619" title="Kurek na dachu">
Kurek na dachu



</doc>
<doc id="755620" url="https://pl.wikipedia.org/wiki?curid=755620" title="Progenia">
Progenia

Progenia - wrodzona wada kostna zgryzu, polegająca na doprzednim wzroście żuchwy w stosunku do szczęki.
Progenia może prowadzić do zaburzeń w prawidłowej pracy stawów skroniowo-żuchwowych, gryzienia pokarmów oraz wymowy. Nasilona wada wpływa też negatywnie na rysy twarzy, objawia się przede wszystkim wysunięciem brody oraz dolnej wargi. Nie leczona wada pogłębia się szczególnie w starszym wieku i powoduje dolegliwości zdrowotne.
Leczenie.
Opiera się na ścisłej współpracy ortodonty oraz chirurga szczękowego. Jednakże przy przeroście kości żuchwy leczenie ortodontyczne jako jedyny sposób terapii jest niewystarczające, konieczny jest zabieg operacyjny. Różnorodność wad sprawia, że często potrzebne są operacje przeprowadzane zarówno na żuchwie, jak i na szczęce. W drugim przypadku, wadzie winna jest przerośnięta żuchwa oraz niedorozwinięta szczęka. Zabieg polega na skróceniu trzonu żuchwy oraz ustawieniu szczęki względem żuchwy. Szczęka często powiązana jest posterio lub anteriorotacją (odchyleniami pionowymi), które dodatkowo komplikują leczenie chirurgiczne.
Leczenie ortodontyczne trwa z reguły od 6 miesięcy do 2 lat. Polega na ustawieniu zębów w takiej pozycji, aby podczas operacji można było złożyć zgryz, zapewnić prawidłowe jego relacje, oraz wyeliminować ryzyko nieodpowiedniego ustawienia szczęk. Podczas leczenia ortodontycznego wada często wizualnie się pogłębia, gdyż zęby dolne często niejaką "kładą się" do wewnątrz ust, gdy nie mają prawidłowych relacji z górnymi. Stąd leczenie ortodontyczne je wychyla za zewnątrz, dając nieestetyczny efekt wizualny (który znika po operacji). Zabieg jest obecnie refundowany przez NFZ.

</doc>
<doc id="755624" url="https://pl.wikipedia.org/wiki?curid=755624" title="Chinony">
Chinony

Chinony – grupa organicznych związków chemicznych będących cyklicznymi, nienasyconymi diketonami.
Wiele chinonów jest związkami o intensywnym zabarwieniu. Czasami, w uproszczeniu chinonem nazywa się benzochinon.
Otrzymywanie.
Utlenianie fenoli:
Zastosowanie.
Chinony są na skalę przemysłową stosowane do produkcji nadtlenku wodoru:
Wiele naturalnych oraz syntetycznych chinonów stosowanych jest jako substancje barwiące. Ze względu na dobre właściwości utleniające, benzochinon oraz inne związki z tej grupy stosowane są w laboratoriach jako utleniacze.

</doc>
<doc id="755625" url="https://pl.wikipedia.org/wiki?curid=755625" title="Ludobójstwo w Rwandzie">
Ludobójstwo w Rwandzie

Ludobójstwo w Rwandzie – masakra osób pochodzenia Tutsi dokonana przez ekstremistów Hutu (przede wszystkim z bojówek Interahamwe i Impuzamugambi) w Rwandzie w ciągu około 100 dni od 6 kwietnia do lipca 1994. Jej ofiarą padło, według szacunków, od 800 000 do 1 071 000 ludzi.
Ludobójstwo to, wyróżniające się niespotykaną liczbą ludzi zamordowanych w tak krótkim czasie, stało się prawdopodobnie największą porażką ONZ w historii jej istnienia. Pomimo wszelkich danych, które udało się zebrać przed wybuchem konfliktu, i pomimo aktualnych relacji w mediach, gdy ludobójstwo już się rozpoczęło, państwa zachodnie (w szczególności USA, Francja, Belgia i Wielka Brytania) w żaden sposób nie zainterweniowały, aby mu zapobiec. Tuż po tragedii Zgromadzenie Parlamentarne Rady Europy skierowało do Rwandy delegację, której przewodniczył Tadeusz Iwiński.
ONZ powołało wcześniej, w październiku 1993, UNAMIR ("United Nations Assistance Mission for Rwanda") pod dowództwem kanadyjskiego generała Roméo Dallaire, aby „pomóc we wprowadzeniu porozumień z Aruszy podpisanych przez rwandyjskie partie 4 sierpnia 1993”, kończących wojnę domową w Rwandzie. Podczas ludobójstwa ONZ nie zezwoliło jednak UNAMIR na żadne szersze działania interwencyjne.
Ludobójstwo zakończyło się, gdy Rwandyjski Front Patriotyczny zdominowany przez Tutsi pod dowództwem Paula Kagame obalił rząd Hutu i przejął władzę. Blisko dwa miliony Hutu, obawiając się odwetu Tutsi, uciekło przez granice do Burundi, Tanzanii, Ugandy i Zairu (obecnie Demokratyczna Republika Konga). Pamięć ludobójstwa i nienawiść etniczna rozlała się na obszar Kongo, wywołując pierwszą i drugą wojnę domową w Kongo. Wpłynęła też na rozwój wojny domowej w Burundi.
Rys historyczny.
Prawdopodobnie w XV wieku klany Tutsi połączyły się tworząc Królestwo Rwandy, które rządziło regionem przez kolejne stulecia. Chociaż niektórzy Hutu piastowali wysokie stanowiska, generalnie stanowiąca 82–85% ludności większość Hutu była trwale odsunięta od władzy. W drugiej połowie XIX wieku nastąpiła redystrybucja własności ziemi, w wyniku której wszyscy właściciele ziemscy zaliczani do ludu Hutu musieli płacić daniny ustanowionym nad nimi zarządcom Tutsi. W tym samym czasie Rwanda prowadziła podboje, nadając wszystkim podbijanym grupom etnicznym status Hutu. Tym samym podział na Hutu i Tutsi stał się bardziej związany z poziomem społecznym niż z pochodzeniem etnicznym. Istniały nawet przypadki „stania się Tutsi” przez wzbogacenie się i wykup odpowiedniej liczby krów.
W wyniku wyścigu o Afrykę Rwanda i Burundi stały się w 1885 jedną posiadłością kolonialną Niemiec. Niemcy nie planowały kolonizacji tych obszarów i zamiast tego wyznaczyły elitarną klasę rodzimych mieszkańców do zarządzania terenem, wywodzącą się z aktualnie rządzących Tutsi. Ta decyzja zaostrzyła podziały pomiędzy Tutsi i Hutu. Po I wojnie światowej Rwanda stała się protektoratem Belgii, która zarządzała terytorium zgodnie z dotychczasową polityką Niemiec, pozwalając utrwalać się podziałom etnicznym. W 1933 Belgowie wprowadzili karty identyfikacyjne z rubryką „przynależność etniczna”. Kategoryzacji dokonywano zazwyczaj na podstawie tak przypadkowych cech, jak wzrost, szerokość nosa i rozstaw oczu. Miało to zapobiec „zmienianiu” swojej przynależności etnicznej. Rwanda uzyskała niepodległość w 1962. W wyniku wyborów Hutu uzyskali władzę w większości regionów. Dodatkowym katalizatorem nienawiści były masakry Hutu dokonywane przez rządzących w Burundi Tutsi w latach 1965 i 1972.
W 1973 w Rwandzie zamachu stanu dokonał Juvenal Habyarimana, który pięć lat później został wybrany prezydentem. Kierowany przez niego rząd, złożony z członków ludu Hutu (MRND), uciskał Tutsich. Nie mieli oni prawie żadnych przedstawicieli w rządzie, nie mogli liczyć na prestiżowe stanowiska ani miejsca na uniwersytetach czy w dobrych liceach. W szkołach wprowadzono segregację etniczną, z kolei na lekcjach przedstawiano taką wersję historii kraju, która stawiała Tutsich w najgorszym świetle. Ponadto dochodziło do cyklicznych pogromów i grabienia majątków Tutsi.
Preludium ludobójstwa.
Niezadowolenie wśród odsuniętych od władzy Tutsi doprowadziło do powstania ruchów mających na celu przywrócenie dotychczasowego porządku. Nastroje te były szczególnie silne w obozach Tutsi żyjących w rozproszeniu dookoła Rwandy, szczególnie w sąsiedniej Ugandzie. Główną organizacją walczącą o władzę dla Tutsi stał się Rwandyjski Front Patriotyczny (RFP), utworzony w 1987. 1 października 1990 siły RFP zaatakowały Rwandę z baz w Ugandzie, wywołując kilkuletnią wojnę domową.
Zakończyła się ona podpisaniem 4 sierpnia 1993 porozumień w Aruszy przez RFP i rząd Rwandy, przy pomocy USA i Francji. Porozumienia znacznie ograniczyły władzę prezydenta, większość władzy została przekazana Przejściowemu Rządowi składającemu się z RFP i pięciu partii tworzących koalicję. Ta sytuacja miała trwać do czasu przeprowadzenia powtórnych wyborów. W tym czasie nastroje nacjonalistyczne Hutu gwałtownie się zaostrzyły, a prezydenta Habyarimanę nazwano zdrajcą. Stacja radiowa RTLM, będąca własnością przywódców rządowych, prowadziła otwartą propagandę przeciwko Tutsi, określając ich jako podludzi. Radykalne grupy Hutu zaczęły gromadzenie na dużą skalę broni i szkolenia wojskowe.
W 1990 powołano bojówki pod nazwą Interahamwe („Walczący razem”) i Impuzamugambi („Mający wspólny cel”). Były to oddziały złożone głównie z młodzieży, w znacznym stopniu przestępców oskarżonych o rozmaite zbrodnie – od kradzieży po morderstwa. Oficjalnym zadaniem Interhamwe miało być w trakcie wojny domowej bronienie prezydenta i Kigali. Faktycznie były to jednostki, które w 1994 eksterminowały Tutsi. Wcześniej oddziały Interhamwe szkolone były przez Rwandyjską Armię, a także przez Francuzów.
Istnieją dowody, że ludobójstwo było dobrze zorganizowane, i zostały one przedstawione przed Międzynarodowym Trybunałem Karnym dla Rwandy. Liczebność bojówek Hutu wzrosła w tym czasie do 30 000 ludzi. Niektóre oddziały były wyposażone w karabiny AK-47 i granaty. Z Chin przywieziono kilkaset tysięcy maczet, zakupionych za 750 tysięcy dolarów, i rozdano je chłopom, pod przykrywką prac rolniczych. Właśnie od maczet zginęła większość ofiar.
Zgodnie z "Conspiracy to Murder: The Rwanda Genocide and the International Community" (Linda Melvern), skazany zbrodniarz wojenny, premier Jean Kambanda, zeznał, że ludobójstwo było otwarcie omawiane w dyskusjach parlamentarnych.
10 stycznia 1994 Jean Pierre, wysokiej rangi członek Interhamwe, skontaktował się z wojskami UNAMIR i chciał przekazać dokumenty świadczące o tym, iż rząd planuje ludobójstwo, oraz był skłonny wskazać magazyn w Kigali, gdzie Hutu przechowywali zakupioną broń. Twierdził, że bojówki są w stanie zabić w ciągu 20 minut aż tysiąc ludzi. Dowodzący misją UNAMIR wyraził zamiar przejęcia magazynu, jednak nie zgodziła się na to ONZ. Była to ostatnia szansa zapobiegnięcia ludobójstwu, jednak siły ONZ były jedynie biernym świadkiem toczących się rzezi.
Dziesięć przykazań Hutu.
Następujące przykazania zostały opublikowane w grudniu 1990 w gazecie „Kangura”:
Zaopatrzenie w broń.
Brytyjska firma Mil-Tec Corporation Ltd zaopatrywała Hutu w broń co najmniej od czerwca 1993 do połowy lipca 1994. Mil-Tec wystawił faktury na 6,5 miliona USD i otrzymał 4,8 miliona USD za przysłaną broń. Zarząd Mil-Tec opuścił Anglię krótko po ujawnieniu tych informacji.
Transporty broni z Mil-Tec obejmowały:
Ludobójstwo.
6 kwietnia 1994 samolot odrzutowy Dassault Falcon 50 o numerze rejestracyjnym 9XR-NN, wiozący rwandyjskiego prezydenta Juvénala Habyarimanę oraz Cypriena Ntaryamirę, prezydenta Burundi, został zestrzelony w Kigali podczas podchodzenia do lądowania. Maszyna została trafiona dwukrotnie pociskiem z ręcznej, ciepłoczułej wyrzutni rakiet Strieła radzieckiej konstrukcji, wrak spadł do ogrodu pałacu prezydenckiego, gdzie znajduje się do dzisiaj. Ntaryamira znajdował się na pokładzie, ponieważ Habyarimana zaproponował użyczenie odrzutowca Dassault, który po międzylądowaniu w Kigali, w celu wysadzenia Habyarimany i pozostałych rwandyjskich oficjeli miał zawieźć Ntaryamirę do stolicy Burundi, Bużumbury, po czym wrócić do Kigali. W momencie katastrofy na pokładzie maszyny Falcon 50 znajdowało się 12 osób, w tym 3 członków załogi. Nikt nie przeżył katastrofy. Nie udało się stwierdzić, kto stał za zamachem na samolot prezydencki. Obaj politycy byli z pochodzenia Hutu, dlatego pierwsze oskarżenia padły w stronę rebeliantów Tutsi z RPF. Takie informacje podawała propagandowa stacja radiowa RTLM tuż po przeprowadzonym ataku. Mimo że nie było jakichkolwiek dowodów, które mogły to potwierdzić, zamach został odczytany jako jednoznaczny sygnał rozpoczynający masakrę. 
Premier Agathe Uwilingiyimana w myśl konstytucji została głową państwa. Rankiem 7 kwietnia 1994 pani Uwilingiyimana, jej mąż oraz dziesięcioro chroniących ich żołnierzy belgijskich zostało brutalnie zamordowanych przez wierną fundamentalistom Gwardię Prezydencką. Ciało premier zostało zbezczeszczone przez dokonujących mordu mężczyzn.
Bojówki Hutu rozpoczęły łapanie i mordowanie każdego napotkanego Tutsi. Nie było to trudne, gdyż w tamtych czasach dowody osobiste zawierały informację o przynależności etnicznej. Z ich pomocą identyfikowano także umiarkowanych Hutu, przeznaczonych do rzezi zgodnie z ustaloną listą. Rwandyjscy Hutu chwycili zatem za maczety, nabijane gwoździami maczugi i włócznie. Bojówki rozdawały skrzynki z alkoholem, aby zachęcić mężczyzn do walki. W pierwszym okresie zginęło wiele znaczących osobistości z ludu Tutsi oraz umiarkowanych polityków z ludu Hutu. Nazwiska oraz adresy osób wytypowanych do likwidacji opublikowano na listach.
Zagraniczni obserwatorzy zostali ewakuowani z Kigali, a ambasady zamknięto, wycofano też belgijskich żołnierzy po zamordowaniu dziesięciu z nich w Kigali. Narodowe radio nawoływało do pozostawania w domach, podczas gdy stacja RTLM podżegała do dalszych ataków na Tutsich. Drogi w Kigali i całym kraju zostały zamknięte przez setki blokad. Rzeź szybko rozprzestrzeniła się na całą Rwandę. Zwykli obywatele byli nawoływani do mordowania sąsiadów i tych, którzy odmówią brania udziału w mordach. Większość ofiar zginęła w miejscu zamieszkania, od maczet używanych przez bojówki. Ponadto palono domy pełne ludzi, gwałcono i zabijano kobiety i dziewczynki, rozbijano noworodki o ścianę, rozcinano brzuchy ciężarnych kobiet, zabijano dzieci na oczach matek, żony przed mężami. Okaleczano, obcinano kończyny. Wielu masakr dokonywano w kościołach (w tym w polskim kościele Gikondo 9 kwietnia 1994), szkołach i szpitalach, gdzie tysiące osób próbowały znaleźć schronienie. Wrzucano granaty do pomieszczeń pełnych ludzi oraz ścinano głowy. Całkowitą liczbę zabitych oceniono na od 800 000 do 1 071 000.
UNAMIR.
W ciągu kolejnych tygodni nastąpiło wiele kontrowersyjnych decyzji Rady Bezpieczeństwa ONZ ("Report of The Independent Inquiry into the Actions of the United Nations During the 1994 Genocide in Rwanda"; "Statement of the Secretary-General on Receiving the Report" 1999).
Pierwszego dnia ludobójstwa dowódca UNAMIR Roméo Dallaire wysłał prośbę o prawo do przejęcia czterech zidentyfikowanych składów broni w Kigali. Prośba ta została odrzucona przez ONZ. Dallaire wysłał również prośbę bezpośrednio do Sekretarza Generalnego ONZ Boutrosa Boutrosa Ghalego o pozwolenie na obronę cywilów rwandyjskich, z których wielu próbowało się chronić w bazach ONZ. Wielokrotne prośby o wzmocnienie kontyngentu również zostały odrzucone. ONZ nakazało bezstronność i nieangażowanie się w żadne walki. Kolejną decyzją ONZ nakazało wycofanie sił pokojowych z rejonu konfliktu.
Stany Zjednoczone, będąc niedługo po nieudanej Operacji w Mogadiszu, odmówiły dostaw i pomocy dla Rwandy. Francja, Chiny i Rosja sprzeciwiły się interwencji, określając wydarzenie jako „sprawę wewnętrzną” Rwandy. Jedynie Belgia zwróciła się do ONZ o poszerzenie mandatu UNAMIR, ale po brutalnym zamordowaniu belgijskiej ochrony premier Rwandy, Belgia wycofała swoje siły pokojowe.
Ostatecznie 29 kwietnia ONZ przyznało, że „mogło dojść do aktów ludobójstwa”. Do tego czasu według szacunków Czerwonego Krzyża zamordowanych zostało około 500 000 Rwandyjczyków. ONZ zgodziło się na przysłanie 5500 żołnierzy, zapewnionych głównie przez kraje afrykańskie. Operacja ta została jednak opóźniona w wyniku niezgody co do warunków finansowania.
Ponadto pod koniec czerwca 1994 trzy tysiące żołnierzy z Francji i kilku afrykańskich państw utworzyło „Strefę Turquoise” w południowo-zachodniej części Rwandy. Jednak ratowanie Tutsich okazało się farsą, a siły RFP i UNAMIR oskarżyły Francuzów o utrudnianie prowadzenia jakichkolwiek działań. Faktycznie to siły Rwandyjskiego Frontu Patriotycznego rozbiły bojówki Hutu.
Rwandyjski Front Patriotyczny.
Batalion RFP stacjonujący w Kigali został zaatakowany bezpośrednio po zestrzeleniu samolotu prezydenta. Batalion przebił się na północ i dołączył do stacjonujących tam oddziałów RFP.
RFP rozpoczęło działania wojenne bezpośrednio po sygnałach o rozpoczęciu masakry. Jego przywódca Paul Kagame wezwał siły RFP stacjonujące w Ugandzie i Tanzanii do wkroczenia do Rwandy i związania walką bojówek Hutu. Rozpoczęło to nowe walki, które ostatecznie doprowadziły w lipcu 1994 do zniszczenia sił Hutu i obalenia dotychczasowego rządu. Blisko dwa miliony Hutu, obawiając się odwetu Tutsich, uciekło przez granice do Burundi, Tanzanii, Ugandy i Zairu.
Ich obawy nie były bezzasadne. Nowe władze Rwandy najpierw pozbyły się niewygodnych świadków w postaci przedstawicieli zagranicznych organizacji humanitarnych, dziennikarzy itp., a następnie przystąpiły do krwawego odwetu, który pociągnął za sobą ogromną liczbę ofiar. Następnie w 1996 siły rwandyjskie zaatakowały obozy uchodźców w sąsiednich krajach, zwłaszcza na terytorium Zairu (obecnie Demokratyczna Republika Konga), zmuszając uchodźców do powrotu do Rwandy. Rozpoczęło to z jednej strony odwet na uchodźcach Hutu, którzy byli mordowani już na granicy (szczególnie młodzi mężczyźni) lub trafiali do nieprawdopodobnie przepełnionych więzień, w których byli tak stłoczeni, że umierali na stojąco. Z drugiej strony był to wstęp do agresji na Zair, który w konsekwencji został zdobyty i okupowany przez armię rwandyjską, grabiącą tamtejsze surowce naturalne.
W marcu 2000 Paul Kagame został prezydentem Rwandy. Pod jego rządami Rwanda wciąż prowadzi procesy przeciwko tysiącom oskarżonych o ludobójstwo. Ich przebieg jest często daleki od europejskich standardów sprawiedliwości.
Międzynarodowy Trybunał Karny dla Rwandy.
18 grudnia 2008 Międzynarodowy Trybunał Karny dla Rwandy skazał pułkownika armii rwandyjskiej – Théoneste Bagosora – na karę dożywotniego więzienia. Trybunał uznał 67-letniego Théoneste Bagosorę za winnego zarzucanych mu czynów, wśród których było ludobójstwo, zbrodnie przeciwko ludzkości oraz zbrodnie wojenne. Trybunał skazał również dwóch innych mężczyzn, majora Aloysego Ntabakuze oraz podpułkownika Anatolego Nsengiyumva, którym postawiono te same zarzuty i również skazano na karę dożywotniego więzienia.
Międzynarodowy Trybunał Karny dla Rwandy skazał także za zbrodnie ludobójstwa przedstawicieli duchowieństwa katolickiego w Rwandzie. Ojciec Athanase Seromba został oskarżony o zamordowanie 2,5 tysiąca swoich wiernych i skazany na karę 15 lat więzienia. Wenceslas Munyeshyaka skazany został na dożywocie zaocznie (Trybunał nie był w stanie stawić go przed sądem), natomiast we Francji uznano dowody przeciwko niemu za niedostateczne. Zakonnice benedyktynki Consolata Mukangango (siostra Gertruda) i Julienne Mukabutera (siostra Maria Kisito) zostały skazane przez sąd belgijski na karę 12 i 15 lat więzienia za współudział w zabójstwie ok. 7 tys. Tutsi.
Reperkusje ludobójstwa w regionie.
Hutu, którzy utracili władzę w Rwandzie, masowo uciekali z kraju przed groźbą odwetu ze strony Tutsi. Około dwóch milionów ludzi skryło się na wschodzie Zairu. Byli to nie tylko cywile, ale i „genocidaires”, którzy zapowiadali, że przegrupują się, wrócą do ojczyzny i dokończą ludobójstwo. W wyniku gróźb Tutsi z Rwandy rozpoczęli kampanię wojenną, która przekształciła się w dwie wojny w Kongu, które przyniosły miliony ofiar. W wojnach zaangażowanych było osiem krajów afrykańskich. Oficjalnie wojny zakończyły się w 2003, jednak tak naprawdę konflikt nie wygasł. Do 2008 wojna i jej następstwa spowodowały śmierć 5,4 mln ludzi, głównie z powodów chorób i głodu; tym samym II wojna domowa w Kongu jest najkrwawszym konfliktem od zakończenia II wojny światowej. Miliony osób zostało wysiedlonych ze swoich domów lub starało się o azyl w sąsiednich krajach.
Wycofujące się obce wojska z terytorium Demokratycznej Republiki Konga, zostawiły na jej terytorium wyszkolone bojówki, które przynosiły śmierć i cierpienie miejscowej ludności. Podczas konfliktu w kongijskiej prowincji Kiwu (2004-2009), Tutsi pod sztandarem Narodowego Kongresu na rzecz Obrony Ludu (CNDP) prowadzili rebelię przeciwko kongijskiej władzy wspieraną przez Rwandę. Rebelianci zostali rozbici na przełomie 2008/2009. 23 marca 2009 podpisano porozumienie pokojowe, które zakładało przekształcenie CNDP w partię polityczną oraz włączenie partyzantów do armii kongijskiej.
W międzyczasie, 20 stycznia 2009 rozpoczęła się rwandyjska ofensywa przeciwko bojówkom FLDR na terenie Demokratycznej Republiki Konga. FLDR to rwandyjskie bojówki złożone z członków Hutu, którzy dokonali ludobójstwa w 1994. Wszystko działo się za zgodą rządu w Kinszasie, który podkreślał, że te kolejne operacje to rozbrajanie ugrupowań rebelianckich w Kiwu. 25 lutego 2009 wojska rwandyjskie wyszły z terytorium Demokratycznej Republiki Konga. Główny cel ich misji – zniszczenie baz rebeliantów z ludu Hutu – nie został jednak zrealizowany.
23 marca 2012, w trzy lata po porozumieniu kończącym rebelię CNDP, gen. Bosco Ntaganda poniósł bunt w Demokratycznej Republice Konga i uformował Ruch 23 Marca, złożony z Tutsich. Ruch, który był wspierany przez Rwandę i Ugandę, rozpoczął kampanię wojenną przeciwko rządowi w Kinszasie. Rebelia, trwająca 20 miesięcy, została rozbita w listopadzie 2013 przez wojska kongijskie i brygadę interwencyjną ONZ.

</doc>
<doc id="755627" url="https://pl.wikipedia.org/wiki?curid=755627" title="Northern-blot">
Northern-blot



</doc>
<doc id="755629" url="https://pl.wikipedia.org/wiki?curid=755629" title="Koszyk inflacyjny">
Koszyk inflacyjny

Koszyk inflacyjny – system wag wykorzystywany do obliczeń wskaźnika cen towarów i usług konsumpcyjnych. W Polsce na jego podstawie Główny Urząd Statystyczny wydaje informacje o wysokości inflacji w ujęciu miesięcznym i rocznym. W latach 2006–2022 koszyk inflacyjny wyglądał następująco:

</doc>
<doc id="755637" url="https://pl.wikipedia.org/wiki?curid=755637" title="Czysta formalność">
Czysta formalność

Czysta formalność (wł. "Una pura formalità") – film fabularny produkcji francusko-włoskiej z 1994 roku, czwarty w reżyserskim dorobku Giuseppe Tornatore.
Fabuła.
Onoff jest znanym pisarzem-odludkiem, który od dłuższego czasu nie wydał żadnej książki. Pewnej deszczowej nocy, biegnąc przez las, zostaje zatrzymany przez policjantów. Onoff na posterunku policyjnym jest przesłuchiwany przez dociekliwego inspektora, który okazuje się być fanem twórczości pisarza. Poprzedniego dnia ktoś został zastrzelony w lesie, a cień podejrzenia pada na Onoffa, który jednak nie potrafi sobie przypomnieć, co robił w ciągu ostatnich 24 godzin.

</doc>
<doc id="755638" url="https://pl.wikipedia.org/wiki?curid=755638" title="Lider transformacyjny">
Lider transformacyjny



</doc>
<doc id="755640" url="https://pl.wikipedia.org/wiki?curid=755640" title="Jezioro Piaszczyste">
Jezioro Piaszczyste

Jezioro Piaszczyste – jezioro w woj. wielkopolskim, w pow. pilskim, w granicach miasta Piła, leżące na terenie Doliny Gwdy. To niewielkie jezioro położone jest na południowy zachód od centrum Piły.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) opublikowanego przez Główny Urząd Geodezji i Kartografii (GUGiK) i udostępnionego na stronach Komisja Standaryzacji Nazw Geograficznych (KSNG) nazwa tego jeziora to "Jezioro Piaszczyste". Mimo to w publikacjach spotyka się także nazwy "Jezioro Święte", bądź też "Jezioro Piaskowe", potocznie nazywa się je także "Piachami".
Powierzchnia zwierciadła wody według różnych źródeł wynosi od 6,3 ha przez 6,48 ha do 6,8 ha.
Zwierciadło wody położone jest na wysokości 69,4 m n.p.m..
Średnia głębokość jeziora wynosi 3,5 m, natomiast głębokość maksymalna 5,8 m.
W oparciu o badania przeprowadzone w 2006 roku jezioro zaliczono do II klasy czystości i II kategorii podatności na degradację.
Jezioro leży przy drodze wojewódzkiej nr 180. Na zachód od jeziora rozciąga się "Stobieńskie Bagno", przez które ciekami wodnymi jezioro jest połączone z rzeką Gwdą.
Na wschodnim krańcu jeziora znajduje się duża piaszczysta plaża z kąpieliskiem i restauracją. Nad jezioro z centrum miasta prowadzi ścieżka rowerowa.

</doc>
<doc id="755642" url="https://pl.wikipedia.org/wiki?curid=755642" title="Wantsum Channel">
Wantsum Channel

Wantsum Channel - nieistniejący już kanał w Kencie w Anglii, dawniej oddzielający Isle of Thanet od reszty lądu. 
Do średniowiecza region Isle of Thanet był wyspą (stąd jego nazwa) odciętą od reszty lądu kanałem o szerokości 3 furlongów (ok. 600 m). Do kanału wpadała rzeka Stour, co upamiętnia nazwa miejscowości Stourmouth w pobliżu Preston. Południowy koniec kanału spotykał się z morzem przy Richborough (łac. "Rutupiæ"), koło Sandwich, a północny przy Reculver, (łac. "Regulbium"). W obu miejscach Rzymianie pobudowali forty obronne. Kanał był często używany przez kupców podróżujących między Londynem i kontynentem.

</doc>
<doc id="755645" url="https://pl.wikipedia.org/wiki?curid=755645" title="Muzeum Prasy Śląskiej w Pszczynie">
Muzeum Prasy Śląskiej w Pszczynie

Muzeum Prasy Śląskiej im. Wojciecha Korfantego w Pszczynie – muzeum założone w 1985 roku z inicjatywy Towarzystwa Miłośników Ziemi Pszczyńskiej, znajdujące się w Pszczynie przy ulicy Piastowskiej 26 w kamienicy z przełomu XVIII i XIX wieku.
Historia.
Budynek, w którym mieści się muzeum, powstał na przełomie XVIII i XIX wieku poza murami miasta. Ostatnim właścicielem przed II wojną światową był Żyd Moritz, który prowadził tu zakład mięsny. Zniszczoną kamienicę przed wyburzeniem uratował pierwszy kustosz i dyrektor muzeum Aleksander Spyra oraz członkowie Towarzystwa Miłośników Ziemi Pszczyńskiej.
Muzeum zostało otwarte 5 lipca 1985 roku w 140. rocznicę wydania pierwszej polskiej gazety na Górnym Śląsku – „Tygodnika Polskiego Poświęconego Włościanom”, wydawanego w Pszczynie w latach 1845—1846. Autorami scenariusza ekspozycji byli Józef Mądry i Aleksander Spyra. Do 1995 roku muzeum było zarządzane przez działaczy Miłośników Ziemi Pszczyńskiej. 7 września 1990 roku nadano muzeum imię Wojciecha Korfantego. W 1995 roku obiekt z wyposażeniem przeszedł na własność gminy. W 2001 roku, uchwałą Rady Miejskiej w Pszczynie, opiekę nad muzeum ponownie objęło Towarzystwo Miłośników Ziemi Pszczyńskiej. Od 19 października 2006 roku Muzeum Prasy Śląskiej im. Wojciecha Korfantego w Pszczynie znajduje się na trasie Szlaku Zabytków Techniki Województwa Śląskiego. W maju 2017 roku zakończył się kolejny, trwający pół roku remont siedziby muzeum. Sfinansowany przez urząd gminy objął: konserwację konstrukcji dachu, wymianę podłóg, stolarki okiennej i modernizację centralnego ogrzewania. Zmieniono również układ ekspozycji.
Zbiory.
W muzeum zgromadzono eksponaty obrazujące dawną technikę drukarską, takie jak: maszyny drukarskie, urządzenia introligatorskie oraz linotyp. W muzeum znajdują się gazety wydawane przez Wojciecha Korfantego, Stanisława Ligonia i Karola Miarkę.
Izba u Telemanna.
Na piętrze znajduje się sala nazywana Izbą u Telemanna. Jej nazwa pochodzi od nazwiska Georga Philippa Telemanna i ma upamiętnić pobyt kompozytora w latach 1705–1709 na dworze książąt pszczyńskich. W sali nie tylko są zgromadzone instrumenty muzyczne z terenu Górnego Śląska, ale pełni ona również rolę sali koncertowej. Jednym z najcenniejszych eksponatów są organy pozytyw z drewnianego kościółka św. Jadwigi w Pszczynie. Izba powstała w 1977 roku i mieściła się przy ul. Ratuszowej 1. W 1996 roku została przeniesiona do Muzeum Prasy Śląskiej i tam mieści się do dzisiaj. Może pomieścić 40 osób, odbywały się tu od 1997 roku Dialogi Poezji i Muzyki – Plesna Civitas (Miasto Pszczyna), które w 2007 roku przemianowano na Wielkopostne Dialogi Poezji i Muzyki – Plesna Civitas.
Tablica pamiątkowa.
3 lutego 2007 roku nastąpiło odsłonięcie na ścianie muzeum tablicy pamiątkowej, upamiętniającej „Tygodnik Polski Poświęcony Włościanom”. Została ona tu przeniesiona z budynku, w którym znajdowała się kiedyś drukarnia Lokayów. Zawieszona w 1985 roku, w 2006 roku została zdjęta, ponieważ właściciel kamienicy podjął decyzję o jej usunięciu z powodu remontu. Wykonana z brązu tablica została ufundowana przez Towarzystwo Miłośników Ziemi Pszczyńskiej.
Oficyna Drukarska.
Oficynę Drukarską założył w 1982 roku Aleksander Spyra jako drukarnię przymuzealną, działającą w budynku muzeum. Od 2005 roku prowadzi ją jego syn Zdzisław. Początkowo wykonywano druki, korzystając z maszyn i ręcznego składu. Wydawano w ten sposób lokalne gazety m.in. „Głos Pszczyński”, od 1990 roku „Pszczyński Niezależny Orędownik Kulturalny", a także wydawnictwa Biblioteki Śląskiej i Uniwersytetu Śląskiego. Z czasem zakupiono maszyny offsetowe.

</doc>
<doc id="755647" url="https://pl.wikipedia.org/wiki?curid=755647" title="Piotr Bański">
Piotr Bański

Piotr Bański (ur. 13 maja 1975 w Częstochowie) – polski piłkarz, pomocnik/ napastnik.
Przebieg kariery.
Urodzony w Częstochowie piłkarz zaczynał swoją karierę w miejscowym Rakowie. Z tą drużyną zdołał awansować w 1994 roku do I ligi walnie przyczyniając się do sukcesu i strzelając 10 bramek na drugoligowym froncie.
Jako utalentowany junior grywał w młodzieżowych reprezentacjach Polski. Spadek Rakowa do II ligi, a następnie do III zahamował rozwój tego zdolnego piłkarza. Mimo kłopotów drużyny z Częstochowy Bański długo nie zmieniał barw klubowych. W barwach Rakowa zagrał 110 meczów w ekstraklasie, zdobywając 7 bramek.
W 2000 roku odszedł jednak do zespołu Tłoków Gorzyce. Kolejne kilka sezonów, spędził w różnych klubach, grając w II lidze.
W 2005 roku zdecydował się na powrót do Rakowa, z którym awansował do III ligi.
Głównym atutem lewonożnego Bańskiego były szybkość i drybling.
W kwietniu 2009 roku nabawił się kontuzji kolana, co przyczyniło się do zakończenia kariery. Przez pewien czas pełnił funkcję dyrektora sportowego Rakowa i drugiego trenera Skry Częstochowa. W 2021 r. został wybrany przez redakcję portalu igol.pl do jedenastki stulecia Rakowa.

</doc>
<doc id="755654" url="https://pl.wikipedia.org/wiki?curid=755654" title="Zimran">
Zimran

Zimran (hebr. זִמְרָן) – postać biblijna, trzeci syn Abrahama, a pierwszy pochodzący z jego małżeństwa z Keturą.
Abraham jeszcze za swojego życia obdarował synów pochodzących z małżeństwa z Keturą (Zimrana, Jokszana, Medana, Midiana, Jiszbaka i Szuacha) i kazał im odejść na wschód, aby znajdowali się z daleka od swojego przyrodniego brata Izaaka.

</doc>
<doc id="755655" url="https://pl.wikipedia.org/wiki?curid=755655" title="Ferrum 47">
Ferrum 47

Ferrum 47 (T3A, TKh49) – typ przemysłowych parowozów o układzie osi C (0-3-0) produkowany w latach 1948–1961 przez Fablok w Chrzanowie dla kolei przemysłowych. Nosił fabryczne oznaczenie typu T3A i znany był pod nazwą Ferrum 47, a przez użytkowników był oznaczany zgodnie z polskim systemem oznaczeń parowozów jako TKh. Jeden egzemplarz został na PKP oznaczony serią TKh49.
Historia.
Parowóz typu T3A został zaprojektowany po II wojnie światowej w Fabloku w Chrzanowie na podstawie dokumentacji przedwojennej lokomotywy tych zakładów Ferrum 29 (T2A), wywodzącej się częściowo, w zakresie podwozia, z konstrukcji austriackiej. Nazwa typu pochodziła od Huty Ferrum, na której zamówienie wykonano pierwsze parowozy Ferrum 29, i roku opracowania. Powojenny typ T3A, powszechnie znany jako typ Ferrum 47, był uproszczony i tańszy w produkcji, wobec dużego zapotrzebowania kraju na parowozy przemysłowe. Zrezygnowano z przegrzewacza pary, wskutek czego parowóz miał nieco niższą moc (400 KM wobec 450 KM), a w konstrukcji wprowadzono częściowo spawanie. Modyfikacją był Ferrum 724, różniący się szczegółami i o konstrukcji spawanej wraz z kotłem. W latach 1948–1961 wyprodukowano co najmniej 437 tych parowozów (sprawozdanie ogólne Fabloku mówiło o 480 sztukach, lecz nie jest to szczegółowo potwierdzone).
Konstrukcja.
Przesuwna trzecia oś parowozu zapewniała kursowanie po bocznicy zakładowej o promieniu 70 metrów. Silnik parowy posiadał suwaki tłokowe oraz smarotłocznie Friedmanna. W parowozie zamontowano kocioł wyprodukowany przez Sosnowieckie Zakłady Budowy Kotłów. Kocioł z szerokim stojakiem półpromienistym ustawionym nad ostoją w specjalnym wykroju miał stalową skrzynię ogniową. Do zasilania kotła wykorzystywano dwa inżektory Friedmanna. Parowozy posiadały blaszaną ostoję wykonaną z ostojnic grubości 28 milimetrów zawieszoną na płaskich sprężynach. Połączenie sprężyn drugiej oraz trzeciej osi dawało czteropunktowe podparcie parowozu.
Eksploatacja.
Pierwsze 17 parowozów zostało wyprodukowanych w 1948 roku, a ogółem wiadomo o dostarczeniu do polskich odbiorców 371 parowozów. 66 dalszych wyprodukowano na eksport – do kolei przemysłowych w Chinach (60 w latach 1958–60), Rumunii (3 w 1953 roku) i na Węgrzech (3 w 1959 roku). Trafiały głównie do kopalni i hut, a ponadto do cementowni, zakładów chemicznych i innych dużych zakładów przemysłowych. Parowozy eksploatowano na bocznicach zakładów przemysłowych do połowy lat 90. XX wieku. Przez użytkowników parowozy były oznaczane symbolem serii TKh, zgodnym z polskim systemem oznaczeń parowozów, połączonym z numerem fabrycznym parowozu lub kotła.
Parowóz TKh 5695 eksploatowany dawniej w hucie Florian w Świętochłowicach w 1996 roku został eksponatem skansenu w Chabówce i jedynym parowozem tego typu na inwentarzu PKP, oznakowany jako TKh49-1, a zarazem ostatnim parowozem przejętym przez PKP. 
Lista parowozów typu Ferrum zachowanych w Polsce.
Parowozy TKh 49 za granicą:
Po 1990 roku przynajmniej 9 parowozów tego typu zostało sprzedanych jako eksponaty lub na koleje turystyczne za granicę, głównie do Wielkiej Brytanii, między innymi:

</doc>
<doc id="755661" url="https://pl.wikipedia.org/wiki?curid=755661" title="Chinhydron">
Chinhydron

Chinhydron organiczny związek chemiczny, kompleks chinonu z hydrochinonem w stosunku molowym 1:1. W temperaturze pokojowej występuje w formie czarnozielonych kryształów. Jest stosowany jako składnik elektrody chinhydronowej.

</doc>
<doc id="755662" url="https://pl.wikipedia.org/wiki?curid=755662" title="Jezioro Rudnickie">
Jezioro Rudnickie

Jezioro Rudnickie – jezioro w woj. wielkopolskim, w pow. pilskim, w granicach miasta Piła, leżące na terenie Doliny Gwdy.
Powierzchnia zwierciadła wody według różnych źródeł wynosi od 18,5 ha przez 19,6 ha do 34,15 ha
Zwierciadło wody położone jest na wysokości 57,8 m n.p.m. lub 58,4 m n.p.m.. Średnia głębokość jeziora wynosi 2,3 m, natomiast głębokość maksymalna 3,7 m.
Jezioro położone około 5 km na północ od centrum Piły na terenie rezerwatu "Kuźnik".
Jezioro leży przy drodze krajowej nr 10. Z jeziora wypływa rzeka Rudnica, która kończy swój bieg w pobliskim zalewie Koszyce. Nad tymże zalewem znajduje się także parking oddalony o około 1,2 km od jeziora.
W okolicy jeziora znajdują się małe zbiorniki wodne oraz rozległe bagna.

</doc>
<doc id="755663" url="https://pl.wikipedia.org/wiki?curid=755663" title="Sprzedawca marzeń">
Sprzedawca marzeń

Sprzedawca marzeń (wł. "L'Uomo delle stelle") – włoski film fabularny z 1995 roku; piąty w reżyserskim dorobku Giuseppe Tornatore.
Film był nominowany do Oscara za najlepszy film nieangielskojęzyczny.

</doc>
<doc id="755665" url="https://pl.wikipedia.org/wiki?curid=755665" title="Box Music">
Box Music

Box Music – polska wytwórnia muzyczna oraz wydawnictwo muzyczne z siedzibą w Bytomiu, założona w 1996 roku.

</doc>
<doc id="755666" url="https://pl.wikipedia.org/wiki?curid=755666" title="II Liceum Ogólnokształcące w Siedlcach">
II Liceum Ogólnokształcące w Siedlcach



</doc>
<doc id="755667" url="https://pl.wikipedia.org/wiki?curid=755667" title="Preston by Wingham">
Preston by Wingham

Preston lub Preston by Wingham – wieś i civil parish w Anglii we wschodnim Kencie, w dystrykcie Dover. W 2011 roku civil parish liczyła 674 mieszkańców. Preston jest wspomniana w Domesday Book (1086) jako "Prestetune".

</doc>
<doc id="755668" url="https://pl.wikipedia.org/wiki?curid=755668" title="Erle Stanley Gardner">
Erle Stanley Gardner

Erle Stanley Gardner (ur. 17 lipca 1889 w Malden, zm. 11 marca 1970 w Temeculi) – amerykański prawnik i pisarz, autor wielu powieści detektywistycznych. Bohaterem zdecydowanej większości czyli ponad osiemdziesięciu z nich jest wzięty adwokat Perry Mason. Pomagają mu Della Street, sekretarka i towarzyszka, oraz Paul Drake, prywatny detektyw. Innym bohaterem książek Gardnera jest prokurator, Doug Selby – ta seria była jednak znacznie krótsza (w Polsce wydano dwa tytuły z tego cyklu – z Perry Masonem zaś kilkadziesiąt).
Powieści o Perrym Masonie były wielokrotnie filmowane w latach 30. i 40. XX wieku. W okresie 1957–1966 telewizja CBS wyprodukowała wieloodcinkowy serial, w którym główną rolę grał Raymond Burr.

</doc>
<doc id="755669" url="https://pl.wikipedia.org/wiki?curid=755669" title="II Liceum w Siedlcach">
II Liceum w Siedlcach



</doc>
<doc id="755670" url="https://pl.wikipedia.org/wiki?curid=755670" title="College of europe">
College of europe



</doc>
<doc id="755671" url="https://pl.wikipedia.org/wiki?curid=755671" title="Kino Paradiso">
Kino Paradiso

Kino Paradiso – włoski film fabularny z 1988, drugi w dorobku reżyserskim Giuseppe Tornatore. Przedstawia historię przyjaźni kinooperatora Alfredo i małego chłopca Toto, którego wprowadza w magiczny świat kina.
Film otrzymał wiele nagród, m.in. Oscara, Złoty Glob i nagrodę BAFTA oraz nominacje do Césara i Złotej Palmy.
W Polsce pojawia się także pod tytułami "Nowe Kino Paradiso" i "Cinema Paradiso". Sceny do filmu były w większości kręcone w Bagheria, miejscowości rodzinnej reżysera.
Fabuła.
Salvatore, znany włoski reżyser, na wieść o śmierci starego kinooperatora Alfredo przyjeżdża do swojego rodzinnego miasteczka na pogrzeb. Następuje retrospekcja w czasy dzieciństwa – Toto (jak nazywano Salvatore) jest wychowywany przez samotną matkę. Jedyną rozrywką w mieście jest małomiasteczkowe kino "Cinema Paradiso", gdzie zafascynowany filmami chłopiec pomaga operatorowi Alfredo. Filmy cenzuruje ksiądz Adelfio, który dbając o dusze swoich owieczek, każe wycinać sceny pocałunków.
Pewnego dnia dochodzi do tragedii – kino zostaje strawione przez pożar, zaś Alfredo w wyniku oparzeń traci wzrok, lecz zostaje uratowany przez małego Toto. "Cinema Paradiso" zostaje odbudowane i otwarte pod nazwą "Nuovo cinema Paradiso", a funkcję operatora otrzymuje w nim dorastający Salvatore.
Młodzieniec przeżywa miłość rodem z filmów, zakochując się w Elenie, córce miejscowego bankiera. Ta początkowo nie odwzajemnia jego uczuć. Salvatore cierpliwością i uporem zmienia nastawienie dziewczyny. W końcu w sylwestrową noc Elena udaje się z Salvatore do kina. Szczęście nie trwa długo, gdyż młody operator dostaje powołanie do wojska. Po powrocie okazuje się, że Elena wyjechała z rodzicami i nie wiadomo, gdzie przebywa. Ślepy Alfredo radzi Salvatore, aby ten wyjechał z rodzinnego miasteczka i więcej tu nie wracał, że jest stworzony do rzeczy wielkich.
Salvatore opuszcza miasto i powraca po trzydziestu latach. Po pogrzebie starego przyjaciela przyjdzie mu zostać świadkiem zburzenia "Cinema Paradiso". Na miejscu kina powstanie parking. Alfredo pozostawił Salvatore w spadku taśmę filmową. W finale filmu główny bohater siada sam w sali kinowej i ogląda film, który przygotował dla niego stary kinooperator. Film składa się z ocenzurowanych przez księdza „gorszących” fragmentów starych filmów.
Nawiązania filmowe.
W "Kino Paradiso" można zobaczyć fragmenty ponad 20 różnych filmów, które oglądają bohaterowie. Są wśród nich:

</doc>
<doc id="755673" url="https://pl.wikipedia.org/wiki?curid=755673" title="Nowe kino Paradiso">
Nowe kino Paradiso



</doc>
<doc id="755676" url="https://pl.wikipedia.org/wiki?curid=755676" title="Collège d'Europe">
Collège d'Europe



</doc>
<doc id="755677" url="https://pl.wikipedia.org/wiki?curid=755677" title="Trauma (ujednoznacznienie)">
Trauma (ujednoznacznienie)



</doc>
<doc id="755679" url="https://pl.wikipedia.org/wiki?curid=755679" title="Aspen (Kolorado)">
Aspen (Kolorado)

Aspen – miejscowość turystyczna i duży ośrodek narciarski w Stanach Zjednoczonych, w stanie Kolorado, siedziba administracyjna hrabstwa Pitkin.
Historia.
Miasto powstało w 1879 roku jako osada górnicza. Wydobywano tu rudy srebra. W 1880 roku miasto, od otaczających je lasów osikowych, zostało nazwane "Aspen" (pol.: "osika"'). Rozwijało się dynamicznie do roku 1893. Podczas załamania gospodarczego (tzw. "panic of 1893") zamknięte zostały kopalnie, a tysiące górników zostało zwolnionych z pracy.
Stagnacja trwała do 1930 roku, kiedy powstał projekt budowy w Aspen centrum narciarskiego. Plany te przerwała II wojna światowa. Po wojnie założono Aspen Ski Corporation, która doprowadziła do organizacji Mistrzostw Świata w Narciarstwie Alpejskim w 1950 roku. Po tym wydarzeniu Aspen zaczęło być rozpoznawalne w świecie, a od 1958 roku kurort zaczęto rozbudowywać. Powstała stacja narciarska Buttermilk, w tym samym roku otwarty został ośrodek w Aspen Highlands, a po jedenastu latach przerwy został wybudowany największy ośrodek narciarski Snowmass.
W 1977 roku znany seryjny morderca Ted Bundy, przed rozpoczęciem procesu sądowego, wyskoczył z okna na drugim piętrze i uciekł. Ukrywał się na wolności przez 6 dni w lasach Aspen Mountain, zanim został aresztowany w skradzionym samochodzie, którym próbował uciec z miasta.
Geografia.
Miasto jest usytuowane wzdłuż południowo-wschodniego pasma górskiego na końcu doliny Roaring Fork, wzdłuż rzeki Roaring Fork, która jest dopływem rzeki Kolorado. Jest otoczone przez góry z trzech stron: od północy przez Red Mountain, od wschodu przez Smuggler Mountain, a od południa przez Aspen Mountain.
Budownictwo.
Dynamicznie rozwijający się rynek nieruchomości wymusił na władzach miasta kompromis między zachęcaniem do inwestycji a ich ograniczaniem. Dziś większość zabudowy to wysokiej klasy luksusowe domy i mieszkania, nadające Aspen niepowtarzalny charakter. Średnia wartość domu w Aspen to 1 795 000 dolarów (dane z roku 2008).
Demografia.
Według spisu ludności w 2000 roku, Aspen zamieszkiwało 5914 osób, 2903 osoby prowadziły gospodarstwo domowe, a łączna liczba rodzin zamieszkujących w mieście wyniosła 1082. Gęstość zaludnienia jest na poziomie 1675 osób/km2. Aspen zamieszkuje 90,94% ludzi rasy białej, około 0,44% rasy afroamerykańskiej. Rdzenni Amerykanie stanowią 0,24% ludności, 1,45% to osoby pochodzenia azjatyckiego, a 6,14% to ludność pochodzenia latynoskiego.
Średni dochód gospodarstwa domowego w mieście wynosi 60 418 dolarów, a średni dochód rodziny – 70 300 dolarów. Mężczyźni w Aspen na ogół zarabiają więcej od kobiet, bo na poziomie 41 011 dolarów rocznie. Natomiast zarobki kobiet oscylują na poziomie 32 023 dolarów rocznie. Średni dochód na 1 osobę wynosi 40 680 dolarów. 3,6% rodzin i 8,2% mieszkańców miasta żyje poniżej granicy ubóstwa, w tym 4,4% osób w wieku 18 lat i 2,6% osób w wieku 65 lat.
Tereny narciarskie.
Aspen Snowmass to bardzo duży ośrodek narciarski o powierzchni 21,24 km², położony w hrabstwie Pitkin, Colorado. Znajduje się na północnych zboczach Aspen Mountain na wysokości 3418 metrów. Aspen Snowmass został założony w 1946 roku pod nazwą Aspen Mountain przez Waltera Paepcke, właściciela firmy Aspen Skiing Company. Obecnie w skład tego operatora wchodzą cztery sąsiednie ośrodki narciarskie, występujące pod jedną nazwą Aspen Snowmass. Są to: Aspen Mountain (często nazywane przez lokalną społeczność Ajaxem), Aspen Highlands, Buttermilk i największy Snowmass.
Aspen Mountain.
Na stokach Aspen Mountain regularnie są rozgrywane zawodu Pucharu Świata w narciarstwie alpejskim kobiet.
Snowmass.
Jest największym spośród trzech wymienionych ośrodków narciarskich, obejmuje obszar 12,66 km2. Jest w nim 91 tras narciarskich, w tym najdłuższa w całym kurorcie, mierząca 8,5 km. Najwięcej jest tras średniej trudności (50%), 12% tras przeznaczonych jest dla zaawansowanych, 32% dla bardzo zaawansowanych, a zaledwie 6% dla początkujących. Całość jest obsługiwana przez system 21 różnego typu wyciągów narciarskich.

</doc>
<doc id="755681" url="https://pl.wikipedia.org/wiki?curid=755681" title="Jokszan">
Jokszan

Jokszan – postać biblijna, czwarty syn Abrahama, a drugi pochodzący z jego małżeństwa z Keturą.
Miał dwóch synów: Sabę i Dedana.

</doc>
<doc id="755682" url="https://pl.wikipedia.org/wiki?curid=755682" title="Saba (syn Jokszana)">
Saba (syn Jokszana)

Saba – postać biblijna, wnuk Abrahama.
Był synem Jokszana i starszym bratem Dedana.

</doc>
<doc id="755685" url="https://pl.wikipedia.org/wiki?curid=755685" title="Jared Padalecki">
Jared Padalecki

Jared Tristan Padalecki (ur. 19 lipca 1982 w San Antonio) – amerykański aktor filmowy i telewizyjny, najlepiej znany z roli Sama Winchestera w serialu fantasy "Nie z tego świata" ("Supernatural"), choć początkowo zdobył uznanie jako Dean Forester z serialu "Kochane kłopoty".
Życiorys.
Wczesne lata.
Urodził się w San Antonio w Teksasie w rodzinie agnostyków jako jedno z trojga dzieci Sharon L. Kammer „Sherri” Padaleckiej, nauczycielki języka angielskiego w szkole średniej, i Geralda R. „Jerry’ego” Padaleckiego, księgowego i nadzorcy podatkowego. Jego ojciec miał polskie pochodzenie, a matka była pochodzenia angielskiego, niemieckiego, szkockiego i francuskiego. Wychowywał się ze starszym bratem Jeffem i młodszą siostrą Megan. Jego dziadek ze strony ojca, Willie Alexander Padalecki (syn Alberta Padaleckiego - ur. w Dziekanowicach - i Anny Rakowitz), był Polakiem.
W wieku dwunastu lat zaczynał brać prywatne lekcje aktorstwa. W 1999 zwyciężył w programie Fox Broadcasting Company „Pretendować do Turnieju Sławy”, zdobywając nagrodę Teen Choice. W 2000 ukończył James Madison High School w San Antonio i w 2000 został wybrany na kandydata Szkolnego Programu Reprezentacyjnego.
Kariera.
Przeprowadził się do Los Angeles i zapoczątkował karierę aktorską, planując studia na University of Texas w Austin. Jego agentem został menedżer Freddiego Prinze’a Jr. Debiutował na ekranie jako Matt Nelson w familijnym komediodramacie sportowym "Ja i tata" ("A Little Inside", 1999) z Jayem Harringtonem, Benjaminem Kingiem, Frankie Faisonem i Kathy Baker.
Szybko zdobył uznanie telewidzów jako Dean Forester w serialu NBC "Kochane kłopoty" ("Gilmore Girls", 2000–2005). Przemknął również gościnnie w serialach: "Ostry dyżur" ("ER", 2001) i "Tajemnice Smallville" (2005) jako student.
W horrorze "Dom woskowych ciał" ("House of Wax", 2005) jego ekranowymi partnerami byli: Elisha Cuthbert, Chad Michael Murray i Paris Hilton. Przyciągnął telewidzów rolą Sama Winchestera w serialu fantasy "Nie z tego świata" ("Supernatural", od 2005).
W 2008 Marcus Nispel powierzył mu główną rolę w swoim filmie – horrorze "Piątek, trzynastego" ("Friday the 13th", 2009).
Życie prywatne.
Od maja 2003 do kwietnia 2008 spotykał się z Sandrą McCoy. W styczniu 2009 na planie serialu "Nie z tego świata" poznał Genevieve Cortese. Zaręczyli się w grudniu 2009, a 27 lutego 2010 wzięli ślub. 19 marca 2012 urodził się ich pierwszy syn o imieniu Thomas Colton Padalecki, a 22 grudnia 2013 na świat przyszedł drugi syn – Austin Shepherd Padalecki. 17 marca 2017 parze narodziła się córka imieniem Odette Elliott Padalecki.

</doc>
<doc id="755686" url="https://pl.wikipedia.org/wiki?curid=755686" title="Robert Aldrich">
Robert Aldrich

Robert Aldrich (ur. 9 sierpnia 1918 w Cranston, zm. 5 grudnia 1983 w Los Angeles) – amerykański reżyser, scenarzysta i producent filmowy, który przeszedł do historii kina takimi filmami jak: "Ostatnia walka Apacza" (1954), "Vera Cruz" (1954), "Ostatni zachód słońca" (1961), "Co się zdarzyło Baby Jane?" (1962) i "Parszywa dwunastka" (1967).
Życiorys.
Urodził się w Cranston (Rhode Island), jako syn Edwarda Burgessa Aldricha, czołowego wydawcy gazet i republikańskiego polityka z Rhode Island oraz Lory Lawson. Jego dziadkiem był Nelson Wilmarth Aldrich, milioner i wpływowy Amerykanin, senator. Jego ciotka Abby Greene Aldrich (Abby Aldrich Rockefeller) wyszła za Johna D. Rockefellera Jr. i była matką ich sześciorga dzieci. Był krewnym rodziny Rockefellerów. Aldrich uczęszczał do macierzystej uczelni ojca, Moses Brown School w Providence, gdzie wyróżniał się uprawiając piłkę nożną i lekkoatletykę oraz został wybrany przewodniczącym ostatniej klasy. Później podjął studia ekonomiczne na University of Virginia, który opuścił po 4 latach, bez uzyskania dyplomu w 1941 r. Mimo, że jego ojciec był znany z działalności wydawniczej i politycznej oraz angażował się w przedsięwzięcia bankowe i inwestycyjne Aldrich-Rockefeller, Aldrich zwrócił się do swojego wuja Winthropa Aldricha, który miał zainteresowania i znajomości filmowe w Hollywood, prosząc go o wprowadzenie do showbiznesu.
Był wnukiem senatora Nelsona W. Aldricha. Od 1941 r. pracował w wytwórni RKO Pictures. Zaczynał jako asystent takich reżyserów jak: Jean Renoir, William A. Wellman, Lewis Milestone, Joseph Losey czy Charles Chaplin. Jako samodzielny reżyser debiutował przy realizacji seriali telewizyjnych na początku lat 50. Swój pierwszy film, "Big Leaguer", wyreżyserował w 1953 r.
Był dwukrotnie żonaty. Z pierwszego małżeństwa miał czworo dzieci. Został pochowany na cmentarzu Forest Lawn Memorial Park (Hollywood Hills).
Nagrody.
Zdobywca Srebrnego Lwa na 16. MFF w Wenecji za film "Wielki nóż" (1955) oraz Nagrody Pasinettiego na 17. MFF w Wenecji za film "Atak" (1956). Laureat Srebrnego Niedźwiedzia dla najlepszego reżysera na 6. MFF w Berlinie za film "Jesienne liście" (1956).

</doc>
<doc id="755690" url="https://pl.wikipedia.org/wiki?curid=755690" title="Gianni Amelio">
Gianni Amelio

Gianni Amelio (ur. 20 stycznia 1945 w San Pietro Magisano) - włoski reżyser i scenarzysta filmowy i telewizyjny, uchodzący za jednego z czołowych twórców kina europejskiego.
Zasiadał w jury konkursu głównego na 49. MFF w Wenecji (1992) oraz na 48. MFF w Cannes (1995). Przewodniczył jury sekcji „Horyzonty” na 74. MFF w Wenecji (2017).

</doc>
<doc id="755691" url="https://pl.wikipedia.org/wiki?curid=755691" title="Jezioro Bagienne (województwo wielkopolskie)">
Jezioro Bagienne (województwo wielkopolskie)

Jezioro Bagienne - jezioro typu bagiennego w woj. wielkopolskim, w pow. pilskim, w Pile, leżące na terenie Doliny Gwdy. Jezioro położone około 6 km na wschód od centrum Piły w pobliżu jezior Piaseczno "(Jeleniowego)" i Płocie "(Płotki)".
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) opublikowanego przez Główny Urząd Geodezji i Kartografii (GUGiK) i udostępnionego na stronach Komisja Standaryzacji Nazw Geograficznych (KSNG) nazwa tego jeziora to "Jezioro Bagienne". W niektórych publikacjach wymieniona jest też nazwa "Jezioro Błotne"
, jako druga nazwa tego jeziora.
Powierzchnia zwierciadła wody według różnych źródeł wynosi od 10,0 ha przez 10,2 ha do 14,01 ha.
Zwierciadło wody położone jest na wysokości 74,8 m n.p.m. lub 74,5 m n.p.m.. Średnia głębokość jeziora wynosi 4,0 m, natomiast głębokość maksymalna 7,1 m.
Jezioro położone jest ok. 1,5 km na północ od drogi krajowej nr 10, z której do jeziora prowadzi droga leśna. Jezioro jest połączone ciekiem z leżącym w odległości ok. 200 m jeziorem Piaseczno "(Jeleniowym)".
Brzegi jeziora porastają wodorosty, które przechodzą w wąski pas bagien otaczających całe jezioro.
W rejonie jeziora, szczególnie w okolicy bagien łączących cieki wodne jeziora Bagiennego i jeziora Płocie znajdują się bunkry będące pozostałością części umocnień Pozycji Pilskiej.

</doc>
<doc id="755692" url="https://pl.wikipedia.org/wiki?curid=755692" title="Stratotyp">
Stratotyp

Stratotyp – najbardziej typowa i wzorcowa sukcesja warstw skalnych, charakteryzująca jednostkę stratygraficzną (głównie lito- albo chronostratygraficzną).
Dla jednostki litostratygraficznej wyróżnia się zwykle stratotyp jednostki, definiujący charakter litologiczny warstw skalnych i określający dolną i górną granicę jednostki stratygraficznej.
Dla jednostki chronostratygraficznej wyróżnia się stratytyp granicy, który jest wybraną powierzchnią warstwy skalnej, stanowiącą wzorzec dla definicji danej granicy jednostki (zwykle dolnej granicy).
Bibliografia.
Racki G. i Narkiewicz M. (red.) "Polskie zasady stratygrafii." Państwowy Instytut Geologiczny, 2006. 

</doc>
<doc id="755693" url="https://pl.wikipedia.org/wiki?curid=755693" title="Ksienija Rappoport">
Ksienija Rappoport

Ksienija Aleksandrowna Rappoport, ros. Ксения Александровна Раппопорт (ur. 25 marca 1974 w Leningradzie) − rosyjska aktorka filmowa i teatralna.
Życiorys.
Urodziła się 25 marca 1974 w Leningradzie. W 2000 ukończyła Państwową Akademię Sztuki Teatralnej w Sankt Petersburgu i dostała angaż w petersburskim Małym Teatrze Dramatycznym. Zagrała rolę Niny Zariecznej w dramacie Antona Czechowa "Mewa" oraz Heleny w "Wujaszku Wani".
Rappoport wystąpiła również w wielu filmach, jak "Anna Karenina" (1997), "Nieznajoma" (2006), "Dzień w Juriewie" (2008). Za rolę Soni w filmie "Podwójna godzina" (2009) Giuseppe Capotondiego otrzymała Puchar Volpiego dla najlepszej aktorki na 66. MFF w Wenecji.
Zasiadała w jury sekcji „Horyzonty” na 70. MFF w Wenecji (2013).
Życie prywatne.
Rappoport ma dwie córki, Darię (ur. w kwietniu 1994) oraz Sophię (ur. w styczniu 2011).

</doc>
<doc id="755694" url="https://pl.wikipedia.org/wiki?curid=755694" title="Kseniya Rappoport">
Kseniya Rappoport



</doc>
<doc id="755696" url="https://pl.wikipedia.org/wiki?curid=755696" title="Alvinella pompejana">
Alvinella pompejana

Alvinella pompejana – gatunek wieloszczeta z głębin oceanicznych, znajdowany jedynie w ekosystemach kominów hydrotermalnych na Pacyfiku. Odkryty na początku lat 80. XX wieku w ramach międzynarodowego badawczego programu "FAMOUS" – "French-American Mid-Ocean Undersea Study" (w roku 1974 ekspedycję batyskafu "Alvin" prowadził holender Tjeerd H. van Andel). Jest skrajnym termofilem.
Nazwa gatunku pochodzi od rzymskiego miasta Pompeje zniszczonego w 79 r. n.e. w wyniku erupcji Wezuwiusza. Związane z ekosystemami kominów hydrotermalnych zwierzęta te żyją w temperaturach do 80˚C, co czyni z "Alvinella pompejana" organizm tolerujący najwyższe temperatury spośród zwierząt wielokomórkowych znanych nauce. Głowowa część zwierzęcia zazwyczaj znajduje się w znacznie chłodniejszej wodzie, zaś część ogonowa jest wystawiona na działanie gorącej wody tryskającej z ujścia hydrotermalnego. Jak dotąd brak danych o temperaturze ciała zwierzęcia. Sądzi się, że zwierzęta te oddają ciepło w części głowowej mogąc w ten sposób zachować wewnętrzną temperaturę w granicach umożliwiających przetrwanie. Po raz pierwszy odkryto je w ekosystemach kominów hydrotermalnych w pobliżu Wysp Galapagos.
Nazwa rodziny Alvinellidae i rodzaju "Alvinella" pochodzą od nazwy trójosobowego batyskafu "Alvin", za pomocą którego dokonano w końcu lat 70. XX w. odkrycia kominów hydrotermalnych i ich specyficznej fauny. Obecnie do rodziny Alvinellidae zalicza się osiem innych gatunków, lecz żaden z nich nie toleruje tak wysokich temperatur otoczenia.
"Alvinella pompejana" osiąga długość do 13 cm, jest bladoszara, z charakterystycznymi „włochatymi” naroślami. Narośla te to kolonie bakterii, z którymi zwierzęta te żyją w symbiozie. 
Aby pobierać pokarm i oddychać "Alvinella" wystawia z rurki głowową część ciała, zakończoną organem przypominającym kształtem czułki. Są to skrzela tego zwierzęcia, zabarwione na kolor czerwony ze względu na obecność hemoglobiny we krwi. Głowowa część organizmu znajduje się zwykle w temperaturze około 22˚C, a jedynie jej część ogonowa w rurce jest wystawiona na wymienione wyżej wysokie temperatury.
Przypuszcza się, że dużą rolę w zapewnieniu odporności zwierzęcia na wysokie temperatury odgrywają bakterie przyczepione do jej ciała i mogące tworzyć warstwę o grubości do 1 cm. Bakterie te mogą wytwarzać specjalne proteiny, tak zwane "enzymy eurytermalne", chroniące białka bakterii – a przy okazji także rurkoczułkowca – przed degradacją w wysokich temperaturach. Być może warstwa bakterii jest też izolacją termiczną dla zwierzęcia. Dalsze badania są utrudnione, gdyż do dziś nie udało się wydobyć z głębin oceanicznych żywych okazów "Alvinella pompejani". 
Badania nad wymienionymi enzymami eurytermalnymi mogłyby mieć wielkie znaczenie w przemyśle biochemicznym, tekstylnym, kosmetycznym i farmaceutycznym.

</doc>
<doc id="755697" url="https://pl.wikipedia.org/wiki?curid=755697" title="Fulvia Franco">
Fulvia Franco

Fulvia Franco (ur. 21 maja 1931, zm. 1988 w Rzymie) - włoska aktorka, Miss Włoch 1948.

</doc>
<doc id="755699" url="https://pl.wikipedia.org/wiki?curid=755699" title="Tomasz Ryłko">
Tomasz Ryłko

Tomasz Ryłko znany również jako Ryłkołak (ur. 31 lipca 1963 r. w Warszawie) – polski dziennikarz radiowy i wydawca muzyczny, wykształcenie średnie.
 Prowadził wytwórnię "Dywizja Kot", która zakończyła swoją działalność w grudniu 2006.
Żonaty od września 1986 – żona Izabella.

</doc>
<doc id="755701" url="https://pl.wikipedia.org/wiki?curid=755701" title="Ryłkołak">
Ryłkołak



</doc>
<doc id="755702" url="https://pl.wikipedia.org/wiki?curid=755702" title="Livia Millhagen">
Livia Millhagen

Livia Maria Millhagen (ur. 23 maja 1973 w Sztokholmie) – szwedzka aktorka filmowa.
W latach 1995-1999 studiowała w szkole teatralnej w Malmö.
Najbardziej znana z roli w komediodramacie "Miffo" (nagroda Guldbagge dla najlepszej aktorki w 2003).

</doc>
<doc id="755705" url="https://pl.wikipedia.org/wiki?curid=755705" title="Piaseczno (jezioro w województwie wielkopolskim)">
Piaseczno (jezioro w województwie wielkopolskim)

Piaseczno – jezioro w woj. wielkopolskim, w pow. pilskim, w granicach administracyjnych miasta Piły, leżące na terenie Doliny Gwdy.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) opublikowanego przez Główny Urząd Geodezji i Kartografii (GUGiK) i udostępnionego na stronach Komisja Standaryzacji Nazw Geograficznych (KSNG) nazwa tego jeziora to "Piaseczno". W publikacjach i na mapach topograficznych jezioro występuje pod nieoficjalną nazwą "Jezioro Jeleniowe", potocznie nazywa się je także "Jelonkami". Dawna niemiecka nazwa wówczas łączących się trzech jezior: Piaseczna, Bagiennego oraz małego już nieistniejącego jeziora na północnym krańcu jeziora Piaseczno to "Dreisee".
Powierzchnia zwierciadła wody według różnych źródeł wynosi od 12,5 ha przez 13,0 ha do 13,2 ha.
Zwierciadło wody położone jest na wysokości 74,8 m n.p.m. Średnia głębokość jeziora wynosi 5,7 m, natomiast głębokość maksymalna 10,1 m.
W oparciu o badania przeprowadzone w 2006 roku jezioro zaliczono do I klasy czystości i II kategorii podatności na degradację.
Jezioro położone jest około 6 km na wschód od centrum Piły w pobliżu jezior Bagiennego i Płocie.
Jezioro położone jest ok. 600 m na południe od drogi lokalnej łączącej Piłę z Zelgniewem i około 1 km na południe od ośrodków wypoczynkowych nad jeziorem Płotki.
Przez cały wschodni i część południowego brzegu jeziora ciągnie się niestrzeżona plaża. Na północnym i południowym krańcu jeziora znajdują się parkingi leśne. Dojazd do jeziora jest możliwy także ścieżką rowerową biegnącą do jeziora Płotki.
W rejonie jeziora, szczególnie w okolicy bagien łączących cieki wodne jeziora Bagiennego i jeziora Płotki znajdują się bunkry będące pozostałością części umocnień Pozycji Pilskiej.

</doc>
<doc id="755710" url="https://pl.wikipedia.org/wiki?curid=755710" title="Marketing sportowy">
Marketing sportowy

Marketing sportowy – zastosowanie narzędzi marketingowych do produktów i usług sportowych oraz marketingu niezwiązanych ze sportem produktów poprzez tworzenie związku ze sportem. Niektórzy uznają, że ta definicja jest trochę przestarzała i dodają do niej także marketing organizacji sportowych . Marketing sportowy dzieli się na:
W marketingu sportowym, ze względu na fakt, że posiada cechy usług (niematerialność, nierozłączność, różnorodność oraz brak możliwości przechowywania) poza tradycyjnym 4P (produkt, cena, promocja, dystrybucja) używa się także dodatkowych 4P: planowanie (ang. planning), otoczka (ang. packaging), pozycjonowanie (ang. positioning), odczucia zmysłowe (ang. perception). Całość 8P jest nazywana „sportowym marketingiem-mix”.
Marketing poprzez sport.
Biorąc pod uwagę duże zainteresowanie różnymi sportami, a także emocje jakie wywołuje uczestnictwo w wydarzeniach sportowych, firmy są bardzo zainteresowane promocją swoich produktów poprzez sponsoring sportu. Przykłady:
Marketing sportu.
Ten typ marketingu wykształcił się trochę później niż marketing poprzez sport. W ostatnich latach zyskuje coraz bardziej na znaczeniu, czego dowodem jest rosnąca liczba wydarzeń zorientowanych na pozyskanie nowych kibiców. Przykładem tego typu imprez sportowych jest NBA Europe Live Tour albo wyjazdy czołowych piłkarskich zespołów z Europy na mecze sparingowe na inne kontynenty.

</doc>
<doc id="755711" url="https://pl.wikipedia.org/wiki?curid=755711" title="Dimitrios Kasdaglis">
Dimitrios Kasdaglis

Dimitrios Emanuel „Demis” Kasdaglis, także Demetrios Casdagli (gr. Δημήτριος Εμμανουήλ Κάσδαγλης; ur. 10 października 1872 w Salford, zm. 6 lipca 1931 w Bad Nauheim) – grecki tenisista, uczestnik letnich igrzysk olimpijskich w 1896 w Atenach.
Jego młodszy brat Ksenofon także był tenisistą. Rodzina Kasdaglisa zajmowała się handlem bawełną. Opuściła Egipt, aby osiedlić się w Anglii. Tenisista miał przodków pochodzących z Rosji.
Kasdaglis wyjechał z Anglii w 1895 roku, by kontynuować rodzinny biznes w Egipcie. W oficjalnym sprawozdaniu z Letnich Igrzysk Olimpijskich 1896 jest on uznawany za Greka mieszkającego w Egipcie, jednak zachowały się jedynie dowody stwierdzające jego brytyjskie obywatelstwo.
Kasdaglis doszedł do finału turnieju tenisowego zarówno w grze pojedynczej jak i podwójnej. W turnieju gry pojedynczej pokonał w pierwszej rundzie Deferta z Francji, w drugiej Konstandinosa Akratopulosa z Grecji, a w półfinale Momcsilló Tapaviczę z Austro-Węgier. W finale zmierzył się z Johnem Piusem Bolandem z Wielkiej Brytanii. Kasdaglis przegrał zdobywając srebrny medal.
W turnieju gry podwójnej występował w parze z Dimitriosem Petrokokinosem z Grecji. W pierwszej rundzie turnieju pokonali parę grecką Konstandinos Paspatis i Ewangelos Ralis, a w półfinale parę brytyjsko-australijską: George Stuart Robertson i Teddy Flack. W finale Kasdaglis znowu zmierzył się z Bolandem, tym razem występował on w parze z Niemcem Friedrichem Traunem. Grek ponownie przegrał, co dało mu drugi srebrny medal olimpijski.
W 1906 roku brał udział, bez sukcesów, w olimpiadzie letniej.

</doc>
<doc id="755716" url="https://pl.wikipedia.org/wiki?curid=755716" title="Debby Boone">
Debby Boone

Debby Boone właśc. Deborah Anne Boone (ur. 22 września 1956 w Hackensack w stanie New Jersey w USA) – amerykańska piosenkarka i aktorka teatralna.
Znana z hitu "You Light Up My Life" (1977). Jest jedną z popularniejszych gwiazd chrześcijańskiego popu w USA.
Linki zewnętrzne.
 

</doc>
<doc id="755717" url="https://pl.wikipedia.org/wiki?curid=755717" title="Carlo Gozzi">
Carlo Gozzi

Carlo Gozzi (ur. 13 grudnia 1720 w Wenecji, zm. 4 kwietnia 1806) – włoski dramatopisarz, autor udramatyzowanych baśni takich jak: "Księżniczka Turandot" i "Miłość do trzech pomarańczy".
Życiorys.
Urodzony w Wenecji, pochodził ze starej weneckiej rodziny. Długi jego ojca kazały mu poszukiwac zajęcia w wieku szesnastu lat. Dołączył do armii weneckiej stacjonującej w Dalmacji; trzy lata później powrócił do Wenecji, gdzie prędko uzyskał reputację jako najinteligentniejszy członek towarzystwa Granelleschi, do którego dostęp dały mu jego poematy satyryczne. Towarzystwo to gromadziło najlepszych literatów weneckich. Jednym z jego celów było zachowanie starej toskańskiej literatury.
Dramaty, które pisali Pietro Chiari i Carlo Goldoni na wzór francuski (Molier), zagroziły pozycji i działalności towarzystwa. Gozzi napisał w jej obronie: satyrę; "La tartana degli influssi per l'anno 1756" (w roku 1757), a w roku 1761 komedię: "Miłość do trzech pomarańczy, lub: Analisi riflessiva della fiaba L'amore delle tre melarance", parodia poetów piszących na wzór francuski. By wykonać komedię zwrócił się do trupy Sacchiego, która przez sukcesy Chiariego i Goldoniego niemal upadła. 
Satyra "Miłość do trzech pomarańczy" zawierała wiele elementów bajkowych, co było zupełną innowacją w tej epoce. Gozzi zaskoczony powodzeniem stworzył całą serię bajek, które wysoko potem oceniali: Johann Wolfgang von Goethe, Friedrich Schiller, Madame de Staël i Jean de Sismondi. Jedną z nich "Turandot o Re Turandote", przetłumaczył Friedrich Schiller na język niemiecki.
Jego bratem był pisarz i dziennikarz wenecki Gaspare Gozzi.

</doc>
<doc id="755718" url="https://pl.wikipedia.org/wiki?curid=755718" title="Judasz">
Judasz



</doc>
<doc id="755719" url="https://pl.wikipedia.org/wiki?curid=755719" title="Tomasz Rostworowski">
Tomasz Rostworowski

Tomasz Rostworowski (ur. 9 listopada 1904 w Warszawie, zm. 9 marca 1974 w Łodzi) – polski duchowny, jezuita, muzyk-pedagog, harcerz, żołnierz AK, uczestnik obrony Lwowa i powstania warszawskiego, kierownik polskiej sekcji Radia Watykańskiego.
Syn muzyka Karola Pawła (1874–1927), brat ekonomisty Stefana Mariana (1907–1981) i oficera Jerzego Mariana (1911–1986).
Życiorys.
Był absolwentem Prywatnego Gimnazjum im. Stefana Batorego w Lublinie (tzw. Szkoły Lubelskiej), gdzie w roku 1922 zdał maturę, a także lubelskiej szkoły muzycznej im. Stanisława Moniuszki. Po maturze podjął studia historyczne i filozoficzne na KULu. Był założycielem, pierwszym skarbnikiem i filistrem korporacji akademickiej Concordia. W 1923 r. wstąpił do Towarzystwa Jezusowego. Po dwuletnim nowicjacie wznowił studia filozoficzne w Nowym Sączu oraz w Krakowie. Swoją posługę kontynuował w Wilnie, będąc nauczycielem w jezuickim Gimnazjum św. Kazimierza.
W tym czasie kontynuował studia w Konserwatorium Muzycznym na wydziale nauczycielskim, złożywszy odpowiednie egzaminy stał się zawodowym nauczycielem muzyki i pedagogiem. Swoją naukową działalność rozwijał w lubelskim „Bobolanum” studiując tam teologię – uzyskał tytuł licencjata w roku 1936. Święcenia kapłańskie uzyskał 23 czerwca 1935 r. Po studiach w Lublinie, powrócił do pracy w wileńskim gimnazjum, angażując się zarówno w działalność pedagogiczną, duszpasterską jak i harcerską (w 1937 r. został mianowany harcmistrzem).
W roku 1940 został wysłany do Warszawy. Przez 2 lata pełnił funkcję ekonoma w domu zgromadzenia przy ul. Rakowieckiej. W tym czasie zaczął również wspomagać działalność konspiracyjną, zwłaszcza tę, w którą zaangażowani byli harcerze – był wychowawcą drużyn harcerskich, odbierał przyrzeczenia nowych harcerzy. Objął również opieką najuboższe dzieci ówczesnej Warszawy organizując dla nich świetlicę i stołówkę. Jednocześnie prowadził kursy etyki w Szkole Położnych przy ul. Karowej. Był zaangażowany w niesienie pomocy Żydom.
Był jednocześnie żołnierzem Armii Krajowej (ps. "ksiądz Marek", "ojciec Tomasz"), a podczas powstania oficjalnym kapelanem KG AK, batalionów „Wigry” i „Gustaw”. Po kapitulacji Starówki 2 września 1944 r. został wraz z rannymi w szpitalu przy ul. Długiej, gdzie był naocznym świadkiem zbrodni ludobójstwa dokonanej przez wojska niemieckie na pacjentach tej placówki. Uciekł z niewoli, przeżył miesiąc w jednej z ocalałych piwnic Starówki. Po upadku powstania pełnił funkcję duszpasterza w podwarszawskich miejscowościach. Odprowadzał do zbiorowej mogiły poległych 13 sierpnia 1944 od wybuchu czołgu-pułapki na ul. Kilińskiego na warszawskim Starym Mieście.
Na początku 1945 r. został oddelegowany do Łodzi, gdzie został duszpasterzem akademickim. Pełnił tę funkcję do roku 1950, zapewniając łódzkim studentom nie tylko opiekę duchową, ale często również materialną. Był także prefektem w czterech łódzkich szkołach średnich. Założył w Łodzi Studium Wyższej Wiedzy Religijnej. W maju 1947 r. został opiekunem wszystkich akademickich Sodalicji Mariańskich. Aresztowany przez funkcjonariuszy Urzędu Bezpieczeństwa 21 stycznia 1950, a następnie skazany na 12 lat więzienia za rzekomą działalność antypaństwową. Z więzienia został zwolniony w 1956. Wkrótce podjął pracę w Kaliszu jako opiekun jezuickiego nowicjatu. W latach 1957–1963 był duszpasterzem środowisk akademickich i katolickiej inteligencji w Łodzi i Lublinie. W 1963 r. wysłany do Watykanu do pracy w polskiej sekcji Radia Watykańskiego, której był kierownikiem w latach 1967–1973.
W Łodzi odbywa się Festiwal o. Tomasza Rostworowskiego, patronat nad nim od 2009 objął kwartalnik Myśl.pl.

</doc>
<doc id="755720" url="https://pl.wikipedia.org/wiki?curid=755720" title="Von brigði">
Von brigði

Von brigði – album islandzkiej grupy Sigur Rós, wydany w 1998 roku. Składa się remiksów utworów Sigur Rós (głównie z debiutanckiego albumu "Von") przez innych islandzkich artystów.
Nazwa albumu jest grą słów. "Vonbrigði" znaczy po islandzku "rozczarowanie", a "von brigði" można przetłumaczyć jako "zmiana nadziei" lub "wariacje nt. nadziei". Jako alternatywnego tytułu grupa używała "Recycle Bin", co po angielsku znaczy "kosz na śmieci do recyklingu". Tytuły utworów, zamiast spotykanego zazwyczaj "remixed by", zawierają "recycled by".
Utwór "Leit af lífi", wbrew podobnej nazwie, nie jest tym samym co "Leit að lífi", który znalazł się na "Von". Miał on się znaleźć na "Von", ale nie było czasu wykończyć jego miksowanie.

</doc>
<doc id="755721" url="https://pl.wikipedia.org/wiki?curid=755721" title="Wincenty Różański">
Wincenty Różański

Wincenty Bolesław Różański, znany jako "Witek" (ur. 12 lipca 1938 w Mosinie, zm. 3 stycznia 2009 w Poznaniu) – polski poeta, outsider. Żył wyłącznie z pisania wierszy. Był przyjacielem Edwarda Stachury, który uczynił go również jednym z bohaterów powieści „Cała jaskrawość”. Pochowany na cmentarzu Miłostowo w Poznaniu.
Życiorys.
Lata dziecięce w Mosinie.
Wincenty Różański urodził się 12 lipca 1938 w Mosinie, koło Poznania, w rodzinie robotniczej. Syn Cezarego, powstańca wielkopolskiego, ogrodnika w sanatorium w Ludowikowie i Józefy z d. Frąckowiak. Różańscy mieli pięcioro dzieci. Najstarszy z synów został architektem i plastykiem, drugi profesorem elektroniki. Jedną z sióstr Wincentego jest Joanna Różańska, artystka malarka. 
Życie w Poznaniu.
Po wyprowadzce z Mosiny, wraz z rodzicami i siostrami zamieszkał w Poznaniu przy ul. Ostrobramskiej, przy pętli na Górczynie, w domu, który znalazła dla nich matka. Najpierw ukończył technikum księgarskie i zdał maturę, a następnie rozpoczął studia polonistyczne na Uniwersytecie im. Adama Mickiewicza, których nie ukończył. Po tym, jak nie zdał egzaminów, został wzięty do służby wojskowej, co było dlań zdarzeniem traumatycznym. Nie potrafił się odnaleźć. Krótko po pobycie w wojsku ojciec odesłał go do szpitala z podejrzeniem choroby psychicznej, które okazało się słuszne – zdiagnozowano schizofrenię paranoidalną. Kolejne pobyty w szpitalach zostawiły trwały ślad w jego życiu, niestety, on sam uważał, że przyczyniły się do pogłębienia jego choroby. Ciężko zniósł stan wojenny, a potem śmierć matki.
Podczas rozmowy z Andrzejem Niziołkiem dla Gazety Wyborczej w 1998 wyznał, że nie jest specjalnie zżyty z miejscem, w którym spędził całe swoje dorosłe życie, że Poznań, tak jak wiele innych, jest po prostu miastem jego egzystencji i nie przywiązuje wyjątkowej uwagi do miejsca swojego urodzenia i pochówku. Jedynym emocjonalnym związkiem z Poznaniem było wspomnienie czasów studenckich. 
W 2000 roku zawarł związek małżeński z Małgorzatą Kasztelan - muzykiem, flecistką, pianistką i pedagogiem, która po jego śmierci z pasją pielęgnowała pamięć o swoim mężu, poecie Witku Różańskim. 
Różański przez całe życie przebywał w Poznaniu, tam też zmarł na skutek nieszczęśliwego wypadku 3 stycznia 2009.
Duchowe braterstwo Edwarda Stachury i Wincentego Różańskiego.
Początek.
Edward Stachura i Wincenty Różański spotkali się po raz pierwszy w 1961 roku, na festiwalu młodej poezji w restauracji „Regionalna” w Poznaniu. Wincenty był wtedy początkującym poetą i rozmawiał z innymi o twórczości i filozofii, gdy Stachura po raz pierwszy zwrócił na niego uwagę. Witek rozbawił Edwarda swoim zachowaniem i zabawnymi anegdotami, ten śmiał się z niego do rozpuku. Tak zaczęła się ich przyjaźń, później wielokrotnie Różański mieszkał u Stachury w Warszawie, wspomina, jak Edward pracował w nocy, a on nocował w kuchni i też tworzył, Sted przychodził do niego, brał chleb ze smalcem i pytał, jak mu idzie, a potem pisali razem.
Z wielu przyjaciół, żaden nie odznaczył się w życiu Wincentego tak dobitnie, jak Edward Stachura. Cenił go jako poetę i wziął Różańskiego pod swoje skrzydła, ogarniając niemal ojcowską opieką. Śmiało można użyć stwierdzenia, że Stachura usynowił Witka, otaczając do nie tylko opieką duchową, ale również poprowadził go po ścieżce poezji, uchylając drzwi i poznając z wieloma przedstawicielami środowiska literackiego: m.in. Milczewskim, Babińskim, Szatkowskim.
Witek zapytany, co w jego życiu było najważniejsze, z powagą odpowiada: przyjaźń z Edwardem Stachurą. Zapewnia, że to on ukształtował go jako poetę i wprowadził do poetyckiego świata. Od niego uczył się formy i piękna. Dzięki niemu poznał wiele wpływowych osób ze Związku Literackiego, choć przyznaje, że na początku był nieco nieokrzesany, Stachura tłumaczył mu, że musi ochłonąć i panować nad swoimi emocjami.
Dla Witka Różańskiego Stachura był tym, kim on nigdy nie odważył się być. Ciągle w drodze, w ruchu, zapisujący wszystko: od wschodów słońca po ruch gwiazd, metafizyk i egzystencjalista, poeta kosmopolityczny i uniwersalny, zafascynowany innymi światami. Wspomina, że w Boga nie wierzył, ale często chodził do kościoła, aby posłuchać ciszy. Tak jak było po wypadku motocyklowym w którym zranił sobie nogę. W przychodni opatrzyli mu ranę niezbyt dokładnie, poszli później do poznańskiej fary, tam Stachura uspokoił się i wyciszył. Witek był dla Steda jego poznańskim przewodnikiem, odwiedzali wspólnie przyjaciół: Krystynę Orłow, Szczęsnego Górskiego, biofizyka, z którym rozmawiali o filozofii Wschodu, Barbarę Stawicką i malarza Ildefonsa Houwalta w jego pracowni przy ulicy Wronickiej. Edward Stachura w Poznaniu miał wieczory autorskie, najczęściej w akademikach Cicibór i Akumulatory. Każdy z nich kończył się w którymś z pokojów, studenci uwielbiali go, znali teksty piosenek, chociaż Stachura nie miał dobrego głosu, śpiewał dusząco, ochryple, ale wyraziście i za to go cenili.
Syn bogini.
Dla Edwarda Stachury Witek był, jak to poetycko określił: synem bogini. Stał się nim w momencie zetknięcia się z jego twórczością i pozostał przez cały czas. Stachura wziął na siebie odpowiedzialność drukowania jego wierszy, to on zanosił je do Twórczości, przekazywał i prosił o kolejne lub pisał podania o stypendium dla niego ze Związku Literatów Polskich. Pod jego wpływem Witek tworzył i poprawiał utwory. E. Stachura był jego mentorem, utrzymywał, że W. Różański jest twórcą o niebanalnej wyobraźni, potrafi zebrać ze sobą proste i na pierwszy rzut oka niepasujące elementy w malowniczą całość. Według E. Stachury W. Różański pisał mało i od niechcenia, nie dbał o to, aby zostać wydrukowanym. Dzięki przyjaźni Wincenty pozostawał w dobrej kondycji psychicznej i fizycznej, przyjaciel napędzał go do działania, obniżając tym samym symptomy chorób, na które cierpiał. 
W listach obserwować można wielką zażyłość tych dwóch postaci, niejednokrotnie E. Stachura używa takich stwierdzeń, jak: „tęsknię za tobą bardzo” i odwieczne: „kochany…” lub „całuję cię i ściskam”. Wskazuje to wprost na szczerą przyjaźń, która przetrwa przez długie lata. Nie można nie zauważyć, że W. Różański jest jedną z niewielu osób, które E. Stachura obdarzył tak gwałtowną i trwałą miłością, którą naznaczone było jego całe „życiopisanie”. Tą zażyłość oddaje szczególnie jeden z listów E. Stachury do W. Różańskiego, napisany w czasie, gdy kończył pisanie Całej Jaskrawości:
"Kochany mój Witku! Wybacz, że nie pisałem przez jakiś czas. To nieładnie, ja wiem. Ale byłem i jestem jeszcze oddany i poddany i pijany Całą Jaskrawością. Straszliwa to robota. Nie pisałem do Ciebie może dlatego, że bez przerwy mam Cię przed oczami. Razem przecież mieszkamy na kwaterze u Potęgowej, razem kopiemy w mule tej epoki, razem łazimy wszędzie, razem przewracamy stodołę i tak dalej i tak dalej. Kończę powoli Całą Jaskrawość, kochany, i na pewno będziesz zadowolony. Niesamowicie tam sobie żyjemy. Uroczyście. Solennie. Wszystko, co robimy tam, jest niesamowicie uroczyste. Najdrobniejsza rzecz. W natchnieniu tam sobie żyjemy nieustającym, tak jak powinno być. Jak dwóch milordów sobie tam żyjemy. Bezbłędnie. Jak dwa razy jeden i jeden razy dwa. Po prostu. Cudownie. Niewymownie. Koronnie. Po prostu. Kończę, bo nie mam sił. Idę spać. Napiszę za parę dni. Przyucz się tej logiki. Niczym innym się nie zajmuj. Ucz się logiki i odpoczywaj sobie ładnie. Jutro wyślę Ci 50 zł. Całuję Cię Kochany. Zyta jak najserdeczniej pozdrawia Cię. Napiszę za parę dni. Twój Sted."
Istota bycia E. Stachury przejawia się wobec wyborów, które dokonuje jako człowiek wolny, rości wobec życia pragnienie miłości totalnej, która obejmuje wszystkie byty: duchowe i materialne. Jego przyjaciel różnił się od niego dystansem i dyscypliną, w swoich utworach budował alternatywny świat i cierpliwie oczekiwał, co przyniesie mu życie.
Duchowe braterstwo.
Bez wątpienia E. Stachura jest nieodłącznym elementem życia W. Różańskiego, jego niezachwiana przyjaźń i obecność wpływała na zmniejszenie lęków i samotności Witka, wywoływaną przez chorobę nerwową, co nie oznacza, że poeta całkowicie się ich pozbył, co uwydatnia w wierszach naszpikowanych metafizycznym i egzystencjalnym lękiem. Edward Stachura oswoił Witka z lękami i nauczył go posługiwać się nimi jako narzędziem literackim.
Choć podobieństwa w utworach obu postaci daje się zauważyć na pierwszy rzut oka, nie można wprost powiedzieć, że poznański poeta jest naśladowcą E. Stachury. Podobni do siebie ze względu na dolegające obu choroby nerwowe żyli, pokonując wewnętrzne lęki i dramaty. Wydawało się, że Edward Stachura, jako mocniejsze ogniwo więzi napędzające ich przyjaźń przetrwa znacznie dłużej, jednak podjął decyzję o własnej śmierci zaledwie po czterdziestu dwóch latach życia, natomiast Witek Różański zmarł na skutek nieszczęśliwego przypadku, kilka dni po swoich siedemdziesiątych urodzinach. Po samobójczej śmierci Steda u Wincentego nastąpiło nasilenie objawów, wzmożony lęk i niepewna sytuacja polityczna sprawiły, że prawie nie wychodził z domu, cierpiał na bezsenność i palił, czytając książki medyczne na temat swojej choroby. W tym trudnym okresie życia pomogła mu obecność niezastąpionej matki.
Obydwaj pragnęli miłości, która nie tylko będzie dotyczyć ich samych, ale również miłości wszechogarniającej, z tą różnicą, że Różański czekał na nią cierpliwie, zawierzony opiece Opatrzności. Dla Stachury miłość była ideą, po którą można sięgnąć dopiero po śmierci. Ich wizje życia również były podobne, to „życiopisanie”, z tym że Różański patrzył na nie przez pryzmat świętości i lęku, a Stachura świętości, gry i roszczenia. Poeci odmiennie wyrażali swoją religijność w twórczości. Różański przedstawiał się jako ten, który szuka i w końcu odnajduje wiarę, Stachura przedstawia religijność jako transcendentalno-metafizyczny projekt postawiony na franciszkańskiej obsesji miłości, z nawiązaniami do gnozy i buddyzmu. Dla obu funkcjonowanie w rzeczywistości jest wyzwaniem, Witek, z wiecznie towarzyszącymi mu lękami i Edward, który nie odnalazł w sobie chęci pozostania przy życiu.
Wincenty Różański przejął język, którym posługuje się Edward Stachura. W niektórych momentach jest to na tyle widoczne, że wygląda na świadomy zabieg, jednak wynika to z równoległego doświadczania rzeczywistości. Obaj są własnymi odbiciami, które uzupełniają się na zasadzie przeciwieństw, przyzwyczajeń, potrzeby miłości i ucieczki przed nią, pokory, sławy czy religijności. Ma na uwadze zależność od E. Stachury, która pojawia się w wierszach „Synku synogarlicy (…) Ty zawsze przy mnie stój” już na stałe zakorzenioną w duszy i osobowości.
Różański posiadał uznanie dla twórczości E. Stachury, zachwycał się szczególnie prozą i piosenkami. Zapytany, jaki właściwie był jego przyjaciel, odpowiedział: „On był prosty. Nie był facetem o dużej głębi, ale miał duże przejścia i miał przemyślenia. Zawsze w kurtce, z niedużą torbą na ramieniu. Pytał: No i co, co robimy? Gdzie idziemy, Jak się czujesz? Masz forsę? Ja mówiłem: Mało mam. To przyślę ci stówę zaraz, jak będę miał. I tak żyliśmy, od stówy do stówy.” W latach siedemdziesiątych ich drogi się rozeszły, ale pozostała przyjaźń listowna. Aż do tragicznej śmierci Stachury. Witek na pogrzeb nie pojechał, jak twierdził, nie mógł. Każdy z nich trafnie wyczuwał twórczość, którą uprawiali. Po wydaniu pierwszego tomiku Różańskiego "Dziecko idące jak włócznia śpiewało" Stachura napisał: „to była kometa, która zniknęła w bezwietrznej próżni”. Jako jeden z jego pierwszych krytyków odkrył w Wincentym Różańskim poetycką inteligencję, który potrafi połączyć „zgodne niezgodności” i niepasujące, odległe od siebie elementy.
Śmierć przyjaciela zmusiła Witka Różańskiego do samodzielności w poezji i w życiu. Pisał, bo czuł się zobowiązany wobec tego, jak wysoko cenił go E. Stachura, ponieważ to dzięki niemu zaistniał i pozostając pod wpływem charyzmy przyjaciela poezję zrobił swoim przeznaczeniem.
Dzieła (chronologicznie).
O poecie pisali
Filmy o poecie

</doc>
<doc id="755725" url="https://pl.wikipedia.org/wiki?curid=755725" title="Psychodrama">
Psychodrama

Dramaterapia, psychodrama (ang. "drama therapy, psychodrama") – metoda psychoterapii mająca na celu rozpoznanie i leczenie zaburzeń psychicznych, wykorzystująca elementy teatru i dramy, polegająca na przygotowywaniu przez członków grupy terapeutycznej (lub klienta indywidualnego w przypadku monodramy) bez założonego scenariusza scen dotyczących rzeczywistości zewnętrznej lub świata wewnętrznego. Celem jest osiągnięcie jak najlepszego i elastycznego przystosowania jednostki do zmieniających się okoliczności, a także twórczy wpływ na tę rzeczywistość. Twórcą psychodramy na płaszczyźnie psychologii był w latach 20. XX wieku dr Jakub Moreno. 
Dramaterapia polega na odgrywaniu przez osobę różnych ról społecznych w zaimprowizowanych sytuacjach. Odegranie sytuacji z wydarzeń, które w rzeczywistości wiązały się z silnymi emocjami stanowi pretekst do ponownego ich przeżycia w bezpieczniejszej sytuacji, „oczyszczenia” emocjonalnego oraz poznania możliwych reakcji innych osób. Technika ta przynosi korzyści zarówno „aktorom”, jak i „widzom”.
Ważnym elementem jest dyskusja nad tym co się wydarzyło na scenie i jakie towarzyszyły temu uczucia. Dzięki temu problem zostaje przepracowany. 
Techniki psychodramy 
Przebieg 

</doc>
<doc id="755726" url="https://pl.wikipedia.org/wiki?curid=755726" title="Drugi Kanał Wellandzki">
Drugi Kanał Wellandzki

Drugi Kanał Wellandzki – drugi kanał wodny umożliwiający statkom ominięcie wodospadu Niagara podczas żeglugi na Wielkich Jeziorach Ameryki Północnej. Zbudowany został ponieważ pierwszy kanał, wykonany z drewna, okazał się nietrwały i zbyt mały w obliczu rosnącej ekonomii Ameryki Północnej. W odróżnieniu od pierwszego kanału, głównym celem tego był transport statków, a nie doprowadzenie wody. Prace trwały od 1842 do 1845.
Budowa.
Kompania Kanału Wellandzkiego (ang. "Welland Canal Company") została przejęta poprzez rząd Kanady wskutek problemów finansowych. Rząd, widząc znaczenie kanału dla rozwoju kraju, podjął decyzję o bardzo potrzebnym remoncie generalnym.
Trasa kanału nie zmieniła się znacząco powyżej skarpy Niagary. Obok pierwotnego, drewnianego akweduktu zbudowano nowy, z wapienia wydobytego z kamieniołomu w Queenston. Po ukończeniu nowego akweduktu, stary zamknięto, i środek rozebrano podczas gdy końce pozostały połączone z nowym kanałem i służyły jako magazyny.
Aby pokonać skarpę, zbudowano nowe, kamienne śluzy w nieco innym miejscu niż poprzednio. Lokalnym potokiem, przepływającym przez centrum St. Catharines, dostano się do Dwunastomilowego Potoku i tak jak przedtem wejściem do kanału urządzono Port Dalhousie.
Wykończenie.
Podczas gdy pierwszy kanał miał 40 śluz, drugi kanał miał jedynie 27. Znacznie zmniejszyło to czas potrzebny na przebycie kanału. Zwiększyły się też rozmiary śluz, ograniczające największy rozmiar statków które mogły przez kanał przepłynąć. O ile w pierwszym kanale każda śluza miał 6,7 m szerokości i 33,5 m długości, to w drugim urosły one do 8,1 m szerokości i 45,7 m długości. Minimalna głębokość kanału również urosła, z 2,4 m do 2,7 m.
W latach 80 rozpoczęto budowę jeszcze większego trzeciego kanału, którą ukończono w 1887 r. Należy zauważyć, że o ile pierwszy kanał stał 16 lat, o tyle drugi kanał, zbudowany z kamienia, wytrzymał lat aż 40, a głównym powodem wymiany była potrzeba obsługi wciąż większych statków. Podczas epoki trzeciego kanału, używano zarówno starego, jak i nowo wybudowanego akweduktu, zależnie od rozmiaru statku.
Kamienne struktury kanału zachowały się z czasem znacznie lepiej, niż drewniane konstrukcje pierwszego kanału. Śluzy wspinające się wzdłuż skarpy Niagary można dziś zobaczyć w północnym Thorold, wzdłuż ulicy Bradley.
Akwedukt również stoi nadal; o ile akwedukt trzeciego kanału został rozebrany przy budowie czwartego, ten pozostał. Został osypany naokoło ziemią, tak że nie widać już łuków, na których się opiera, ale ściany koryta kanału pozostały widoczne. W 1946 r. wewnątrz akweduktu, tam gdzie kiedyś przepływały statki, urządzono basen pływacki na świeżym powietrzu. Zamknięto go w 1984 r. Obecnie większość głębokości akweduktu została zasypana ziemią, a na wierzchu stworzono mały ogród ze ścieżkami.

</doc>
<doc id="755727" url="https://pl.wikipedia.org/wiki?curid=755727" title="Tadeusz Chrzanowski">
Tadeusz Chrzanowski

Tadeusz Chrzanowski (ur. 14 maja 1926 w Krakowie, zm. 24 grudnia 2006 tamże) – polski historyk sztuki, literat, fotograf, tłumacz poezji, publicysta m.in. paryskiej "Kultury" i "Tygodnika Powszechnego" (pseudonimy: Tymoteusz Klempski, Józef Szrett), profesor Politechniki Krakowskiej i Katolickiego Uniwersytetu Lubelskiego, w latach 1991–2005 przewodniczący Społecznego Komitetu Odnowy Zabytków Krakowa, członek krajowy korespondent PAU.
Życiorys.
Dzieciństwo spędził w Moroczynie niedaleko Hrubieszowa. Podczas II wojny światowej powrócił do Krakowa, gdzie zapisał się na studia do Akademii Handlowej, a po nich na Uniwersytet Jagielloński. Obronił pracę doktorską, jednak profesurę otrzymał dopiero w 1990 r. Od połowy lat 70. wykładał na Katolickim Uniwersytecie Lubelskim, a później – już na emeryturze – uczył na pół etatu w krakowskiej Akademii Sztuk Pięknych. 
Przez ponad 35 lat inwentaryzował polskie zabytki, czego owocem jest ok. 300 książek i publikacji, w tym "Sztuka w Polsce Piastów i Jagiellonów". Nauczony fotografowania przez ojczyma, Włodzimierza Puchalskiego, sam ilustrował swoje dzieła. 
Był też poetą i tłumaczem poezji, pisarzem, publicystą, krytykiem. W 1990 r. powołany został na zastępcę przewodniczącego Społecznego Komitetu Odnowy Zabytków Krakowa, rok później otrzymał nominację na szefa tej instytucji. 11 marca 2005 roku otrzymał doktorat honoris causa Politechniki Krakowskiej (promotor: prof. zw. dr hab. inż. arch. Andrzej Kadłuczka).
Msza żałobna za duszę Tadeusza Chrzanowskiego odbyła się w kościele Mariackim w Krakowie 29 grudnia 2006, przewodniczył jej kardynał Franciszek Macharski, homilię wygłosił ks. prof. Benignus Wanat; trumnę z ciałem profesora złożono na krakowskim cmentarzu Salwatorskim, kwatera S-1-1.
Poświęcona mu tablica memoratywna wmurowana została na wschodniej ścianie Kościoła Mariackiego w Krakowie.
Jego córką jest anglistka, prof. dr. hab. Elżbieta Chrzanowska-Kluczewska.
Ordery, nagrody i wyróżnienia.
26 października 1994 "za wybitne osiągnięcia w pracy naukowej i dydaktycznej oraz zasługi w działalności społecznej" został odznaczony Krzyżem Komandorskim z Gwiazdą Orderu Odrodzenia Polski przez prezydenta Lecha Wałęsę.
Postanowieniem prezydenta Aleksandra Kwaśniewskiego z 28 marca 2001 "w uznaniu wybitnych zasług dla kultury narodowej, a szczególnie za osiągnięcia w działalności na rzecz ochrony zabytków Krakowa" odznaczony został Krzyżem Wielkim Orderu Odrodzenia Polski.
29 sierpnia 2001 otrzymał przyznany mu przez Jana Pawła II Krzyż Wielki Orderu Świętego Grzegorza Wielkiego za wybitne zasługi w ratowaniu zabytków sztuki sakralnej w Krakowie.

</doc>
<doc id="755732" url="https://pl.wikipedia.org/wiki?curid=755732" title="Rodonyà">
Rodonyà

Rodonyà (hiszp. "Rodoñá") – gmina w Hiszpanii, w Katalonii, w prowincji Tarragona, w comarce Alt Camp.
Powierzchnia gminy wynosi 8,49 km². Zgodnie z danymi INE, w 2005 roku liczba ludności wynosiła 462, a gęstość zaludnienia 54,42 osoby/km². Wysokość bezwzględna gminy równa jest 312 metrów. Współrzędne geograficzne gminy to 41°16'57"N, 1°23'55"E.

</doc>
<doc id="755733" url="https://pl.wikipedia.org/wiki?curid=755733" title="Rodonya">
Rodonya



</doc>
<doc id="755734" url="https://pl.wikipedia.org/wiki?curid=755734" title="Rodoñá">
Rodoñá



</doc>
<doc id="755735" url="https://pl.wikipedia.org/wiki?curid=755735" title="Rodona">
Rodona



</doc>
<doc id="755738" url="https://pl.wikipedia.org/wiki?curid=755738" title="Figuerola del Camp">
Figuerola del Camp

Figuerola del Camp (hiszp. "Figuerola del Campo") – gmina w Hiszpanii, w Katalonii, w prowincji Tarragona, w comarce Alt Camp.
Powierzchnia gminy wynosi 22,70 km². Zgodnie z danymi INE, w 2005 roku liczba ludności wynosiła 318, a gęstość zaludnienia 14,01 osoby/km². Wysokość bezwzględna gminy równa jest 474 metrów. Współrzędne geograficzne gminy to 41°22′26″N, 1°15′59″E.

</doc>
<doc id="755739" url="https://pl.wikipedia.org/wiki?curid=755739" title="Figuerola del Campo">
Figuerola del Campo



</doc>
<doc id="755740" url="https://pl.wikipedia.org/wiki?curid=755740" title="Woźniki (Sieradz)">
Woźniki (Sieradz)

Woźniki – część miasta Sieradza w Polsce, w województwie łódzkim, w powiecie sieradzkim. Rozpościera się w okolicy ulic Złotej i Zacisze. Leżą na prawym brzegu rzeki Warty w odległości 4 km od centrum Sieradza w kierunku wschodnim. 
Od 2008 funkcjonuje tu Klub Sportowy Inter Sieradz Woźniki, którego zespół piłkarski w sezonie 2010/11 grał w B-klasie grupie Sieradz IV.
Historia.
Woźniki to dawna wieś królewska starostwa sieradzkiego, położona w powiecie sieradzkim województwa sieradzkiego w końcu XVI wieku. 
W latach 1867–1953 należała do gminy Męka w powiecie sieradzkim. W Królestwie Polskim przynależała do guberni kaliskiej, a w okresie międzywojennym do woj. łódzkiego. Tam, 19 listopada 1933 utworzyła gromadę Woźniki w granicach gminy Męka, składającą się z samej wsi Woźniki.
Podczas II wojny światowej włączona do III Rzeszy. Po wojnie ponownie w powiecie sieradzkim w woj. łódzkim. 21 września 1953 stały się siedzibą gminy Woźniki, utworzonej z obszaru zniesionej gminy Męka. W związku z reorganizacją administracji wiejskiej (zniesienie gmin) jesienią Woźniki weszły w skład nowo utworzonej gromady Woźniki w powiecie sieradzkim. Tam przetrwały do końca 1972 roku, czyli do kolejnej reformy gminnej.
1 stycznia 1973, w związku z kolejną reformą administracyjną (odtworzenie gmin i zniesienie gromad i osiedli) Woźniki weszły w skład nowo utworzonej gminy Sieradz. W latach 1975–1979 miejscowość administracyjnie należała do województwa sieradzkiego. 1 grudnia 1979 Woźniki włączono do Sieradza.

</doc>
<doc id="755741" url="https://pl.wikipedia.org/wiki?curid=755741" title="Operacja wschodniopruska (1945)">
Operacja wschodniopruska (1945)

Operacja wschodniopruska (nazywana także operacją mazowiecko-mazurską) – operacja wojskowa, przeprowadzona w styczniu i lutym 1945 roku na froncie wschodnim II wojny światowej, część tzw. ofensywy styczniowej Armii Czerwonej. Celem operacji wykonywanej siłami 2. i 3. Frontu Białoruskiego było odcięcie wojsk niemieckich w Prusach Wschodnich od głównych sił i ich rozbicie.
Położenie stron.
Przed rozpoczęciem operacji na początku stycznia 1945 linia frontu ciągnęła się od wybrzeży Bałtyku wzdłuż Niemna, Kanału Augustowskiego, Biebrzy i dalej wzdłuż Narwi i Wisły. Wojska radzieckie uchwyciły pod koniec 1944 roku przyczółki na zachód od tej linii, między innymi w okolicach Stołupian, Różana i Serocka. W rękach niemieckich pozostawała Kłajpeda okrążona od października przez oddziały 1 Frontu Nadbałtyckiego.
Plany radzieckie zakładały główne uderzenie na kierunku Gąbin – Wystruć – Królewiec siłami 3 Frontu Białoruskiego oraz równolegle siłami 2 Frontu z okolic Różana na kierunku Mława – Lidzbark – Malbork z zamiarem opanowania linii dolnej Wisły, rozcięcia niemieckich Grupy Armii „Środek” i „A” oraz pobicia wojsk tej pierwszej. Pomocnicze uderzenia miały wyjść lewym brzegiem Niemna w celu opanowania rejonu Tylży oraz z przyczółka serockiego na kierunku Nasielsk – Płońsk – Sierpc z zamiarem wyjścia na linię Drwęcy.
Łącznie siły radzieckie przeznaczone do operacji zorganizowane były w 14 armii ogólnowojskowych, 1 armię pancerną, 8 korpusów pancernych i zmechanizowanych, 2 armie lotnicze i 1 korpus kawaleryjski, w sumie dysponujących około 1,7 mln żołnierzy, 30 tys. dział i moździerzy, 3,5 tys. czołgów i dział pancernych oraz blisko 3100 samolotów bojowych. Większość jednostek radzieckich, szczególnie piechoty, była mocno osłabiona i średni stan osobowy dywizji piechoty wynosił 60% stanu etatowego.
Wojska niemieckie w Prusach Wschodnich wchodzące w skład Grupy Armii „Mitte” składały się z 4 Armii i 3 Armii Pancernej, a na południu wzdłuż Narwi zajmowała pozycje 2 Armia. Odwód stanowił korpus pancerny „Großdeutschland”. Dodatkowo do obrony włączyły się liczne oddziały Volkssturmu. Na terenie Prus znajdowało się wiele fortyfikacji i umocnień pochodzących jeszcze z okresu przedwojennego. Do najważniejszych należały lidzbarski rejon umocniony i linia fortyfikacji nad Wielkimi Jeziorami Mazurskimi. Ponadto od jesieni 1944 roku prowadzono intensywne prace inżynieryjne nad umocnieniami polowymi wzdłuż całej linii frontu i na przewidywanych kierunkach natarcia radzieckiego. Miasta takie jak Królewiec, Piława, Grudziądz, Toruń, Modlin i Giżycko zostały ogłoszone twierdzami ("Festung") i przystosowane do obrony okrężnej w warunkach odcięcia od sił głównych. Łącznie siły niemieckie na terenie Prus Wschodnich składały się z 600 tysięcy żołnierzy, 750 czołgów i dział pancernych, 8100 dział i moździerzy oraz 400 samolotów bojowych.
Pierwszy etap operacji.
13 stycznia 1945 po przygotowaniu artyleryjskim rozpoczęło się natarcie 3. Frontu Białoruskiego. Główny ciężar uderzenia był skupiony w rejonie na północny wschód od Gąbina. Pierwszego dnia operacji nie osiągnięto większych sukcesów, postęp wojsk wyniósł zaledwie 2–3 km, jedynie w pasie działania 28 Armii (bezpośrednio na wschód od Gąbina) udało się przełamać pierwszą linię obrony na głębokość 7 km. 14 stycznia Niemcy przeszli do kontrataków, co spowodowało dalsze spowolnienie natarcia. Tego samego dnia ruszyło natarcie 2. Frontu Białoruskiego z okolic Różana, jednak w wyniku zaciekłego oporu wojsk niemieckich postęp pierwszego dnia nie przekroczył 8 km. Kolejny dzień upłynął pod znakiem nieustających kontrataków niemieckich i powolnego posuwania się wojsk radzieckich na zachód. Dzięki wprowadzeniu do walki korpusów pancernych oraz poprawie pogody, co umożliwiło wprowadzenie do akcji lotnictwa, wojska radzieckie osiągnęły 16 stycznia przełamanie linii niemieckich na kierunku różańskim, zajmując Pułtusk, Nasielsk i Maków Mazowiecki. Na odcinku 3 FB wprowadzenie do walki formacji pancernych nie przyniosło większego efektu, a skuteczna obrona niemiecka zatrzymała dalsze postępy atakujących. 17 stycznia do walki wprowadzono 5 armię pancerną 2. Frontu, co pozwoliło na poszerzenie i pogłębienie wyłomu. Do wieczora 18 stycznia wojska radzieckie na kierunku mławskim włamały się na szerokość 110 km i głębokość 60 km. Równocześnie po krwawych walkach 3. Front Białoruski przełamał ostatecznie obronę niemiecką na północ od Gąbina i wbił się na głębokość ponad 40 km, forsując przy tym rzekę Wystruć. Ponieważ na przewidywanym pierwotnie kierunku natarcia (linia Gąbin – Wystruć) 3 FB nie osiągnął sukcesów, zdecydowano przenieść ciężar ofensywy w uzyskany wyłom na linię Krupiszki – Tapiawa. W efekcie powyższych działań rozbity został niemiecki 26 Korpus Armijny oraz 2 Armia, a w wyłomy w linii frontu Rosjanie wprowadzili jednostki szybkie.
Drugi etap operacji.
Po przełamaniu frontu niemieckiego dowództwo radzieckie wprowadziło korektę do pierwotnego planu operacji. Postanowiono, że 2 Front Białoruski skieruje główny kierunek uderzenia na Ostródę i Elbląg (operacja mławsko-elbląska) z zamiarem jak najszybszego wyjścia nad Zalew Wiślany (pierwotny plan zakładał kierunek Nidzica – Malbork w celu opanowania linii dolnej Wisły) w celu szybkiego przecięcia drogi odwrotu niemieckiej 4 Armii, której gros sił pozostawał nadal w rejonie Wielkich Jezior. Dwie lewoskrzydłowe armie Frontu miały nacierać w kierunku na Bydgoszcz i osłaniać skrzydło głównych sił. Grupa szybka 2 FB (5 Gwardyjska Armia Pancerna i 3 Gwardyjski Korpus Kawalerii) miała wykorzystać sukces przełamania i z rejonu Działdowa uderzyć w kierunku północnym. 21 stycznia zajęto Nidzicę, 22 stycznia Iławę i Olsztyn, a 23 stycznia Ostródę. W tym czasie 3 Front Białoruski opanował Tylżę, Gąbin, Wystruć i sforsował linię rzeki Dejmy. 22 stycznia w obliczu zagrożenia okrążeniem, rozpoczął się odwrót sił 4 Armii niemieckiej z rejonu Wielkich Jezior Mazurskich, Kanału Augustowskiego i Biebrzy w rejon Bartoszyc, Lidzbarka Warmińskiego i Dobrego Miasta. W ślad za uchodzącym przeciwnikiem do natarcia w kierunku na Lidzbark Warmiński ruszyły siły 50 Armii 2 Frontu Białoruskiego. Kontynuując natarcie 2 Front do 26 stycznia osiągnął wybrzeże Zalewu Wiślanego w rejonie Tolkmicka, uchwycił przyczółek na lewym brzegu Nogatu w rejonie Malborka i zamknął od północy okrążenie Torunia. W rejonie Wielkich Jezior zdobyto Węgorzewo i Giżycko. 3 Front Białoruski, przełamując kolejne linie obrony, dotarł na przedpola Królewca.
W efekcie powyższych działań siły niemieckie zostały rozdzielone na dwie części. W Prusach Wschodnich pozostała 3 i 4 Armia oraz niewielka część 2 Armii, natomiast reszta 2 Armii została zepchnięta na linię Wisły i Nogatu.
W nocy z 26 na 27 stycznia rozpoczął się kontratak niemiecki, którego celem było przebicie się odciętych sił 4 Armii w kierunku Malborka. Natarcie wyszło z rejonu na zachód od Lidzbarka Warmińskiego i pomimo początkowych sukcesów (m.in. odbicia Ornety) załamało się po osiągnięciu Pasłęka i Młynar. Ściągnięte posiłki radzieckie ustabilizowały front, a następnie odepchnęły Niemców na linię Orneta – Braniewo, podczas gdy 3 Front Białoruski, kontynuując ofensywę, dotarł do wybrzeża Zalewu Wiślanego na południe od Królewca, tym samym zamykając pod koniec stycznia w kotle Braniewo – Orneta – Dobre Miasto – Bisztynek – Sępopol – Frydląd – Pokarmin główne siły 4 Armii (w sumie około 20 dywizji). Równocześnie z tymi wydarzeniami 27 stycznia szturmem zajęto Kłajpedę, a 1 lutego zlikwidowano opór w okrążonym Toruniu.
Trzeci etap operacji.
Celem ostatniego etapu operacji wschodniopruskiej była neutralizacja odciętych w Prusach Wschodnich wojsk niemieckich. Zadanie to przypadło do wykonania głównie siłom 3 Frontu Białoruskiego, gdyż gros sił 2 Frontu został skierowany do walk na Pomorzu Gdańskim.
Na początku lutego Niemcy zostali wyparci z Sępopola, Bisztynka, Bartoszyc, Górowa Iławeckiego, a także z Mierzei Kurońskiej. W dalszych zaciętych walkach 8 lutego zajęto Krzyżbork, 9 lutego Frombork, 10 lutego padł Elbląg i Iława Pruska. Kocioł systematycznie zmniejszał rozmiar i pod koniec lutego skurczył się do rozmiarów ok. 30 × 30 km wokół Braniewa i Świętej Siekierki.
Druga część zgrupowania niemieckiego w okolicach Królewca i na Półwyspie Sambijskim liczyła około 9 dywizji. 9 lutego natarcie 3 Frontu odizolowało Królewiec od zgrupowania sambijskiego, jednak po przeciwnatarciu 19 lutego Niemcom udało się połączyć ponownie obie grupy.
Wyczerpane walkami wojska ZSRR zakończyły działania zaczepne 26 lutego.
Dalsze walki.
Przerwa operacyjna trwała do 12 marca. 13 marca wznowiono ofensywę i po niezwykle krwawych walkach zepchnięto resztki okrążonych wojsk niemieckich nad wybrzeże Zalewu Wiślanego. 20 marca zdobyto Braniewo, 25 marca Świętą Siekierkę. Ostatnim punktem oporu (do 29 marca) był Półwysep Bałgijski.
Po zlikwidowaniu kotła braniewskiego wojska 3. Frontu Białoruskiego przegrupowały się i 6 kwietnia rozpoczęły szturm Królewca. Po zaciętych walkach resztki garnizonu dowodzone przez gen. Lascha skapitulowały 9 kwietnia. Rosjanie rozpoczęli oczyszczanie z wroga Półwyspu Sambijskiego. 17 kwietnia zdobyli Rybaki, tym samym spychając Niemców na wąski pas lądu łączący Piławę z Sambią. 25 kwietnia po ciężkich walkach padła Piława. Następnego dnia Rosjanie wysadzili desant na północnym krańcu Mierzei Wiślanej i rozpoczęli atak w kierunku nasady mierzei. 1 maja zdobyto Nową Karczmę (obecna nazwa: Piaski), a 5 maja Przebrno. 9 maja resztki wojsk niemieckich skapitulowały.
Podsumowanie.
W wyniku operacji wschodniopruskiej zneutralizowano, a następnie rozbito niemiecką Grupę Armii „Środek” i zabezpieczono prawe skrzydło głównego kierunku uderzenia na Berlin. Wojska radzieckie poniosły bardzo wysokie straty w ludziach (ok. 125 tys. zabitych i 450 tys. rannych), głównie w szeregach 3. Frontu Białoruskiego. Do niewoli dostało się 50 tys. żołnierzy niemieckich. Tereny walk, szczególnie w kotle braniewskim i na kierunku natarcia 3. Frontu Wystruć – Królewiec, doznały poważnych zniszczeń. Wiele miast takich jak Braniewo, Święta Siekierka czy Królewiec praktycznie zmieniło się w ruiny.

</doc>
<doc id="755742" url="https://pl.wikipedia.org/wiki?curid=755742" title="Els Garidells">
Els Garidells

Els Garidells – gmina w Hiszpanii, w Katalonii, w prowincji Tarragona, w comarce Alt Camp.
Powierzchnia gminy wynosi 3,07 km². Zgodnie z danymi INE, w 2005 roku liczba ludności wynosiła 189, a gęstość zaludnienia 61,56 osoby/km². Wysokość bezwzględna gminy równa jest 132 metrów. Współrzędne geograficzne gminy to 41°12′33″N, 1°14′55″E.

</doc>
<doc id="755743" url="https://pl.wikipedia.org/wiki?curid=755743" title="Garidells">
Garidells



</doc>
<doc id="755746" url="https://pl.wikipedia.org/wiki?curid=755746" title="El Pont de Armentera">
El Pont de Armentera



</doc>
<doc id="755749" url="https://pl.wikipedia.org/wiki?curid=755749" title="Kod QR">
Kod QR

Kod QR (, szybka odpowiedź) – alfanumeryczny, dwuwymiarowy, matrycowy, kwadratowy kod graficzny opracowany przez japońskie przedsiębiorstwo Denso Wave w 1994 roku.
Jest to kod modularny i stałowymiarowy. Umożliwia kodowanie znaków kanji/kana, stąd jest popularny w Japonii. Dodatkowo pozwala na zakodowanie znaków należących do alfabetu arabskiego, greckiego, hebrajskiego lub cyrylicy jak również innych symboli określonych przez użytkownika.
Charakterystyka.
Budowa kodu umożliwia jego umieszczenie i odczyt na przedmiotach szybko przemieszczających się względem skanera (np. na przenośnikach). Symbolika jest również stosowana w różnych aplikacjach niezwiązanych z transportem przesyłek. Analogicznie do Semakodu można ją stosować do zapisywania i umieszczania w różnych miejscach adresów URL, a następnie odczytywać przy pomocy odpowiednio oprogramowanych urządzeń przenośnych. Takie zastosowanie jest szczególnie popularne w Japonii. W Polsce świadomość w zakresie techniki QR jest coraz wyższa. Można się z nimi spotkać w coraz większej ilości miejsc, takich jak reklamy, strony internetowe, czy gry komputerowe.
Odmiany.
QR Code występuje w dwóch odmianach: podstawowej (Model 1) oraz rozszerzonej (Model 2), która pozwala zakodować do 7089 znaków numerycznych, 4296 alfanumerycznych, 1817 znaków Kanji, 2953 ośmiobitowych danych binarnych (bajtów) lub 984 znaków UTF-8.
Dopuszczalne wymiary kodu wynoszą 21×21 modułów do 177×177 modułów. W sumie istnieje czterdzieści dopuszczalnych wielkości. Specyfikacja dopuszcza połączenie do 16 kodów celem zapisania większej ilości informacji.
Standardy.
W październiku 1997 symbolika została włączona do "Wykazu ujednoliconych symboli" (ang. "Uniform Symbol Specifications") przez organizację AIM Global ("Association for Automatic Identification and Mobility") jako "ISS QR Code". W marcu 1998 japońska organizacja JEIDA ("Japanese Electronic Industry Development Association") włączyła ją jako standard "JEIDA-55". W styczniu 1999 została standardem "JIS" ("Japanese Industrial Standards") – "JIS X 0510". W czerwcu 2000 Międzynarodowa Organizacja Normalizacyjna włączyła ją jako standard "ISO/IEC18004".
Budowa kodu.
Modułem w kodzie jest kwadrat mogący przybierać jeden z dwóch kolorów (ciemny lub jasny). Większa liczba modułów tworzy tzw. słowa kodowe, w których zapisana jest informacja o poszczególnych znakach. Wymiar modułu nie jest ściśle określony i zależy od możliwości urządzeń odczytujących i zapisujących. W związku z tym również wymiary całego kodu są zmienne. Zależą one dodatkowo od wybranej wersji kodu, która jest zależna od przyjętego poziomu korekcji błędów oraz ilości zapisanych danych.
W kodzie wykorzystuje się "wzór wyszukiwania" pozwalający czytnikowi na odnalezienie poszczególnych miejsc w kodzie, względem których odczytywana jest pozostała jego część. Na wzór wyszukiwania składają się trzy "wzory pozycji" (każdy stanowi kilkumodułowy ciemny kwadrat otoczony jasną ramką, która jest otoczona ciemną ramką), które dodatkowo są oddzielone od danych jasną ramką o szerokości jednego modułu (tzw. separatorem). Oznaczenia "wzorów pozycji" są umieszczone w trzech narożnikach kodu.
Dodatkowo w kodzie występuje tzw. "wzór synchronizacji" składający się z dwóch linii o szerokości jednego modułu, z których jedna przebiega poziomo, a druga pionowo pomiędzy wzorami pozycji. Linie te zawierają na przemian ułożone ciemne i jasne kropki. Dzięki nim możliwe jest określenie wersji, gęstości kodu oraz współrzędnych poszczególnych danych w nim zapisanych.
Model 2 kodu zawiera dodatkowy "wzór osiowy". Pojedynczy element wzoru osiowego składa się z czarnego modułu otoczonego białą ramką, która otoczona jest czarną ramką. Liczba elementów wzoru zależna jest od rozmiarów kodu. Model 1 kodu zawierał inne wzory, które zostały umieszczone z myślą o jego rozszerzeniu (nie zostały wykorzystane).
W części danych oprócz samych danych umieszczone są informacje o formacie i wersji kodu oraz dane niezbędne do działania mechanizmów korekcji błędów. Dookoła kodu wymagane jest stosowanie marginesu o szerokości co najmniej czterech modułów.
Inną cechą kodu jest tzw. "mechanizm maskowania", który powoduje, że jasne i ciemne moduły są rozłożone w miarę równomiernie, co skutkuje zwiększeniem szybkości przetwarzania obrazów przez skanery.
Mechanizm korekcji błędów.
Specyfikacja udostępnia cztery poziomy korekcji i odzyskiwania danych (algorytm Reeda-Solomona):
Poziom korekcji wpływa na ilość danych możliwych do zapisania przez kod o określonych wymiarach (o określonej wersji). Na przykład wersja 10 (o rozmiarach 57×57 modułów) dla poziomu korekcji L pozwala na zapisanie 652 cyfr, a dla poziomu H – 288 cyfr.
Obsługa przez oprogramowanie.
Z kodów QR można korzystać na mobilnych systemach przy użyciu wyspecjalizowanego oprogramowania. Android obsługuje przekierowania URL co pozwala na przesyłanie kodom QR metadanych do znajdujących się na urządzeniu aplikacji. System operacyjny Nokii Symbian wyposażony jest w skaner kodów kreskowych potrafiący czytać kody QR. Dla systemu Maemo czytnikiem kodów QR jest aplikacja mbarcode. W Apple iOS od wersji 11 czytnik kodów QR jest wbudowany w systemową aplikację Aparat. W starszych systemach czytnik nie jest domyślnie obecny, ale w App Store jest dostępnych wiele aplikacji, które potrafią zarówno odczytywać kody QR jak i je tworzyć. W urządzeniach BlackBerry, aplikacja App World potrafi odczytywać kody QR, rozpoznawać w nich adres WWW i wczytywać go w systemowej przeglądarce. Windows Phone 7.5 potrafi odczytywać kody QR i otwierać zawarty w nich adres WWW przy użyciu Bing Vision. Kody QR mogą być używane także na Nintendo 3DS. 
W sieci znajduje się wiele stron, które zapewniają możliwość kodowania i dekodowania kodów QR.

</doc>
<doc id="755750" url="https://pl.wikipedia.org/wiki?curid=755750" title="Operacja wschodniopruska">
Operacja wschodniopruska

Nazwa dwóch operacji wojskowych: 

</doc>
<doc id="755752" url="https://pl.wikipedia.org/wiki?curid=755752" title="Anaheim">
Anaheim

Anaheim – miasto w Stanach Zjednoczonych, w stanie Kalifornia. Miasto zostało założone w 1857 przez imigrantów niemieckich. Prawa miejskie otrzymało w 1915 r.
Anaheim jest ośrodkiem przemysłu: lotniczego, elektrotechnicznego, drzewnego, elektronicznego, maszynowego. 
W miejscowości znajduje się centrum rozrywkowe – Disneyland Resort.

</doc>
<doc id="755754" url="https://pl.wikipedia.org/wiki?curid=755754" title="Givenchy">
Givenchy

Givenchy – francuskie przedsiębiorstwo kosmetyczne i dom mody założony w roku 1952 przez projektanta Huberta de Givenchy.
Przedsiębiorstwo należy do francuskiej grupy dóbr luksusowych LVMH.

</doc>
<doc id="755755" url="https://pl.wikipedia.org/wiki?curid=755755" title="Givenchy (ujednoznacznienie)">
Givenchy (ujednoznacznienie)



</doc>
<doc id="755757" url="https://pl.wikipedia.org/wiki?curid=755757" title="Alió">
Alió

Alió – gmina w Hiszpanii, w Katalonii, w prowincji Tarragona, w comarce Alt Camp.
Powierzchnia gminy wynosi 7,25 km². Zgodnie z danymi INE, w 2005 roku liczba ludności wynosiła 384, a gęstość zaludnienia 52,97 osoby/km². Wysokość bezwzględna gminy równa jest 263 metrów. Współrzędne geograficzne gminy to 41°17'46"N, 1°18'28"E.

</doc>
<doc id="755758" url="https://pl.wikipedia.org/wiki?curid=755758" title="Alio">
Alio



</doc>
<doc id="755759" url="https://pl.wikipedia.org/wiki?curid=755759" title="Gucci (ujednoznacznienie)">
Gucci (ujednoznacznienie)



</doc>
<doc id="755761" url="https://pl.wikipedia.org/wiki?curid=755761" title="Mont-ral">
Mont-ral

Mont-ral (hiszp. "Montreal") – gmina w Hiszpanii, w Katalonii, w prowincji Tarragona, w comarce Alt Camp.
Powierzchnia gminy wynosi 34,69 km². Zgodnie z danymi INE, w 2005 roku liczba ludności wynosiła 180, a gęstość zaludnienia 5,19 osoby/km². Wysokość bezwzględna gminy równa jest 888 metrów. Współrzędne geograficzne gminy to 41°17'21"N, 1°5'56"E.
Miejscowości.
W skład gminy wchodzi sześć miejscowości, w tym miejscowość gminna o tej samej nazwie:

</doc>
<doc id="755764" url="https://pl.wikipedia.org/wiki?curid=755764" title="L’Aixàvega">
L’Aixàvega

L'Aixàvega – miejscowość w Hiszpanii, w Katalonii, w prowincji Tarragona, w comarce Alt Camp, w gminie Mont-ral.
Według danych INE z 2005 roku miejscowość zamieszkiwało 14 osób.

</doc>
<doc id="755765" url="https://pl.wikipedia.org/wiki?curid=755765" title="L'Aixavega">
L'Aixavega



</doc>
<doc id="755766" url="https://pl.wikipedia.org/wiki?curid=755766" title="El Bosquet">
El Bosquet

El Bosquet – miejscowość w Hiszpanii, w Katalonii, w prowincji Tarragona, w comarce Alt Camp, w gminie Mont-ral.
Według danych INE z 2005 roku miejscowość zamieszkiwały 24 osoby.

</doc>
<doc id="755767" url="https://pl.wikipedia.org/wiki?curid=755767" title="La Cabrera">
La Cabrera

La Cabrera – miejscowość w Hiszpanii, w Katalonii, w prowincji Tarragona, w comarce Alt Camp, w gminie Mont-ral.
Według danych INE z 2005 roku miejscowość zamieszkiwały 3 osoby.

</doc>
<doc id="755768" url="https://pl.wikipedia.org/wiki?curid=755768" title="Pepco">
Pepco

Pepco – europejska sieć detaliczna oferującą odzież i produkty dla domu w niskich cenach. Sieć w grudniu 2022 liczyła ponad 2,9 tysiąca sklepów. 
Historia.
Firma powstała pod koniec 1999 roku w Polsce jako oddział brytyjskiego Brown&amp;Jackson. W wyniku zmian kapitałowych w ramach holdingu, w 2004 roku spółka została przejęta przez firmę Pepkor z siedzibą w Południowej Afryce. Wtedy też zmieniono logo oraz nazwę firmy na Pepco. Obecnie firma wchodzi w skład Pepco Group, notowanej na Warszawskiej Giełdzie Papierów Wartościowych.
Od roku 2013 rozpoczęła się ekspansja Pepco na innych europejskich rynkach:
W 2021 roku Pepco zmieniło logotyp.

</doc>
<doc id="755769" url="https://pl.wikipedia.org/wiki?curid=755769" title="La Cadeneta">
La Cadeneta

La Cadeneta – miejscowość w Hiszpanii, w Katalonii, w prowincji Tarragona, w comarce Alt Camp, w gminie Mont-ral.
Według danych INE z 2005 roku miejscowość zamieszkiwało 12 osób.

</doc>
<doc id="755771" url="https://pl.wikipedia.org/wiki?curid=755771" title="Farena">
Farena

Farena – miejscowość w Hiszpanii, w Katalonii, w prowincji Tarragona, w comarce Alt Camp, w gminie Mont-ral.
Według danych INE z 2005 roku miejscowość zamieszkiwało 46 osób.

</doc>
<doc id="755773" url="https://pl.wikipedia.org/wiki?curid=755773" title="Karl Olma">
Karl Olma

Karl Olma, pseudonim Michael Zöllner (ur. 24 czerwca 1914 w Hałcnowie, obecnie dzielnicy Bielska-Białej, zm. 23 lutego 2001 w Ingolstadt) – niemiecki liryk, aforysta, dziennikarz i tłumacz. Tworzył poezję w języku hałcnowskim. Kształcił się w niemieckim gimnazjum w Bielsku-Białej. Pracował w Związku Katolików Niemieckich w Katowicach. Był też dziennikarzem w „Hohensalzaer Zeitung”, a po roku 1948, gdy osiadł w Ingolstadt (Niemcy), działał jako redaktor naczelny pisma „Donau-Kurier”.

</doc>
<doc id="755774" url="https://pl.wikipedia.org/wiki?curid=755774" title="Mont-Ral">
Mont-Ral



</doc>
<doc id="755778" url="https://pl.wikipedia.org/wiki?curid=755778" title="Kerlon">
Kerlon

Kerlon, właśc. Kerlon Moura Souza (ur. 27 stycznia 1988 w miejscowości Ipatinga w stanie Minas Gerais) – brazylijski piłkarz występujący na pozycji ofensywnego pomocnika lub napastnika.
Jest wychowankiem Cruzeiro Esporte Clube. Zawodową karierę rozpoczynał w 2005 roku, po czym w 2008 roku przeniósł się do włoskiego Chievo Werona. Dla niego w sezonie 2008/2009 rozegrał 4 mecze w Serie A, . W styczniu 2011 wypożyczyło go brazylijskiegie Parana Clube, a po powrocie w letnim okienku transferowym został wypożyczony na rok do National Esporte Chude.

</doc>
<doc id="755787" url="https://pl.wikipedia.org/wiki?curid=755787" title="Halowe Mistrzostwa Europy w Lekkoatletyce 1977">
Halowe Mistrzostwa Europy w Lekkoatletyce 1977

VIII Halowe Mistrzostwa Europy odbyły się 12–13 marca 1977 w San Sebastián w Velódromo de Anoeta.

</doc>
<doc id="755791" url="https://pl.wikipedia.org/wiki?curid=755791" title="Izochimena">
Izochimena

Izochimena ( = „równy” + = „zima”) – izolinia na mapie łącząca punkty, w których średnia zimowa temperatura osiągnęła taką samą wartość. Miarą stosowaną są jednostki temperatury (w zależności od układu jednostek i miar).
Izochimeny wraz z izoterami stosowane są głównie na mapach meteorologicznych.

</doc>
<doc id="755795" url="https://pl.wikipedia.org/wiki?curid=755795" title="Wilk tasmański">
Wilk tasmański



</doc>
<doc id="755796" url="https://pl.wikipedia.org/wiki?curid=755796" title="Przegorzan">
Przegorzan

Przegorzan ("Echinops" ) – rodzaj roślin z rodziny astrowatych. Obejmuje 216 gatunków. Rośliny te występują w Eurazji (bez najbardziej północnej jej części oraz południowo-wschodniej Azji) i w Afryce, z wyjątkiem jej części południowej. W strefie międzyzwrotnikowej rośliny te rosną w górach. Jako rośliny introdukowane występują w północnej Europie, w Ameryce Północnej oraz Australii. W Polsce rosną dwa gatunki introdukowane i już zadomowione: przegorzan kulisty "E. sphaerocephalus" i przegorzan węgierski "E. exaltatus", inne są uprawiane (zwłaszcza przegorzan pospolity "E. ritro", a poza tym: tauryjski "E. banaticus", nastroszony "E. orientalis", niski "E. humilis" i śnieżny "E. niveus").
Rośliny z tego rodzaju uprawiane są jako ozdobne, dla charakterystycznych, kulistych kwiatostanów. Są też cenionymi roślinami miododajnymi, których wydajność miodowa sięga kilkuset kg z ha (u przegorzana kulistego przy odpowiedniej, ciepłej pogodzie do 800 kg/ha).
Systematyka.
Rodzaj z rodziny astrowatych "Asteraceae", z podrodziny "Carduoideae", plemienia "Cardueae" i monotypowego podplemienia "Echinopsinae". W osobny rodzaj "Acantholepis" w niektórych ujęciach wyodrębniany był przegorzan nastroszony "Echinops orientalis" (jako "A. orientalis" ).

</doc>
<doc id="755797" url="https://pl.wikipedia.org/wiki?curid=755797" title="Franciszek Walter (wenerolog)">
Franciszek Walter (wenerolog)

Franciszek Ksawery Walter (ur. 6 grudnia 1885 w Krakowie, zm. 19 maja 1950 tamże) – polski dermatolog i wenerolog, rektor Uniwersytetu Jagiellońskiego.
Życiorys.
Urodził się w rodzinie Franciszka Waltera i Katarzyny z Kurowskich. Po ukończeniu w 1905 Gimnazjum św. Anny w Krakowie rozpoczął studia medyczne na Uniwersytecie Jagiellońskim, w 1911 uzyskał tytuł doktora. Naukę kontynuował w Bernie i Berlinie, po powrocie do Krakowa w 1914 został sekundariuszem na oddziale skórnym i wenerycznym Szpitala św. Łazarza, w 1916 tymczasowo kierował tym oddziałem. W 1918 przedstawił na Uniwersytecie Jagiellońskim pracę habilitacyjną, a dwa lata później został prymariuszem na oddziale, którym dotychczas kierował. W 1925 uzyskał tytuł profesora nadzwyczajnego, a w 1934 profesora zwyczajnego dermatologii i wenerologii Uniwersytetu Jagiellońskiego. 6 listopada 1939 r. został aresztowany wraz z innymi profesorami UJ i AGH w ramach Sonderaktion Krakau następnie trafił do obozu koncentracyjnego Sachsenhausen. Zwolniony 8 lutego 1940 wrócił do Krakowa. W czasie okupacji pełnił funkcję lekarza dermatologicznego Ubezpieczalni Społecznej w Krakowie w latach 1941 – 1945. Dwukrotnie odmówił przyjęcia stanowiska kierownika katedry chorób skórnych i wenerycznych kursów lekarskich organizowanych przez okupanta niemieckiego we Lwowie. W grudniu 1944 objął szefostwo sanitarne PCK okręgu krakowskiego w związku ze zbliżającymi się do Krakowa wojskami radzieckimi i na tym stanowisku doczekał końca wojny. W okresie okupacji zaangażował się również w pracę konspiracyjną i pełnił funkcję szefa służby zdrowia AK na terenie Krakowa (1941 – 1945). W latach 1946–1948 rektor Uniwersytetu Jagiellońskiego, a następnie kierował Kliniką Dermatologiczną Akademii Medycznej. 
Autor książki "Wit Stwosz, rzeźbiarz chorób skórnych" wydanej w 1933, w której napisał o chorobach skórnych postaci wyrzeźbionych na Ołtarzu Mariackim. Udowodnił w niej m.in., że syfilis występował w Europie jeszcze przed podróżą Kolumba do Ameryki. Pochowany na Cmentarzu Rakowickim (pas 78 wsch.). Był kolekcjonerem sztuki, posiadającym znaczące zbiory malarstwa polskiego XIX i I połowy XX stulecia.
Członkostwo.
W 1935 roku był członkiem krakowskiej loży wolnomularskiej Przesąd Zwyciężony.

</doc>
<doc id="755798" url="https://pl.wikipedia.org/wiki?curid=755798" title="Stańczyk (czasopismo)">
Stańczyk (czasopismo)

Stańczyk – czasopismo (z reguły kwartalnik) konserwatystów i liberałów nawiązujący do postaci błazna królewskiego i mędrca Stańczyka, a także do "Teki Stańczyka".
„Stańczyk” ukazywał się w latach 1986–2004 we Wrocławiu, z początku w drugim obiegu, a od 1990 legalnie. Publikowano w nim artykuły poświęcone tradycji, wolności gospodarczej (autorstwa m.in. Stefana Kisielewskiego i Janusza Korwin-Mikkego), geopolityce (autorstwa Andrzeja Maśnicy), a także "Kronikę samobójstw" – sarkastyczne komentarze do aktualnych wydarzeń i przegląd prawicowej prasy na świecie. Redaktor naczelny czasopisma Tomasz Gabiś zajmował się problematyką rewizjonizmu Holocaustu. W 1995 ukazał się specjalny numer poświęcony Ernstowi Jüngerowi. Pod koniec istnienia „Stańczyk” przyjął profil postkonserwatywny.
Ostatni numer pisma z numerem 1/2 (40/41) ukazał się w 2004 roku.

</doc>
<doc id="755800" url="https://pl.wikipedia.org/wiki?curid=755800" title="Ezequiel Garay">
Ezequiel Garay

Ezequiel Marcelo Garay (ur. 10 października 1986 w Rosario) – argentyński piłkarz występujący na pozycji obrońcy w hiszpańskim klubie Valencia CF oraz w reprezentacji Argentyny. Posiada także obywatelstwo hiszpańskie.
Kariera klubowa.
Garay jest wychowankiem Newell’s Old Boys. Następnie trafił do Racingu Santander, w którym grał przez dwa lata. 18 maja 2008 roku podpisał kontrakt z Realem Madryt, jednak sezon 2008/09 spędził jeszcze w Racingu. Latem 2009 roku powrócił do Madrytu i 29 sierpnia zadebiutował w barwach Realu podczas wygranego spotkania z Deportivo La Coruña. 12 grudnia tego samego roku podczas meczu z Valencią zdobył swojego pierwszego gola w barwach klubu. 7 lipca 2011 roku odszedł do portugalskiej Benfiki, by trzy lata później trafić do Rosji, do Zenitu Petersburg. 31 sierpnia 2016, ostatniego dnia okienka transferowego, został graczem Valencii, z którą związał się trzyletnią umową.
Kariera reprezentacyjna.
W 2008 roku znalazł się w kadrze powołanej przez Sergio Batistę na Igrzyska Olimpijskie 2008, podczas których Argentyna zdobyła złoty medal. 22 sierpnia 2007 roku Garay zadebiutował w seniorskiej reprezentacji podczas wygranego 2:1 spotkania towarzyskiego z Norwegią. W 2014 roku wraz z kadrą dotarł do finału Mistrzostw Świata 2014, ostatecznie przegranego z Niemcami po dogrywce 0:1.
Statystyki kariery.
"Stan na 17 maja 2019 r."

</doc>
<doc id="755802" url="https://pl.wikipedia.org/wiki?curid=755802" title="Lopra">
Lopra

Lopra – wieś na Wyspach Owczych, w gminie Sumbar, na południowym wybrzeżu wyspy Suðuroy, licząca obecnie 87 mieszkańców (I 2015 r.). Kod pocztowy to FO 926.
Demografia.
Według danych Urzędu Statystycznego (I 2015 r.) jest 59. co do wielkości miejscowością Wysp Owczych.

</doc>
<doc id="755808" url="https://pl.wikipedia.org/wiki?curid=755808" title="SELV">
SELV

SELV (ang. "Separated or Safety Extra-Low Voltage") – obwód o napięciu znamionowym bardzo niskim (ELV) bez uziemienia funkcjonalnego. Obwód ten zasilany ze źródła napięcia bardzo niskiego (np. transformator bezpieczeństwa lub źródło elektrochemiczne). W obwodzie SELV części czynne nie powinny być połączone z uziomem ani częściami czynnymi (i/lub przewodami ochronnymi) innych obwodów. Natomiast części przewodzące dostępne nie powinny być połączone ani z uziomem, ani z przewodami ochronnymi (i/lub częściami przewodzącymi dostępnymi) innych instalacji.

</doc>
<doc id="755809" url="https://pl.wikipedia.org/wiki?curid=755809" title="Felipe Melo">
Felipe Melo

Felipe Melo de Carvalho (ur. 26 czerwca 1983 w Volta Redonda) – brazylijski piłkarz występujący na pozycji defensywnego pomocnika w brazylijskim klubie Fluminense FC. Były dwudziestodwukrotny reprezentant Brazylii.
Kariera klubowa.
Grał kolejno w CR Flamengo, Cruzeiro Esporte Clube, Grêmio Foot-Ball Porto Alegrense, RCD Mallorca, Racingu Santander, UD Almería i ACF Fiorentina. 15 lipca 2009 trafił do Juventusu za kwotę 20 mln € oraz kartę zawodniczą Marco Marchionniego. W Serie A zadebiutował 31 sierpnia w zwycięskim 3:1 meczu z AS Roma, w którym zdobył jednego gola. 22 lipca 2011 roku przeniósł się do Galatasaray. Spędził tam 4 lata, a następnie 31 sierpnia 2015 roku stał się zawodnikiem Interu Mediolan. 8 stycznia 2017 roku poinformowano o przenosinach Felipe Melo do brazylijskiego SE Palmeiras.
Kariera reprezentacyjna.
W reprezentacji Brazylii Melo zadebiutował 11 lutego 2009 w wygranym 2:0 towarzyskim meczu z Włochami. Z reprezentacją w 2009 roku zdobył Puchar Konfederacji.

</doc>
<doc id="755814" url="https://pl.wikipedia.org/wiki?curid=755814" title="Amalberga z Maubeuge">
Amalberga z Maubeuge

Amalberga z Maubeuge, również: Amalburga, Amalia i Amelia, nazywana Amalbergą z Lobbes lub Amalbergą z Binche (ur. ok. 600 w Brabancji w dzisiejszej Belgii, zm. ok. 690 w Maubeuge we Francji) – zakonnica, święta Kościoła katolickiego.
Amalberga miała być siostrą lub siostrzenicą Pepina z Landen. Była małżonką Witgera – księcia lotaryńskiego i hrabiego Brabancji. Była również matką kilku świętych: św. Emeberta, św. Reineldisa i św. Guduli. Po śmierci męża obrała życie zakonne w klasztorze w Maubeuge, założonym przez św. Adelgundę. Tam też zmarła i została pochowana około 690 roku. 
Jej relikwie przeniesiono później do Lobbes w Hainaut w Belgii.
Wspomnienie liturgiczne św. Amalbergi (Amelii) obchodzone jest 10 lipca.
Amalbergi z Maubeuge nie należy mylić z inną świętą Amalbergą Gandawską (+772) wspominaną tego samego dnia.

</doc>
<doc id="755815" url="https://pl.wikipedia.org/wiki?curid=755815" title="Psy pasterskie">
Psy pasterskie



</doc>
<doc id="755823" url="https://pl.wikipedia.org/wiki?curid=755823" title="Jądro kometarne">
Jądro kometarne

Jądro kometarne – lodowo-skalna bryła znajdująca się we wnętrzu głowy komety (tzw. komy) podczas trwającego zjawiska aktywności kometarnej. Rozmiary jąder komet znacząco się różnią, najczęściej mieszczą się jednak w przedziale od kilku do kilkuset kilometrów.
Jądro komety może być obiektem nietrwałym. Kometa poruszając się po swej eliptycznej orbicie, przechodzi często bardzo blisko Słońca – przez tzw. peryhelium – co powoduje uwalnianie się cząstek lotnych substancji (np wody) z powierzchni jądra. Im bliżej Słońca, tym zjawisko to staje się intensywniejsze. Wokół jądra tworzy się głowa komety, a wiatr słoneczny i ciśnienie promieniowania słonecznego odpychają uwolnione cząstki w kierunku odsłonecznym, tworząc warkocz kometarny. Zjawiska te związane są z utratą masy tego ciała i mogą być tak intensywne, że dochodzi nawet do rozpadu jądra.
Poruszając się po okołosłonecznej orbicie, kometa traci swój budulec przy każdym bliskim spotkaniu z naszą Dzienną Gwiazdą. Pozostawia tę materię wzdłuż swej trajektorii, a gdy orbita Ziemi przetnie orbitę komety, w atmosferę wpadają liczne „odłamki”, tworząc zjawisko roju meteorów.

</doc>
<doc id="755824" url="https://pl.wikipedia.org/wiki?curid=755824" title="Sawwa Brodski">
Sawwa Brodski

Sawwa Grigorjewicz Brodski (ros. Савва Григорьевич Бродский, ur. 29 stycznia 1923 w Homlu, zm. 20 listopada 1982 w Moskwie) – rosyjski malarz, poeta, architekt i rzeźbiarz, ilustrator książek.
Życiorys.
W latach 1938–1941 uczył się w średniej szkole artystycznej w Leningradzie. W roku 1941 rozpoczął studia w Moskiewskim Instytucie Architektury.
Po dyplomie rozpoczął pracę w biurze projektów „GiProTeatr”, gdzie zaprojektował dwa budynki teatralne w Pietrozawodsku oraz dom-muzeum Aleksandra Grina w Teodozji na Krymie.
Od początku lat 60. zajmował się w coraz większym stopniu grafiką książkową. Ilustrował dzieła Teodora Dreisera, Prospera Mériméego, Guy de Maupassanta, Romain Rollanda, Roberta L. Stevensona, Gustawa Flauberta i Stefana Zweiga.
Jedną z bardziej znanych jego prac jest zbiór ilustracji do radzieckiego wydania Don Kichota Miguela de Cervantesa (1975). Część z nich wykorzystano w książeczce i na okładce płyty „Legenda” polskiej grupy muzycznej Armia
Pochowany na Cmentarzu Wagańkowskim w Moskwie.

</doc>
<doc id="755827" url="https://pl.wikipedia.org/wiki?curid=755827" title="Sawa Brodski">
Sawa Brodski



</doc>
<doc id="755829" url="https://pl.wikipedia.org/wiki?curid=755829" title="Spółgłoska cerebralna">
Spółgłoska cerebralna



</doc>
<doc id="755830" url="https://pl.wikipedia.org/wiki?curid=755830" title="Savva Brodskij">
Savva Brodskij



</doc>
<doc id="755831" url="https://pl.wikipedia.org/wiki?curid=755831" title="Spółgłoska szczytowa">
Spółgłoska szczytowa



</doc>
<doc id="755834" url="https://pl.wikipedia.org/wiki?curid=755834" title="Carlsberg Polska S.A.">
Carlsberg Polska S.A.



</doc>
<doc id="755836" url="https://pl.wikipedia.org/wiki?curid=755836" title="Jądro komety">
Jądro komety



</doc>
<doc id="755837" url="https://pl.wikipedia.org/wiki?curid=755837" title="Głowa komety">
Głowa komety



</doc>
<doc id="755838" url="https://pl.wikipedia.org/wiki?curid=755838" title="Saladyn (chan tatarski)">
Saladyn (chan tatarski)



</doc>
<doc id="755839" url="https://pl.wikipedia.org/wiki?curid=755839" title="Burmistrzowie Pittsburgha">
Burmistrzowie Pittsburgha

Lista burmistrzów Pittsburgha, Pensylwania, USA.

</doc>
<doc id="755841" url="https://pl.wikipedia.org/wiki?curid=755841" title="Ustroń Zdrój">
Ustroń Zdrój

Ustroń Zdrój – przystanek kolejowy w Ustroniu, w województwie śląskim, w Polsce. Znajduje się na wysokości 345 m n.p.m.
W roku 2017 przystanek obsługiwał 200–299 pasażerów na dobę.
Historia.
Budowa przystanku kolejowego w centrum miasta Ustronia była planowana w okresie międzywojennym. Jednak dopiero na początku 1985 roku powołano społeczny komitet budowy przystanku. Peron przystanku oraz prowizoryczne kasy biletowe zostały otwarte 19 lipca 1985 roku. Wybudowano dodatkowo piętrowy budynek z kasami oraz poczekalnią. W obiekcie dodatkowo została zlokalizowana przechowalnia bagażu z szaletami oraz posterunek dróżniczy. Budynek został otwarty w dniu 19 grudnia 1985 roku. Kasy i poczekalnia zostały zamknięte w marcu 2010 roku. W marcu 2021 roku rozpoczęła budowa nowego peronu w ramach rewitalizacji linii kolejowej do Wisły. Z przystanku zostały wytyczone szlaki turystyczne na Małą Czantorię oraz Czantorię Wielką. Jednocześnie stanowi początek Głównego Szlaku Beskidzkiego . Przystanek jest wykorzystywany przez samorządowego przewoźnika Koleje Śląskie.

</doc>
<doc id="755846" url="https://pl.wikipedia.org/wiki?curid=755846" title="Eschweiler Hauptbahnhof">
Eschweiler Hauptbahnhof

Eschweiler Hauptbahnhof – główny dworzec kolejowy w Eschweiler, w kraju związkowym Nadrenia Północna-Westfalia, w Niemczech. Dworzec posiada 2 perony.

</doc>
<doc id="755849" url="https://pl.wikipedia.org/wiki?curid=755849" title="Rój meteoroidów">
Rój meteoroidów

Rój meteoroidów – strumień cząstek, drobinek lodu i pyłu powstały w wyniku powolnego rozpadu komet. Rój taki ciągnie się wzdłuż trajektorii komet, które tracąc swą materię w wyniku częstych przejść w pobliżu Słońca (przez tzw. peryhelium), ulegają stopniowemu rozpadowi i zniszczeniu. 
Gdy drobiny wchodzące w skład roju meteoroidów dostaną się do atmosfery ziemskiej, tworzą intensywne zjawisko „spadających gwiazd”, czyli roju meteorów.

</doc>
<doc id="755850" url="https://pl.wikipedia.org/wiki?curid=755850" title="HD 202206">
HD 202206

HD 202206 – żółty karzeł znajdujący się w gwiazdozbiorze Koziorożca w odległości około 151 lat świetlnych.
Masa gwiazdy wynosi 1,13 masy Słońca, a promień 1,02 promienia Słońca. Jej wiek szacowany jest na około 2 miliardy lat. Na pełny obrót wokół własnej osi gwiazda potrzebuje tylko 9,5 dnia. Temperatura efektywna jej powierzchni równa jest 5750 K ± 75 K.
Gwiazda ta posiada ciekawy układ planetarny: krąży wokół niej mało masywny brązowy karzeł, a tę parę obiektów okrąża po dalszej orbicie jedna planeta.

</doc>
<doc id="755853" url="https://pl.wikipedia.org/wiki?curid=755853" title="AFOL">
AFOL

AFOL – akronim oznaczający "adult fan of Lego", czyli „dorosły fan lego”. Określenie oznaczające fascynatów zabawy klockami firmy Lego.
Zabawa klockami zasadniczo przeznaczonymi dla dzieci budzić może śmiech.
Z tego powodu dorośli fascynaci klocków zajmowali się swoim hobby w zaciszu własnych domów. W ostatnich latach wielu z nich nie wstydzi się już swego hobby.
Za pośrednictwem Internetu fani klocków rozpoczęli łączyć się w grupy.
Określają siebie różnie:
Kontaktują się za pomocą portalu "LugNet".
W 2004 roku powstała grupa działająca w Polsce – "LUGPol".
Największym zlotem fanów klocków jest "Brickfest" odbywający się w Stanach Zjednoczonych.
Gazetą fanów jest e-gazeta "BrickJournal" prezentująca najciekawsze konstrukcje.
Firma Lego Group zauważyła dorosłych bawiących się klockami i stworzyła specjalny program "Ambasadorowie Lego". 
Konstrukcje.
Modele tworzone przez dorosłych często różnią się od dziecięcych skalą, dokładnością, czasem budowy, tematyką, często bardzo aktualną oraz poniesionymi kosztami – dzieciom klocki kupują rodzice, a pracujący Afole często przeznaczają znaczną część swych pensji na swoje klockowe hobby, które jest dosyć kosztowne.
Jednak nie można pomijać licznych, młodych i zdolnych twórców pięknych klockowych dzieł, którzy afolami jeszcze nie są, a już zdobywają nagrody i wyróżnienia za swoją twórczość.
Tworzone modele to kopie istniejących, bardzo znanych obiektów np. Tadź Mahal, pojazdów itp. lub konstrukcje stworzone na podstawie własnych pomysłów.
Modele własnego pomysłu (bez wzorów) fani określają jako „Lego MOC” (ang. "my own creation").
Afol może mieć konkretną specjalizację np. sceny biblijne lub polityczne.
Czas budowy modelu sięga nawet kilku miesięcy.
Z udziałem klocków kręcone są Brickfilms – filmy w postaci animacji poklatkowych ze scenami z klocków.

</doc>
<doc id="755856" url="https://pl.wikipedia.org/wiki?curid=755856" title="Jewgienij Dubrowin">
Jewgienij Dubrowin

Jewgienij Aleksandrowicz Dubrowin (ros. Евгений Александрович Дубровин; ur. 27 stycznia 1986 w Omsku) – rosyjski hokeista.

</doc>
<doc id="755859" url="https://pl.wikipedia.org/wiki?curid=755859" title="Kato polo">
Kato polo



</doc>
<doc id="755860" url="https://pl.wikipedia.org/wiki?curid=755860" title="Mecom Group">
Mecom Group

Mecom Group plc – brytyjski fundusz inwestycyjny z siedzibą w Londynie, od marca 2005 notowany na Alternative Investment Market (części londyńskiej giełdy), działający głównie na rynku mediów.
Był właścicielem między innymi 35 gazet lokalnych w Norwegii, Danii, Holandii, Polsce, na Litwie i Ukrainie, a także kilku stacji radiowych w tych krajach. W Polsce media skupione były w ramach grupy Media Regionalne. 31 października 2013 roku zostały one sprzedane Grupie Wydawniczej Polskapresse.
Prezesem Mecom Group jest David Montgomery.
Gazety, stacje radiowe i portale wchodzące w skład grupy.
Norwegia
Dania
Holandia

</doc>
<doc id="755861" url="https://pl.wikipedia.org/wiki?curid=755861" title="Spółgłoska półotwarta wargowo-miękkopodniebienna">
Spółgłoska półotwarta wargowo-miękkopodniebienna

Spółgłoska półotwarta wargowo-miękkopodniebienna – rodzaj dźwięku spółgłoskowego, reprezentowany w transkrypcji fonetycznej IPA i X-SAMPA symbolem [w] (w slawistycznym alfabecie fonetycznym symbolem [u̯ ]). Głoska ta jest niesylabicznym odpowiednikiem samogłoski [u].

</doc>
<doc id="755866" url="https://pl.wikipedia.org/wiki?curid=755866" title="Gustaw Adolf Bernadotte">
Gustaw Adolf Bernadotte

Gustaw Adolf Bernadotte (szw. Gustaf Adolf Oscar Fredrik Arthur Edmund; ur. 22 kwietnia 1906 w Sztokholmie, zm. 26 stycznia 1947 w Kastrup, Dania) – książę Västerbotten, członek szwedzkiej rodziny królewskiej, najstarszy syn króla Gustawa VI Adolfa Bernadotte i jego pierwszej żony, księżnej Małgorzaty Connaught.
Od 1932 roku był żonaty z Sybillą Koburg. Miał z nią pięcioro dzieci – Małgorzatę (ur. 1934), Brygidę (ur. 1937), Dezyderię (ur. 1938), Krystynę (ur. 1943) i Karola XVI Gustawa (ur. 1946) – obecnie panującego króla Szwecji.
Powiązania rodzinne i edukacja.
Książę Gustaw Adolf urodził się 22 kwietnia 1906 w Sztokholmie. Był synem króla Szwecji Gustawa VI Adolfa i jego pierwszej małżonki, księżnej Małgorzaty Connaught, pochodzącej z brytyjskiej rodziny królewskiej. Jego dziadkami byli ze strony ojca król Szwecji Gustaw V i królowa Wiktoria, a ze strony matki Artur, książę Connaught i Strathearn i Luiza Małgorzata, księżna Connaught. Był prawnukiem królowej Wiktorii Hanowerskiej. Był bratem księcia Uplland Sigvarda Bernadotte (ur. 1907, zm. 2002), królowej Danii Ingrid (ur. 1910, zm. 2000), księcia Hallandu Bertila Bernadotte (ur. 1912, zm. 1997) i księcia Dalarny Karola Jana Bernadotte (ur. 1916, zm. 2012). Jego macochą była królowa Szwecji Ludwika Bernadotte.
Członek rodziny książęcej.
Książę Gustaw Adolf urodził się za panowania swojego pradziadka, króla Oskara II. Jego dziadek był następcą tronu, a sam Gustaw Adolf zajmował trzecie miejsce w linii sukcesji i w przyszłości miał zostać królem Szwecji. Przy narodzinach otrzymał tytuł księcia Västerbotten.
Niektóre źródła dziennikarskie podają, że był zwolennikiem niemieckiego nazizmu w latach trzydziestych dwudziestego wieku, za co był głęboko krytykowany. Jako oficjalny reprezentant Szwecji, miał spotkać się między innymi z Adolfem Hitlerem i Hermannem Göringiem. Książę jednak niechętnie wypowiadał się na tematy polityczne. Wśród szwedzkiej opinii publicznej nazywany był "niemieckim księciem", ale wszystkie doniesienia na temat jego kontaktów z nazistami nie zostały potwierdzone. Pasierb Göringa miał nawet stwierdzić, że spotkanie ojczyma z księciem było pomyłką i nie umieli się ze sobą porozumieć. Biuro prasowe pałacu królewskiego także zaprzeczyło tym informacjom.
Sprzyjał Finlandii w czasie wojny zimowej (1939-1940) i tzw. wojny kontynuacyjnej (1941–1944), chciał wziąć udział w walkach przeciw Armii Czerwonej jako ochotnik, lecz nie otrzymał to zgody ojca. W latach czterdziestych uzyskał wojskowy stopień "Överstelöjtnant", charakterystyczny dla wojskowych szwedzkich i fińskich.
Małżeństwo i rodzina.
19 lub 20 października 1932 książę Gustaw Adolf poślubił swoją kuzynkę, księżną Sybillę Koburg. Łączyła ich wspólna prababka, królowa brytyjska Wiktoria. Ich dziadkowie, czyli Leopold, książę Albany i Artur, książę Connaught i Strathearn, byli braćmi. Sybilla była młodsza od swojego męża o dwa lata, a z chwilą ślubu otrzymała tytuł Jej Królewskiej Wysokości Księżnej Västerbotten. Para doczekała się pierwszego dziecka 31 października 1934 roku. Urodziła się im córka, która otrzymała imiona Małgorzata Désirée Wiktoria. Trzy lata później przyszła na świat księżna Brygida Ingeborga Alicja. Książęca para została rodzicami jeszcze dwóch córek, księżnej Désirée Elżbiety Sybilli i księżnej Krystiany Ludwiki Heleny. W 1946 urodził się ich jedyny syn, książę Karol Gustaw Folke Hubert, który został jednym z następców szwedzkiego tronu.
Śmierć.
Dziewięć miesięcy po narodzinach syna, 26 stycznia 1947 książę Gustaw Adolf zginął w katastrofie lotniczej na lotnisku Kastrup w Danii. Książę razem z dwoma towarzyszami wracał z wizyty w Holandii, gdzie gościł u królowej Juliany i jej małżonka. Opóźniony samolot lecący z Amsterdamu zatrzymał się w Kopenhadze na planowany postój przed dalszym rejsem do Sztokholmu. Wkrótce po wystartowaniu spadł na ziemię i zapalił się. Zginęły wszystkie dwadzieścia dwie osoby na pokładzie. Ustalono, że winę za spowodowanie katastrofy ponosi pilot samolotu, który nie zauważył komplikacji technicznych przed wylotem.
Książę pozostawił w kraju wdowę, księżną Sybillę i piątkę dzieci, z których najmłodszy syn został z chwilą śmierci ojca następcą tronu Szwecji. Pogrzeb odbył się 4 lutego.
Śmierć księcia spowodowała zamieszanie w kwestii dziedziczenia rodzinnego tronu. Młodsi bracia księcia Gustawa Adolfa utracili swoje prawa sukcesyjne w wyniku ślubu z osobami niemającymi arystokratycznego pochodzenia, a jego syn miał niespełna rok. W tej sytuacji jednym z możliwych przyszłych władców został najmłodszy brat księcia, książę Halland, Bertil, który przez trzydzieści lat czekał na możliwość poślubienia swojej ukochanej, Lillian, zanim oficjalnie otrzymał na to zgodę króla. Ostatecznie w 1973 następcą swojego dziadka na tronie Szwecji został książę Karol Gustaw.
Księżna Sybilla pozostała w zamku królewskim, a po śmierci teściowej w 1965, królowej Ludwiki, została księżną królewską Szwecji. Wspierała teścia, króla Gustawa VI Adolfa w oficjalnych obowiązkach. Przygotowywała swojego syna, księcia Karola Gustawa do objęcia funkcji króla, ale zmarła na rok przed tym, zanim został władcą Szwecji.

</doc>
<doc id="755871" url="https://pl.wikipedia.org/wiki?curid=755871" title="Torpedo Niżny Nowogród (hokej na lodzie)">
Torpedo Niżny Nowogród (hokej na lodzie)

Torpedo Niżny Nowogród (ros. Торпедо Нижний Новгород) – rosyjski klub hokejowy z siedzibą w Niżnym Nowogrodzie występujący w lidze KHL.
Historia.
Klubem farmerskim został HK Sarow występujący w WHL. Po sezonie 2018/2019 jego miejsce zajął Torpedo-Gorki w tej samej lidze.
Drużyną juniorską jest Czajka Niżny Nowogród występująca w MHL.
Przed sezonem 2013/2014 władze ligi KHL przeniosły Torpedo z Konferencji Zachód (Dywizja Tarasowa) do Konferencji Wschód (Dywizja Charłamowa). Po jego zakończeniu Torpedo ponownie trafiło do Dywizji Tarasowa. W 2018 Torpedo znów przesunięto do Dywizji Charłamowa w Konferencji Wschód. Przed sezonem KHL (2019/2020) Torpedo zostało przeniesione z Konferencji Wschód, Dywizji Charłamowa do Konferencji Zachód, Dywizji Tarasowa, a przed sezonem KHL (2020/2021) ponownie przeniesione do Konferencji Wschód i Dywizji Charłamowa. Przed sezonem KHL (2021/2022) Torpedo przeniesiono z Dywizji Charłamowa (Konferencja Wschód) do Dywizji Bobrowa (Konferencja Zachód).
Szkoleniowcy.
Od kwietnia 2011 do grudnia 2012 roku trenerem drużyny był Fin Kari Jalonen. Do końca sezonu KHL (2012/2013) drużynę prowadził Wiaczesław Rjanow. W kwietniu 2013 roku jego następcą został Łotysz Pēteris Skudra, a z kolei w maju jego asystentem Białorusin Andrej Skabiełka. Po sezonie 2013/2014 asystentem został Alaksandr Makrycki, a jego miejsce w 2016 zajął Igor Matuszkin. W połowie 2014 do sztabu trenerskiego wszedł Artiom Czubarow. W sztabie pracował także Girts Ankipans. Po sezonie KHL (2017/2018) trenera Skudrę zastąpił David Nemirovsky, a jego asystentem został Fredrik Stillman. W styczniu 2019 do sztabu wszedł Łotysz Sandis Ozoliņš. Po sezonie KHL (2021/2022) ze sztabu odeszli trenerzy Nemirovsky, Ozoliņš, Artiom Czubarow i Władimir Kulikow. 1 maja 2022 nowym głównym trenerem został ogłoszony Igor Łarionow, a trenerem bramkarzy Nikołaj Chabibulin.

</doc>
<doc id="755873" url="https://pl.wikipedia.org/wiki?curid=755873" title="Ebenezer Denny">
Ebenezer Denny

Ebenezer Denny (ur. 11 marca 1761 w Carlisle, zm. 21 lipca 1822) – amerykański polityk, pierwszy burmistrz Pittsburgha w latach 1816–1817.
Życiorys.
Urodził się w Carlisle i walczył podczas Wojny o niepodległość Stanów Zjednoczonych. Gdy wrócił do cywilnego życia po wojnie o niepodległość, Denny zadomowił się w mieście w okolicach Pittsburgha i zajął się handlem.
W latach 1816–1817 był pierwszym burmistrzem miasta. Zmarł 21 lipca 1822.

</doc>
<doc id="755877" url="https://pl.wikipedia.org/wiki?curid=755877" title="Elend">
Elend

Elend – grupa utworzona w 1993 r. przez kompozytorów i multiinstrumentalistów Iskandara Hasnawi (Francja) oraz Renauda Tschirnera (Austria).

</doc>
<doc id="755881" url="https://pl.wikipedia.org/wiki?curid=755881" title="I liga argentyńska w piłce nożnej (1967)">
I liga argentyńska w piłce nożnej (1967)

W sezonie 1967 pierwszy raz w historii futbolu argentyńskiego rozegrano w jednym roku dwa turnieje mistrzowskie – rozgrywany od lat stołeczny Campeonato Metropolitano i po raz pierwszy ogólnokrajowy Campeonato Nacional.
Mistrzem Argentyny Metropolitano w sezonie 1967 został Estudiantes La Plata, a wicemistrzem Argentyny Metropolitano został klub Racing Club de Avellaneda.
Pierwszym w historii mistrzem Argentyny Nacional został w sezonie 1967 klub Independiente, a wicemistrzem Argentyny Nacional – klub Estudiantes La Plata.
Do Copa Libertadores 1968 zakwalifikowały się dwa kluby:
Campeonato Metropolitano 1967.
Mistrzem Argentyny Metropolitano w sezonie 1967 został klub Estudiantes La Plata, natomiast wicemistrzem Argentyny Metropolitano – Racing Club de Avellaneda. Do drugiej ligi spadły Unión Santa Fe i Deportivo Español. Na ich miejsce awansowały CA Tigre i Los Andes Buenos Aires.
Kolejka 1.
Grupa A
Grupa B
Mecz międzygrupowy A-B
Kolejka 2.
Grupa A
Grupa B
Mecz międzygrupowy A-B
Kolejka 3.
Grupa A
Grupa B
Mecz międzygrupowy A-B
Kolejka 4.
Grupa A
Grupa B
Mecz międzygrupowy A-B
Kolejka 5.
Grupa A
Grupa B
Mecz międzygrupowy A-B
Kolejka 6.
Grupa A
Grupa B
Mecz międzygrupowy A-B
Kolejka 7.
Grupa A
Grupa B
Mecz międzygrupowy A-B
Kolejka 8.
Grupa A
Grupa B
Mecz międzygrupowy A-B
Kolejka 9.
Grupa A
Grupa B
Mecz międzygrupowy A-B
Kolejka 10.
Grupa A
Grupa B
Mecz międzygrupowy A-B
Kolejka 11.
Grupa A
Grupa B
Mecz międzygrupowy A-B
Kolejka 12.
Grupa A
Grupa B
Mecz międzygrupowy A-B
Kolejka 13.
Grupa A
Grupa B
Mecz międzygrupowy A-B
Kolejka 14.
Grupa A
Grupa B
Mecz międzygrupowy A-B
Kolejka 15.
Grupa A
Grupa B
Mecz międzygrupowy A-B
Kolejka 16.
Grupa A
Grupa B
Mecz międzygrupowy A-B
Kolejka 17.
Grupa A
Grupa B
Mecz międzygrupowy A-B
Kolejka 18.
Grupa A
Grupa B
Mecz międzygrupowy A-B
Kolejka 19.
Grupa A
Grupa B
Mecz międzygrupowy A-B
Kolejka 20.
Grupa A
Grupa B
Mecz międzygrupowy A-B
Kolejka 21.
Grupa A
Grupa B
Mecz międzygrupowy A-B
Kolejka 22.
Grupa A
Grupa B
Mecz międzygrupowy A-B
Tabele.
Grupa A
Grupa B
Finał.
Mistrzem Argentyny Metropolitano został klub Estudiantes La Plata.
Tabela końcowa Reclasificatorio.
Do drugiej ligi spadły Unión Santa Fe i Deportivo Español, a na ich miejsce awansowały CA Tigre i Los Andes Buenos Aires.
Campeonato Nacional 1967.
W pierwszych w historii futbolu Argentyńskiego ogólnonarodowych mistrzostwach Campeonato Nacional wzięło udział 16 klubów – 12 klubów biorących udział w mistrzostwach Metropolitano oraz 4 kluby z prowincji. Prowincjonalna czwórka została wyłoniona podczas rozgrywek klasyfikacyjnych klubów które wygrały swoje ligi prowincjonalne w roku 1966. W sezonie 1967 w mistrzostwach Nacional z regionu stołecznego Metropolitano wzięło udział dwanaście najlepszych klubów w tabeli końcowej Campeonato Metropolitano: Boca Juniors, Estudiantes La Plata, Ferro Carril Oeste, Independiente, Club Atlético Lanús, CA Platense, CA Argentino de Quilmes, Racing Club de Avellaneda, River Plate, Rosario Central, San Lorenzo de Almagro, CA Vélez Sarsfield
Do pierwszej ligi mistrzostw Nacional w sezonie 1967 zakwalifikowały się następujące kluby z prowincji: Central Córdoba Santiago del Estero, Chaco For Ever Resistencia, San Lorenzo Mar del Plata, San Martín Mendoza
W mistrzostwach Nacional 16 uczestników rozegrało mecze systemem każdy z każdym, ale bez rewanżów. Klub, który zajął pierwsze miejsce w tabeli zdobył tytuł mistrza Argentyny Nacional. Drugi w tabeli został wicemistrzem Argentyny Nacional. O kolejności w tabeli decydowała liczba punktów – jednakowa liczba punktów wymagała meczu barażowego.
Końcowa tabela Nacional 1967.
Mistrzem Argentyny Nacional w roku 1967 został klub Independiente, a wicemistrzem Argentyny Nacional – Estudiantes La Plata. Oba kluby zakwalifikowały się do Copa Libertadores 1968.
Torneo Promocional.
W Torneo Promocional wzięły udział cztery kluby z ligi Metropolitano oraz cztery najlepsze kluby z prowincji, które nie zdołały zakwalifikować się do pierwszej ligi argentyńskiej Nacional.
Tabela końcowa Torneo Promocional.
Zwycięzcą Torneo Promocional został klub Gimnasia y Esgrima La Plata.

</doc>
<doc id="755890" url="https://pl.wikipedia.org/wiki?curid=755890" title="Baturyn">
Baturyn

Baturyn (ukr. Бату́рин) – miasto na Ukrainie, od roku 1991 w rejonie bachmaczackim obwodu czernihowskiego. Leży nad rzeką Sejm, dopływem Desny.
Historia.
Miasto Baturyn zostało założone według tradycji w roku 1576 przez króla Polski Stefana Batorego, w rzeczywistości założył je w r. 1625 Maciej Stachórski, zarządca dóbr Aleksandra Piasoczyńskiego w miejscu wsi Horodyszcze na Zadnieprzu. Do 1686 Baturyn znajdował się w granicach Rzeczypospolitej (do roku 1635 w składzie województwa kijowskiego, od roku 1635 w składzie województwa czernihowskiego). Od 1648 było miastem garnizonowym kozackiego pułku czernihowskiego, od 1649 pułku niżowego. W wyniku ugody perejasławskiej (1654) miasto oraz województwo czernihowskie wraz z całym terytorium Hetmanatu znalazł się pod panowaniem Carstwa Rosyjskiego. Cesja terytorium Zadnieprza przez Rzeczpospolitą na rzecz Rosji nastąpiła postanowieniami rozejmu andruszowskiego (1667), potwierdzona została ostatecznie przez traktat Grzymułtowskiego w 1686. W latach 1669-1708 Baturyn był rezydencją hetmanów kozackich Ukrainy Lewobrzeżnej. W roku 1663 zawarto tu tzw. "umowy baturyńskie" pomiędzy Hetmanatem a Rosją.
W roku 1708 w okresie trwania III wojny północnej hetman Iwan Mazepa zawarł w Baturynie tajny sojusz z Karolem XII i Stanisławem Leszczyńskim i wystąpił przeciwko Rosji. W wyprawie odwetowej wojsk carskich miasto zdobył i zburzył Aleksandr Mienszykow, mordując obrońców i mieszkańców, w tym kobiety i dzieci. W roku 1725 miasto zostało darowane Mienszykowowi przez carycę Katarzynę I w dowód zasług wojennych. Od roku 1764 było własnością hrabiego Kiryła Rozumowskiego, ostatniego hetmana kozackiego Ukrainy Lewobrzeżnej.
Od roku 1803 do 1918 miasto w powiecie konotopskim w guberni czernihowskiej. W roku 1860 liczyło 3563 mieszkańców, natomiast w roku 1880 - 6580 mieszkańców, rozwój przemysłu włókienniczego.
W 1989 liczyło 3920 mieszkańców.
Od roku 2008 miasto w rejonie bachmaczackim obwodu czernihowskiego.
W 2013 liczyło 2716 mieszkańców.

</doc>
<doc id="755892" url="https://pl.wikipedia.org/wiki?curid=755892" title="Photoshop Document">
Photoshop Document

PSD (Photoshop Document) – format pliku, w którym zapisuje grafikę dwuwymiarową program Adobe Photoshop (w nowszych wersjach można również osadzać obiekty 3D jak i pliki wideo). 
Format ten zachowuje wszystkie informacje o danej grafice, bez utraty jakości, pozwala na zachowanie warstw grafiki, ich przezroczystości, efektów oraz warstw tekstowych. Format PSD obsługuje pliki o maksymalnym rozmiarze do 2 GB. Pliki o rozmiarze większym niż 2 GB należy zapisywać w formacie dużego dokumentu (PSB).
Cechą szczególną tego formatu jest możliwość bezbłędnego przenoszenia danych i osadzania ich pomiędzy innymi programami z grupy Adobe jak: Adobe Illustrator, Adobe InDesign, Adobe Premiere, Adobe After Effects i Adobe GoLive.
Pliki .psd są odczytywane w programach Photoshop, Krita, GIMP Affinity oraz kilku innych popularnych programach graficznych.

</doc>
<doc id="755896" url="https://pl.wikipedia.org/wiki?curid=755896" title="Rubcowsk">
Rubcowsk

Rubcowsk (ros. Рубцовск) – miasto w azjatyckiej części Rosji, w Kraju Ałtajskim, centrum administracyjne rejonu rubcowskiego.
Miasto położone w południowej części Kraju Ałtajskiego, na brzegu rzeki Alej, dopływu Obu, 318 km od Barnaułu. 
Założony w 1886 jako osada Rubcowo (Рубцово) w pobliżu Ołowianisznikowa (Оловянишниково) i Połowinkino (Половинкино). W 1913 przekształcony w osadę kolejową, od 1927 status miasta. Przez miasto przechodzi linia kolejowa Nowosybirsk – Semej. Rozwój miasta w okresie II wojny światowej na bazie przemysłu ewakuowanego z europejskiej części Rosji, dzięki czemu stał się jednym z centrów przemysłowych w Zachodniej Syberii. W mieście działają dwie linie trolejbusowe.
W 1942 roku w mieście uruchomiono dużą Ałtajską Fabrykę Ciągników (ATZ), obecnie Ałtajskij Traktor.

</doc>
<doc id="755916" url="https://pl.wikipedia.org/wiki?curid=755916" title="Ostap Daszkewycz">
Ostap Daszkewycz



</doc>
<doc id="755919" url="https://pl.wikipedia.org/wiki?curid=755919" title="Wiktor Bater">
Wiktor Bater

Wiktor Bater (ur. 24 września 1966 w Warszawie, zm. 7 kwietnia 2020 tamże) – polski dziennikarz, korespondent polskich mediów w Rosji, ekspert i komentator spraw wschodnich.
Życiorys.
Pracę jako dziennikarz zaczął w 1992. Był korespondentem w Moskwie, w latach 1994–1999 Informacyjnej Agencji Radiowej, a w latach 1999–2007 stacji TVN. Został niegroźnie postrzelony w trakcie relacji telewizyjnej z ataku na szkołę w Biesłanie dla TVN24. Po tym zdarzeniu polskie media błędnie podały informację o jego śmierci.
Od listopada 2007 do stycznia 2009 był korespondentem Telewizji Polskiej w Rosji. Następnie od września 2009 do października 2011 był korespondentem "Wydarzeń" i Polsat News w Moskwie. Będąc reporterem Polsat News, jako pierwszy podał informację o katastrofie prezydenckiego samolotu pod Smoleńskiem. W 2010 otrzymał nagrodę Grand Press w kategorii "News" za relację wydarzeń związanych z katastrofą w Smoleńsku.
Od września 2012 był stałym korespondentem tygodnika "Wprost". Został redaktorem naczelnym kanału Pomorska.TV.
Jako korespondent z Rosji współpracował z Radiem Zet. Od kwietnia 2015 do czerwca 2019 był szefem newsroomu w Superstacji, od lipca do września 2016 prowadził tam "Rozmowę dnia". Był też gospodarzem programu "Dookoła Świata". Od 2019 pracował w Halo.Radio. Zbierał pieniądze na wyjazd do Rożawy, by relacjonować turecką inwazję na Syrię. Przez jego zły stan zdrowia wyjazd nie doszedł do skutku. Zawiesił współpracę z radiem ze względu na problemy osobiste.
Autor książki "Nikt nie spodziewa się rzezi (Notatki korespondenta wojennego)" z 2008, w której opisał życie w oblężonym Sarajewie, Bagdad pod amerykańską okupacją oraz atak terrorystyczny w Biesłanie.
1 kwietnia 2020 miał wrócić na antenę Halo.Radio jako prowadzący audycję poranną, jednak nie przyszedł do pracy. Ostatni raz był w radiu 24 lutego jako gość w audycji Wojciecha Krzyżaniaka. 7 kwietnia został znaleziony martwy w swoim mieszkaniu na warszawskim Grochowie przez znajomą. Policja wykluczyła udział osób trzecich. Na kilka miesięcy przed śmiercią trafił do Kliniki Psychiatrii i Stresu Bojowego MON w Warszawie, gdzie leczył się po doświadczeniach z wojen w Osetii, Jugosławii i Afganistanie. Został pochowany 20 kwietnia na cmentarzu parafialnym w Izabelinie.
Życie prywatne.
Był żonaty z pochodzącą z Abchazji księżniczką Shazi, z którą miał syna Leona.

</doc>
<doc id="755921" url="https://pl.wikipedia.org/wiki?curid=755921" title="Hibernatus">
Hibernatus

Hibernatus – francuska komedia z 1969 z Louisem de Funesem w roli głównej.
Polska premiera odbyła się w maju 1971 roku w podwójnym pokazie z dokumentami WFO: "Złoty wiek Pomorza i Warmii" z 1970 roku i "Warszawa w malarstwie Canaletta" z 1969 roku.
Fabuła.
Pośród wiecznych lodów Grenlandii grupa naukowców odkrywa nietypowe w tych stronach znalezisko – zamrożone i doskonale zachowane ciało mężczyzny, znajdujące się tam od czasu katastrofy francuskiego parowca w 1905. Fakt ten wywołuje jeszcze większą sensację, gdy okazuje się, że mężczyznę udaje się przywrócić do życia przez powolne odhibernowanie.
Cała Francja jest poruszona tym wydarzeniem. Nawet uroczystość zaręczyn dzieci dwóch przemysłowców schodzi na dalszy plan i wszyscy bez słowa chłoną informacje dobiegające z ekranu telewizora. Jeden z ojców szczęśliwych narzeczonych, Hubert de Tartas (Louis de Funes), naigrawa się z sytuacji, w jakiej znalazł się człowiek sprzed ponad pół wieku.
De Tartas zostaje wezwany do Ministerstwa Spraw Wewnętrznych. Jak się okazuje nie po upragnioną Legię Honorową. Jak grom spada na niego wieść, że odnaleziony mężczyzna jest dziadkiem jego żony. Po ochłonięciu ze zdziwienia i oburzenia Hubert postanawia sprawdzić fakty. Poszukiwania grobu dziadka Fourniera spełzają na niczym. Później na podstawie zdjęć, dziadek zostaje zidentyfikowany.
Pojawiają się dalsze problemy. Rodzina pragnie powrotu dziadka, lecz lekarze nie chcą wypuścić z rąk tak interesującego przypadku. Obawiają się szoku, jaki może wywołać u odmrożeńca kontakt z nieznanym mu światem. Rodzina przygotowuje plan odbicia Fourniera, który ma zostać umieszczony w posiadłości w stylu przypominającym jego czasy.

</doc>
<doc id="755923" url="https://pl.wikipedia.org/wiki?curid=755923" title="Modraszek gniady">
Modraszek gniady

Modraszek gniady ("Polyommatus ripartii") − motyl dzienny z rodziny modraszkowatych. 
Cechy.
Rozpiętość skrzydeł wynosi 30–34 mm. Niewielki dymorfizm płciowy. Wierzch skrzydeł u obu płci brunatny. Na spodzie tylnego skrzydła biała smuga, ciągnąca się od nasady prawie aż do zewnętrznego brzegu.
Biologia i ekologia.
Modraszek gniady wymaga siedlisk o charakterze stepowym. Występuje na suchych, ciepłych pagórkach o wapiennym podłożu, porośniętych trawą, rozchodnikiem i krzewiastymi zaroślami. Odżywia się nektarem kwiatów. Gąsienice żerują na sparcecie siewnej i sparcecie piaskowej. W ciągu roku pojawia się jedno pokolenie. Motyle latają od początku lipca do końca sierpnia.
Rozmieszczenie geograficzne.
Występuje na niewielkich, odosobnionych obszarach w Europie (Pireneje, Alpy Nadmorskie, Półwysep Bałkański, Półwysep Krymski, Rosja) oraz Azji Mniejszej. W Polsce spotykany jest na bardzo niewielkim obszarze Wyżyny Małopolskiej, na Ponidziu i w okolicach Miechowa. Obserwowany m.in. w Kazimierzy Wielkiej, Skotnikach Górnych, Klonowej, Krzyżanowicach, Winiarach i Piechowie. 
Zagrożenie i ochrona.
Liczebność w Polsce jest trudna do oszacowania – ale jednorazowo widywano kilkadziesiąt osobników na jednym stanowisku. Zagrożeniami dla niego są niekorzystne zmiany w środowisku spowodowane zalesianiem i zarastaniem stepowych siedlisk drzewami i krzewami. Niekorzystnie na liczebność wpływa również wypalanie traw, niszczące gąsienice, oraz nielegalne odławianie motyli przez kolekcjonerów.
Gatunek zagrożony wyginięciem. Na terenie Polski jest objęty ścisłą ochroną gatunkową. Wymaga ochrony czynnej. W Polskiej czerwonej księdze zwierząt otrzymał status CR – gatunku skrajnie zagrożonego.

</doc>
<doc id="755924" url="https://pl.wikipedia.org/wiki?curid=755924" title="Droga wojewódzka nr 193">
Droga wojewódzka nr 193

Droga wojewódzka nr 193 (DW193) – droga wojewódzka w zachodniej części Polski w województwie wielkopolskim z Chodzieży przez Margonin do Gołańczy o długości 29 km. Przebiega przez powiaty: chodzieski i wągrowiecki.

</doc>
<doc id="755925" url="https://pl.wikipedia.org/wiki?curid=755925" title="Mark Dickel">
Mark Dickel

Mark Robert Dickel (ur. 21 grudnia 1976) – nowozelandzki koszykarz występujący na pozycji rozgrywającego, olimpijczyk, posiadający także australijskie obywatelstwo, po zakończeniu kariery zawodniczej trener koszykarski, obecnie konsultant trenera w filipińskim zespole TNT KaTropa.
W 1996 wystąpił w meczu wschodzących gwiazd - Nike Hoop Summit.
Po rozegraniu kilku meczów w Maroussi odnowiła mu się kontuzja pleców, co przekreśliło jego szansę na dalszą grę w sezonie 2006/2007.
Osiągnięcia.
Na podstawie, o ile nie zaznaczono inaczej.

</doc>
<doc id="755926" url="https://pl.wikipedia.org/wiki?curid=755926" title="Bohdan Różyński">
Bohdan Różyński

Bohdan Różyński, także Rużyński, herbu własnego (zm. ok. 1576), kniaź z litewsko-ruskiego rodu Rużyńskich, wywodzących się z Wołynia, osiadłych na Kijowszczyźnie. Domniemany hetman Kozaków zaporoskich, zwany przez nich "Bohdanko".
Życiorys.
W młodości, w czasie jednego z najazdów, Tatarzy porwali w jasyr jego matkę i żonę. Związał się wtedy z Kozakami, aby szukać zemsty. Według Joachima Bielskiego Rużyński poprowadził wyprawę na Krym, na południe od twierdzy Or, chroniącej dostępu do Krymu od północy. Uderzył również i zdobył Kaffę, uwalniając wielu jeńców.
Car Iwan IV Groźny zaoferował mu dokonanie dywersji na Krymie, w celu odwrócenia ataku idącego na Moskwę, poprzez uderzenie na Kezlev (po polsku Kozłów, dziś Eupatoria). Różyński zamiast tego uderzył w 1576 roku na twierdze tatarskie w dolnym biegu Dniepru, prowadząc około 3 tysiące Kozaków. Zginął w czasie wyprawy podczas oblężenia tatarskiej twierdzy Islam-Kerman (zwana też Assemgrodek, Asłan-gorodok lub Hasłanhorodka; dziś w jej miejscu znajduje się miasto Borysław) Hasłanhorodka.
Różyńśki przeszedł do legendy kozackiej jako "hetman Bohdanko", był bohaterem wielu dum i pieśni. Niesłusznie przypisywano mu miano autorstwa reformy administracyjnej i wojskowej Kozaczyzny. 
Po śmierci Różyńskiego następnym atamanem kozackim został Iwan Podkowa.

</doc>
<doc id="755928" url="https://pl.wikipedia.org/wiki?curid=755928" title="Henryk IV, część 1">
Henryk IV, część 1

Henryk IV, część 1 () – kronika napisana przez Williama Shakespeare’a około roku 1596, opisująca losy króla Henryka IV, władającego Anglią w latach 1399 – 1413. Jest częścią cyklu czterech kronik, tzw. drugiej tetralogii, napisanych przez Szekspira, w skład którego wchodzą: "Henryk IV (2 części)", "Ryszard II" i "Henryk V". Część pierwsza opisuje dzieje od bitwy pod "Humbleton Hill" w 1402 roku, aż po bitwę pod Shrewsbury w połowie 1403 roku.
Pierwsze inscenizacje i wydania.
Sztuka ta po raz pierwszy była inscenizowana prawdopodobnie w 1597 roku. Już . Pierwsze znane przedstawienie miało miejsce 6 marca 1600 roku, wykonane zostało dla flamandzkiego ambasadora.
Początkowo, w wydaniach z lat 1597 – 1598 nazywana była The History of Henrie the Fourth, okładka zaś promowała ją jako zawierającą historię Henry’ego Percy, postaci historycznej, znanego dowódcy, a także Falstaffa, komicznej postaci stworzonej przez Szekspira.
Geneza.
Główną inspiracją do napisania utworu dla Szekspira było drugie wydanie Kronik Raphael Holinsheda, w których autor przywołuje utwór Edward Halla The Union of the Two Illustrious Families of Lancaster and York. Znawcy Szekspira podejrzewają także, że Szekspirowi znany był wiersz Samuela Daniela o wojnie domowej.
Manuskrypt Deringa.
Manuskrypt Deringa, najstarsza zachowana wersja jakiejkolwiek ze sztuk Szekspira, zawiera wspólną wersję obydwu części Henryka IV. Znawcy Szekspira zgadzają się ze sobą, że Manuskrypt Deringa został zredagowany ok. 1613 r, prawdopodobnie dla użytku prywatnego bądź przedstawień amatorskich przez Edwarda Deringa (1598-1644) w jego rezydencji Surrendor Manor w Kencie, gdzie manuskrypt został odkryty. Obecnie znajduje się on w Bibliotece Folgera w Waszyngtonie.

</doc>
<doc id="755934" url="https://pl.wikipedia.org/wiki?curid=755934" title="Tychon Bajbuza">
Tychon Bajbuza

Tychon (Tychno) Bajbuza – kozak rejestrowy, hetman kozacki w latach 1597-1598. 
Życiorys.
Tychon Bajbuza urodził się w II połowie XVI wieku w szlacheckiej rodzinie ruskiej herbu Bajbuza, jako syn Michała Bajbuzy Hrybunowicza, właściciela majątków ziemskich nad rzekami Psiołem, Sułą, Udajem i Łużkiem. Dobra te otrzymał od Stefana Batorego za zasługi wojenne. Według Zygmunta Glogera Michał Hrybunowicz był murzą tatarskim.
Tychon Bajbuza należał do starszyzny kozackiej. Wierny Rzeczypospolitej, był przedstawicielem stronnictwa, które dążyło do uzyskania przywilejów metodami pokojowymi. Jako hetman kozacki zorganizował w 1598 wyprawę na Krym, podczas której doszło do zamieszek, część kozaków, głównie przedstawiciele czerni pod wodzą Połousa wróciła na Sicz. Po powrocie z Krymu Bajbuza stłumił powstanie, Połous zdołał jednak wyprowadzić część swoich zwolenników z Siczy i prowadził walkę partyzancką.
Tychon Bajbuza zwracał się do hetmana Stanisława Żółkiewskiego z prośbą o mediację i wyznaczenie komisarza dla zaprowadzenia porządku na Zaporożu.

</doc>
<doc id="755940" url="https://pl.wikipedia.org/wiki?curid=755940" title="Podwięź wantowa">
Podwięź wantowa



</doc>
<doc id="755941" url="https://pl.wikipedia.org/wiki?curid=755941" title="Shaun Bartlett">
Shaun Bartlett

Shaun Thurston Bartlett (ur. 31 października 1972 w Kapsztadzie) – południowoafrykański piłkarz grający na pozycji napastnika.
Kariera.
Bartlett rozpoczął karierę piłkarską w rodzimym Cape Town Spurs. Po 4 sezonach spędzonych w tym klubie przeniósł się do USA, gdzie grał w MLS, przywdziewając trykoty kolejno Colorado Rapids i MetroStars. Jednak przygody z ligą amerykańską Bartlett nie zaliczy do udanych. Wrócił więc do Cape Town Spurs, a w roku 1998 został wypożyczony do szwajcarskiego klubu FC Zürich. Potem został tam odsprzedany. Z kolei w roku 2001 przeszedł na wypożyczenie tym razem do angielskiego Charltonu. Pół roku później został wykupiony z FC Zürich za 2 miliony funtów. W Premiership spędził kilka dobrych lat. W maju roku 2006 został zwolniony przez klub. Jednak kariery nie zakończył, gdyż został przygarnięty przez jeden z czołowych klubów Castle Premiership, Kaizer Chiefs. W 2008 roku stał się zawodnikiem Bloemfontein Celtic.
Jeśli chodzi o reprezentację RPA, to Bartlett ma w posiadaniu dwa rekordy. Po pierwsze nikt nie zaliczył więcej występów w kadrze 'Bafana Bafana' niż on (74). Po drugie wraz z Bennym McCarthym stoi na czele klasyfikacji najskuteczniejszych strzelców wszech czasów - obaj zdobyli po 28 goli. Bartlett wydatnie pomógł RPA w wygraniu Pucharu Narodów Afryki w roku 1996, zaś dwa lata później na Mistrzostwach Świata zdobył 2 z 3 goli strzelonych przez 'Bafana Bafana'. Dwukrotnie nie dał szans bramkarzowi Arabii Saudyjskiej - Mohammedowi Al-Deayei. Niestety, nie wystarczyło to ani do wyjścia z grupy, ani nawet do zwycięstwa.

</doc>
<doc id="755943" url="https://pl.wikipedia.org/wiki?curid=755943" title="Henryk IV, część 2">
Henryk IV, część 2

Henryk IV, część 2 () – kronika napisana przez Williama Shakespeare’a około roku 1597, opisująca losy króla Henryka IV, władającego Anglią w latach 1399 - 1413. Jest częścią cyklu czterech kronik, tzw. drugiej tetralogii, napisanych przez Szekspira, w skład którego wchodzą: "Henryk IV (2 części)", "Ryszard II" i "Henryk V". 
Po raz pierwszy została opublikowana w Pierwszym Folio w 1623 roku. Niewiele wiadomo o inscenizacjach, jedna z nich miała miejsce prawdopodobnie w 1612 roku. Nie odniosła już jednak takiego sukcesu, jak pierwsza część. Wielu krytyków uważa, że Szekspir nigdy nie chciał napisać kontynuacji Henryka IV, części 1, skłoniła go jednak do tego popularność tego utworu i samego Falstaffa, a także spore materiały źródłowe, które zgromadził.

</doc>
<doc id="755946" url="https://pl.wikipedia.org/wiki?curid=755946" title="Samuel Koszka">
Samuel Koszka

Samuel Koszka herbu Dołęga, Samijło Kiszka, Kuszka (ur. 1530 w Kaniowie, zm. 1602 w Põltsamaa) – hetman kozaków rejestrowych w latach 1600–1602.
Życiorys.
Samuel urodził się w szlacheckiej rodzinie Koszków herbu Dołęga, ród ten osiadł w powiecie bracławskim na początku XVI wieku. Był synem Iwana, sędziego bracławskiego. Ojciec zmuszony został do sprzedaży księciu Ostrogskiemu rodowych dóbr Szpików, Worobijowka, Rohoźna nad Bohem. Pozbawiony majątku i środków do życia Samuel Koszka udał się na Sicz zaporoską. W latach 60. XVI wieku brał udział w łupieżczych wyprawach kozackich na Krym i tureckie wybrzeże Morza Czarnego, które prowadził książę Dymitr Wiśniowiecki Bajda.
Podczas jednej z morskich wypraw, którą sam dowodził, dostał się do niewoli tureckiej (ok. 1570). Ponad 25 lat był więźniem osmańskim, jakiś czas galernikiem. W 1599 w okolicach portu Eupatoria na Krymie zorganizował bunt na galerze, przejął okręt i uciekł na Zaporoże.
W 1600 roku rada kozacka wybrała go hetmanem zaporoskim, buławę przejął po Tychonie Bajbuzie. Jako hetman dążył do odbudowy przywilejów kozackich z czasów Stefana Batorego, ograniczonych po powstaniu Nalewajki, przez sejm w 1597. Gdy wiosną 1600 przybył na Sicz poseł hetmana Jana Zamoyskiego, Jan Oryszowski, którego zadaniem było przekonanie kozaków do wyprawy na Mołdawię, Koszka zażądał zniesienia banicji dla byłych powstańców, przywrócenia samorządu z czasów batoriańskich, zapłaty żołdu oraz zwrotu Trechtimirowa. Zaporożcy mieli walczyć jako samodzielna jednostka pod komendą Zamoyskiego. Po uzgodnieniach i obietnicach Zamoyskiego poparcia postulatów kozackich na sejmie, 16 lipca 1600 Koszka na czele 4 tysięcy zaporożców wyruszył do Trembowli, miejsca koncentracji wojsk polskich, wyznaczonego przez Zamoyskiego. Podczas przemarszu w niejasnych okolicznościach, został oskarżony o zdradę i współpracę z hospodarem mołdawskim Michałem Walecznym, Koszka został uwięziony, nowym hetmanem wybrano jego rywala Gabriela Krutniewicza. O sprawie powiadomiono Zamoyskiego listownie. Kozacy nie dotarli na czas do Trembowli, dołączyli do wojsk koronnych 11 października, na terenie Mołdawii, pod wsią Buzen. Koszka z zarzutu zdrady został oczyszczony, świadczy o tym jego udział w bitwie pod Bukowem (nie wiadomo czy tam dowodził), w której rozgromiono armię Michała Walecznego. Na pewno zimą 1601 Koszka znów dzierżył buławę hetmańską.
Jego polityka współpracy z Rzecząpospolitą przyniosła pewne efekty, sejm zniósł banicję za udział w powstaniach, jednak pod warunkiem udziału kozaków w wojnie ze Szwecją. Nie dotrzymanie części umów sprzed wyprawy mołdawskiej spowodowało wrzenie na Siczy, Koszka zmagał się z silną opozycją. Trzykrotnie rada kozacka odmawiała udziału w wojnie ze Szwecją. Ostatecznie zwyciężyło stronnictwo współpracy z Rzecząpospolitą. Na wyprawę Zamoyskiego do Inflant Koszka poprowadził latem 1601, 2000 piechoty, 400 konnych i 12 dział. Od 31 października wojsko zaporoskie brało udział w oblężeniu Wolmaru. Po zdobyciu twierdzy (21 grudnia 1601) zaporożcy brali udział w pościgu za wycofującymi się do Tartu wojskami szwedzkimi.
W dwóch pierwszych miesiącach 1602 podczas oblężenia twierdzy Anstla kozacy ponieśli duże straty w ludziach. To oraz mroźna zima, także zaległości w wypłacie żołdu powodowało, że nienawykli do walk o tej porze roku kozacy chcieli wracać na Ukrainę (o podobnych nastrojach pisał Koszka do Zamoyskiego już w grudniu). Zamoyski wypłacił zaległy żołd z własnej kiesy, co skłoniło zaporożców do pozostania. Nocnym marszem z 28 lutego na 1 marca Koszka poprowadził atak na podejmujących działania zaczepne Szwedów. Samuel Koszka zginął podczas walki z jazdą szwedzką niedaleko miasta Põltsamaa. "Zginął postrzelon od tyłu przez swoich".
Został pochowany w Kaniowie.

</doc>
<doc id="755951" url="https://pl.wikipedia.org/wiki?curid=755951" title="Óscar Trejo">
Óscar Trejo

Óscar Guido Trejo (ur. 26 kwietnia 1988 w Santiago del Estero) – argentyński piłkarz występujący na pozycji pomocnika w hiszpańskim klubie Rayo Vallecano. 
Kariera klubowa.
Jest wychowankiem Boca Juniors, dla którego zdobył jednego gola w jednym rozegranym spotkaniu. Był już zawodnikiem RCD Mallorca, Elche CF, Rayo Vallecano, Sportingu Gijón, Toulouse FC a od 2017 roku występuje ponownie w Rayo Vallecano.

</doc>
<doc id="755953" url="https://pl.wikipedia.org/wiki?curid=755953" title="Kolej krzesełkowa">
Kolej krzesełkowa

Kolej krzesełkowa (nazywana także wyciągiem krzesełkowym) – rodzaj kolei linowej. Transportuje ona turystów na krzesełkach (kanapach). W odróżnieniu od wyciągów orczykowych i talerzykowych pozwala na wwożenie nie tylko narciarzy, ale także pieszych i rowerzystów, co umożliwia użytkowanie tego typu urządzeń nie tylko zimą, ale praktycznie przez cały rok. Dodatkowo jej konstrukcja umożliwia także transport turystów w dół stoku.
Typy kolei krzesełkowych.
Koleje krzesełkowe można podzielić na dwa typy:
Kanapy mogą mieścić 1, 2, 3, 4 osoby, a nawet 6 lub 8 (najszersze kanapy są wyprzęgane). Przepustowość kolei wynosi od 800 osób na godzinę do ponad 5 000 osób na godzinę. 
Kanapy mogą być wyposażone w wiele udogodnień lub zabezpieczeń, np. charakterystyczne przezroczyste osłony chroniące przed wiatrem i opadami (wykonane przeważnie z pleksiglasu), podgrzewane siedzenia, konstrukcje typu „kid stop” zabezpieczające dzieci przed wyślizgnięciem się pod poręczą, garażowanie kanap poza godzinami pracy i inne.
Koleje krzesełkowe na świecie.
Pierwsza na świecie kolej krzesełkowa powstała w 1936 w Sun Valley w stanie Idaho, w Stanach Zjednoczonych. Pierwsze tego typu urządzenie w Europie zbudowano w 1939 w Czechosłowacji – kolej prowadziła z okolic hotelu Ráztoka w Trojanovicach na Pustevny, w Beskidzie Śląsko-Morawskim.
Koleje krzesełkowe w Polsce.
Pierwszą koleją krzesełkową, którą uruchomiono w Polsce, była dwuodcinkowa kolej ze Szczyrku na Skrzyczne w Beskidzie Śląskim (1958). W okresie Polskiej Rzeczypospolitej Ludowej, w kolejnych latach, powstało jeszcze 11 kolei, w różnych pasmach górskich, w większości o charakterze całorocznym – dla narciarzy i turystów.
Po 1989 nastąpił intensywny rozwój ośrodków narciarskich, w ramach których budowano liczne koleje linowe, w tym również koleje krzesełkowe. W 2010 funkcjonowało ich 66.
Do najstarszych kolei krzesełkowych w polskich górach, powstałych przed 1992, należą:
Najstarszą koleją krzesełkową poza obszarami górskimi jest kolej linowa „Elka”, działająca w Parku Śląskim w Chorzowie.

</doc>
<doc id="755955" url="https://pl.wikipedia.org/wiki?curid=755955" title="Éver Banega">
Éver Banega

Éver Maximiliano David Banega (ur. 29 czerwca 1988 w Rosario) – argentyński piłkarz występujący na pozycji środkowego pomocnika w saudyjskim klubie Asz-Szabab Rijad. Wcześniej grał w Valencii CF. Przeszedł do niej w styczniu 2008 roku za 17,5 miliona euro z Boca Juniors. W sezonie 2008/2009 przebywał na wypożyczeniu w Atlético Madryt.
W 2008 roku został powołany do reprezentacji U-23, prowadzonej przez Sergio Batistę na Igrzyska Olimpijskie w Pekinie, gdzie Argentyna zdobyła złoty medal.

</doc>
<doc id="755957" url="https://pl.wikipedia.org/wiki?curid=755957" title="Jakub Nerodowicz Borodawka">
Jakub Nerodowicz Borodawka

Jakub (Jacko) Nerodowicz Borodawka (zm. 1621) – kozak, hetman zaporoski.
Życiorys.
Lata młodości Brodawki są mało znane. W 1620 roku został wybrany przez radę kozacką hetmanem zaporoskim, w miejsce Sahajdacznego. Musiał być w tym czasie osobą znaną i zasłużoną w wojnach i wyprawach kozackich. Prawdopodobnie wymieniany w polskich i rosyjskich materiałach źródłowych z okresu wojen polsko-rosyjskich (1609-1618) pułkownik kozacki "Jacko (Jackij)" to Borodawka.
Był przedstawicielem stronnictwa radykalnego, przeciwnikiem i rywalem współpracującego z Rzecząpospolitą Piotra Konaszewicza-Sahajdacznego. 
Wybrany został hetmanem głosami niezadowolonych z ugodowej wobec korony polityki Sahajdacznego. W czerwcu 1621 roku w obliczu zagrożenia tureckiego zarządził koncentrację wojsk zaporoskich. Gdy w uroczysku Sucha Dąbrowa pod Białą Cerkwią zebrało się około 50 tys. kozaków miał powiedzieć w obecności posła królewskiego Bartłomieja Obałkowskiego:
Podburzana przez metropolitę kijowskiego Joba Boreckiego i Jezechiela Kurcewicza czerń kozacka nieomal wystąpiła przeciw Rzeczypospolitej. Obałkowski i Sahajdaczny przy pomocy starszyzny kozackiej próbowali obalić Borodawkę. Pod ich wpływem przestali jątrzyć Borecki i Kurcewicz. Ostatecznie do udziału w wojnie przeciw Turcji przekonało kozaków pismo patriarchy Teofanesa odczytane 15 czerwca podczas rady kozackiej w Fastowie pod Kijowem.Borodawka na czele wojska zaporoskiego wyruszył do Mołdawii, którą z rozkazu króla Zygmunta miał spustoszyć i opóźniać przemarsz armii osmańskiej. 
8 sierpnia ponad 30 tysięczna armia kozacka przekroczyła graniczny Dniestr, po drodze splądrowała polski Wołyń grabiąc i nakładając duże kontrybucje. Z powierzonego zadania hetman Borodawka wywiązał się dobrze, jego działania dały czas armii polsko-litewskiej na koncentrację i przemarsz pod Chocim. W czasie tej wyprawy doszło jakiś zaniedbań i nieudolności przywódcy, które spowodowały duże straty w ludziach. Braki w zaopatrzeniu, brak żywności dla ludzi i paszy dla koni, możliwość odcięcia od armii polsko-litewskiej powodowało duże niezadowolenie wśród mołojców. Kozacy przybyli pod Chocim niemal równocześnie z całą potęgą turecką. Już w obozie chocimskim doszło do buntu, Borodawka stracił buławę hetmańską, władzę przejął Sahajdaczny. Borodawka został oddany pod sąd i 8 września 1621 ścięty.Był przedstawicielem radykalnych środowisk kozackich, watażką bez szerszego spojrzenia i wizji politycznych.

</doc>
<doc id="755966" url="https://pl.wikipedia.org/wiki?curid=755966" title="Michał Doroszenko">
Michał Doroszenko

Michał Doroszenko (zm. 1628) – hetman kozacki w latach 1622–1628 (z przerwami). Uchodził za doskonałego wodza.
Od 1618 był pułkownikiem kozackim. Brał udział w wyprawie hetmana Sahajdacznego na Moskwę, jak również w kampanii pod Chocimiem w latach 1620–1621.
Za jego rządów zreorganizowano kozaków rejestrowych, tworząc 6 pułków:
Po porażce Kozaków opodal Kryłowa, podpisał z Polakami tzw. ugodę kurukowską m.in. gwarantującą amnestię kozackim powstańcom, do rejestru wpisano 6000 Kozaków.
Brał udział w sprawie tatarskiego chana Mehmeda III Gireja i został zabity w czasy wojny domowej w Krymie.
Dziadek Piotra Doroszenki, hetmana kozackiego w latach 1665–1676.

</doc>
<doc id="755970" url="https://pl.wikipedia.org/wiki?curid=755970" title="4x4">
4x4



</doc>
<doc id="755972" url="https://pl.wikipedia.org/wiki?curid=755972" title="John Moshoeu">
John Moshoeu

John Leshiba „Shoes” Moshoeu (ur. 18 grudnia 1965 w Soweto, zm. 21 kwietnia 2015 w Johannesburgu) – południowoafrykański piłkarz grający na pozycji pomocnika. Karierę zakończył w 2008 roku.
Kariera sportowa.
„Shoes”, jak się na niego popularnie mówiło, karierę spędził jak w dwóch krajach – w ojczyźnie i w Turcji. Grał w takich klubach jak Kaizer Chiefs, Genclerbirligi Ankara, Kocaelispor, Fenerbahçe SK, Bursaspor, ponownie Kaizer Chiefs i wreszcie AmaZulu, gdzie grał do 2008 roku.
W reprezentacji rozegrał 73 spotkania, strzelając w nich 8 goli. Brał udział w Mistrzostwach Świata 1998, gdzie rozegrał wszystkie 3 mecze.

</doc>
<doc id="755976" url="https://pl.wikipedia.org/wiki?curid=755976" title="Pamiętnik księżniczki (film)">
Pamiętnik księżniczki (film)

Pamiętnik księżniczki – amerykański film fabularny z 2001 roku, ekranizacja popularnej książki. Powstał sequel filmu – "".
O filmie.
Główną bohaterką filmu jest nastoletnia Mia Thermopolis, typowa uczennica amerykańskiego liceum. Mia, jak każda nastolatka, miewa swoje problemy. Do pewnego czasu najważniejszymi z nich są: fatalne wyniki z algebry, nieatrakcyjny wygląd, nieszczęśliwa – i nieodwzajemniona – miłość do chłopaka oraz randki jej matki z nauczycielem algebry. Któregoś dnia świat Mii staje na głowie: babcia oznajmia jej, że jej ojciec był księciem Genovii, a że jej ojciec nie żyje, to ona jest następcą tronu. Z tą wiadomością zmienia się całe jej życie: nowa fryzura, bale, przemówienia i szpiegująca ją prasa i media. Mia postanawia zrzec się tronu, ale kiedy babcia daje jej prezent od ojca, zmienia zdanie.

</doc>
<doc id="755979" url="https://pl.wikipedia.org/wiki?curid=755979" title="Harry Hotspur">
Harry Hotspur

Harry Hotspur, znany także jako sir Henry Percy (ur. 20 maja 1364/1366 zm. 21 lipca 1403) – angielski rycerz, jeden z przywódców rebelii przeciwko królowi Henrykowi IV. Jego ojcem był Henry Percy, 1. hrabia Northumberland. Jego przydomek, "Hotspur" („raptus”), odnosi się do jego gwałtownej natury.
Sławę zdobył walcząc przeciwko Szkotom i Francuzom. Został nakłoniony do wzięcia udziału w rebelii przeciwko Henrykowi IV. Zginął w 1403 roku, w bitwie pod Shrewsbury. Podczas walki uniósł przyłbicę, aby odetchąć, natychmiast dostrzegł to jeden z królewskich łuczników i strzałą przebił jego gardło. Hotspur zginął na miejscu. Jego ciało zostało spalone, poćwiartowane i wystawiane na widok publiczny w całej Anglii, potem zwrócono je wdowie po nim.
Hotspur jest jednym z bohaterów Henryka IV, części 1, sztuki autorstwa Williama Shakespere’a.
Jego żoną była Elizabeth Mortimer, córka Filipy Plantagenet. Z tego związku urodziła się córka Elizabeth, której praprawnuczką była królowa Jane Seymour.

</doc>
<doc id="755986" url="https://pl.wikipedia.org/wiki?curid=755986" title="Festung Posen">
Festung Posen



</doc>
<doc id="755993" url="https://pl.wikipedia.org/wiki?curid=755993" title="Partnerstwo dla Pokoju">
Partnerstwo dla Pokoju

Partnerstwo dla Pokoju (ang. "Partnership for Peace") – program określający szczególny rodzaj stosunków łączących państwa członkowskie NATO z państwaami aspirującymi do tego miana, a także mechanizm współpracy tychże państw w zakresie ładu, bezpieczeństwa oraz stabilizacji w Europie.
Geneza.
Idea „Partnerstwa dla Pokoju” była odpowiedzią na zgłaszaną przez państwa Europy Środkowo-Wschodniej od 1990 r. gotowość wstąpienia do NATO. Zgłoszona została przez amerykańskiego sekretarza obrony Les Aspina podczas konferencji ministrów obrony państw członkowskich NATO w Travemünde w październiku 1993 r. jako propozycja podpisania przez NATO umowy o współpracy obronnej z państwami Europy Środkowo-Wschodniej. Była jednocześnie sygnałem dla Federacji Rosyjskiej (sprzeciwiającej się rozszerzeniu sojuszu), iż integracja kolejnych państw z Paktem Północnoatlantyckim jest realna. Oficjalny dokument zawierający zasady i warunki uczestnictwa w „Partnerstwie dla Pokoju” został przyjęty podczas szczytu w Brukseli 10 stycznia 1994. Zaproszenie do udziału w „Partnerstwie dla pokoju” wystosowano do wszystkich państw europejskich zainteresowanych współpracą z NATO. Do połowy 1995 r. w programie „Partnerstwo dla Pokoju” brało udział 25 państw europejskich.
Uczestnictwo w „Partnerstwie dla Pokoju”.
Uczestnictwo w „Partnerstwie dla Pokoju” nie było równoznaczne z gwarancjami bezpieczeństwa, jakich NATO udziela swym członkom w myśl art. 5 traktatu waszyngtońskiego. Nie stwarzało ono także formalnych przesłanek do przyjęcia do NATO, choć jak pokazuje przykład Polski, Czech i Węgier ułatwiało przystąpienie do sojuszu.
W 2010 r. do „Partnerstwa dla Pokoju” należały 22 państwa: Armenia, Austria, Azerbejdżan, Białoruś, Bośnia i Hercegowina, Czarnogóra, Finlandia, Gruzja, Irlandia, Kazachstan, Kirgistan, Macedonia, Malta, Mołdawia, Rosja, Serbia, Szwajcaria, Szwecja, Tadżykistan, Turkmenistan, Ukraina, Uzbekistan.
Status of Force Agreement PfP.
Cenną inicjatywą NATO, mającą istotne znaczenie dla rozwoju „Partnerstwa dla Pokoju” było podpisanie w Brukseli w listopadzie 1995 r. między członkami NATO i innymi państwami uczestniczącymi w "Partnerstwie dla Pokoju" umowy dotyczącej Sił Partnerstwa dla Pokoju, tzw. "SOFA Partnerstwa dla Pokoju" ("Status Force Agreement PfP"). Roboczym forum „Partnerstwa dla Pokoju” jest Polityczno-Wojskowy Komitet Kierujący oraz Komórka Koordynacji Partnerstwa.
Indywidualne programy partnerstwa.
W ramach „Partnerstwa dla Pokoju” poszczególne państwa podpisują indywidualne programy współpracy z NATO, w ramach których wykonywane są m.in. ćwiczenia wojskowe. Polska jako pierwsza podpisała tego typu dokument.

</doc>
<doc id="755994" url="https://pl.wikipedia.org/wiki?curid=755994" title="HD 4208">
HD 4208

HD 4208 (Cocibolca) – gwiazda położona w gwiazdozbiorze Rzeźbiarza.
Jest to gwiazda typu widmowego G. Jest żółtym karłem podobnym do Słońca, jednak trochę mniejszym, lżejszym i chłodniejszym. Gwiazda nie jest widoczna gołym okiem, ale można ją dostrzec już przy pomocy małego teleskopu, jako że jej obserwowana wielkość gwiazdowa to 7,79.
W 2001 roku odkryto planetę HD 4208 b (Xolotlan) krążącą wokół tej gwiazdy w średniej odległości 1,7 au.
Nazwa.
Gwiazda ma nazwę własną Cocibolca, która w języku nahuatl jest nazwą jeziora Nikaragua, największego jeziora w Ameryce Środkowej. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Nikaragui mogli wybrać nazwę dla tej gwiazdy. Spośród nadesłanych propozycji zwyciężyła nazwa Cocibolca dla gwiazdy i Xolotlan dla planety.

</doc>
<doc id="755995" url="https://pl.wikipedia.org/wiki?curid=755995" title="Agammaglobulinemia">
Agammaglobulinemia

Agammaglobulinemia Brutona, inaczej agammaglobulinemia sprzężona z chromosomem X, zwana również hipoimmunoglobulinemią – należący do pierwotnych niedoborów odporności zespół chorobowy charakteryzujący się całkowitym brakiem przeciwciał i śladową obecnością limfocytów B w krążeniu (poniżej 2%).
Przyczyną choroby są mutacje pojedynczego genu znajdującego się na chromosomie X nazywanego kinazą tyrozynową Brutona (Btk). Btk został odkryty w 1993 roku i nazwany na cześć Ogdena Brutona, który jako pierwszy opisał tę agammaglobulinemię w 1952 roku. Białko kodowane przez ten gen odgrywa rolę w dojrzewaniu prekursorów limfocytów B i aktywacji komórek tucznych.
W szpiku kostnym wykrywa się zwiększoną liczbę niedojrzałych limfocytów pre-B, niemających receptorów immunoglobulinowych. Poziom limfocytów T jest prawidłowy.
Epidemiologia.
Ze względu na sprzężenie z płcią agammaglobulinemia Brutona występuje przede wszystkim u chłopców, których matki były zdrowymi nosicielkami defektywnego genu. Częstość występowania wynosi ok. 1 na 100 tys. narodzin potomków płci męskiej.
Objawy.
Kliniczne objawy choroby pojawiają się około 4-6 miesiąca życia, kiedy z krążenia zaczynają znikać przeciwciała matczyne. Dominują nawracające zakażenia bakteryjne dróg oddechowych powodowane przez paciorkowce, gronkowce, pneumokoki, meningokoki oraz "Haemophilus influenzae" i "Pseudomonas". Gdy nie podejmuje się leczenia, prowadzi to do przewlekłego zapalenia zatok i zmian rozstrzeniowych oskrzeli. Odporność przeciwwirusowa jest sprawna, z niewiadomych przyczyn nie dotyczy to enterowirusów.
Najczęstszą przyczyną śmierci w tym zespole jest właśnie przewlekłe enterowirusowe zapalenie opon mózgowych i mózgu.
Leczenie.
Leczenie agammaglobulinemii Brutona polega na okresowym substytucyjnym uzupełnianiu ludzkich immunoglobulin dożylnie (rzadziej domięśniowo lub podskórnie). Leczenie powinno być prowadzone przez całe życie i prowadzi do przedłużenia długości i jakości życia. Teoretycznie trwalsze efekty mogłaby przynieść terapia genowa, jednak obecnie nie jest ona metodą leczniczą. Zapobiegawczo podaje się przeciwciała oraz przetacza świeże osocze krwi. W odstępach 3-4 tygodniowych podawana jest dożylnie lub podskórnie gammaglobulina zawierająca cząsteczki IgG (Sandoglobulin, Venimmun, Veinoglobuline, Subcuvia). W wypadku wystąpienia infekcji bakteryjnych stosuje się antybiotyki.

</doc>
<doc id="755996" url="https://pl.wikipedia.org/wiki?curid=755996" title="Skóra (surowiec)">
Skóra (surowiec)

Skóra – surowiec wykorzystywany w przemyśle, pozyskiwany z powłoki ciała zwierząt dzikich i hodowlanych. Jest wykorzystywany m.in. do wyrobu odzieży, obuwia, galanterii, tapicerek samochodowych i meblowych oraz okładek do książek. Ma również zastosowanie w technice.
Z papirusów i malowideł egipskich dowiadujemy się, że wyprawa skór znana była w Egipcie już 4500 lat temu, i to z tamtego okresu pochodzą pierwsze artefakty skórzane. O garbarstwie w Grecji znajdujemy wzmianki w Iliadzie i Odysei. Rzymianie używali do wyprawy skór ałunu glinowego i kory z drzew. Podobne metody wyprawy skór spotykamy u Germanów i Celtów. 
Budowa.
Skóra zwierząt składa się z 3 warstw:
W przemyśle skórzanym wykorzystywana jest skóra właściwa, którą oddziela się od naskórka i warstwy podskórnej. Warstwa skóry właściwej ma dwie powierzchnie: tę, która stykała się z naskórkiem ("lico"), oraz tę, która stykała się z warstwą podskórną ("mizdra").
Skład.
Skóra niezakonserwowana składa się z około:
Topografia.
"opracowano na podst. Małej Encyklopedii Techniki"
Skóra zwierzęca ma różne właściwości warstwowe w zależności od części ciała z której została zdjęta. Rozróżnia się skóry z: policzka, łba, łopatki, grzbietu, zadu, pachwiny przedniej, brzucha, pachwiny tylnej. Części skóry nazywane są: kark, krupon (słupiec), bok, szczupak. W przypadku zwierząt futerkowych: pyszczek, łepek, ucho, szyja, podgardle, kark, pierś, przednia łapa, grzbiet, bok, brzuszek, zad, biodro, tylna łapa, ogon.
Krupon ma najbardziej zwartą budowę. Skóry z karku i brzucha mają mniejszą gęstość, a z pachwin – najmniejszą.
Rodzaje skór.
Skóry niewyprawione.
W przemyśle skórzanym wyprawia się skóry kręgowców, głównie ssaków oraz gadów, płazów, ryb i ptaków. Najważniejsze rodzaje skór używane w przemyśle przedstawia tabela.
Skóry wyprawione.
Skóry garbarskie po wyprawieniu mogą służyć jako materiał na cholewki, spody, podszewki butów, rękawiczki (skóry podeszwowe, waszowe, podpodeszwowe, pasowe, boksy, welury, nubuki, waterproof, szewro, juchty, podszewkowe, glacé, nappa, zamszowe, odzieżowe, potnikowe). "Skóry galanteryjne" wykorzystuje się do produkcji teczek, pasków itp., "skóry kaletnicze" (skóry safianowe) na portmonetki, torebki, "skóry rymarskie" (skóry blankowe, waszetowe) na uprzęże i inne materiały wyposażenia np. wojskowego. Istnieją także odmiany takie jak "skóry tapicerskie", "skóry introligatorskie" (oprawy książek, manuskrypty), "skóry ortopedyczne" (protezy, bandaże), "skóry techniczne" (na pasy pędne, trokowe, uszczelkowe, gazomierzowe, na odzież ochronną), skóry na bębny i na przyrządy sportowe.
Wyprawione skóry zwierząt futerkowych mają okrywę włosową. Stosowane są jako materiał na futra, czapki, etole itp. lub jako materiał dekoracyjny (futra dzikich zwierząt).
W średniowieczu na ziemiach polskich skóra była podstawowym surowcem służącym do wyrobu odzieży, obuwia, uprzęży, worów, sakw, a także części uzbrojenia (tarcze).
Namiastki skóry.
Namiastki skóry ("sztuczna skóra") to produkty wytworzone sztucznie mające własności podobne do produktów wytworzonych ze skóry.
Właściwości i przechowywanie.
Zmiany temperatury i wilgotności miejsca przechowywania wpływają na jakość skóry. W przypadku zmniejszenia wilgotności skóra zmniejsza swą powierzchnię (kurczy się), gdy wilgotność się zwiększa skóra staje się bardziej elastyczna, rozciągliwa. Jednoczesna duża wilgotność i wysoka temperatura powoduje pleśnienie skóry. Skóra wystawiona na działanie promieni słonecznych szybciej się utlenia i starzeje, podobnie skóra na którą oddziałuje dwutlenek siarki (np. z dymu paleniska).
Najbardziej odpowiednim miejscem przechowywania wyrobów skórzanych są regały drewniane w miejscu zaciemnionym o temperaturze ok. 5-15 °C i wilgotności względnej powietrza 50-70%. Skóry futerkowe najodpowiedniej są przechowywane w chłodnych miejscach, zabezpieczonych przed pasożytami (molami).
Wyroby skórzane wymagają odpowiedniego konserwowania (czyszczenia, suszenia, pastowania lub szczotkowania, prania).

</doc>
<doc id="755997" url="https://pl.wikipedia.org/wiki?curid=755997" title="Hotspur">
Hotspur



</doc>
<doc id="755999" url="https://pl.wikipedia.org/wiki?curid=755999" title="Wojciech Myszor">
Wojciech Myszor

Wojciech Myszor (ur. 9 marca 1972 w Miedźnej) – polski piłkarz występujący na pozycji pomocnika. Grał w klubach: Fortuna Bojszowy, Górnik Lędziny, Ruch Radzionków, Odra Wodzisław Śląski, Ruch Chorzów i GTS Bojszowy.
Życie prywatne.
Ojciec piłkarza Jakuba Myszora.

</doc>
<doc id="756001" url="https://pl.wikipedia.org/wiki?curid=756001" title="Miffo">
Miffo

Miffo – szwedzki film z 2003 roku w reżyserii Daniela Linda Lagerlöfa.

</doc>
<doc id="756002" url="https://pl.wikipedia.org/wiki?curid=756002" title="Końskie szerokości geograficzne">
Końskie szerokości geograficzne



</doc>
<doc id="756005" url="https://pl.wikipedia.org/wiki?curid=756005" title="CDC">
CDC



</doc>
<doc id="756007" url="https://pl.wikipedia.org/wiki?curid=756007" title="Szkoła Aleksandryjska w Sosnowcu-Pogoni">
Szkoła Aleksandryjska w Sosnowcu-Pogoni

Szkoła Aleksandryjska w Sosnowcu-Pogoni − ufundowana przez Heinricha Dietla szkoła podstawowa.
Działalność szkoły zainaugurowano w 1889 r. we wzniesionym na jej potrzeby budynku w Pogoni (dziś ul. Stefana Żeromskiego 4). Była to szkoła dwuklasowa z sześcioma oddziałami. Jej ukończenie uprawniało do kontynuowania nauki w gimnazjum.
Szkoła finansowana była przez Dietlów. Nie jest znane, kiedy dokładnie zakończyła działalność.

</doc>
<doc id="756008" url="https://pl.wikipedia.org/wiki?curid=756008" title="Sosnowiecka Szkoła Realna">
Sosnowiecka Szkoła Realna

Sosnowiecka Szkoła Realna – ufundowana w 1894 r. przez Heinricha Dietla pierwsza szkoła średnia w Sosnowcu.
Działalność szkoły zainaugurowano 29 października 1894 r. w obecności przedstawiciela Imperium Rosyjskiego (pod którego zaborem znajdował się Sosnowiec) i licznie zgromadzonych ludzi. Szkoła pomieściła się w Pogoni, początkowo w odpowiednio przystosowanym budynku fabrycznym. Dla jej uczniów Heinrich Dietel zorganizował, w porozumieniu z dyrekcją kolei, dojazd specjalnym pociągiem.
Ciągły wzrost uczniów i rozwój szkoły pod względem programowym skłonił Heinricha Dietla do ufundowania okazałego gmachu na jej potrzeby. Został on wzniesiony w Pogoni pomiędzy 1895 a 1898 r. według projektu Antoniego Jasieńczyka-Jabłońskiego w stylu neorenesansu północnego. Uroczyste otwarcie nowego budynku miało miejsce 3 grudnia 1898 r.
Finansowana przez Dietlów Sosnowiecka Szkoła Realna działała do 1915 r. Prymat cara narzucał formę kształcenia ukierunkowaną na rusyfikację, co jednak nie umniejsza tej ogromnej zasługi Heinricha Dietla dla sosnowieckiej oświaty.
Wprawdzie budynek szkoły został przejęty przez Szkołę Handlową (późniejsze IV LO im. Stanisława Staszica) jednak formalnie spadkobierczynią i kontynuatorką tradycji szkoły Henryka Dietla stała się Wyższa Szkoła Realna na Sielcu (późniejsze III LO im. Bolesława Prusa), co potwierdza dokument niemieckich władz okupacyjnych z 6 grudnia 1915 r.

</doc>
<doc id="756009" url="https://pl.wikipedia.org/wiki?curid=756009" title="HD 4308">
HD 4308

HD 4308 – gwiazda typu widmowego G, położona w gwiazdozbiorze Tukana w odległości około 71 lat świetlnych. Jest mniejsza i lżejsza od Słońca. Jej wielkość gwiazdowa wynosi około 6,5.
Krąży wokół niej co najmniej jedna planeta, HD 4308 b.

</doc>
<doc id="756015" url="https://pl.wikipedia.org/wiki?curid=756015" title="Dietelowie w Sosnowcu">
Dietelowie w Sosnowcu



</doc>
<doc id="756022" url="https://pl.wikipedia.org/wiki?curid=756022" title="Dee Dee">
Dee Dee



</doc>
<doc id="756023" url="https://pl.wikipedia.org/wiki?curid=756023" title="Masakra na placu Tian'anmen">
Masakra na placu Tian'anmen



</doc>
<doc id="756025" url="https://pl.wikipedia.org/wiki?curid=756025" title="Maria Teck">
Maria Teck

Maria Teck, urodzona jako Victoria Mary Augusta Louise Olga Pauline Claudine Agnes (ur. 26 maja 1867 w Londynie, zm. 24 marca 1953 tamże) – od 6 lipca 1893 do 20 stycznia 1936 żona Jerzego V z dynastii Saxe-Coburg-Gotha (późniejsi Windsorowie). Królowa Wielkiej Brytanii i cesarzowa Indii w latach 1910–1936, królowa-wdowa od 1936 do śmierci.
Maria spokrewniona była z królewskim domem panującym. Jej matka była wnuczką króla Wielkiej Brytanii Jerzego III. Poprzez ojca była także spokrewniona z Habsburgami.
Młodość.
Księżniczka Maria „May” urodziła się 26 maja 1867 w pałacu Kensington w Londynie jako córka księcia Franciszka von Teck i Marii Adelajdy, księżniczki Cambridge (Franciszek był synem księcia Aleksandra Wirtemberskiego ze związku morganatycznego).
Najstarsza z rodzeństwa miała trzech młodszych braci: Adolfa, Franciszka i Aleksandra. 27 lipca 1867 w Królewskiej kaplicy w Kensington Mary została ochrzczona, a ceremonię poprowadził Karol Longley, arcybiskup Canterbury. Jej rodzicami chrzestnymi byli królowa Wiktoria (której Maria zawdzięczała pierwsze imię), Edward VII Koburg (przyszły król Edward VII i zarazem przyszły teść) oraz księżna Cambridge.
Podwójne zaręczyny.
3 grudnia 1891 roku Maria Teck została narzeczoną swego dalekiego kuzyna Alberta, księcia Clarence i Avondale oraz jednocześnie najstarszego syna księcia Walii. Swatką była królowa Wiktoria, której zależało, aby temperament Alberta tonował silny charakter i poglądy konserwatywne księżniczki Teck. Jednak książę zmarł 14 stycznia 1892 roku, zanim młodzi się pobrali.
Rok później niedoszły szwagier Marii, Jerzy Fryderyk Ernest Albert, poprosił Marię o rękę. Pobrali się 6 lipca 1893 w Londynie. Ich małżeństwo okazało się wielkim sukcesem. Książę bardzo kochał swoją żonę. Podczas nieobecności w Anglii, codziennie pisał do Marii listy – zawsze czułe i romantyczne.
Królowa Maria.
Maria została królową 6 maja 1910. Wcześniej była księżną Yorku (1893–1901), księżną Kornwalii (1901) i księżną Walii (jako żona następcy tronu – 1901–1910). Od 1936, po śmierci swojego męża, była tytułowana „Królową Wdową” ("Queen Dowager").
Była matką sześciorga dzieci, w tym dwóch królów: Edwarda VIII (król w 1936, abdykował na rzecz swojego brata Alberta Jerzego, by móc poślubić kochankę, Wallis Simpson) i Jerzego VI (wstąpił na tron po abdykacji starszego brata, panował w latach 1936–1952). Synem królowej Marii był także „zapomniany książę” – John (1905–1919), którego odizolowano od społeczeństwa, gdy okazało się, że jest chory na epilepsję. Książę zmarł w wieku 13 lat.
26 września 1934 królowa Maria nadała transatlantykowi swoje imię – Queen Mary, zostając w ten sposób pierwszą w historii przedsiębiorstwa żeglugowego Cunard Line patronką statku żyjącą w chwili wodowania jego kadłuba. Ponadto imię królowej nosił krążownik liniowy HMS Queen Mary.
Królowa Maria kolekcjonowała porcelanę, sztućce, posążki, ceramikę, a także inne cenne wyroby przywiezione np. z podróży do Indii (miała także nawyk, aby wszystkie przedmioty podpisywać: czym są, skąd pochodzą i kiedy zostały wykonane) – w czasie I wojny światowej musiała sprzedać część kolekcji, ale po zakończeniu wojny odzyskała ją niemal w całości.

</doc>
<doc id="756028" url="https://pl.wikipedia.org/wiki?curid=756028" title="SAGEM my501C">
SAGEM my501C

Sagem my501C – telefon komórkowy produkowany przez francuską firmę Sagem. Telefon posiada aparat cyfrowy 1.3 Mpx i pamięć wewnętrzną 32 MB, a także odtwarzacz MP3 oraz slot na karty MicroSD.

</doc>
<doc id="756030" url="https://pl.wikipedia.org/wiki?curid=756030" title="Wickliffe (Ohio)">
Wickliffe (Ohio)

Wickliffe – miasto w Stanach Zjednoczonych, w północnej części stanu Ohio, w aglomeracji Cleveland.
Liczba mieszkańców w 2000 roku wynosiła 13 484.

</doc>
<doc id="756032" url="https://pl.wikipedia.org/wiki?curid=756032" title="Impuzamugambi">
Impuzamugambi

Impuzamugambi (ruanda-rundi „Mający wspólny cel”) – nazwa bojówek Hutu, które wspólnie z większymi bojówkami Interahamwe uczestniczyły w 1994 w ludobójstwie w Rwandzie, którego ofiarami było ponad 800 tys. ludzi Tutsi.

</doc>
<doc id="756033" url="https://pl.wikipedia.org/wiki?curid=756033" title="HD 2638">
HD 2638

HD 2638 – gwiazda położona w gwiazdozbiorze Wieloryba w odległości około 175 lat świetlnych. Jest żółtym karłem podobnym do Słońca. Jej wielkość gwiazdowa wynosi 9,44, czyli jest niewidoczna gołym okiem, ale można ją zobaczyć już za pomocą niewielkiego teleskopu.
W 2005 roku odkryto planetę HD 2638 b krążącą wokół tej gwiazdy w średniej odległości 0,044 j.a. Jej masa wynosi około połowy masy Jowisza, a jeden obieg wokół macierzystej gwiazdy zajmuje jej niecałe 3,5 dnia.

</doc>
<doc id="756034" url="https://pl.wikipedia.org/wiki?curid=756034" title="Eliteserien (ujednoznacznienie)">
Eliteserien (ujednoznacznienie)

Eliteserien to nazwa najwyższej klasy rozgrywkowej w wielu dyscyplinach sportowych w Norwegii (w języku bokmål):

</doc>
<doc id="756035" url="https://pl.wikipedia.org/wiki?curid=756035" title="Willard (Ohio)">
Willard (Ohio)

Willard – miasto w Stanach Zjednoczonych, w północnej części stanu Ohio. 
Liczba mieszkańców w 2000 roku wynosiła 6883.

</doc>
<doc id="756047" url="https://pl.wikipedia.org/wiki?curid=756047" title="Bis">
Bis

Bis (z łac. „dwa razy, jeszcze raz”) – dodatkowy utwór, wykonany poza programem koncertu na życzenie publiczności. 
Także entuzjastyczny okrzyk publiczności domagającej się ponownego wykonania utworu lub wykonania dodatkowego utworu, nieprzewidzianego w programie.
Określenie to użyte przy zapisie tekstu piosenki oznacza, że daną zwrotkę lub jej część należy powtórzyć.

</doc>
<doc id="756052" url="https://pl.wikipedia.org/wiki?curid=756052" title="Fabi Halbig">
Fabi Halbig



</doc>
<doc id="756058" url="https://pl.wikipedia.org/wiki?curid=756058" title="Helman Mkhalele">
Helman Mkhalele

Helman „Midnight Express” Mkhalele (ur. 20 października 1969 w Newcastle) – południowoafrykański piłkarz grający na pozycji pomocnika.
Grał w takich klubach, jak Jomo Cosmos, Orlando Pirates, Kayserispor, Ankaragücü, Göztepe A.Ş. i Malatyaspor, a od dwóch lat znów reprezentuje barwy Jomo Cosmos.
W trykocie ‘Bafana Bafana’ rozegrał 66 spotkań, strzelając przy tym 8 goli. Był członkiem ekipy RPA na Mistrzostwa Świata 1998, gdzie grał we wszystkich trzech meczach.
Jego pseudonim, „Midnight Express”, wywodzi się stąd, że ma ciemną karnację, i był szybki.

</doc>
<doc id="756059" url="https://pl.wikipedia.org/wiki?curid=756059" title="HD 6434">
HD 6434

HD 6434 (Nenque) – gwiazda w gwiazdozbiorze Feniksa. Jest oddalona od Słońca o 138 lat świetlnych. W 2000 roku odkryto planetę HD 6434 b (Eyeke) krążącą wokół tej gwiazdy.
Jest to żółta gwiazda typu G podobna do Słońca, jednak mniejsza (0,57 ) i młodsza (3,8 miliarda lat). Jej duża odległość (ponad 130 lat świetlnych) nie pozwala na dostrzeżenie jej gołym okiem - ma ona za małą wielkość obserwowaną; można ją obserwować za pomocą lornetki.
Nazwa.
Gwiazda ma nazwę własną Nenque, oznaczającą „Słońce” w języku indian z plemienia Waorani. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Ekwadoru mogli wybrać nazwę dla tej gwiazdy. Spośród nadesłanych propozycji zwyciężyła nazwa Nenque dla gwiazdy i Eyeke dla planety.

</doc>
<doc id="756063" url="https://pl.wikipedia.org/wiki?curid=756063" title="Uruk-Hai">
Uruk-Hai



</doc>
<doc id="756066" url="https://pl.wikipedia.org/wiki?curid=756066" title="GRAB 4">
GRAB 4



</doc>
<doc id="756067" url="https://pl.wikipedia.org/wiki?curid=756067" title="Injun 2">
Injun 2



</doc>
<doc id="756072" url="https://pl.wikipedia.org/wiki?curid=756072" title="Chorus (jazz)">
Chorus (jazz)

Chorus - jednostka formalna w jazzie. Improwizowany utwór jazzowy składający się z tematu i kolejnych chorusów 12 lub 32 taktowych. Po przedstawieniu tematu melodycznego, opartego na określonych schemacie harmonicznym (układzie akordów), solista improwizuje w obrębie kolejnych chorusów, opartych na tym samym przebiegu harmonicznym i tej samej liczbie taktów, co i temat.

</doc>
<doc id="756074" url="https://pl.wikipedia.org/wiki?curid=756074" title="Anizocytoza">
Anizocytoza

Anizocytoza – występowanie we krwi erytrocytów, których średnica znacznie odbiega od normy, wynoszącej 6,7–7,7 μm. W przypadku niedokrwistości wywołanej niedoborem żelaza lub niedokrwistości hemolitycznej mikrosferocytowej obserwuje się pojawienie mikrocytów (tj. erytrocytów o zmniejszonym rozmiarze), natomiast w niedokrwistości Addisona-Biermera (niedokrwistości złośliwej) – tzw. makrocytów (tj. erytrocytów o zwiększonym rozmiarze).

</doc>
<doc id="756075" url="https://pl.wikipedia.org/wiki?curid=756075" title="Grzegorz Tkaczyk">
Grzegorz Tkaczyk

Grzegorz Tkaczyk (ur. 22 grudnia 1980 w Warszawie) – polski piłkarz ręczny, grający na pozycji środkowego lub lewego rozgrywającego, były reprezentant Polski (od 2000 do 2012, w tym 2004-2008 kapitan drużyny narodowej), uczestnik igrzysk olimpijskich (Pekin 2008) i wicemistrz świata z 2007. Od 1 lipca 2011 zawodnik Vive Targów Kielce. Po wygraniu Ligi Mistrzów 29 maja 2016 ogłosił zakończenie kariery. Laureat Plebiscytu Przeglądu Sportowego i Telewizji Polskiej na 10 najlepszych sportowców Polski roku 2007 (zajął w nim 9 miejsce).
Kariera.
Początki.
Przygodę z piłką ręczną rozpoczął w szkole podstawowej na rodzinnym Targówku. Nauczycielem wychowania fizycznego był w niej "Witold Rzepka", pełniący wówczas również obowiązki drugiego trenera piłkarzy ręcznych Warszawianki. Dlatego, prowadzone przez niego grupy – zarówno na lekcjach wychowania fizycznego, jak i podczas zajęć SKS – najczęściej grywały w szczypiorniaka. Początkowo młody Tkaczyk traktował je jako zabawę, jednak z czasem – z uwagi na spory talent do tej dyscypliny – zaczął równolegle uczęszczać na treningi drużyny młodzieżowej Warszawianki. Sukcesy odnoszone zarówno w rozgrywkach międzyszkolnych, jak i turniejach juniorów spowodowały, iż z czasem został włączony do kadry seniorskiej pierwszego zespołu swego klubu.
Klubowa.
W barwach Warszawianki zadebiutował w polskiej ekstraklasie i dość szybko stał się podstawowym graczem drużyny. W jej barwach wywalczył wicemistrzostwo (sezon 2001/2002) oraz Puchar Polski (sezon 2001/2002). To były dwa pierwsze i jednocześnie ostatnie trofea zdobyte przez Tkaczyka w Polsce. Od końca lat 90. rozwój jego talentu bacznie obserwowali skauci kilku klubów niemieckich. Najkonkretniejsi okazali się działacze Magdeburg Gladiators, którzy za 150 000 złotych pozyskali 20-letniego wówczas Polaka, a umowę asygnowano półtora roku przed faktycznym przejściem Tkaczyka do Magdeburga. Występy w tym zespole (ówczesnym triumfatorze Ligi Mistrzów) Grzegorz rozpoczął w sezonie 2002/2003 i po niedługim czasie stał się jedną z gwiazd Bundesligi. W pierwszym sezonie w elicie wystąpił we wszystkich 34 meczach, a ze 119 golami został czołowym strzelcem swojej ekipy, która wywalczyła brązowy medal. W rozgrywkach 2003/2004 ustanowił własny rekord Bundesligi – 178 bramek. Przez 6 lat gry dla „Gladiatorów” głównym problemem był brak trofeów (jedyny wymierny to Puchar EHF 2006/2007). Wówczas w Magdeburgu występowali również Karol Bielecki i Bartosz Jurecki, a funkcję trenera pełnił Bogdan Wenta. W połowie sezonu 2007/2008 wraz z Bieleckim otrzymał propozycję transferu do Rhein-Neckar Löwen i 15 grudnia 2007 podpisał – obowiązujący do 30 czerwca 2011 – kontrakt z tym klubem. Do Mannheim przeprowadził się przede wszystkim w nadziei na odnoszenie większej liczby sukcesów, jednak i tym razem lista znacznych drużynowych osiągnięć ograniczyła się do brązowego medalu Bundesligi (2008/2009) oraz dojścia do finałów: Pucharu Niemiec (2009/2010) i Pucharu Zdobywców Pucharów (2007/2008). To jednak w barwach „Lwów” zdobył swojego 1000 gola w Bundeslidze, co w 45-letniej historii niemieckiej ekstraklasy udało się zaledwie kilkudziesięciu zawodnikom (w tym 4 Polakom) – 9 lutego 2011 w 42. minucie meczu 20. kolejki z HSG Ahlen-Hamm (33:28). Po wielu tygodniach rozmów z władzami Vive Targów Kielce na temat przejścia do tego klubu, ostatecznie 13 lutego 2011 podpisał – obowiązujący od 1 lipca 2011 – trzyletni kontrakt i od sezonu 2011/2012 powrócił do polskiej ekstraklasy.
Reprezentacyjna.
W pierwszej reprezentacji Polski zadebiutował tuż przed 20 urodzinami (20 grudnia 2000 w zremisowanym 23:23 towarzyskim meczu przeciwko Czechom), dotychczas rozgrywając w niej 159 oficjalnych meczów i zdobywając 549 bramek. W 2004, nowy selekcjoner kadry Bogdan Wenta, powierzył niespełna 24-letniemu Tkaczykowi obowiązki jej kapitana (Grzegorz pełnił ją przez niemal 4 lata, aż do czasu zawieszenia gry w drużynie narodowej). W 2007 wywalczył srebrny medal Mistrzostw Świata (za co 5 lutego 2007 został odznaczony przez Prezydenta RP Lecha Kaczyńskiego Złotym Krzyżem Zasługi) oraz Superpuchar. Na przełomie maja i czerwca 2008 dowodził drużyną, która podczas turnieju kwalifikacyjnego we wrocławskiej Hali Stulecia wywalczyła awans na Igrzyska Olimpijskie w Pekinie, a 20 sierpnia 2008 po dramatycznym spotkaniu z Islandią (30:32) odpadła w ćwierćfinale. 7 października 2008 - ze względów rodzinnych - oficjalnie ogłosił decyzję o czasowym zawieszeniu gry w kadrze (choć nieoficjalnie było o tym wiadomo w sierpniu, tuż po zakończeniu turnieju olimpijskiego), natomiast 2 lutego 2009 zapowiedział, że po powrocie do zdrowia wróci do drużyny narodowej. 28 października 2010 na Hali Torwar w rodzinnym mieście – po ponad dwóch latach nieobecności – ponownie wystąpił w reprezentacji Polski (w wygranym 23:15 meczu z Ukrainą w ramach eliminacji do ME 2012). 25 lutego 2012 po raz drugi ogłosił zakończenie kariery reprezentacyjnej, co miało nastąpić po Igrzyskach w Londynie. Jednak na skutek niezakwalifikowania się „biało-czerwonych” do turnieju olimpijskiego, ostatni mecz w reprezentacji rozegrał podczas turnieju kwalifikacyjnego w Alicante (8 kwietnia 2012, w przegranym 33:22 spotkaniu z Hiszpanią). Na skutek przedwczesnego zakończenia kariery przez Bartłomieja Jaszkę i poważnej kontuzji Mariusza Jurkiewicza, w maju 2015 selekcjoner Michael Biegler zaczął namawiać Tkaczyka na czasowy powrót do reprezentacji. Podczas rozgrywanych w Polsce Mistrzostw Europy 2016 pojawił się bowiem problem z pozycją środkowego rozgrywającego. Na początku października 2015 zawodnik ogłosił, że zamierza ponownie powrócić do kadry na ten turniej. Zgodnie z ustaleniami, przygotowania do imprezy miał zacząć podczas grudniowego zgrupowania. Jednak na skutek poważnej kontuzji barku - której doznał w listopadowym meczu z Orlen Wisłą Płock - został wyłączony z gry do końca sezonu 2015/2016, w związku z czym powrót do reprezentacji nie doszedł do skutku.
Życie prywatne.
Urodził się i dorastał na warszawskim Targówku. Syn Zygmunta i Marii. Absolwent LXXVI Liceum Ogólnokształcącego im. Marszałka Józefa Piłsudskiego w Warszawie. Rozpoczął studia ekonomiczne, jednak obecnie chwilowo je zawiesił. Od 2003 żonaty (z Kingą), 20 maja 2008 w Niemczech na świat przyszło ich dziecko (syn Mateusz).
Był ekspertem i komentatorem serwisu streamingowego Viaplay Polska podczas Mistrzostwa Świata w Piłce Ręcznej Mężczyzn, odbywających się w styczniu 2023 w Polsce i w Szwecji.

</doc>
<doc id="756096" url="https://pl.wikipedia.org/wiki?curid=756096" title="3-D Secure">
3-D Secure

3-D Secure – metoda autoryzacji transakcji dokonywanych bez fizycznego użycia karty stosowana przez organizacje płatnicze. Obecnie udostępniają ją Visa, MasterCard, American Express oraz JCB, mająca na celu zwiększenie bezpieczeństwa oraz zaufania do płatności kartami w internecie.
3-D Secure jest standardem zabezpieczenia transakcji poprzez identyfikację właściciela karty przy użyciu dodatkowego, najczęściej jednorazowego hasła wygenerowanego przez token lub otrzymanego SMS-em. Aby uniemożliwić podejrzenie, hasła tego nie używa się przy transakcjach wymagających fizycznej obecności karty, stąd nigdy nie jest ono identyczne z PIN-em.
Wstępna autoryzacja transakcji jest dokonywana bezpośrednio poprzez bank – wystawcę karty, np. poprzez dodatkowe hasło. Bank po potwierdzeniu, że osoba dokonująca zakupu jest rzeczywistym posiadaczem karty, kieruje transakcję do normalnej autoryzacji.
Całkowitą odpowiedzialność za transakcję dokonaną przy użyciu 3-D Secure ponosi właściciel karty.
3-D Secure bywa nazywane niewystarczającym zabezpieczeniem ponieważ nie zawsze działa. Nawet posiadając kartę z 3-D Secure w niektórych sklepach wciąż można zapłacić bez użycia 3-D Secure. Ponadto nie da się zadecydować aby bank akceptował transkacje przez internet wyłącznie z użyciem 3-D secure.

</doc>
<doc id="756098" url="https://pl.wikipedia.org/wiki?curid=756098" title="Królewska Szkoła Artylerii">
Królewska Szkoła Artylerii

Królewska Szkoła Artylerii – polska szkoła wojskowa II połowy XVIII wiek u, powstała w Warszawie w 1776 r. 
Stan osobowy wykładowców zaliczano do Korpusu Artylerii Koronnej.
Wśród jej wykładowców znaleźli się prof. matematyki Karol Sierakowski i prof. artylerii Józef Jakubowski, autor wydanego w latach 1781-1783 3-tomowego dzieła "Nauka artyleryi". W ciągu swego istnienia szkoła dostarczyła około 400 wysoko wykwalifikowanych oficerów artyłerii. W 1808 książę Józef Poniatowski zorganizował w warszawskim Arsenale Królewskim Szkołę Artylerii oraz Saperów Księstwa Warszawskiego.

</doc>
<doc id="756103" url="https://pl.wikipedia.org/wiki?curid=756103" title="Technicolor">
Technicolor

Technicolor – wczesny proces obróbki materiału światłoczułego dający w efekcie naturalny obraz kolorowy, stosowany w hollywoodzkich filmach od 1922 roku przez około 30 lat. Technika ta zapoczątkowana została przez firmę Technicolor Motion Picture Corporation z Bostonu w roku 1914. Znany i doceniany za intensywność i nasycenie kolorów, wykorzystywany był głównie przy produkcji musicali (jak np. "Deszczowa piosenka", "Mężczyźni wolą blondynki" czy "Czarnoksiężnik z Oz"), filmów kostiumowych ("Przygody Robin Hooda") i animowanych ("Królewna Śnieżka i siedmiu krasnoludków").
Technicolor powstawał z trzech czarno-białych negatywów naświetlanych przez system kolorowych (zielony, czerwony i niebieski) filtrów (tzw. IV proces z 1932). Jego przewagą nad wcześniejszymi metodami przedstawiania koloru była możliwość wyświetlania na standardowych projektorach oraz ekonomiczna zależność prędkości i jakości uzyskania filmu. Obecnie uznaje się, że system Technicolor doskonale archiwizuje kolorowy materiał światłoczuły.
Technicolor był najdroższą technologią w historii kinematografii z powodu konieczności używania wielkich i nieporęcznych kamer naświetlających trzy taśmy filmowe jednocześnie, ze względu na konieczność używania bardzo mocnego sztucznego oświetlenia na planie filmowym i z powodu kosztownego i długotrwałego procesu produkcji barwnej taśmy filmowej do projekcji kinowej na podstawie naświetlonych już trzech taśm.
Same kamery były tak kosztowne i skomplikowane w obsłudze, że twórcy filmowi mogli je tylko wynajmować wraz ze sztabem specjalistów od filmowania w kolorze.
Po raz pierwszy film w dwukolorowym Technicolorze (tzw. I proces) nakręcono w 1917 roku i był to komediodramat "The Gulf Between" jako eksperyment, który ujawnił wady tego procesu. Po udoskonaleniu metody (tzw. II proces) pierwszym w historii znanym filmem kolorowym w dwukolorowym Technicolorze jest dramat "Toll of the Sea" z 1922 roku, natomiast pierwszym w historii kina filmem kolorowym z naturalnymi barwami stosowanymi do dzisiaj, umożliwiającym projekcję bez redukcji kolorów, jest musical "Kot i skrzypce" z 1934 roku zrealizowany w technologii tzw. trójtaśmowej Technicolor (tzw. IV proces z 1932 rejestruje wszystkie trzy kolory), aczkolwiek sama sekwencja barwna w tym pełnometrażowym 88 minutowym filmie trwa tylko 4 minuty.
Pierwszy pełnometrażowy film kolorowy w Technicolorze (tzw. IV proces) to dramat historyczny "Becky Sharp" z 1935 roku.
W 1937 roku powstał pełnometrażowy amerykański kolorowy i dźwiękowy film fabularny zaliczany do komedii pod tytułem "Nothing Sacred". Ten nowatorski film, gdzie wszystkie sceny zarówno statyczne, jak i dynamiczne, wewnątrz, jak i na zewnątrz sfilmowano w kolorze i jako jeden z pierwszych filmów barwnych zrekonstruowano cyfrowo w 1999 roku w wysokiej rozdzielczości i zgodnie z prawem udostępniono za darmo w domenie publicznej w internecie. Film zalicza się do nielicznych przeprowadzonych rekonstrukcji cyfrowych przedwojennych filmów barwnych.
Jeden z pierwszych polskich filmów kolorowych nakręcił w 1937 roku inżynier Tadeusz Jankowski. To film dokumentalny 10 minutowy na taśmie marki Agfa pod tytułem "Wesele księżackie w Złakowie Borowym" przedstawiający tańce łowickie na wsi. Dzieło zostało pokazane i nagrodzone na Wystawie Światowej w Paryżu w 1937 r. Film zachował się w zbiorach warszawskiego Muzeum Etnograficznego. Tuż przed II wojną światową w 1938 roku polski reżyser Romuald Gantkowski wraz z Ewą Curie nakręcili na taśmie marki Kodak 37 minutowy kolorowy film dźwiękowy "The land of my mother" na temat Polski, jej miast, historii i kultury. Film został pokazany i nagrodzony na Wystawie Światowej w Nowym Jorku w 1939 r. Dzieło zachowało się do dzisiejszych czasów.
Pierwszy fabularny film kolorowy w historii Polski to "Przygoda na Mariensztacie" z 1953 roku nakręcony na radzieckiej taśmie Sowkolor wzorowanej na niemieckiej taśmie Agfacolor wynalezionej w 1936 r.
Ostatni film nakręcony w technologii Technicolor to "Foxfire" z 1955 roku. Później w kinematografii na całym świecie używano już tylko pojedynczej kolorowej taśmy filmowej Kodak Kodachrome wynalezionej w 1935 roku, a używanej wcześniej głównie w fotografii.
Pierwszy film w kolorze.
Najstarszą znaną technologię wytwarzania barwnych filmów małoobrazkowych stworzył już w 1899 roku polski wynalazca Jan Szczepanik zwany „galicyjskim Edisonem”. Polski wynalazca użył w niej czarno-białego filmu oraz trzech filtrów w kolorach czerwonym, zielonym oraz niebieskim. Szczepanik nakręcał tą metodą filmy i dokonywał ich prezentacji podczas demonstracji wynalazku w Niemczech oraz Szwajcarii. System został dopracowany w latach 1918–1925 i był wysoko ceniony za bliskie realizmowi oddawanie kolorów. Technika ta została wykorzystana później z zastosowaniem filmu do fotografii przez znane firmy Kodak (1928) oraz Agfa (1932).
W 2012 roku, w Narodowym Muzeum Mediów w Bradford w Wielkiej Brytanii odnaleziono najstarszy na świecie kolorowy film, pochodzący z 1902 roku. Nakręcił go Edward Raymond Turner z Londynu. Film przedstawia dzieci Turnera, bawiące się w ogrodzie ich domu w Hounslow. Urządzenie, za pomocą którego film jest kolorowy, Turner opatentował już w marcu 1899 roku, a rolka filmu ma bardzo niestandardowy format, nieco ponad 38 mm. Technika, którą zastosował Turner, była bardzo pracochłonna, polegała na przepuszczeniu pojedynczej klatki filmowej tylko przez jeden z trzech filtrów (który każdy był w innym kolorze – zielony, niebieski i czerwony), na przemian, tak, że każda z klatek zawierała tylko 1/3 informacji o kolorze filmu.

</doc>
<doc id="756109" url="https://pl.wikipedia.org/wiki?curid=756109" title="Brendan Augustine">
Brendan Augustine

Brendan Augustine (ur. 26 października 1971 w East London) – południowoafrykański piłkarz grający na pozycji napastnika.
Kariera.
Karierę, którą zakończył w 2001 roku, spędził w RPA i w Austrii. Grał w trzech klubach – Bush Bucks, LASK Linz i Ajaxie Kapsztad, jednak w każdym z nich spędzał minimum 2 lata. W barwach LASK rozegrał 78 spotkań i zdobył 4 bramki w Bundeslidze. Karierę zakończył w roku 2001 po dwóch latach spędzonych w Ajaxie Kapsztad.
Grał również w reprezentacji RPA. Był członkiem jej ekipy na Mistrzostwa Świata 1998, gdzie zagrał w dwóch spotkaniach – w 56. minucie meczu z Francją został zastąpiony przez Helmana Mkhalele, zaś w pojedynku z Danią w przerwie zmienił go Alfred Phiri.

</doc>
<doc id="756111" url="https://pl.wikipedia.org/wiki?curid=756111" title="LOFTI 2A">
LOFTI 2A

LOFTI 2A (ang. "Low Frequency Trans Ionospheric Satellite") – amerykański wojskowy satelita naukowy, który miał prowadzić badania związane z propagacją fal radiowych o bardzo niskiej częstotliwości w jonosferze. Następca statku LOFTI 1. Pracował niespełna 33 dni.
Misję finansowało Naval Research Laboratory (NRL) z ramienia US Navy. 
Nieudana próba.
LOFTI 2A był tak naprawdę trzecim statkiem w serii. Drugi, oznaczony nazwą LOFTI 2, uległ zniszczeniu w nieudanym starcie rakiety Thor Able Star, 24 stycznia 1962.

</doc>
<doc id="756118" url="https://pl.wikipedia.org/wiki?curid=756118" title="Aśrama">
Aśrama



</doc>
<doc id="756121" url="https://pl.wikipedia.org/wiki?curid=756121" title="Aśrama (pustelnia)">
Aśrama (pustelnia)

Aśrama (dewanagari आश्रम, trl. "āśrama", ang. "ashram", w hindi trb. "aśram") – indyjska pustelnia lub gurukula. Aśramy powstają w Indiach od starożytności. Najczęściej zakładane są przez mistrza duchowego (guru), nazywane są później od jego imienia. Jeden guru może mieć wiele aśramów, często w różnych miejscach świata.
W XIX w. szczególnej sławy zażywał aśram Ramakrishny koło Kalkuty, w pierwszej połowie XX w. – Satjagrahaśram Gandhiego w Sabarmati koło Ahmadabadu, aśramy Śri Aurobindo w Puttuczczeri, Ramany Maharishiego w Tiruwannamalai (Indie Południowe) oraz Śiwanandy, gorliwego propagatora jogi, w Ryszikeszu (region himalajski).
Etymologia.
Sanskryckie słowo "aśrama" wywodzone jest od rdzenia "śram" posiadającego znaczenia "męczyć się, umartwiać".

</doc>
<doc id="756122" url="https://pl.wikipedia.org/wiki?curid=756122" title="Josef Čapek">
Josef Čapek

Josef Čapek (ur. 23 marca 1887 w Hronovie, zm. w kwietniu 1945 w obozie koncentracyjnym Bergen-Belsen) − czeski malarz, pisarz i poeta. Brat pisarza Karla Čapka.
Życiorys.
Josef Čapek jest znany głównie dzięki długoletniej współpracy ze swoim bratem, jednak najważniejszym polem jego artystycznych zainteresowań było malarstwo. Podczas pobytu w Paryżu zetknął się z ówczesną awangardą i zafascynował kubizmem. Jego rysunki ukazywały się w różnych czasopismach, m.in. w "Lidovych novinach".
Wspólnie z Karlem napisał szereg sztuk teatralnych i opowiadań, publikował również na własny rachunek. Według Karla to właśnie Josef wymyślił słowo robot (po raz pierwszy użyte w dramacie "R.U.R." Karla), rozpowszechnione w wielu językach jako określenie mechanicznego urządzenia wykonującego automatycznie pewne zadania człowieka.
Pod koniec lat 30. był krytykiem nazizmu, występował przeciw Adolfowi Hitlerowi. Po zajęciu Czechosłowacji przez Niemców został aresztowany i osadzony w obozie koncentracyjnym. Zmarł w Bergen-Belsen tuż przed zakończeniem wojny.
Postanowieniem Prezydenta CSRF w 1991 został pośmiertnie odznaczony Orderem T. G. Masaryka I Klasy.

</doc>
<doc id="756126" url="https://pl.wikipedia.org/wiki?curid=756126" title="Ashram">
Ashram



</doc>
<doc id="756127" url="https://pl.wikipedia.org/wiki?curid=756127" title="Aśram">
Aśram



</doc>
<doc id="756129" url="https://pl.wikipedia.org/wiki?curid=756129" title="Ashrama">
Ashrama



</doc>
<doc id="756130" url="https://pl.wikipedia.org/wiki?curid=756130" title="Josef Capek">
Josef Capek



</doc>
<doc id="756133" url="https://pl.wikipedia.org/wiki?curid=756133" title="HD 27894">
HD 27894

HD 27894 – gwiazda typu pomarańczowy karzeł, nieco chłodniejsza od Słońca (które jest żółtym karłem). Położona jest w gwiazdozbiorze Sieci w odległości około 138 lat świetlnych od Ziemi. Jej wielkość gwiazdowa wynosi 9,36.
Krąży wokół niej co najmniej jedna planeta, HD 27894 b, która jest gazowym olbrzymem o masie co najmniej 0,62 masy Jowisza.

</doc>
<doc id="756134" url="https://pl.wikipedia.org/wiki?curid=756134" title="FK Gäncä">
FK Gäncä



</doc>
<doc id="756137" url="https://pl.wikipedia.org/wiki?curid=756137" title="Henryk Flame">
Henryk Flame

Henryk Antoni Flame vel Flamme, „Grot”, „Bartek” (ur. 15 stycznia 1918 we Frysztacie, zm. 1 grudnia 1947 w Zabrzegu) – polski dowódca wojskowy, kapral pilot Wojska Polskiego, kapitan Narodowych Sił Zbrojnych, dowódca grup leśnych VII (Śląskiego) Okręgu NSZ.
Życiorys.
Przed wybuchem wojny.
Był synem Emeryka i Marii z domu Piwowar. Krótko po jego narodzinach, rodzinny Frysztat został wpierw opanowany przez administrację polską, a następnie w trakcie wojny polsko-czechosłowackiej przez Czechów. Rodzina Flamego w drugiej połowie 1920 r. przeniosła się do Czechowic (obecnie Czechowice-Dziedzice). Wykształcenie zdobył początkowo w szkole powszechnej, następnie w miejscowym gimnazjum i w Szkole Przemysłowej w Bielsku, uzyskując zawód ślusarza mechanika samolotów. W tym okresie odbywał praktykę ślusarską w fabryce Karola Ochsnera w Bielsku, odbył także kurs przygotowujący do zawodu maszynisty. 
W młodości Flame należał do organizacji Orląt Związku Strzeleckiego, gdzie m.in. szkolił się jako instruktor narciarstwa. W 1936 wstąpił na ochotnika do wojska. Uzyskał przydział do 2 pułku lotniczego w Krakowie. Pod koniec 1936 r. złożył przysięgę i został przydzielony do 22 Eskadry. Po ukończeniu kursu na mechanika samolotowego skierowany został na szkolenie dla pilotów do eskadry treningowej 2 pułku lotniczego. Po ukończeniu kursu awansowano go na starszego szeregowca. W sierpniu 1937 r. został skierowany na dalsze szkolenie do Wyższej Szkoły Pilotażu w Grudziądzu. Tam przygotowywany był do służby jako pilot myśliwca. Ukończył ten kurs w listopadzie 1938 r. i powrócił do 2 pułku lotniczego w Krakowie, gdzie otrzymał przydział do 123 eskadry myśliwskiej. Został wówczas awansowany do stopnia kaprala. Przed wybuchu wojny wziął jeszcze udział w kursie specjalizacji myśliwskiej zakończonym w czerwcu 1939 r. 
Wojna i okupacja niemiecka.
W wojnie obronnej Polski w 1939, w roli pilota 123 eskadry myśliwskiej, przydzielonej do Brygady Pościgowej, bronił nieba nad Warszawą przed samolotami wroga. 1. września, w trakcie walk nad Legionowem, maszyna kpr. Flame została ostrzelana i zmuszona do lądowania, gdy ten próbował osłonić swego dowódcę. Od tej pory Flame, z braku sprzętu latającego, znajdował się w dyspozycji dowództwa obrony Warszawy. Z 6. na 7. września 123 eskadra została wycofana z Warszawy na podlubelskie lotniska, stamtąd do Bełżyc, następnie na lotnisko pod Łuckiem, do Młynowa i ostatecznie 12 września znów pod Lublin, skąd lotnicy wykonywali loty patrolowe na samolotach z Dęblina. Tego dnia z powodu braku paliwa Flame zmuszony został do lądowania w miejscowości Łuszczów. Dalsze wydarzenia z uwagi na brak źródeł trudne są do rekonstrukcji (wg niektórych relacji po 17. września, Flame został zestrzelony przez Rosjan w okolicach Stanisławowa, po czym zorganizował z luźnych grup żołnierzy z rozbitych jednostek, konwój z paliwem lotniczym, który pod koniec września przekroczył granicę z Węgrami), najprawdopodobniej jednak Flame dołączył do doraźnie utworzonego przez mjr. Stefana Janusa konwoju z paliwem, wraz z którym 19 września przekroczył granicę węgierską. 
Na Węgrzech Flame, razem z innymi żołnierzami, został internowany i osadzony w tymczasowym obozie, początkowo w Budapeszcie, a od 24 września w miejscowości Nagykáta, skąd jednak szybko, prawdopodobnie w listopadzie 1939 r., uciekł. Ukrywając się u węgierskiego gospodarza, został zadenuncjowany i przekazany władzom niemieckim, które umieściły zbiega w obozie jenieckim, Stalagu XVII A Kaisersteinbruch, zlokalizowanym na ziemiach austriackich, wcielonych do III Rzeszy. W drugiej połowie 1940, dzięki interwencji rodziny jako osoba pochodząca z Zaolzia o niemiecko brzmiącym nazwisku (w dokumentach z tamtego okresu występuje pisownia Flamme), został zwolniony z obozu i powrócił wiosną 1940 r. do domu rodzinnego w Czechowicach.
Po powrocie do Czechowic, Henryk Flame podjął pracę na stanowisku maszynisty, na miejscowej kolei. W czerwcu 1940 r. ożenił się z Józefą Głupi, z którą miał dwie córki. Po zarządzeniu Heinricha Himmlera z marca 1941 r. o wprowadzeniu volkslisty w Prowincji Górnośląskiej Flame został wpisany do III grupy narodowościowej volksdeutschów. Związał się także z konspiracją niepodległościową. Prawdopodobnie miał już wtedy kontakty z konspiracją ZWZ-AK. Założył organizację HAK (Harcerska Armia Krajowa) podległą AK, która zajmowała się wywiadem i sabotażem.
W związku z powołaniem do armii niemieckiej jesienią 1943 roku, jak również zagrożony dekonspiracją i aresztowaniem, Flame uciekł do lasu. Tuż przed ucieczką zorganizował w pojedynkę brawurową akcję sabotażową, doprowadzając do zderzenia lokomotywy z obrotnicą kolejową w Czechowicach, co zdezorganizowało lokalny ruch kolejowy na kilka dni. Początkowo dołączył do oddziału partyzanckiego AK „Barania Góra” dowodzonego przez pchor. Mariana Barthela de Weydenthala „Urbana”. Po jego śmierci oddział rozpadł się na dwie samodzielne grupy, a Flame, posługujący się wówczas pseudonimem „Grot”, przejął dowództwo nad jedną z nich. Jesienią 1944 r. oddział „Grota” podporządkował się dowództwu Narodowych Sił Zbrojnych, sam Flame zaś 28 października złożył w Czechowicach przysięgę na członka NSZ.
Druga konspiracja.
12 lutego 1945 do Czechowic wkroczyła Armia Czerwona, a Flame, realizując zalecenia dowództwa NSZ, ujawnił się i ze swoim oddziałem, zachowując struktury konspiracyjne, oddał się do dyspozycji „władzy ludowej” i, wbrew protestom miejscowych komunistów, objął stanowisko komendanta miejscowego komisariatu Milicji Obywatelskiej. W dalszym ciągu realizując wytyczne dowództwa NSZ, Flame obsadził swoimi ludźmi komisariat i podległe mu jednostki, a także gromadził wokół siebie ludzi opozycyjnie nastawionych do komunistów, gromadząc jednocześnie broń i przygotowując się do nieuchronnej konfrontacji z komunistami.
Na przełomie kwietnia i maja 1945 r., kolejny raz, podobnie jak za okupacji niemieckiej, zagrożony dekonspiracją i aresztowaniem, Flame uciekł ze swoimi ludźmi w pobliskie lasy. Od tej pory zaczął występować pod pseudonimem „Bartek”, odtwarzając oddziały partyzanckie VII Okręgu Śląsko-Cieszyńskiego NSZ, rozpoczynając tym samym „drugą konspirację”. Podczas spotkania z por. Jerzym Wojciechowskim mianowany został porucznikiem NSZ. 
Od maja 1945 do lutego 1947 stał na czele największego zgrupowania niepodległościowego na Śląsku Cieszyńskim, którego liczebność, w szczytowym okresie, wynosiła ponad 300 dobrze uzbrojonych i umundurowanych żołnierzy. Składające się z kilku oddziałów zgrupowanie przeprowadziło łącznie ok. 340 akcji zbrojnych, w tym ok. 200 akcji ekspropriacyjnych. Zgrupowanie rozbiło 12 posterunków MO, 5 placówek UBP i 3 placówki WP. W wyniku bezpośrednich akcji zgrupowania śmierć poniosło łącznie 59 osób, w tym 22 osoby prywatne, 11 członków PPR, 11 milicjantów, 4 pracowników bezpieki, 6 żołnierzy LWP, 3 żołnierzy czechosłowackich, 1 członek ZMW oraz 1 żołnierz sowiecki. Najgłośniejszym wystąpieniem zgrupowania pod dowództwem Flamego było zajęcie 3 maja 1946 uzdrowiskowej miejscowości Wisła. Oddział „Bartka” przeprowadził wówczas, na oczach sterroryzowanych komunistów, defiladę z okazji święta konstytucji w pełni umundurowanych i uzbrojonych żołnierzy NSZ, co było ewenementem w państwach „władzy ludowej”.
Operacja „Lawina”.
W wyniku zaplanowanej przez Urząd Bezpieczeństwa akcji mającej na celu neutralizację Flamego i jego oddziału, latem 1946 r. w struktury zgrupowania przeniknął Henryk Wendrowski, agent bezpieki pod przybranym pseudonimem „Lawina”. Przedstawiwszy się „Bartkowi” jako członek dowództwa NSZ, zdołał nakłonić go do zgody na zorganizowanie fikcyjnego przerzutu znacznej części zgrupowania na Ziemie Odzyskane w celu kontynuacji działań partyzanckich. W rzeczywistości przerzut był zainicjowany i kontrolowany przez bezpiekę w ramach akcji likwidacyjnej podziemia niepodległościowego.
We wrześniu 1946 r. znaczna część żołnierzy zgrupowania „Bartka” została wywieziona na Śląsk Opolski i zamordowana (masowe mordy miały miejsce w lasach w okolicach wsi Barut i okolicach lotniska w Starym Grodkowie). W ramach prowadzonego śledztwa Instytut Pamięci Narodowej zdołał ustalić dane osobowe bądź pseudonimy co najmniej 75 osób, które niemal z całą pewnością zginęły w wyniku prowokacji. 
Flame zgodził się na przeprowadzenie przerzutu, chociaż był kilkukrotnie ostrzegany przez swojego podwładnego, Antoniego Bieguna „Sztubaka” o możliwości prowokacji. Sam Biegun odmówił wykonania rozkazu „Bartka” i wyłączył swój oddział z operacji przerzutu, co umożliwiło przeżycie ponad 60 osobom. Gdy do Flamego dotarł jedyny ocalały żołnierz, Andrzej Bujak „Jędrek”, który w chwili masakry ukrył się na strychu budynku, nie uwierzono mu, a „Bartek” uznał go wręcz za prowokatora. Jeszcze w latach 80. w oficjalnych opracowaniach historyków funkcjonowała wykładnia, jakoby wszyscy żołnierze zgrupowania „Bartka” „stanęli przed sądem, otrzymali wyroki, skracane przez kolejne amnestie”, a nierzadko „po latach stali się pełnoprawnymi i w wielu przypadkach wartościowymi członkami społeczeństwa”. Od jesieni 1946 r. zgrupowanie pod dowództwem Flamego zaczęło tracić inicjatywę na rzecz komunistów, którzy w licznych obławach dziesiątkowali podległe „Bartkowi” oddziały.
Amnestia i zabójstwo.
W obliczu beznadziejnej sytuacji podjął decyzję o ujawnieniu się przy najbliższej okazji, którą stała się uchwalona przez sejm na dzień 22 lutego 1947 amnestia. Sam „Bartek” z najbliższym otoczeniem, ujawnił się dopiero 11 marca 1947 roku, w Cieszynie. Po złożeniu broni zamieszkał w rodzinnym domu w Czechowicach. Neutralizacja zgrupowania „Bartka” i jego ujawnienie się stanowiły dla komunistów ogromny sukces. Jesienią 1947 r. Flame wraz ze swoją partnerką z okresu drugiej konspiracji Anną Szweda (ps. konspiracyjny „Annuszka”) udał się w okolice Barutu w dzisiejszym województwie opolskim, gdzie prawdopodobnie poznał część prawdy na temat śmierci swoich podwładnych. 
Do zabójstwa Flamego doszło 1 grudnia 1947 w gospodzie w Zabrzegu pod Czechowicami. Zamachowcem był miejscowy milicjant, Rudolf Dadak. Mimo prowadzonego śledztwa, nie zostali ujawnieni, ani postawieni przed sądem inspiratorzy zabójstwa. Tomasz Greniuch wysuwa przypuszczenie, że akcja została zaplanowana przez Władysława oraz Antoniego Pająków, referentów UB i jednocześnie przyjaciół Flamego jeszcze z czasów przedwojennych, którzy obawiali się wyjawienia przez „Bartka” niewygodnych politycznie szczegółów z ich życia. Z kolei Jan Kantyka w swoim opracowaniu zaznacza, że Dadak działał samodzielnie, pod wpływem szoku spowodowanego prowokacyjnym zachowaniem Flamego, który podczas jednej z leśnych potyczek miał zabić brata milicjanta, w gospodzie zaś proponował zamachowcowi tzw. „kolejkę”. Kantyka twierdzi również, że zabójca Flamego został skazany na długoletnią karę więzienia. Według nowszych opracowań jednak Rudolf Dadak został uznany za niepoczytalnego, w lutym 1948 r. skierowany na leczenie do zakładu psychiatrycznego w Branicach, skąd wyszedł na wolność w kwietniu tego samego roku. Jeszcze w 1948 r. śledztwo w sprawie zabójstwa Flamego zostało ostatecznie umorzone, a Rudolf Dadak powrócił do pracy w Milicji Obywatelskiej.
Kapitan Henryk Flame został pochowany na cmentarzu miejskim w Czechowicach-Dziedzicach.

</doc>
<doc id="756138" url="https://pl.wikipedia.org/wiki?curid=756138" title="Josef Czapek">
Josef Czapek



</doc>
<doc id="756141" url="https://pl.wikipedia.org/wiki?curid=756141" title="Prasanthi Nilayam">
Prasanthi Nilayam

Prasanthi Nilayam (hindi प्रशांति निलयम trk. Praśanti Nilajam, telugu ప్రశాంతి నిలయం) () – aśram Sathya Sai Baby. Znajduje się on w miejscowości Puttaparthi w stanie Andhra Pradesh w południowych Indiach.
Prasanthi Nilayam to pierwszy i najważniejszy z aśramów hinduistycznego guru o imieniu Bhagawana Śri Sathya Sai Baby. Nazwa „Prasanthi Nilayam” bywa tłumaczona jako „Przybytek Najwyższego Spokoju” lub „Przybytek duchowego spokoju”.

</doc>
<doc id="756143" url="https://pl.wikipedia.org/wiki?curid=756143" title="Oscar Washington Tabárez">
Oscar Washington Tabárez



</doc>
<doc id="756147" url="https://pl.wikipedia.org/wiki?curid=756147" title="Orli Znojmo">
Orli Znojmo

Orli Znojmo – czeski klub hokeja na lodzie z siedzibą w Znojmie.
Historia.
Klub został założony w 1933 roku, zaś swoje mecze rozgrywa w Hostan Arena.
Drużyna występowała w przeszłości w czeskiej Ekstralidze. W 2009 licencję gry w czeskiej Ekstralidze wykupił od Znojemští Orli klub HC Kometa Brno, który tym samym występuje od sezonu 2009/2010 w najwyższej klasie rozgrywkowej w Czechach.
Po dwóch latach występów w 1. lidze w maju 2011 rozpoczęły się pertraktacje mające na celu przyjęcie klubu do pierwotnie austriackiej, a obecnie międzynarodowej ligi Erste Bank Eishockey-Liga (EBEL). 2 czerwca 2011 poinformowano o przyjęciu Orli do EBEL. Umowa na występy w rozgrywkach jest ważna na trzy lata z możliwością przedłużenia (w praktyce zamyka to drogę do gry w lidze czeskiej, jako że rezygnacja i późniejszy ewentualny powrót wiąże się z degradacją i koniecznością rozpoczęcia gry od najniższej klasy rozgrywkowej).
Od kwietnia 2013 trenerem klubu był Jiří Režnar. Pod koniec grudnia 2016 szkoleniowcem został Roman Šimíček, który odszedł ze stanowiska na koniec stycznia 2018. W lutym 2018 głównym szkoleniowcem został Miroslav Fryčer.
W maju 2020 trener i menedżer klubu ogłosił, że z uwagi na pandemię COVID-19 klub wycofano z EBEL i przyjęto do 2. ligi czeskiej.
W połowie 2017 asystentem trenera został Tomáš Jakeš. Trener Miroslav Fryčer zmarł 27 kwietnia 2021.

</doc>
<doc id="756149" url="https://pl.wikipedia.org/wiki?curid=756149" title="Prashanti Nilajam">
Prashanti Nilajam



</doc>
<doc id="756150" url="https://pl.wikipedia.org/wiki?curid=756150" title="Traktat warszawski (1768)">
Traktat warszawski (1768)

Traktat warszawski – traktat z 24 lutego 1768 roku, zawarty pod naciskiem państw ościennych ówczesnej Rzeczypospolitej, który przywrócił innowiercom swobodę kultu publicznego i prawa obywatelskie. 
Istotnym punktem traktatu był wchodzący w skład praw kardynalnych artykuł I:"§ 1. Wiara rzymsko-katolicka jest panująca"."§ 2. Królem Polskim tylko ma być katolik rzymski i także królowa ewent. dyssydentka nie ma być koronowaną"."§ 3. Przejście od kościoła rzymskiego do innej religii w całem królestwie polskiem za kryminalny występek deklarowano".
Traktat podpisali prymas Gabriel Podoski i biskupi: Antoni Ostrowski, Andrzej Młodziejowski i Stefan Giedroyć. .

</doc>
<doc id="756152" url="https://pl.wikipedia.org/wiki?curid=756152" title="Znojemsti Orli">
Znojemsti Orli



</doc>
<doc id="756153" url="https://pl.wikipedia.org/wiki?curid=756153" title="Giełda Papierów Wartościowych w Tel Awiwie">
Giełda Papierów Wartościowych w Tel Awiwie

Giełda Papierów Wartościowych w Tel Awiwie (hebr. הבורסה לניירות ערך בתל אביב; ang. "The Tel-Aviv Stock Exchange", w skrócie TASE; nazywana potocznie "Boursa") – giełda papierów wartościowych położona w osiedlu Lew ha-Ir w zachodniej części miasta Tel Awiw w Izraelu. Jest jedyną giełdą papierów wartościowych w Izraelu.
Giełda TASE odgrywa ważną rolę w gospodarce Izraela i jest kluczowym czynnikiem dla wzrostu gospodarczego kraju. Jest to miejsce, w którym izraelskie spółki pozyskują kapitał potrzebny do sfinansowania inwestycji oraz na prowadzenie działalności gospodarczej. Rząd Izraela poprzez giełdę prywatyzuje swoje spółki publiczne. Giełda jest także instytucją publiczną mającą na celu zapewnienie możliwości obrotu papierami wartościowymi, takimi jak akcje, obligacje, prawa poboru itp. dopuszczonymi do obrotu giełdowego.
Giełda Papierów Wartościowych w Tel Awiwie jest spółką z ograniczoną odpowiedzialnością będącą własnością swoich członków, zarówno banków, jak i spółek spoza sektora bankowego. Obrót papierami wartościowymi jest regulowany ustawą "Prawo Papierów Wartościowych" z 1968 i znajduje się pod bezpośrednim nadzorem "Israel Securities Authority" (ISA). Transakcje odbywają się w nowym izraelskim szeklu.
Historia.
Lokalny handel papierami wartościowymi rozpoczął się w 1930. Prekursorem giełdy było "Biuro Wymiany Papierów Wartościowych" założone w 1935 przez "Anglo-Palestine Bank" (który przekształcił się w Bank Leumi).
Wraz z proklamacją niepodległości Izraela w 1948 powstała pilna potrzeba sformalizowania obrotu papierami wartościowymi. We wrześniu 1953 kilka banków i domów maklerskich połączyło siły, tworząc Giełdę Papierów Wartościowych z siedzibą w Tel Awiwie. W 1983 giełda przeprowadziła się do swojej obecnej siedziby również w Tel Awiwie.
W 1983 w Izraelu doszło do poważnego kryzysu gospodarczego, który doprowadził do załamania się udziałów największych izraelskich banków (Bank Hapoalim, Bank Leumi, Israel Discount Bank, Mizrahi Bank i Union Bank), które były zmuszone inwestować duże kwoty aby utrzymać stabilny kurs swoich akcji na giełdzie. Dzień 6 października został nazwany "„Czarnym czwartkiem”". Nastąpiło wówczas załamanie kursów akcji na giełdzie. Minister finansów podjął wówczas decyzję o zamknięciu Giełdy Papierów Wartościowych w Tel Awiwie. Ponowne otwarcie giełdy nastąpiło 24 października, wraz z decyzją o nacjonalizacji banków. Konsekwencją tego kryzysu było długotrwałe dochodzenie oraz wzmocnienie instytucji nadzoru giełdy.
Pod względem ilości pierwszych ofert publicznych giełda w Tel Awiwie w 1993 zajęła trzecie miejsce na świecie.
W 1997 wprowadzono komputerowy obrót akcjami. Wprowadzenie nowego systemu przeprowadził Esther Levanon, który wcześniej przeprowadził komputeryzację Szin Bet, a w styczniu 1986 rozpoczął pracę na giełdzie.
W 2005 wartość zagranicznych inwestycji portfelowych osiągnęła rekordową wartość 2 miliardów NIS. Średnia wielkość obrotu akcjami osiągnęła wówczas rekordową wartość 1 miliarda NIS (dwukrotnie więcej niż w 2000 i o 50% więcej niż w 2004). Na rynku obligacji pobito rekord średnich dziennych obrotów, osiągając wartość 1,3 miliarda NIS (o 40% więcej niż w 2004). Pod koniec tego roku członkami TASE zostały UBS AG, Deutsche Bank i HSBC.
W lutym 2007 TASE i London Stock Exchange podpisały memorandum w celu sformalizowania istniejących powiązań pomiędzy obydwoma giełdami. Ustanowiono regularne spotkania kierownictwa i stworzono procedury płynnego przepływu informacji w celu ułatwienia prawidłowego obrotu akcjami spółek dopuszczonych na oba rynki. W tamtym momencie 50 izraelskich przedsiębiorstw było notowanych na "London Stock Exchange" i "Alternative Investment Market" (AIM). W ciągu następnych dwóch lat przyłączyło się kolejnych 36 przedsiębiorstw.
W listopadzie 2007 TASE i NASDAQ podpisały memorandum w celu sformalizowania istniejących powiązań pomiędzy obydwoma giełdami. Podjęto decyzje o rozbudowie kanałów komunikacyjnych pomiędzy obydwoma rynkami w celu ułatwienia prawidłowego obrotu akcjami spółek dopuszczonych na oba rynki. W tamtym momencie 70 izraelskich spółek było notowanych na NASDAQ, osiągając wartość rynkową ponad 60 miliardów USD. W 2007 na TASE było notowanych 633 spółek, których kapitalizacja wynosiła 208 miliardów $.
W maju 2008 pierwszy amerykański fundusz inwestycyjny Northern Trust wystartował na New York Stock Exchange w oparciu na indeksie giełdowym TASE – TA-25 Index. W lipcu 2008 TASE i New York Stock Exchange podpisały memorandum w celu sformalizowania istniejących powiązań pomiędzy obydwoma giełdami. W tamtym momencie 7 izraelskich spółek było notowanych na NYSE.
W listopadzie 2008 TASE i Szanghajska Giełda Papierów Wartościowych podpisały memorandum w celu pogłębienia wiedzy biznesowej i wymianie delegacji.
Struktura.
Giełda Papierów Wartościowych w Tel Awiwie jest spółką z ograniczoną odpowiedzialnością będącą własnością swoich członków, nazywanych „Członkami Giełdy Papierów Wartościowych”. Członkami Giełdy jest 12 izraelskich banków, 2 banki zagraniczne i 14 instytucji niebankowych, wśród których znajdują się dwie międzynarodowe spółki inwestycyjne. Pomiędzy członkami giełdy papierów wartościowych przekazywane są zlecenia kupna lub sprzedaży papierów wartościowych klientów giełdy komputerowej.
Członkowie giełdy.
TASE ma 28 członków:
Rada Dyrektorów.
Szesnastoosobowa Rada Dyrektorów nadzoruje działalność giełdy, decyduje o nadaniu lub cofnięciu statusu członka giełdy. Ten Zarząd giełdy składa się z 16 dyrektorów:
Zarząd giełdy kieruje bieżącą działalnością giełdy, dopuszcza do obrotu giełdowego papiery wartościowe, określa zasady wprowadzania papierów wartościowych do obrotu, nadzoruje działalność maklerów giełdowych i członków giełdy w zakresie obrotu giełdowego. Pracami zarządu kieruje prezes zarządu.
Rynek akcji.
TASE oferuje przedsiębiorstwom cztery programy obrotu akcjami: trzy programy są skierowane dla normalnych przedsiębiorstw, a czwarty jest skierowany dla przedsiębiorstw nowych technologii. Dodatkowo, od października 2000 TASE umożliwia spółkom notowanie akcji na giełdach w Stanach Zjednoczonych i Wielkiej Brytanii bez jakichkolwiek utrudnień prawnych.
TASE obraca akcjami 609 przedsiębiorstw, z których 52 emitują swoje akcje na zagranicznych giełdach papierów wartościowych. TASE notuje także 35 emisji obligacji skarbowych, 625 emisji obligacji różnych spółek oraz 1236 funduszy inwestycyjnych.
Wartość kapitalizacji TASE w 2009 wynosiła: akcje 179 mld $, obligacje 176 mld $ (w porównaniu: w 2005 122,6 mld $ i w 2004 92,1 mld $).
Wartość średnich dziennych obrotów na giełdzie od 2000 do maja 2010 (w milionach $):
Główne indeksy.
Najważniejszym indeksem giełdowym jest TA-25 Index. Dodatkowo istnieją 403 różne indeksy, które umożliwiają śledzenie różnych produktów i wariantów giełdowych.
Główne indeksy giełdowe TASE:
TA-25.
Sztandarowy indeks TASE, obejmuje 25 najważniejszych spółek notowanych na giełdzie TASE:
Analiza izraelskiej giełdy Tel Aviv Stock Exchange.
Gospodarka Izraela jest 37 największą gospodarką na świecie. Według Międzynarodowego Funduszu Walutowego, w 2014 roku produkt krajowy brutto Izraela wyniósł 303 miliardy dolarów (mniejsza gospodarka o 46% niż Polska). Produkt krajowy brutto na mieszkańca wyniósł w 2014 roku 36 900 dolarów (prawie 240% więcej niż produkt krajowy brutto na mieszkańca w Polsce).
Izrael zamieszkuje około 8,3 miliona ludzi. Największym miastem jest Jerozolima (około 800 tysięcy mieszkańców, porównywalne do Krakowa), drugim – Tel Awiw (około 420 tysięcy mieszkańców, porównywalne do Gdańska), trzecim – Haifa (około 300 tysięcy mieszkańców, porównywalne do Katowic).
W Tel Awiwie mieści się giełda papierów wartościowych "Tel Aviv Stock Exchange". Giełda w Tel Awiwie została założona we wrześniu 1953 roku. Kapitalizacja giełdy w marcu 2015 roku wynosiła 457 miliardów dolarów.
Główny indeks TA 25
Głównym indeksem jest TA 25 (Tel Aviv 25), w skład którego wchodzi 25 największych spółek na giełdzie. W 2014 roku indeks TA 25 wzrósł o 10 procent w stosunku rocznym używając waluty lokalnej (nowy izraelski szekel). Głównymi czynnikami wzrostu dla indeksu TA 25 były: wzrost akcji spółki Teva, Bezeq i Nice, obniżenie stóp procentowych przez centralny bank (Bank of Israel) do 0,25 procent we wrześniu 2014 roku oraz wzrost akcji na zagranicznych giełdach w Nowym Jorku i Londynie w czwartym kwartale 2014 roku, które korzystnie wpłynęły na klimat inwestycyjny.
Tel Aviv Stock Exchange jako centrum pozyskiwania kapitału od inwestorów
W 2014 roku kapitał zebrany na giełdzie w Tel Awiwie wyniósł ponad 4 miliardy dolarów. Od 1992 do 2014 roku na giełdzie zebrano kapitał o wartości 62,4 miliarda dolarów, średnio w tym okresie rocznie zebrano 2,7 miliarda dolarów, najwięcej uzyskano w roku 2006 kwotę 9,2 miliarda dolarów, najmniej 0,7 miliarda dolarów w roku 1995.
Spółki na giełdzie w Tel Awiwie oraz pierwsze oferty publiczne (IPO)
W marcu 2015 roku na giełdzie notowanych było 597 spółek. Średnio w latach 1992–2014 na giełdzie obecnych było 599 spółek, najwięcej (664) spółek notowanych było w roku 2000, najmniej (378) notowanych spółek było w 1992 roku.
W 2014 roku średnia dzienna wartość transakcji na rynku akcji wynosiła 339 miliony dolarów i był to 5-procentowy wzrost w stosunku do roku 2013. W latach 1992–2014 średnia dzienna wartość transakcji na rynku akcji wynosiła 244 miliony dolarów, największa wartość dziennych obrotów wynosiła 547 miliony dolarów w 2008 oraz w 2010 roku, najmniejsza dzienna wartość to rok 1996 i 33 miliony dolarów dziennych obrotów.
W 2014 roku dokonano na Tel Aviv Stock Exchange pięciu pierwszych ofert publicznych (IPO) o łącznej wartości 375 milionów dolarów. Spółka Shapir Engineering, która jest producentem i dystrybutorem materiałów budowlanych dla rynku real estate, infrastruktury i budownictwa zebrała kapitał o wartości 110 milionów dolarów, spółka Inrom Construction produkująca materiały dla budownictwa zebrała 103 miliony dolarów, spółka Ashtrom Group zajmująca się segmentem real estate zebrała 77 milionów dolarów, spółka Mediterranean Towers oferująca projekty budowlane oraz budowę i zarządzanie osiedli dla osób starszych uzyskała 64 miliony dolarów, zaś spółka Skyline z branży real estate zebrała 20 milionów dolarów.
Możliwości podwójnego notowania na Tel Aviv Stock Exchange oraz w USA lub Wielkiej Brytanii
Spośród 597 spółek notowanych na giełdzie w marcu 2015, 45 spółek było podwójnie notowanych na giełdzie w Tel Awiwie oraz jednej z giełd: NYSE, NASDAQ, AMEX w Stanach Zjednoczonych lub na London Stock Exchange. Aby móc być notowanym podwójnie w USA lub Wielkiej Brytanii i Izraelu, akcje spółki muszą być notowane w USA lub Wielkiej Brytanii przez minimum jeden rok przed rozpoczęciem notowania na giełdzie w Tel Awiwie. Jeżeli akcje nie były notowane przez jeden rok, wówczas możliwe jest podwójne notowanie pod warunkiem, że kapitalizacja spółki przekracza 150 milionów dolarów.
Czy giełda w Tel Awiwie jest otwarta dla zagranicznych inwestorów?
Tak, inwestorzy z zagranicy mogą inwestować na giełdzie w Tel Awiwie. W 2014 roku inwestorzy zakupili akcje na giełdzie za 1,2 miliarda dolarów.

</doc>
<doc id="756154" url="https://pl.wikipedia.org/wiki?curid=756154" title="Jakub Natanson">
Jakub Natanson

Jakub Natanson (ur. 20 sierpnia 1832 w Warszawie, zm. 14 września 1884 tamże) – polski chemik i finansista żydowskiego pochodzenia. Jeden z założycieli Kasy im. J. Mianowskiego, wolnomularz W 1855 jako pierwszy otrzymał fuksynę.
Był jednym z dwanaściorga dzieci małżeństwa Seeliga Natansona i Leokadii z domu Weinreb. Seelig Natanson – kupiec bławatny, fabrykant i bankier dbał o wykształcenie synów, wychowywano ich w poszanowaniu tradycji polskiej i żydowskiej.
Do szkoły uczęszczał w Radomiu i w Warszawie, gdzie ukończył Gimnazjum Realne w 1852 wyróżniony srebrnym medalem.
Działalność naukowa.
W latach 1857–1858 wydał w Warszawie podręcznik "Krótki rys chemij organicznej, ze szczególnym względem na rolnictwo, technologię i medycynę" (część I i II), nakładem wydawnictwa brata Henryka. W tym podręczniku zastosował ulepszone słownictwo chemiczne. W następnych latach aż do roku 1874 opublikował kilka prac z dziedziny chemii. W 1875 wraz z bratem Ludwikiem oraz księciem Janem Tadeuszem Lubomirskim i Józefem Zamoyskim założył Muzeum Przemysłu i Rolnictwa.
Działalność gospodarcza.
Od 1866 J. Natanson działał jako finansista i przemysłowiec. Wraz z bratem Henrykiem kierował domem bankowym założonym przez ich ojca. W 1870 roku założył, wspólnie z głównym udziałowcem Leopoldem Kronenbergiem i swym bratem Henrykiem, największy wówczas w kraju Bank Handlowy w Warszawie istniejący do dzisiaj. W 1871 był współzałożycielem Towarzystwa Osad Rolnych i Przytułków Rzemieślniczych oraz członkiem jego komitetu.
Od 1871 był udziałowcem w przedsiębiorstwach wydobycia węgla położonych w okolicach Sosnowca, gdzie spółka władała licznymi kopalniami węgla kamiennego. Działał też w przemyśle papierniczym, cukrowniczym i kolejach żelaznych. W 1879 z bratem Ludwikiem założył w Warszawie Szkołę Rzemiosł i Przemysłu.
W 1881 współzakładał Kasę im. Józefa Mianowskiego.
Działalność społeczna.
Jakub Natanson jako pobożny Żyd wspierał hojnie synagogę na Nalewkach oraz był głównym fundatorem nowej, reformowanej Wielkiej Synagogi na placu Tłomackie. Stanowiła ona najważniejszy ośrodek życia religijnego postępowej społeczności żydowskiej w stolicy. Potępiana przez Żydów ortodoksyjnych. Podczas studiów został przyjęty do korporacji akademickiej Konwent Polonia, w której pełnił funkcję „gospodarza” i później wspierał.

</doc>
<doc id="756156" url="https://pl.wikipedia.org/wiki?curid=756156" title="Stadium of Light">
Stadium of Light

Stadium of Light – stadion piłkarski położony w Sunderlandzie w North East England. Występuje na nim drużyna Sunderlandu. Obiekt mogący pomieścić 49 000 widzów oddano do użytku w 1997 roku. Jest on czwartym pod względem wielkości stadionem w Anglii (piątym - wliczając stadion narodowy Wembley). Na tym stadionie rozgrywane były dwa mecze reprezentacji Anglii.
Po publikacji Raportu Taylora w 1990 roku Sunderland zaczął szukać gruntów pod nowy stadion. Ich poprzedni Roker Park nie miał możliwości do rozbudowy, a instalacja krzesełek na stojących trybunach ograniczyłaby pojemność. Dlatego pojawiły się plany budowy nowego obiektu w pobliżu fabryki Nissana, który jednak zablokował plany
. W 1995 udało się dojść do porozumienia i wybrano teren po byłej kopalni, w pobliżu Roker Park.
Początkowo nowy obiekt miał mieścić 34 tys. widzów, ale po rozpoczęciu budowy pojemność zwiększono do 40 tys. Jeszcze przed zakończeniem prac wzrosła ona ponownie, do 42 tysięcy. Za całość klub zapłacił sumę 15 mln funtów. W 2000 doczekał się pierwszej rozbudowy, która zwiększyła pojemność do prawie 49 tys. osób.
Nazwa to hołd górnikom, których wielu jest wciąż wśród kibiców Sunderlandu. Nawiązuje do lampy noszonej w ich pracy, której pomnik znajduje się przy stadionie. Od otwarcia obiekt jest użytkowany przez Sunderland AFC, ale swoje mecze dwukrotnie rozgrywała tu reprezentacja Anglii. W sezonie letnim stadion organizuje liczne koncerty, a w jego zapleczu jest bogata infrastruktura na potrzeby konferencji.

</doc>
<doc id="756157" url="https://pl.wikipedia.org/wiki?curid=756157" title="Retrakcja (topologia)">
Retrakcja (topologia)

Retrakcja – przekształcenie ciągłe przestrzeni topologicznej "X" w zbiór "A" będący podzbiorem "X", tak aby wszystkie punkty ze zbioru "A" pozostały na swoim miejscu.
Definicje.
Niech formula_1 będzie przestrzenią topologiczną oraz formula_2 Funkcja ciągła
nazywana jest retrakcją, jeżeli
tzn. zachodzi równość formula_5 dla wszystkich elementów formula_6 przestrzeni formula_7
Retrakcje odpowiadają w sposób wzajemnie jednoznaczny "ciągłym odwzorowaniom idempotentnym"
tj. takim funkcjom formula_9 że formula_10 Idempotentem odpowiadającym retrakcji
jest odwzorowanie formula_12 gdzie formula_13 jest zanurzeniem kanonicznym: formula_14 dla każdego elementu formula_6 przestrzeni formula_7
Retraktem przestrzeni topologicznej formula_1 nazywany jest każdy taki zbiór formula_18 dla którego istnieje retrakcja formula_19 Przestrzenie homeomorficzne z retraktem formula_20 nazywane są r-obrazami przestrzeni formula_21 Pojęcie retraktu i r-obrazu wprowadzone zostało przez Karola Borsuka.
Retraktem absolutnym (AR) nazywa się taką przestrzeń topologiczną formula_22 która włożona jako podzbiór domknięty w dowolną przestrzeń normalną formula_23 jest retraktem formula_24
Własności.
Dowód. Niech formula_25 będzie retrakcją przestrzeni formula_1 na swoją podprzestrzeń formula_7 Należy dowieść, że dla dowolnej funkcji formula_28 o wartościach w każdej takiej przestrzeni topologicznej formula_29 że złożenie formula_30 jest ciągłe, również samo formula_31 jest ciągłe. Wynika to natychmiast z równości:
gdzie formula_33 jest identycznościowym włożeniem formula_34 w przestrzeń formula_21
Dowód. Niech formula_25 będzie retrakcją przestrzeni Hausdorffa formula_1 na swoją podprzestrzeń formula_7 Przekątna:
jest podzbiorem domkniętym w produkcie formula_44 (tw. Bourbakiego). Zatem
jest domknięte w formula_22 jako przeciwobraz zbioru domkniętego przy odwzorowaniu ciągłym formula_47 przy czym formula_48 oznacza przekształcenie identycznościowe.
Dowód. Niech formula_56 Niech formula_20 będzie kulą domkniętą, o środku w punkcie formula_58 zawierającą formula_23 w swoim wnętrzu. Gdyby twierdzenie nie zachodziło, to istniałaby retrakcja przestrzeni formula_23 na formula_21 Jest ona zgodna z identycznością na zbiorze domkniętym formula_62 więc razem tworzą retrakcję formula_63 na formula_64 Oznaczmy tę retrakcję przez r. Wtedy, oznaczając przez s promień kuli, oraz przez S sferę brzegową kuli B, zdefiniujmy formula_65
Zatem formula_67 byłoby retrakcją kuli domkniętej na jej sferę brzegową, co jest niemożliwe. Koniec dowodu.
Dowód. Niech formula_20 będzie zwartym podzbiorem w formula_72 zawierającym formula_1 w swoim wnętrzu (formula_20 może być kulą domkniętą o dostatecznie wielkim promieniu). Niech formula_80 Zatem formula_1 jest retraktem zbioru otwartego formula_82
Niech formula_83 będzie jedną ze składowych spójności zbioru formula_84 Wtedy formula_83 jest zbiorem otwartym (zawiera kulę otwartą wokół każdego swojego punktu) oraz formula_86 jest zbiorem domkniętym, jako dopełnienie unii wszystkich pozostałych składowych spójności zbioru formula_84 Gdyby formula_88 to formula_86 byłoby zwarte, i miałoby formula_1 za swój retrakt, w sprzeczności z wcześniejszym twierdzeniem Borsuka, powyżej. Zatem rodzina:
jest pokryciem otwartym przestrzeni zwartej formula_93 niepustymi zbiorami parami rozłącznymi formula_94 Możemy z niego wybrać podpokrycie skończone. Ale jedynym podpokryciem pokrycia, złożonego z niepustych zbiorów parami rozłącznych, jest całe pokrycie. Zatem jest ono skończone – innymi słowy, zachodzi teza. Koniec dowodu.

</doc>
<doc id="756159" url="https://pl.wikipedia.org/wiki?curid=756159" title="Retrakt (topologia)">
Retrakt (topologia)



</doc>
<doc id="756163" url="https://pl.wikipedia.org/wiki?curid=756163" title="Futbol gaelicki">
Futbol gaelicki

Futbol gaelicki, futbol irlandzki (, , peil lub caid) – sport drużynowy, jeden z irlandzkich sportów narodowych. Jest jedną z dyscyplin wywodzących się z Caid, tradycyjnych gier zespołowych rozgrywanych w Irlandii przynajmniej od średniowiecza.
Mecze rozgrywają dwa zespoły złożone z 15 graczy każdy, na prostokątnym trawiastym boisku. Celem gry jest zdobycie jak największej liczby punktów poprzez wkopanie lub wbicie ręką piłki do bramki drużyny przeciwnej (3 punkty), lub też poprzez przerzucenie lub kopnięcie piłki ponad poprzeczką zawieszoną 2,5 metra ponad bramką (1 punkt).
Gra stanowi połączenie koszykówki, piłki nożnej, rugby i siatkówki: okrągłą piłkę o obwodzie ok. 65 centymetrów można nieść, kozłować, kopać, podbijać nogą i odbijać rękoma. Podobnie jak w piłce nożnej, gracze w drużynie mają ściśle określone role na boisku; typowe ustawienie drużyny to jeden bramkarz, sześciu obrońców (), dwóch środkowych i sześciu napastników. Liczba zawodników na ławce rezerwowych jest zmienna.
Futbol irlandzki jest jedną z czterech dyscyplin określanych wspólnym mianem gier gaelickich, których rozwojem zarządza Gaelickie Stowarzyszenie Atletyczne (; GAA), największa organizacja sportowa w Irlandii. Futbol gaelicki jest także, obok hurlingu i camogie, jedną z ostatnich czysto amatorskich dyscyplin sportowych na świecie: zarówno gracze, jak i trenerzy czy managerowie drużyn nie mogą otrzymywać żadnego wynagrodzenia.
Gra największą popularność zdobyła w Irlandii, gdzie mecze tej dyscypliny przyciągają najwięcej widzów spośród wszystkich gier zespołowych, jednak drużyny istnieją także w Wielkiej Brytanii, w Ameryce Północnej i Australii. Finały najważniejszych rozgrywek, Mistrzostw Ogólno-Irlandzkich () rozgrywane co roku na stadionie Croke Park w Dublinie przyciągają regularnie przeszło 80 tysięcy widzów. Poza mistrzostwami w ciągu roku trwają także rozgrywki Narodowej Ligi Futbolowej () oraz rozgrywki klubowe w ramach Ogólno-Irlandzkich Mistrzostw Klubowych (). Poza Irlandią sport ten popularny jest głównie w tych rejonach świata, gdzie istnieje silna irlandzka diaspora. Największym stadionem przystosowanym do gry w futbol irlandzki poza samą Irlandią jest zlokalizowany w Nowym Jorku stadion Gaelic Park.
Zasady.
Prowadzenie piłki, punktacja, kontakt fizyczny.
Ostatnia nowelizacja przepisów miała miejsce 1 stycznia 2014 roku.
Podczas rozgrywki każdy gracz może zrobić jeden kozioł, potem cztery kroki i podbić piłkę nogą, ale nie może np. zakozłować piłką dwa razy. Piłkę można również prowadzić nogą jak w piłce nożnej. Celem ustalenia wyniku gole są przeliczane na punkty: za strzał do bramki są trzy punkty, a za strzał nad poprzeczką, jeden punkt. Gracze mogą przepychać się ramię w ramię, przestrzegając ściśle określonych przepisów, m.in. jedna noga atakującego musi znajdować się na ziemi, zakazane są uderzenia, popchnięcia, podcinanie oraz ciągnięcie za koszulkę a także ataki frontalnie. Zakazane jest również atakowanie zawodnika kopiącego.
Kary i wykluczenia.
Futbol gaelicki ma rozbudowany system kar, kary mają cztery stopnie: "noting infraction" (przewinienie informujące), "cautionable infraction" (przewinienie ostrzegające), "immediate ordering off infractions" (przewinienie wykluczające), "cynical behaviour foul" (faul cynicznego zachowania).
Dwa takie zdarzenia skutkują żółtą kartką, trzy skutkują czerwoną kartką i wykluczeniem z gry.
Za każde z tych zagrań gracz otrzymuje żółtą kartkę, dwie żółte kartki skutkują czerwoną kartką i wykluczeniem z gry.
Za każde z tych zagrań gracz otrzymuje czerwoną kartkę i musi opuścić boisko, na boisku występuje jeden zawodnik mniej.
Za każdą z tych czynności gracz otrzymuje czarną kartkę i musi opuścić boisko ale trener ma prawo w jego miejsce wprowadzić innego zawodnika z ławki rezerwowych (trenerowi przysługują trzy takie zmiany na mecz).
Rozgrywki.
Dyscyplina uprawiana jest głównie na Wyspach Brytyjskich i tam też mają miejsce najważniejsze rozgrywki. Najpopularniejszym turniejem są Mistrzostwa Ogólno-Irlandzkie ("All-Ireland Senior Football Championship"), coroczny turniej rozgrywany na stadionie Croke Park. Drugą trochę mniej prestiżową imprezą jest "Allianz Football League".
Futbol gaelicki w Polsce.
W Polsce istnieje jeden klub GAA w którym uprawia się futbol gaelicki, Cumann Warszawa, założony w 2009 roku.

</doc>
<doc id="756167" url="https://pl.wikipedia.org/wiki?curid=756167" title="Gene Amdahl">
Gene Amdahl

Gene Myron Amdahl (ur. 16 listopada 1922 we Flandreau, zm. 10 listopada 2015 w Palo Alto) – Amerykanin norwesko-szwedzkiego pochodzenia, pionier techniki komputerowej i konstruktor pierwszych komputerów.
Życiorys.
W 1948 roku ukończył fizykę na South Dakota State University. Następnie w 1952 roku obronił doktorat na University of Wisconsin. Przedmiotem jego rozprawy doktorskiej była konstrukcja jednej z pierwszych maszyn liczących o nazwie WISC (ang. "Wisconsin Integrally Synchronized Computer", pl. Wewnętrznie Synchronizowany Komputer Wisconsin). W latach 1952–1979 związany był z koncernem IBM, potem był założycielem lub współtwórcą kilku innych przedsiębiorstw działających na rynku (super) komputerowym, m.in. Amdahl Corporation, Trilogy Systems, Andor International, Commercial Data Servers. Od listopada 2004 roku był doradcą w firmie Massively Parallel Technologies.
Amdahl sformułował tzw. prawa Amdahla używane np. do wyznaczania maksymalnego możliwego przyspieszenia osiąganego przez program równoległy uruchamiany na komputerze wieloprocesorowym.

</doc>
<doc id="756170" url="https://pl.wikipedia.org/wiki?curid=756170" title="Zieleniak">
Zieleniak

Zieleniak – wieżowiec w centrum Gdańska przy ul. Wały Piastowskie, zbudowany w latach 1965–1971 dla Centralnego Ośrodka Konstrukcyjno-Badawczego Przemysłu Okrętowego.
Historia.
Wznosząc „Zieleniaka” z użyciem szwedzkiej, kosztownej technologii, postawiono najpierw dwa filary, które połączono następnie piętrami. Powstawały one, w odróżnieniu od innych konstrukcji, od najwyższych kondygnacji do najniższych. Po ukończeniu wieżowca oba filary przekształcono w klatki schodowe. Jest to jak dotąd jedyna taka konstrukcja w kraju. Budynek zalicza się do tzw. trzonolinowców.
Zgodnie z ówcześnie panującą tendencją w urbanistyce budynek stanowił „akcent wysokościowy” w mieście. Nazwę zawdzięcza kolorowi swojej elewacji. Od początku właścicielem budynku jest Centrum Techniki Okrętowej S.A., które stworzyło we wnętrzu Centrum Biznesu „Zieleniak”, w którym biura ma wiele przedsiębiorstw. Na najwyższym piętrze mieści się punkt widokowy z restauracją. Niższe piętra mieszczą biura klasy B. Biura zajmują 13 500 m² powierzchni, natomiast powierzchni u podnóża budynku jest ok. 5000 m².
Budynek wpisany jest do gminnej ewidencji zabytków.

</doc>
<doc id="756172" url="https://pl.wikipedia.org/wiki?curid=756172" title="Paweł Skrzypek">
Paweł Skrzypek

Paweł Skrzypek (ur. 23 sierpnia 1971 w Makowie Podhalańskim) – polski piłkarz, obrońca; reprezentant Polski.
Przebieg kariery piłkarskiej.
Jest wychowankiem Płomienia Jerzmanowice, z którego przeszedł do klubu CKS Czeladź, by występować tam do końca rundy jesiennej sezonu 1994/95. Następnie grał w I lidze w barwach Rakowa, Legii, Pogoni i Amiki. Rozegrał łącznie 247 spotkań i strzelił 10 goli. Wraz z Legią zdobył puchar i superpuchar Polski, a z Pogonią wicemistrzostwo Polski. Od grudnia 2006 do lipca 2007 roku był grającym trenerem Floty Świnoujście.
Przed sezonem 2007/2008 po raz drugi w karierze został piłkarzem Pogoni Szczecin, grającej w IV lidze. Wiosną 2008 został także grającym asystentem trenera Mariusza Kurasa. Od września 2009 jest grającym trenerem-koordynatorem w Drawie Drawsko Pomorskie.
Rozegrał 10 meczów w reprezentacji Polski.
Piłka nożna plażowa.
Paweł Skrzypek występował także w rozgrywkach beach soccera w latach 2009-2010. W pierwszym roku występował w Unity Line Szczecin, w drugim KS Piórkowscy Wola Cyrusowa.
W marcu 2021 r. został w internetowym głosowaniu wybrany przez kibiców do jedenastki stulecia Rakowa.

</doc>
<doc id="756175" url="https://pl.wikipedia.org/wiki?curid=756175" title="Jerzy Jarniewicz">
Jerzy Jarniewicz

Jerzy Jarniewicz (ur. 4 maja 1958 w Łowiczu) – polski filolog angielski, profesor nauk humanistycznych (2015), poeta, krytyk literacki i tłumacz (głównie literatury anglojęzycznej, m.in. Jamesa Joyce’a, Philipa Rotha, Craiga Raine’a); laureat Nagrody Literackiej „Nike” (2022).
Życiorys.
Absolwent XXI Liceum Ogólnokształcącego im. Bolesława Prusa w Łodzi. Studiował anglistykę i filozofię na Uniwersytecie Łódzkim, a w 1984–1985 na Uniwersytecie Oksfordzkim. Członek kolegium redakcyjnego „Literatury na Świecie” oraz „Tygla Kultury”, teksty krytycznoliterackie stale publikował również w „Tygodniku Powszechnym” i „Gazecie Wyborczej”, współpracował też z brytyjskimi pismami literackimi „Poetry Review” i „Areté”. Wykładowca literatury angielskiej na Uniwersytecie Łódzkim i (do 2013 roku) Warszawskim. 
Głównymi obszarami jego zainteresowań naukowych są współczesna poezja brytyjska i irlandzka, przekład literacki, problematyka ekfrazy oraz historia kontrkultury lat 60. Wykładał gościnnie m.in. na uniwersytetach w Oksfordzie, Cambridge, Londynie, Yorku, Sheffield, Preston, Belfaście, Coleraine, Dublinie, Sztokholmie, Pradze, Magdeburgu, Giessen oraz na Uniwersytecie Harvarda. 
Od 2011 wchodzi w skład Rady Programowej Narodowego Centrum Kultury. Był członkiem Komitetu Nauk o Literaturze Polskiej Akademii Nauk. Zasiada w kapitule Nagrody Literackiej Gdynia. Członek honorowy Stowarzyszenia Tłumaczy Literatury oraz członek Stowarzyszenia Pisarzy Polskich i Collegium Invisibile. 
Mieszka w Łodzi. 
Wyróżnienia.
Stypendysta rządu Stanów Zjednoczonych, uczestnik programu literackiego w Iowa (1999). 
W 2008 nominowany za "Znaki firmowe" do Nagrody Literackiej Nike. 
W 2013 nominowany za tom "Na dzień dzisiejszy i chwilę obecną" do Wrocławskiej Nagrody Poetyckiej „Silesius” w kategorii „książka roku” i Nagrody Poetyckiej Orfeusz. 
W 2016 nominowany do Wrocławskiej Nagrody Poetyckiej „Silesius” w kategorii „książka roku” za tom "Woda na Marsie", a także do Międzynarodowej Nagrody im. Vaclava Buriana. 
W 2018 otrzymał Wrocławską Nagrodę Poetycką „Silesius” w kategorii „książka roku” za tom "Puste noce", a w 2019 uzyskał nominację do Nagrody Literackiej Nike za książkę "Tłumacz między innymi". 
W 2019 otrzymał nagrodę Plastra Kultury w kategorii "książka" za esej "Bunt wizjonerów". 
Laureat Nagrody Literackiej „Nike” w 2022 za tom "Mondo cane", który był również nominowany do Nagrody Poetyckiej im. Wisławy Szymborskiej. 
Laureat Nagrody Literackiej im. Juliana Tuwima w 2022 za całokształt twórczości.
Laureat Łódzkiej Nagrody Energia Kultury 2022 za "pracę nad promowaniem literatury, roli tłumacza i przekładu". 
Za zasługi dla kultury odznaczony Złotym Krzyżem Zasługi oraz Brązowym Medalem „Zasłużony Kulturze Gloria Artis”. 
Laureat Nagrody Miasta Łodzi. 
Uhonorowany Laurem Polskiej Izby Książki.
Poglądy na temat tłumaczenia.
Gościnność słowa
Zawarty w książce zbiór esejów o literackim przekładzie rozpoczyna apel o "coming out" tłumaczy, co pozwoli według Jarniewicza wydobyć na światło dzienne przekładowy charakter literatury. W ten sposób, kojarząc przekład z danym nazwiskiem (np. "Hamlet" Leona Ulricha) podkreślona zostaje jednocześnie jego arbitralność i odrębność. Przez arbitralność należy rozumieć brak obostrzeń przed powstaniem kolejnych przekładów – "Hamlet" Ulricha jest zaledwie jednym z wielu "Hamletów", a każdy utożsamiający się ze swoim przekładem tłumacz jest dowodem na inną interpretację sztuki Stradfordczyka. Z kolei pod pojęciem odrębności kryje się autonomiczność przekładu opatrzonego nazwiskiem tłumacza. Każdy następny polski "Hamlet" to osobny uczestnik dialogu, jaki przekłady Shakespeare’a podejmują między sobą, ale także z rodzimą literaturą, sztuką i językiem.
Jarniewicz podąża dalej za współczesną myślą przekładoznawczą i domaga się, by przekład wprowadzał do rodzimej literatury „doświadczenie obcego”. Tłumacz staje się w tym wypadku „rzecznikiem obcości”, a jego "coming out" pomaga uzmysłowić odbiorcy, że sięgając po przekład ma do czynienia z tekstem innej kultury, operującym systemami wartości, które różnią się od rodzimych. Ponadto, zdaniem Jarniewicza, pojawienie się nazwiska tłumacza na okładce książki równa się także z uwiarygodnieniem lektury.
Tłumacz, według Jarniewicza, ma także swój udział w tworzeniu kanonu. By lepiej zobrazować swoje argumenty, Jarniewicz wyróżnia tłumacza ambasadora i tłumacza legislatora. Przykładem ambasadora jest choćby Maciej Słomczyński, który przełożył dzieła literatury angielskiej włączone do tamtejszego kanonu (m.in. poezja Blake’a, "Ulysses" Joyce’a, "Alicja w krainie czarów" Carrolla czy dramaty Shakespeare’a). Konsekwencją skupienia praktyk translatorskich na tłumaczeniu wyłącznie twórców głównego nurtu jest wytworzenie nierzeczywistego i niesprawiedliwego obrazu literatury oraz jej historii. Tłumacz-legislator to z kolei tłumacz, który porzuca kanon na rzecz literatury mogącej wprowadzić do rodzimego języka i kultury nowe zjawiska i wzorce; innymi słowy to tłumacz, który dokonuje reform w artystycznym prawodawstwie. Takim tłumaczami są dla Jarniewicza Bohdan Zadura, który z zamiarem unowocześnienia polszczyzny przetłumaczył wybór wierszy Tony’ego Harrisona oraz Piotr Sommer, którego przekład wierszy Franka O’Hary odcisnął piętno na polskiej poezji współczesnej.
Tłumacz między innymi
Podobnie jak w przypadku poprzedniego tomu esejów, także i te szkice zachowują zbliżoną strukturę. W pierwszej części autor przedstawia swoje poglądy dotyczące tłumaczenia, by w kolejnych częściach książki przyjrzeć się bliżej konkretnym zagadnieniom i twórcom w formie eseistycznych "case studies".
Kluczowe dla rozważań Jarniewicza zdaje się zdefiniowanie literatury jako wyjątkowej formy sztuki, w której forma i treść, scalone w jedno, uzupełniają się naprzemiennie, wywierają na siebie wpływ i walczą o prymat. Konfrontując przekład literacki z powyższą definicją literatury, Jarniewicz konstatuje, że nie ma prawa istnieć wzór przekładu literackiego. „Przekład to sztuka ukrytej polifonii”, stwierdza, to przekrój warsztatów (od filologicznego po artystyczny, nie wykluczając przy tym hybryd). W samym słowie „przekład” zawarty jest zresztą fałsz, dający poczucie niezachwianej komunikatywności międzyjęzykowej. Istnieją przecież „spolszczenia”, „przełożenia”, „translacje”, a każde z tych pojęć niuansuje pracę tłumacza w inny sposób. Z tych rozważań wypływa wniosek Jarniewicza na temat nieprzekładalności, które to pojęcie pozostaje problemem w dyskusjach przekładoznawczych jedynie wtedy, gdy przekład wciąż rozumiany jest jako transfer.
Przedłużeniem postulatów z "Gościnności słowa" o wyjściu tłumaczy z ukrycia jest przypisanie tłumaczom amalgamatu ról, spośród których najwięcej kontrowersji wzbudza rola autora, o czym wspomina Jarniewicz, przywołując w jednym ze szkiców dyskusję z Edwardem Balcerzanem. Jarniewicz zaznacza jednak, że powyższe zestawienie nie ma na celu uwznioślenia zawodu tłumacza (co można by wywnioskować, wychodząc z fałszywego założenia, że autor oryginału przewyższa tłumacza rangą). Celem tej fuzji jest przede wszystkim wyszczególnienie wachlarzu decyzji, jakie podejmuje tłumacz – są to nierzadko decyzje zbliżone właśnie do decyzji autorskich. Tłumacz zatem, zdaniem Jarniewicza, jest „współ-twórcą” czy też „prze-twórcą”, co wiąże się znów z widzialnością tłumaczy i traktowaniem ich pracy jako pracy niezależnej, zwolnionej z odpowiedzialności wobec „autorytetu oryginału”. Jeśli jednak tłumacz pozostanie anonimowy, jego praca może zostać potraktowana jako próba wyzysku na oryginale, może także stać się ofiarą translatorskich plagiatów za sprawą lekceważącego podejścia do materii przekładu ze strony wydawnictw czy kolejnych tłumaczy.
Odrębności przekładu jako dzieła niezależnego, sprzyja według Jarniewicza poliglotyzacja, a więc coraz lepsza znajomość języków obcych wśród czytelników, dzięki czemu kolejne przekłady dzieł obcojęzycznych zyskują grono osób żywo zainteresowanych rozwiązaniami interpretacyjnymi, na które zdecydował się autor przekładu. W ten sposób (podobnie jak w przypadku ponawiania przekładu) tłumaczenie zyskuje/zachowuje swoją indywidualność.
Jak przyznaje autor w wywiadzie z Dorotą Konowrocką-Sawą, punktem wyjścia dla jego osobistych rozważań jest postrzeganie przekładu jako konsekwencji pogłębionego zainteresowania literaturą. Ponadto Jarniewicz uważa, że tłumacz, poddając się językowi jako zjawisku nieustannie będącemu górą nad człowiekiem, ma za zadanie zachować obcość języka źródłowego, by obcość ta wniknęła w język docelowy i jego literaturę, co w konsekwencji przyczyni się do uplastycznienia kultury rodzimej i zmusi odbiorców do zapoznania się z materią i możliwościami języka na nowo (por. Szkłowskiego „dezautomatyzacja percepcji”).
Jarniewicz zwraca również uwagę na relację między przekładem a oryginałem, twierdząc, że o ile jest to zależność niepozbawiona znaczenia, na pewno nie powinna stawać się osią, wokół której krytyka ma za zadanie oscylować. Scalając wnioski przekładoznawców reprezentujących zwrot kulturowy w dziedzinie translatoryki, Jarniewicz wskazuje na związek tłumaczenia z tekstami literatury rodzimej jako zjawisko, pozwalające wniknąć głębiej w istotę przekładu. We wspomnianym wywiadzie posługuje się przykładem zmian w literaturze polskiej, zachodzących po roku 1956 – Jarniewicz jest zdania, że nie sposób trafnie zinterpretować twórczość choćby Marka Hłaski nie wziąwszy pod uwagę fali przekładów literatury amerykańskiej z tamtego okresu. Jarniewicz decyduje się także na bardziej współczesny przykład, twierdząc, że do zrozumienia procesów współcześnie zachodzących w literaturze polskiej niezbędna jest znajomość osiągnięć Zofii Chądzyńskiej, Bronisława Zielińskiego, Piotra Sommera czy Małgorzaty Łukasiewicz.
Podobną rangę w rozwoju rodzimej literatury przypisuje różnym przekładom tego samego dzieła, zauważając, że tak jak literaturę (za Rolandem Barthesem) tworzy na nowo każdy kolejny odbiorca, tak nie sposób wyczerpać potencjału przekładowego poszczególnych dzieł literatury obcojęzycznej. Tym ważniejszy jest zatem dla Jarniewicza sprzeciw wobec kolonizacji przekładu, tj. praktyk dążących do ustanowienia przekładu ostatecznego danego dzieła.

</doc>
<doc id="756177" url="https://pl.wikipedia.org/wiki?curid=756177" title="Ryszard Bagiński">
Ryszard Bagiński

Ryszard Bagiński (ur. 1899 w Warszawie, zm. 1968) – rektor Politechniki Szczecińskiej w latach 1947–1952
Życiorys.
Studia wyższe ukończył w 1926 r. na Wydziale Inżynierii Wodnej Politechniki Warszawskiej. Miał wszechstronne zainteresowania: równocześnie ze studiami technicznymi ukończył klasę fortepianu i śpiewu w Konserwatorium Muzycznym w Warszawie. W okresie wojny działał w ruchu oporu, był członkiem AK i szefem KEDYWU w Mławie. Po zakończeniu wojny przybył do Szczecina, gdzie od 1945 r. pracował jako naczelnik Wydziału Wodno-Melioracyjnego. Pracę nauczyciela podjął w Szkole Inżynierskiej w Szczecinie bezpośrednio po jej powołaniu w grudniu 1946 r. Był pierwszym jej rektorem (1947 – 52). W latach 1957–59 pełnił funkcję prorektora ds. studiów zaocznych. Sprawował też obowiązki dziekana Wydziału Budownictwa Wodno-Melioracyjnego (1962 – 63). Był organizatorem i kierownikiem Katedry Budownictwa Wodnego od 1947 r. aż do chwili opuszczenia Szczecina w 1963 r. Działalność badawcza doc. Ryszarda Bagińskiego dotyczyła problemów hydrotechniki oraz zagadnień wodno-kanalizacyjnych. Był pomysłodawcą i wykonawcą pierwszego projektu ujęcia wody dla Szczecina z jeziora Miedwie, autorem kompleksowego projektu zaopatrzenia w wodę rolnictwa w regionie szczecińskim. Działał na rzecz odbudowy małych elektrowni wodnych. Autor wielu skryptów akademickich z hydrologii i budownictwa wodnego. W 1963 roku przeniósł się do Warszawy, gdzie pracował w Instytucie Meteorologii i Gospodarki Wodnej. Zmarł w 1968 r. Pochowany na cmentarzu Powązkowskim w Warszawie (kwatera 173-6-16).

</doc>
<doc id="756179" url="https://pl.wikipedia.org/wiki?curid=756179" title="Tore Andre Flo">
Tore Andre Flo



</doc>
<doc id="756187" url="https://pl.wikipedia.org/wiki?curid=756187" title="Europejski Instytut Uniwersytecki">
Europejski Instytut Uniwersytecki

Europejski Instytut Uniwersytecki we Florencji (European University Institute – EUI, również Uniwersytet Unii Europejskiej) jest organizacją międzynarodową, założoną na mocy specjalnej Konwencji w 1972 roku przez kraje członkowskie Wspólnot Europejskich. Celem tej unikatowej jednostki naukowej jest kształcenie na poziomie doktoranckim i podoktoranckim oraz prowadzenie zaawansowanych badań naukowych w dziedzinach z zakresu humanistyki i nauk społecznych, które są szczególnie ważne dla rozwoju Europy. Jest to uczelnia wielojęzyczna, podstawowymi językami wykładowymi są angielski i francuski.
Instytut prowadzi badania w zakresie historii, prawa, ekonomii oraz nauk politycznych i społecznych. Kadra naukowa oraz studenci rekrutują się ze wszystkich krajów Unii Europejskiej oraz spoza niej.
W chwili obecnej stronami Konwencji jest dwadzieścia państw członkowskich Unii Europejskiej, a od września 2013 roku jej prezydentem jest profesor Joseph H. H. Weiler, prawnik polskiego pochodzenia. Kluczowe znaczenie EUI pokazuje fakt bardzo silnego zaangażowania w Instytut krajów będących poza Unią, takich jak Szwajcaria czy Rosja (oba te państwa fundują swoje katedry w Instytucie).
Historia.
Idea założenia pierwszej placówki naukowo-dydaktycznej na poziomie europejskim powstała podczas konferencji w Messynie w 1955 roku, i nabrała kształtów w roku 1972, kiedy to – po serii długich negocjacji – kraje członkowskie WE podpisały umowę o powołaniu Europejskiego Instytutu Uniwersyteckiego, umiejscowionego we Florencji. EUI jest też siedzibą Historycznych Archiwów Unii Europejskiej.
Instytut jest również miejscem seminariów, debat, konferencji i wykładów, w których udział biorą osobistości z europejskiego świata polityki, jak i urzędnicy instytucji unijnych. Co roku EUI organizuje "The State of the Union", gdzie Przewodniczący Komisji Europejskiej wygłasza przemówienie o "stanie Unii".
Polska w EUI.
Polska zaczęła współpracę z EUI w roku 2000, natomiast polscy absolwenci uzyskali możliwość odbywania tutaj studiów doktoranckich w 2005 r., z chwilą, gdy Sejm ratyfikował Konwencję ustanawiającą Europejski Instytut Uniwersytecki. Polska posiada 8 głosów w Wysokiej Radzie (High Council), która składa się z państw-stron Konwencji i jest organem zarządzającym Instytutem. Wkład Polski do budżetu EUI wynosi 2,14 procent. Do tego trzeba doliczyć stypendia dla polskich doktorantów, które wynoszą 1250 euro miesięcznie, są przyznawane na okres czterech lat. W Instytucie działa Komitet Polski, który zrzesza Polaków tam studiujących. W grudniu 2013 Komitet przygotował 'Poradnik dla kandydatów' którego celem jest pomoc polskim studentom w procesie aplikacji na studia doktoranckie.
Wśród polskich wykładowców Instytutu byli m.in. Wojciech Sadurski i Jan Zielonka.
Programy nauczania.
EUI składa się z czterech departamentów:
a doktorat w nich uzyskany należy do najbardziej cenionych w Europie. Ponadto, Instytut prowadzi roczne studia magisterskie LLM w zakresie prawa porównawczego, europejskiego i międzynarodowego. Departament Nauk Politycznych i Społecznych znalazł się na pierwszym miejscu w Europie i piątym miejscu na świecie, wedle rankingu przygotowanego przez profesora z London School of Economics.
Co roku o 160 miejsc dostępnych w programie studiów doktoranckich ubiega się około 1700 kandydatów, natomiast poziom akceptacji do Max Weber Programme wynosi około 3 procentów. Instytut gości wspólnotę ponad 1000 naukowców z 60 krajów – badania przekraczają tutaj nie tylko granice państwowe, lecz również te istniejące pomiędzy dziedzinami wiedzy. Pod tym względem jest to instytucja nawiązująca do najlepszych renesansowych tradycji Florencji.
Programy post-doktoranckie.
EUI prowadzi trzy programy post-doktoranckie (post-doctoral programs): Jean Monnet fellowships, Max Weber fellowships oraz the Fernand Braudel Senior fellowships. Programy te składają się na największe studia post-doktoranckie z zakresu nauk społecznych na świecie.
Kampus.
Kampus, usytuowany na zboczach z widokiem na Florencję, posiada wiele budynków o wartości historycznej. Główną siedzibą jest Badia Fiesolana mieszcząca również bibliotekę. Villa Salviati mieści Archiwa Historyczne Unii Europejskiej powierzone Instytutowi. W archiwach tych przechowywane i udostępniane są oryginalne dokumenty instytucji europejskich.
Absolwenci.
Byli doktoranci Instytutu są obecnie zatrudnieni głównie jako wykładowcy najbardziej znanych na świecie uniwersytetów lub jako urzędnicy instytucji europejskich lub innych znanych organizacji międzynarodowych. Inni pracują w administracji rządowej, w zawodach prawniczych i innych. Około 1/3 absolwentów pracuje w kraju innym niż kraj pochodzenia.

</doc>
<doc id="756189" url="https://pl.wikipedia.org/wiki?curid=756189" title="Franciszek Paszkowski (generał)">
Franciszek Paszkowski (generał)

Franciszek Maksymilian Paszkowski (ur. 12 października 1778 w Brodach na Podolu, zm. 10 marca 1856 w Krakowie) – generał brygady armii Księstwa Warszawskiego, odznaczony Krzyżem Kawalerskim Orderu Virtuti Militari.
Z wyróżnieniem ukończył studia na wydziale filozoficznym uniwersytetu we Lwowie. Uczestnik kompanii legionów w latach 1797-1801, wojen napoleońskich w latach 1804-1813 oraz powstania listopadowego. Przyjaciel, spadkobierca i twórca biografii Tadeusza Kościuszki. Działacz dobroczynny i oświatowy, członek Towarzystwa Naukowego Krakowskiego.
Służba wojskowa.
W maju 1797 roku wyemigrował do Włoch, gdzie wstąpił do Legionów Polskich. Początkowo mianowany sierżantem III batalionu 2 legii, szybko awansował i we wrześniu 1798 roku uzyskał stopień kpt. adiutanta majora. Udzielał się w działalności oświatowej i miał swój wkład w redagowaniu i rozprowadzaniu „Dekady Legionowej” (zwanej także Dekadą).
W czasie wojny z II koalicją antyfrancuską we wrześniu 1800 roku otrzymał przydział na kapitana w Legii Włoskiej. W 1801 roku poznał Tadeusza Kościuszkę i następne trzy lata spędził u jego boku, zbierając materiały do biografii. W latach 1804-1805 przebywał w obozie warownych Châlons-sur-Marne. Wobec groźby wojny z Austrią powołano go do rezerwy kawalerii marszałka Joachima Murata. W czasie wojny z III koalicją antyfrancuską odznaczył się w bitwie pod Austerlitz.
W 1806 roku, razem z marszałkiem Muratem, przybył do Warszawy. Książę Józef Poniatowski przeniósł go do swojej Legii, do I batalionu 3 p.p. w randze podpułkownika. Szybko awansował, osiągając w grudniu 1807 roku stopień pułkownika i szefa sztabu Legii. W marcu 1807 roku, dzięki rekomendacji Poniatowskiego, Paszkowski został jednym z fligeladiutantów księcia warszawskiego Fryderyka Augusta. W maju 1812 r. awansował na generała brygady. W czasie kompanii rosyjskiej w 1812 roku dowodził 2 brygadą 16 Dywizji Piechoty gen. Józefa Zajączka. Brał udział w bitwie pod Smoleńskiem, Borodino i Czirikowem. Następnie przejął po gen. Józefie Zajączku dowództwo 16 Dywizji. W grudniu 1812 roku ciężko chory znalazł się w Warszawie i ze względu na zły stan zdrowia musiał wycofać się z aktywnego życia politycznego. Po rekonwalescencji otrzymuje rozkaz o przejęciu komendy zakładu VIII korpusu. Po kapitulacji Drezna dostał się do niewoli austriackiej i przebywał w węgierskim mieście Zalaegerszeg.
Po traktacie paryskim powrócił do kraju w 1814 roku. Został sekretarzem Komitetu Wojskowego, utworzonego w tym samym roku. W styczniu 1815 roku zrezygnował z funkcji sekretarza, a wkrótce potem skreślony ze stanu służby armii Królestwa Polskiego.
Po odejściu ze służby wojskowej wyjechał za granicę, odwiedzając Kościuszkę oraz Fryderyka Augusta. Następnie osiedlił się w Rzeczypospolitej Krakowskiej, obejmując w 1820 roku w wieczystą dzierżawę wieś Tonie. Po śmierci Kościuszki otrzymał spadek, a po sprowadzeniu zwłok do Krakowa zajmował się organizacją uroczystości pogrzebowych. Był jednym z inicjatorów usypania Kopca Kościuszki w Krakowie i przewodniczącym komitetu jego budowy.
Zmarł w Krakowie 10 marca 1856 roku i został pochowany na Cmentarzu Rakowickim, w grobowcu rodzinnym, w pasie 11. Już po jego śmierci ukazały się jego prace: „"Dzieje Tadeusza Kościuszki pierwszego Naczelnika Polaków"” oraz „"Książę Józef Poniatowski"”. W 1926 roku wszystkie pamiątki po Tadeuszu Kościuszce otrzymało Muzeum Narodowe w Krakowie.

</doc>
<doc id="756191" url="https://pl.wikipedia.org/wiki?curid=756191" title="Gaelic Football">
Gaelic Football



</doc>
<doc id="756195" url="https://pl.wikipedia.org/wiki?curid=756195" title="Futbol irlandzki">
Futbol irlandzki



</doc>
<doc id="756197" url="https://pl.wikipedia.org/wiki?curid=756197" title="Mój brat niedźwiedź">
Mój brat niedźwiedź

Mój brat niedźwiedź () – amerykański film animowany wytwórni filmowej Disney z 2003 roku. Jego sequelem jest film "Mój brat niedźwiedź 2" z 2006.
Film otrzymał nominację do Oscara w 2004.
Opis fabuły.
Akcja filmu rozgrywa się w tundrze. Mieszkają tam trzej bracia: Sitka, Denahi i Kenai. Gdy najmłodszy z nich (Kenai) dorasta, dostaje totem niedźwiedzia oznaczający miłość, z czego jest bardzo niezadowolony. Po ceremonii okazuje się, że niedźwiedzie ukradły ryby, ponieważ Kenai nie przywiązał kosza z nimi. Zamierzając je odzyskać, tropi niedźwiedzia. Po krótkiej walce niedźwiedź zrzuca Kenaia na półkę skalną. W takim stanie znajdują go bracia i ruszają mu na pomoc. W walce tej ginie Sitka, ponieważ, wbijając włócznię w szczelinę w lodowcu, na którym był on i niedźwiedź, spowodował oderwanie się wielkiej części. Kenai chce go pomścić i zabija niedźwiedzia, lecz zostaje ukarany i duch Sitki zmienia go w niedźwiedzia.
Po przemianie znajduje go Denahi, uznaje go za zabitego i ślubuje pomścić. Kenaia znajduje w lesie Tanana, mówi mu, że jeśli chce odzyskać dawną postać, musi obgadać to z duchem Sitki, a znajdzie go na górze, gdzie światła wędrują po ziemi. Poznaje dwa łosie, Rutta i Tuka, które jednak nie potrafią mu pomóc. Gdy rusza w drogę, wpada w pułapkę, którą zastawili myśliwi. Z opresji ratuje go młody niedźwiedź o imieniu Koda, który obiecuje, że pokaże mu, gdzie światła wędrują po ziemi. Kenai się zgadza. Podczas drogi spotykają Rutta i Tuka zaatakowanych przez Denahiego. We czwórkę jadą na mamutach, nie chcąc, żeby Denahi wytropił ich po śladach.
Po nocy przespanej na mamutach, Kenai i Koda nie potrafią odnaleźć drogi. Znajdują drogę przy gejzerach, gdzie znowu atakuje ich Denahi, który potem wpada do rzeki, próbując ją przeskoczyć. Trafiają nad potok pstrągów (faktyczny cel podróży Kody). Kenai ma zamiar zamieszkać z niedźwiedziami, ale wieczorem Koda opowiada, jak zgubił matkę. Kenai zaczyna kojarzyć opowieść Kody z własną historią. Rozumie, że to on zabił matkę Kody. Odchodzi do lasu, gdzie wkrótce znajduje go Koda. Kenai mówi Kodzie prawdę, a ten ucieka w popłochu, lecz jest świadkiem kłótni Rutta i Tuka. Po pogodzeniu się łosi postanawia ruszyć Kenaiowi na pomoc.
Do Denahiego przylatuje Sitka pod postacią orła i prowadzi go do Kenaia. Znajduje go na górze, gdzie usiłuje go zabić, ale w walkę włącza się Koda. Kenai jest gotów poświęcić życie dla Kody, co zmusza Sitkę do wkroczenia. Zmienia go z powrotem w człowieka na oczach Kody i Denahiego. Kenai postanawia zmienić się znowu w niedźwiedzia, aby mógł opiekować się Kodą. Po przemianie Koda spotyka się z duchem swojej matki, a duch Sitki przytula braci na pożegnanie. Kenai wraca do plemienia, gdzie odciska swoją łapę na ścianie z malowidłami.
Piosenki.
Poniższy opis uwzględnia tytuły polskojęzycznych wersji piosenek wykorzystanych w filmie wraz z ich wykonawcami.

</doc>
<doc id="756203" url="https://pl.wikipedia.org/wiki?curid=756203" title="HD 38529">
HD 38529

HD 38529 – gwiazda podwójna w gwiazdozbiorze Oriona, oddalona od Ziemi o około 128 lat świetlnych. Większa gwiazda układu posiada własny układ planetarny.
HD 36529 A to żółty podolbrzym o typie widmowym G4V lub G4IV. Gwiazda jest o około 48% bardziej masywna niż Słońce. Ma ona dwie znane towarzyszki: planetę HD 38529 b i (zapewne) mało masywnego brązowego karła HD 38529 c.
HD 38529 B to czerwony karzeł o typie widmowym M3V. Krąży wokół wspólnego środka masy razem z HD 38529 A. Znajduje się w odległości około 12 042 j.a. od większej gwiazdy.
Układ planetarny.
Wokół składnika A układu krąży planeta pozasłoneczna i obiekt, który jest raczej brązowym karłem niż planetą. Prawdopodobnie posiada również trzecią planetę (HD 38529 d), jednakże informacje o jej odkryciu nie zostały jeszcze potwierdzone.

</doc>
<doc id="756204" url="https://pl.wikipedia.org/wiki?curid=756204" title="Godło Armeńskiej SRR">
Godło Armeńskiej SRR

Godło Armeńskiej Socjalistycznej Republiki Radzieckiej miało formę okrągłą, było zatem odmienne niż większość godeł republik związkowych ZSRR, choć zawierało też wiele typowych elementów radzieckich godeł. 
Centralnymi elementami godła była góra Ararat oraz umieszczone nad nią sierp i młot i czerwona gwiazda, od której rozchodziły się złote promienie. Wizerunek masywu Ararat, jakkolwiek położonego obecnie na obszarze Turcji, znajdującego się jednak na historycznych ziemiach ormiańskich i tradycyjnie wiązanego jest z tym państwem, był jednym z symboli Armenii (umieszczony był na jednym z pięciu pól godła Armenii z roku 1918 oraz wzorowanego na nim godła z 1992 r.). Sierp i młot były symbolem sojuszu robotniczo chłopskiego oraz najważniejszym elementem godła Związku Radzieckiego, a czerwona pięcioramienna gwiazda oznaczała przyszłe zwycięstwo komunizmu w pięciu częściach świata. Całość otoczona była przez 6 kłosów zboża oraz kiść i kilka liści winogron. Umieszczenie symboli tych roślin w godle podkreślało znaczenie rolnictwa oraz symbolizowało dobrobyt. 
Dokoła koła z opisanym wizerunkiem znajdował się kolejny okrąg, a w nim w formie półkola umieszczono nazwę państwa w języku ormiańskim: Հայկական Սովետական Սոցիալիստական Հանրապետություն, a u dołu, na tle czerwonej wstęgi - wezwanie do jedności proletariatu: "Proletariusze wszystkich krajów, łączcie się!" w językach ormiańskim: Պրոլետարներ բոլոր երկրների, միացե'ք! i rosyjskim: Пролетарии всех стран, соединяйтесь!. 
Pierwsze godło Armeńskiej SRR zostało przyjęte 2 lutego 1922 r. Zostało ono opracowane na podstawie projektu ormiańskiego artysty Martirosa Sarjana i w ostatecznej wersji przyjęte w marcu 1937 r. Obowiązywało ono z niewielkimi zmianami do 19 kwietnia 1992 r., kiedy to oficjalnie przywrócono godło Armenii z 1918 r.
Najważniejszymi zmianami, jakie poczyniono w czasach ZSRR w wyglądzie symbolu Armeńskiej SRR były zmiany napisów z nazwami kraju w języku ormiańskim: w wersji z 1922 r. nazwa ta była pełna (Armeńska Socjalistyczna Republika Radziecka) i czytała się jako "hAjastani Socjalistakan Horrdajin hAnrapetutiun". 3 kwietnia 1927 nazwę pełną zastąpiła nazwa częściowo skrócona (Armeńska SRR). W 1937 przywrócono wersję napisu z pełną nazwą kraju, jednak brzmiała ona nieco odmiennie: "hAjkakan Horrdajin Socjalistakan hAnrapietutiun". W roku 1940 w oficjalnym języku ormiańskim nastąpiły reformy, których elementami było m.in. zmiana terminów używanych na oznaczenie słów "republika" i "radziecki". W wyniku tej innowacji lingwistycznej zmieniła się oficjalna nazwa kraju i odtąd w godle napis brzmiał "hAjkakan Sowietakan Socjalistakan Respublika". W 1966 znów dokonano zmiany polegającej na tłumaczeniu słowa "republika" i odtąd do końca istnienia Armeńskiej SRR napis z nazwą kraju na godle brzmiał: "hAjkakan Sowietakan Socjalistakan hAnrapietutiun".
Innymi zmianami występującymi w grafice godła było usunięcie w 1937 r. wizerunku wschodzącego słońca i jego promieni, występujących w pierwotnej wersji i umieszczenie w ich miejscu czerwonej gwiazdy, a także usunięcie gałązek oliwnych i umieszczenie w ich miejsce kolejnych kłosów. W 1977 r. dokoła czerwonej gwiazdy umieszczono promienie słoneczne.

</doc>
<doc id="756205" url="https://pl.wikipedia.org/wiki?curid=756205" title="Zbigniew Bagiński">
Zbigniew Bagiński

Zbigniew Bagiński (ur. 19 stycznia 1949 w Szczecinie) – polski kompozytor i pedagog.
Życiorys.
W latach 1967–1971 studiował kompozycję w Państwowej Wyższej Szkole Muzycznej w Warszawie pod kierunkiem Tadeusza Paciorkiewicza. Po ukończeniu studiów, w latach 1973–1974 współpracował z Instytutem Muzykologii Katolickiego Uniwersytetu Lubelskiego. W roku 1989 objął prowadzenie klasy kompozycji w Akademii Muzycznej w Warszawie, współpracował z Państwową Wyższą Szkołą Teatralną w Warszawie. W latach 1989–1999 pełnił funkcję sekretarza generalnego Związku Kompozytorów Polskich.

</doc>
<doc id="756206" url="https://pl.wikipedia.org/wiki?curid=756206" title="Organika Tower">
Organika Tower



</doc>
<doc id="756208" url="https://pl.wikipedia.org/wiki?curid=756208" title="Mikulovice (kraj ołomuniecki)">
Mikulovice (kraj ołomuniecki)

Mikulovice (niem. "Niklasdorf") – miejscowość gminna położona w kraju ołomunieckim, w powiecie Jesionik, w Czechach, do 21 grudnia 2007 roku działały tu dwa przejścia graniczne z Polską drogowe i kolejowe, wieś sąsiadująca z Głuchołazami. Historycznie znajduje się na Dolnym Śląsku.
Historia.
Pierwsza wzmianka o miejscowości pochodzi z 1263 ("Villa Nikolai") i miała być założona przez wrocławskiego biskupa Wawrzyńca. Osiedlono tutaj kolonizatorów z Turyngii oraz Frankonii, wydobywających złoto w Białej Głuchołaskiej i Oleśnicy. Nazwę ma zawdzięczać Mikołajowi, który przeprowadził lokację wsi. W 1293 wspominano istniejącą tutaj parafię, później jednak podlegała parafii w Głuchołazach, a następnie w Ondřejovicach. Samodzielną jednostką kościelną stała się ponownie dopiero w 1672.
W 1903 część wsi została zniszczona przez powódź. 1907 Mikulovice uzyskały status miasteczka i posiadały go do 1949. Zamieszkane były głównie przez Niemców sudeckich (w 1930 było tutaj 3145 Niemców i tylko 102 "Czechosłowaków"), przez co włączono je w granice III Rzeszy podczas aneksji Sudetów.
W 1945 miejscowość powróciła do Czechosłowacji i, po wysiedleniu Niemców, znacznie się wyludniła (było to jednym z powodów degradacji do statusu wsi). W 1960 przyłączono, niezależne do tej pory, wsie Kolnovice i Široký Brod, tworząc większą gminę Mikulovice. W 1976 dokonano kolejnego powiększenia - o Hradec-Nová Ves, która jednak w 1990 odzyskała samodzielność. W przeszłości osobną osadą w składzie gminy Mikulovice był też Bukovec (niem. Buchberg), powstała w 1786 w wyniku parcelacji dworu, jednak w 1976 jej samodzielność administracją zniesiono.

</doc>
<doc id="756209" url="https://pl.wikipedia.org/wiki?curid=756209" title="Piotr Cugowski">
Piotr Cugowski

Piotr Cugowski (ur. 5 października 1979 w Lublinie) – polski muzyk, wokalista i współzałożyciel zespołu Bracia. Członek Akademii Fonograficznej ZPAV.
Od 1997 wokalista zespołu Bracia, z którym wydał sześć albumów studyjnych: "Dzieci Wszystkich Gwiazd" (2003), "Fobrock" (2005), "A Tribute to Queen" (2008), "Kolędy" (2009), "Zapamiętaj" (2009) i "Zmienić zdarzeń bieg" (2013). Występuje także solowo, uczestniczył m.in. w nagraniach płyt licznych polskich artystów, takich jak Marek Raduli, Ewa Małas-Godlewska, Martyna Jakubowicz, Bogusław Mec, Jan Borysewicz, Seweryn Krajewski, Harlem, Wanda i Banda, Leash Eye (2011) czy Endefis. Współpracował także z Adamem Sztabą.
Życiorys.
Jest synem Krzysztofa Cugowskiego. W czasach szkoły średniej współpracował z zespołami In Tenebris oraz Tipsy Train. Profesjonalną karierę muzyczną rozpoczął w 1997, kiedy to wraz z bratem Wojciechem założył własny zespół muzyczny, ostatecznie funkcjonujący jako Bracia.
W 2002 zdobył główną nagrodę za wykonanie utworu Czesława Niemena „Jednego serca” w konkursie Festiwalu Zjednoczonej Europy w Zielonej Górze. W 2005 premierę miał film Disneya "Kurczak Mały", na którego potrzeby nagrał polskie wersje kilku piosenek – „Ten mały błąd” (oryg. „One Little Slip”) i „Tylko tyle wiem” (oryg. „All I Know”). W 2007 nagrał z orkiestrą Adama Sztaby utwór „Dwoje” na potrzeby akcji społecznej "Partnerska rodzina" oraz był jurorem w programie "MTV Rockuje!".
W 2009 nagrał swoją interpretację piosenki Michaela Jacksona „Dirty Diana” na potrzeby ścieżki dźwiękowej do filmu "Kochaj i tańcz". W 2010 podczas "Smooth Festival Złote Przeboje Bydgoszcz 2010" wykonał utwór zespołu Red Hot Chili Peppers „Under the Bridge”. W 2011 wraz z Jonem Lordem wykonał „Pieśni Ocalenia” autorstwa Czesława Niemena podczas koncertu poświęconego ofiarom katastrofy smoleńskiej. W 2013 nagrał z Anią Wyszkoni piosenkę „Syberiada” do filmu Janusza Zaorskiego "Syberiada Polska". W 2014 był współproducentem oraz współautorem kompozycji albumu pt. "Kill the King", międzynarodowego projektu WAMI.
W 2019 był jednym z trenerów w dziewiątej edycji programu TVP2 "The Voice of Poland". W 2021 wystąpił w widowisku telewizyjnym pt. "Zakochany Mickiewicz" oraz został trenerem w trzeciej i czwartej edycji programu TVP2 "The Voice Senior".
Działalność charytatywna.
Brał udział w wielu akcjach charytatywnych. Zaśpiewał piosenkę „Moja planeta” na płycie "Czarodzieje uśmiechu" (2010), która była elementem akcji Fundacji Ronalda McDonalda „NIE nowotworom u dzieci”. W styczniu 2014 wraz z bratem wziął udział w spotkaniu w Zatoce Sztuki w Sopocie, na rzecz bliźniaków z porażeniem mózgowym. (inicjatywa Przemysława Szalińskiego). Wielokrotnie uczestniczył w koncertach Wielkiej Orkiestry Świątecznej Pomocy.
Życie prywatne.
W latach 2008–2021 był żonaty z dziennikarką Elizą Tokarczyk, z którą ma syna, Piotra (ur. 2011). Obecnie związany jest z nefrolożką Karoliną Gwiazdą.

</doc>
<doc id="756210" url="https://pl.wikipedia.org/wiki?curid=756210" title="Organika Trade">
Organika Trade

Organika Trade – jeden z najwyższych budynków w Gdańsku. Położony jest przy ulicy Heweliusza, na Starym Mieście.
Zbudowany został w latach 70. XX wieku. Był wtedy najwyższym biurowcem w Gdańsku. Budynek ma 12 640 m² powierzchni całkowitej. Obecnie budynek należy do spółki Heveliusa 11.

</doc>
<doc id="756214" url="https://pl.wikipedia.org/wiki?curid=756214" title="Panika na Chodynce">
Panika na Chodynce

Panika na Chodynce (panika na Chodyńskim Polu), ros. "Ходынская катастрофа", "Трагедия на Ходынском поле" – wydarzenia, które miały miejsce w Moskwie roku, w związku z uroczystościami koronacyjnymi cara Mikołaja II.
Na Chodynce, polu ćwiczeń moskiewskiego garnizonu, miał odbyć się wielki festyn ludowy. Zebrało się tam około pół miliona poddanych, którym obiecano podarki żywnościowe. Pole było pełne wybojów i zakończone z jednej strony rowem, w dodatku prowadzono tam jeszcze różne roboty ziemne. Tłum czekał całą noc. Rankiem ruszył na stragany, z których wydawano podarki. Na skutek stratowania w sumie 2690 osób zostało poszkodowanych, z czego 1389 zmarło. Nie skłoniło to jednak cara do przerwania uroczystości koronacyjnych i uczestnictwa w balu wydanym tego samego dnia przez ambasadora Francji. 
Odpowiedzialność za złą organizację uroczystości i wynikłą z niej katastrofę ponosił stryj cara, książę Sergiusz Romanow, który pomimo tego pozostał bliskim i w pełni zaufanym współpracownikiem Mikołaja II. Do paniki na Chodynce nawiązywali Maksym Gorki w realistycznej powieści "Klim Samgin" oraz Boris Akunin w powieści "Koronacja" – ósmej części serii o Eraście Fandorinie. Brak adekwatnej odpowiedzi cara na tę tragedię pogłębił rosnącą od dłuższego czasu przepaść pomiędzy carskim dworem a rosyjską opinią publiczną.

</doc>
<doc id="756216" url="https://pl.wikipedia.org/wiki?curid=756216" title="Grishnákh">
Grishnákh

Grishnákh (zm. 29 lutego 3019 Trzeciej Ery) – postać ze stworzonej przez J.R.R. Tolkiena mitologii Śródziemia. Ork, dowódca grupy żołdaków z Mordoru, która zaatakowała Drużynę Pierścienia.
Twierdził, że był zaufanym wysłannikiem Barad-dûr, choć być może wyolbrzymiał swoją rolę. W przeciwieństwie do większości szeregowych sług Saurona posiadał pewną wiedzę o jego klejnocie, znał też Golluma (najprawdopodobniej brał udział w przesłuchiwaniu i torturowaniu go).
Pojawia się w "Dwóch wieżach", drugiej części "Władcy Pierścieni".
Życiorys.
Połączył się z bandą Uglúka z Isengardu i razem zaatakowali Drużynę Pierścienia pod Amon Hen (26 lutego). Gdy orkowie zabili Boromira i pojmali hobbitów Merry’ego Brandybucka i Pippina Tuka, Grishnákh usiłował skierować cały oddział na wschód. Planował bowiem dotrzeć do Anduiny, gdzie oczekiwał Nazgûl na skrzydlatej bestii. Wraz z nim Grishnákh miał zabrać cennych jeńców do Mordoru. W tym celu podsycał spory pomiędzy mniejszymi orkami a Urukami Sarumana. Wraz ze swoim oddziałem uszedł tymczasowo ku pobliskiemu lasowi, jednak wraz z oddziałem Ugluka zostało „kilku większych i odważniejszych orków z Północy”, mimo iż też byli zwykłymi orkami. Wkrótce Grishnakh powrócił, tłumacząc się, iż nie może porzucić owych kilku towarzyszy. Podczas dalszego marszu oddział Grishnakha trzymał się jednak oddzielnie, być może, jak wspomina narrator, była to część tajemnego planu Grishnakha.
Ostatecznie jednak oddział Rohirrimów Éomera otoczył orków na skraju Fangornu. Wtedy Grishnákh, korzystając z nieobecności strażników, zaczął obszukiwać hobbitów w poszukiwaniu Pierścienia. W końcu porwał obu jeńców. Udało mu się wymknąć z obozu, lecz został zauważony przez Jeźdźców Rohanu i zabity, natomiast Merry z Pippinem zdołali zbiec.
Grishnákh był typowym orkiem z Mordoru, przysadzistym, silnym, o szerokich barach, bardzo długich ramionach i krzywych nogach. Jego imię pochodzi z języka orków. Dokładny opis chwili w rozdziale „Uruk-hai”, w której stoi twarzą w twarz z Uglukiem, ukazuje, że Grishnakh był mu równy wzrostem oraz miał jasną skórę, mimo iż czarnoskóry Ugluk, powstały ze skrzyżowania człowieka z orkiem przez Sarumana, miał postawę wyprostowaną, a Grishnakh przypominał małpę.
Uzbrojenie Grishnakha było typowym dla orków – zakrzywiony miecz oraz czarny, ząbkowaty lub poszczerbiony nóż z rękojeścią rzeźbioną na kształt orkowej głowy.
Ekranizacja Petera Jacksona.
W ekranizacji "Władcy Pierścieni" w reżyserii Petera Jacksona, w rolę Grishnákha wcielił się Stephen Ure. Podobnie jak innym orkom z Mordoru, Weta Workshop nadała mu wygląd chorego i przedwcześnie podstarzałego. Pojawia się on w filmie "". Losy tej postaci zostały zmienione w stosunku do literackiego pierwowzoru.
W wersji kinowej Grishnákh pojawia się dopiero w scenie, która ma miejsce w obozowisku na obrzeżu Fangornu. Razem z pomniejszymi orkami zamierza zamordować hobbitów, by ich zjeść. Podczas sprzeczki Uglúk zabija jednego z buntowników, a w tym samym czasie Merry i Pippin, korzystając z zamieszania, starają się uciec. Jednak Grishnákh ich dopada, lecz nagle zostaje raniony włócznią – to Jeźdźcy Rohanu niespodziewanie atakują orków. W bitewnym zamieszaniu ork uparcie ściga hobbitów aż w głąb Fangornu. Gdy udaje mu się pochwycić Meriadoka – ginie, zmiażdżony przez Drzewca.
W wersji rozszerzonej filmu, wydanej na DVD, dodano jeszcze scenę przyłączenia się Grishnákha i innych orków z Mordoru do grupy Uglúka. Ma to miejsce już po ataku na Drużynę Pierścienia. W spotkaniu z nimi Uglúk oznajmia, iż jeńcy trafią do Sarumana. Grishnákh i jego kompania przyłączają się więc do Uruków, zwłaszcza że orkowie wyczuwają pościg Aragorna.
Grishnákh w kulturze.
Imię tej postaci przyjął Varg Vikernes, twórca zespołu Burzum, jako jeden ze swoich pseudonimów scenicznych.

</doc>
<doc id="756218" url="https://pl.wikipedia.org/wiki?curid=756218" title="Grisznak">
Grisznak



</doc>
<doc id="756220" url="https://pl.wikipedia.org/wiki?curid=756220" title="Grisznák">
Grisznák



</doc>
<doc id="756221" url="https://pl.wikipedia.org/wiki?curid=756221" title="Mercedes-Benz klasy A">
Mercedes-Benz klasy A

Mercedes-Benz klasy A – samochód osobowy klasy aut miejskich, a następnie klasy kompaktowej produkowany pod niemiecką marką Mercedes-Benz od 1997 roku. Od 2018 roku produkowana jest czwarta generacja pojazdu.
Pierwsza generacja.
Mercedes-Benz klasy A I o kodzie fabrycznym W168 produkowany był w latach 1997–2005.
Jest to pierwszy przednionapędowy samochód osobowy marki Mercedes-Benz. Jedną z innowacji wprowadzonych w tym modelu był system absorpcji siły zderzenia czołowego zwany „Sandwich”. Podczas czołowej kolizji silnik wraz ze skrzynią wślizgiwał się pod podłogę, zamiast wdzierać się do wnętrza auta przez ścianę grodziową.
Klasa A zyskała złą sławę w związku z przeprowadzonym przez szwedzkich dziennikarzy tak zwanym testem łosia. Podczas próby, dnia 21 października 1997 roku, auto przewróciło się na bok. Mercedes początkowo zbagatelizował problem, ale później (11 listopada 1997 roku) podjął decyzję i wycofał wszystkie sprzedane do tego czasu egzemplarze (2600 aut) oraz zawiesił sprzedaż nowych, aż do czasu rozwiązania problemu. Aby wyeliminować ten problem, zastosowano (po raz pierwszy w tym segmencie aut) standardowo system stabilizacji toru jazdy ESP oraz zmodyfikowano zawieszenie. Produkcję wznowiono 26 lutego 1998 roku.
Konstrukcja auta pozwoliła na wygospodarowanie dużej ilości miejsca dla pasażerów oraz sporego bagażnika o pojemności 390 l, przy zachowaniu niewielkiej długości. W 2001 roku wprowadzono do sprzedaży wydłużoną wersję klasy A o nazwie „Long”. Wersja „Long” oznaczona została symbolem fabrycznym V168.
Klasa A wyposażana była w benzynowe silniki o pojemności 1.4, 1.6, 1.9 oraz 2.1 w wersji Evolution, a także diesle z systemem Common rail o pojemności 1.7 l Prędkość maksymalna wersji 168.031(W168 krótka) z silnikiem 1397 cm³ wynosi 170 (167) km/h.
Druga generacja.
Mercedes-Benz klasy A II o kodzie fabrycznym W169 produkowany był w latach 2004–2012.
Auto reprezentuje tę samą koncepcję nadwozia co poprzednik, jest jednak trochę większe. Pojemność bagażnika została zwiększona do 435 l. W nowej klasie A zastosowano silniki benzynowe o pojemności 1.5, 1.7 i 2.0 l (również w wersji turbodoładowanej) oraz diesle z systemem Common rail o pojemności 2.0 l i różnych wariantach mocy.
Na wiosnę 2008 roku klasa A przeszła facelifting. Zmieniono m.in. przedni i tylny zderzak, wstawiono nową atrapę chłodnicy, przemodelowano światła i kierunkowskazy oraz wzbogacono standardowe wyposażenie o system Park Assist. Od roku 2009 modele A 160 oraz A 180 ze skrzyniami manualnymi oferowane są w ekologicznych wersjach Blue Efficiency posiadających system Start&amp;Stop wyłączający silnik podczas postoju, oraz szereg innowacyjnych systemów mających na celu zmniejszenie zużycia paliwa oraz ilości szkodliwych substancji emitowanych do atmosfery.
E-Cell.
Wersja E-Cell to elektryczny wariant przedstawiony w 2010 roku w odpowiedzi na popularność samochodów hybrydowych. Mercedes wyprodukował wtedy ograniczoną serię samochodów Mercedes Benz klasy A E-Cell, wyposażoną w napęd elektryczny.
Samochód został wyposażony w trójfazowy silnik elektryczny o mocy 95 koni mechanicznych, zamontowany pod maską. Napęd przekazywany jest na przednią oś. Do zasilania samochodu użyto baterii litowo jonowych (chłodzonych cieczą) o pojemności 36 kWh, produkowanych przez koncern Tesla (4000 ogniw).
Auto może rozpędzić się do 100 km/h w 14 sekund. Prędkość maksymalna wynosi 150 km/h (jest elektronicznie ograniczona). Zasięg maksymalny (zależny od obciążenia) szacuje się na 200 kilometrów.
Mercedes Benz klasy A W-169 E-Cell powstał w wyniku współpracy firmy Mercedes Benz z amerykańską firmą Tesla, specjalizującą się w produkcji samochodów elektrycznych.
W 2009 roku, w Detroit, w trakcie targów NAJAS, zaprezentowano prototyp auta Mercedes Blue Zero E-Cell. W 2010 roku, w Paryżu, w trakcie Paris Motor Show, zaprezentowano wersję produkcyjną samochodu.
Wyprodukowano ok. 500 szt. w latach 2010–2012. Auta zostały wyleasingowane wybranym firmom.
Trzecia generacja.
Mercedes-Benz klasy A III o kodzie fabrycznym W176 został zaprezentowany podczas targów motoryzacyjnych w Genewie w 2012 roku.
Producent przy okazji tego wcielenia zdefiniował Klasę A na nowo – samochód przyjął formę klasycznego hatchbacka segmentu C. Auto poprzedził koncept o nazwie "Concept A-Class".
Formalnym poprzednikiem trzeciej generacji, z racji nowej formy, bardziej jest dotychczasowy kompaktowy hatchback – CLC, aniżeli poprzednik o zupełnie innej formie. Pojazd ze względu na zmianę segmentu został wydłużony oraz obniżony. Stylistycznie nawiązuje do aut takich marek jak Audi czy BMW. Samochód otrzymał nową konstrukcję przedniego napędu MFA (niem. "Mercedes-Frontantriebs-Architektur"). Otrzymał mocne przetłoczenia na drzwiach, dynamiczny przód, który wyraźnie zwęża się w przebiegu do świateł oraz ścięty tył. Za dopłatą auto wyposażyć można w napęd na cztery koła 4MATIC oraz kilka wersji zawieszenia, w tym zawieszenie sportowe.
W 2013 roku zaprezentowano wersję sedan i kombi pojazdu o nazwie CLA oraz wersję crossover o nazwie GLA.
W połowie 2015 roku samochód został poddany liftingowi. Zmiany stylistyczne nadwozia, jak również wnętrza są jednak minimalne. Jednocześnie modernizacji poddano jednostki napędowe.
Wersje stylistyczne.
Standardowe wyposażenie pojazdu obejmuje m.in. radarowy system ostrzegania przed kolizją "Collision Prevention Assist" z adaptacyjnym układem "Brake Assist", układ PRE-SAFE, który rozpoznaje krytyczne sytuacje i w ciągu kilku sekund uruchamia napinacze pasów bezpieczeństwa, zamyka boczne szyby i szyberdach oraz ustawia w optymalnej pozycji fotel pasażera.
A45 AMG.
W 2013 roku zaprezentowano sportową odmianę Mercedesa- A45 AMG. Model ten posiadał 4-cylindrowy silnik o mocy 360 koni mechanicznych oraz napęd na 4 koła 4MATIC. W momencie premiery był to najmocniejszy 4-cylindrowy silnik oferowany w samochodach seryjnych. Wersja ta odróżniała się od innych ospoilerowaniem zewnętrznym AMG, lotką lub opcjonalny spoilerem z tyłu, grillem AMG, plakietkami z przodu, z boku i z tyłu auta, sportowym układem wydechowym z dwiema końcówkami wydechu, oraz specjalnymi wzorami felg. We wnętrzu największymi zmianami były sportowa kierownica, zegary sygnowane przez AMG, wykończenie włóknem węglowym oraz sportowe fotele z logiem firmy z Affalterbach. Po liftingu w 2015 roku, moc silnika wzrosła do 381 koni.
Czwarta generacja.
Mercedes-Benz Klasy A IV o fabrycznym kodzie W177 został zaprezentowany w 2018 roku na Geneva Motor Show.
Jego design jest oparty na nowym wzornictwie Mercedesa- „predator’s face”, który został zastosowany w nowym CLS. Wraz z hatchbackiem, linię modelową uzupełnił także przedstawiony w kwietniu 2018 roku 4-drzwiowy sedan. W aucie zastosowano technologię znaną z aut wyższych klas, zwłaszcza jeśli chodzi o aspekty bezpieczeństwa, a także wygody. W środku (w opcji) umieszczone są dwa 10-calowe ekrany, w podobnej konfiguracji jak w Klasie E oraz Klasie S, nagłośnienie Burmester, czy wentylowane fotele.
W październiku 2022 roku samochód przeszedł kompleksowy lifting na rok modelowy 2023.
Mercedes-AMG A35.
W 2018 roku wszedł do sprzedaży w Polsce Mercedes-AMG A35. Wyposażono go w czterocylindrowy turbodoładowany silnik 2.0 o mocy 306 KM i momencie obrotowym 400 Nm. Standardowo A35 posiada także napęd na cztery koła AMG Performance 4MATIC oraz siedmiostopniową dwu sprzęgłową automatyczną skrzynię biegów. Mercedes A35 ma dodatkowo wzmacniane podwozie oraz karoserię, aby poprawić sztywność nadwozia. Z zewnątrz samochód charakteryzuje się dodatkami, które nadają mu sportowego wyglądu, a także emblematami AMG. Felgi aluminiowe również sygnowane są logiem AMG. Do dyspozycji jest pięć trybów jazdy, które zmieniają charakterystykę samochodu: Slippery, Comfort, Sport, Sport+ i Indywidual.
Mercedes-AMG A 45.
W 2019 roku do gamy Klasy A w wersji AMG dołączyły topowe wariaty z serii 45: A 45 oraz A 45 S. Oba korzystają z 2-litrowego silnika turbo (odpowiednio, 387 oraz 421 KM), 8-biegowej skrzyni dwusprzęgłowej AMG SPEEDSHIFT DCT-8G oraz aktywnego napędu na cztery koła AMG Performance 4MATIC+. Słabsza odmiana przyspiesza od 0 do 100 km/h w 4,0 s i rozpędza się do maksymalnej prędkości 250 km/h (opcjonalnie: 270 km/h), a mocniejsza na sprint do 100 km/h potrzebuje zaledwie 3,9 s i może pędzić z prędkością do 270 km/h.

</doc>
<doc id="756227" url="https://pl.wikipedia.org/wiki?curid=756227" title="Baza Armii Polskiej na Wschodzie">
Baza Armii Polskiej na Wschodzie

Baza Armii Polskiej na Wschodzie (Baza 2 Korpusu Polskiego) – jednostka Polskich Sił Zbrojnych na Zachodzie tworząca wraz z 2 Korpusem Polskim pierwszy rzut Armii Polskiej na Wschodzie.
Historia bazy.
Baza Armii Polskiej na Wschodzie została utworzona na podstawie wydanych w dniu 25 listopada 1943 przez Naczelnego Wodza, gen. broni Kazimierza Sosnkowskiego "Wytycznych organizacyjnych dla Armii Polskiej na Wschodzie". Po rozmowach z władzami brytyjskimi w skład bazy włączono: 7 Zapasową Dywizję Piechoty, Centrum Wyszkolenia Armii, szpitale oraz pododdziały służb armii. Na dowódcę bazy wyznaczono gen. bryg. Mariana Przewłockiego. Dowódca bazy podlegał bezpośrednio dowódcy II Korpusu Polskiego, gen. dyw. Władysławowi Andersowi, który zachował stanowisko dowódcy armii. Baza została zorganizowana w marcu 1944 r. na terytorium Włoch, w m. Mottola położonej około 12 km na zachód od portu Taranto.
Baza łączyła w sobie funkcje:
Rola bazy wzrosła po zakończeniu działań wojennych, kiedy trafiły do niej liczne rzesze jeńców wojennych i robotników przymusowych.
Przez cały okres powojennego pobytu 2 Korpusu Polskiego we Włoszech dowództwo bazy korpusu znajdowało się w Mottoli, a jej poszczególne jednostki rozlokowano na południu Półwyspu Apenińskiego w rejonie Matera-Taranto-Lecce

</doc>
<doc id="756231" url="https://pl.wikipedia.org/wiki?curid=756231" title="Bianca Balti">
Bianca Balti

Bianca Balti (ur. 19 marca 1984 w Lodi) – włoska modelka, w 2005 roku ogłoszono, że w 2007 stanie się oficjalną twarzą "Victoria’s Secret" (zastępując Gisele Bündchen).
Pokazy mody.
Wiosna/lato 2007.
Miss Sixty – rag &amp; Bone – Tuleh – Brian Reyes
CNC National – Belstaff – Salvatore Ferragamo – Brioni – La Perla – Etro – 
Bottega Veneta – Trends les Copains – Blumarine – Gianfranco Ferré – Missoni – Francesco Sconamiglio
Isabel Marant – Christian Dior – Valentino – Loewe – Antonio Berardi – John Galliano
Jesień/zima 2006.
Sweet Face – Matthew Williamson – Temperley – J. Mendel – Zac Posen – Behnaz Sarafpour – 
Narciso Rodriguez – Carolina Herrera – Badgley Mischka – Diane von Furstenberg – Tuleh – 
Missoni – Dolce&amp;Gabbana – Moschino – Etro – Bottega Veneta – D&amp;G – 
Antonio Berardi – Lanvin – Valentino – Balenciaga – Vivienne Westwood
Wiosna/lato 2006.
Donna Karan – L.A.M.B. – Ralph Lauren – J. Mendel – Zac Posen – Michael Kors – 
Bill Blass – Behnaz Sarafpour – Matthew Williamson – Narciso Rodriguez – 
Roland Mouret – Carolina Herrera – Jill Stuart – Óscar de la Renta
Aquascutum – Jonathan Saunders – Paul Smith Women – 
Etro – Dolce&amp;Gabbana – Fendi – Versace – Anna Molinari – Bottega Veneta – 
Dsquared2 – Gucci – Missoni – Emilio Pucci – D&amp;G – Pollini
Lanvin – Valentino – Hermès – Kenzo – Alexander McQueen – Chanel – 
Stella McCartney – Givenchy – Lagerfeld Gallery – Balenciaga – Costume National
Jesień/zima 2005.
Donna Karan – Vera Wang – Zac Posen – Behnaz Sarafpour – Lela Rose – 
Marc by Marc Jacobs – Matthew Williamson – Narciso Rodriguez – Roland Mouret – 
Jill Stuart – Marc Jacobs – Proenza Schouler
Dolce &amp; Gabbana – Dsquared2 – Alessandro Dell'Acqua – Etro – Riccardo Tisci – 
Moschino – Gucci – Missoni – Alberta Ferretti – Bottega Veneta – Pollini –
Lanvin – Valentino – Chloé – Kenzo – Nina Ricci – Alexander McQueen – 
Giambattista Valli – Hussein Chalayan – Stella McCartney – Emanuel Ungaro – 
Balenciaga – Costume National – Sophia Kokosalaki –
Wiosna/lato 2005.
Alessandro Dell'Acqua – Miu Miu – Dolce &amp; Gabbana – D&amp;G – Giorgio Armani
Lanvin – Valentino – Alexander McQueen – Sonia Rykiel – Lagerfeld Gallery – 
Emanuel Ungaro – Costume National

</doc>
<doc id="756237" url="https://pl.wikipedia.org/wiki?curid=756237" title="3 Front Białoruski">
3 Front Białoruski

3 Front Białoruski (ros. "3-й Белорусский фронт") – związek operacyjno-strategiczny Armii Czerwonej o kompetencjach administracyjnych i operacyjnych na zachodnim terytorium ZSRR, działający podczas wojny z Niemcami w czasie II wojny światowej.
Został utworzony 24 (19 ?) kwietnia 1944, na bazie frontu zachodniego. Rozformowany 9 maja 1945. Na bazie frontu utworzono Baranowicki Okręg Wojskowy ZSRR. Jeden z frontów w walkach z Wehrmachtem w II wojnie światowej.
Przebieg działań.
Rozwinął się na linii: Witebsk, Krasnoje, Bajewo przeciw 3 Armii Pancernej Grupy Armii „Środek”.
Wojska frontu wzięły udział od 23 czerwca – 31 lipca 1944 razem z 1 Frontem Nadbałtyckim, 1 i 2 Frontami Białoruskimi w operacji Bagration w wyniku której wyzwolił Witebsk i Orszę. Nacierał następnie w kierunku na Mołodeczno, Wilno, Suwałki wziął udział w operacji wileńskiej wychodząc na wschodnią granicę Prus Wschodnich. W styczniu 1945 wraz z 2 Frontem Białoruskim wziął udział w operacjach: kowieńskiej, kłajpedzkiej i wschodniopruskiej. Rozbił grupę Armii Środek na trzy izolowane zgrupowania, które w marcu – kwietniu 1945 zlikwidował (13–16 marca w rejonie Braniewa, 6–9 kwietnia w rejonie Królewca, 13–25 kwietnia na Półwyspie Sambijskim. Zasadnicza część sił przeszła do odwodu Stawki Najwyższego Naczelnego Dowództwa.
Dowództwo Frontu.
Dowódcy frontu:
Komisarz Wasilij Makarow.
Skład.
Początkowo front składał się z:
W późniejszym okresie w skład frontu wchodziły:

</doc>
<doc id="756239" url="https://pl.wikipedia.org/wiki?curid=756239" title="Piegi">
Piegi

 
Piegi (łac. "ephelides") – małe ciemne plamy na skórze. Ich występowanie związane jest z genetycznie uwarunkowanym szybszym tempem syntezy melaniny przez melanocyty.
Genetyka.
Posiadanie piegów jest uwarunkowane genetycznie i wiąże się z posiadaniem odpowiedniego wariantu genu "MC1R" w "locus" 16q24.3, kodującego receptor dla melanokortyny. Dziedziczenie jest autosomalne dominujące. Piegi mogą nasilać się w wyniku długotrwałej ekspozycji na słońce, np. przy opalaniu. Światło słoneczne przenikające przez skórę aktywuje melanocyty, co powoduje zwiększenie liczby i pociemnienie piegów. 
Występowanie.
Piegi najczęściej występują u ludzi o bladej skórze oraz jasnych lub rudych włosach (typ I skóry w klasyfikacji Fitzpatricka). Pojawiają się głównie na twarzy, ale mogą występować na wszystkich częściach ciała wystawionych na działanie słońca. Piegi nie występują u niemowląt, często pojawiają się u dzieci i młodzieży, rzadko u osób dorosłych. Skóra młodych osób, która nie produkuje wystarczającej ilości melaniny aby ochronić ją przed działaniem słońca, pokrywa się piegami, które znikają później w okresie dojrzałości. U osób o szczególnie jasnej cerze zdarza się, że piegi pozostają do końca życia. 
Leczenie.
W leczeniu (wyłącznie miejscowym) stosuje się środki złuszczające: maść rezorcynową, maść fenolową 10-20%, oraz działające odbarwiajaco: maść perhydrolową 30%, 10% maść z estrem monobenzylowym hydrochinonu. W celu zapobiegania piegom należy unikać promieniowania słonecznego lub stosować maści. Najnowszą metodą usuwania piegów jest mikrodermabrazja. Piegi nie są związane z żadnymi chorobami skóry, ale ludzie piegowaci są nieznacznie bardziej narażeni na oparzenia słoneczne i na raka kolczystokomórkowego i podstawnokomórkowego skóry.
Linki zewnętrzne.
Białko MC1R w bazie Online Mendelian Inheritance in Man 

</doc>
<doc id="756243" url="https://pl.wikipedia.org/wiki?curid=756243" title="Samotność po zmierzchu">
Samotność po zmierzchu

Samotność po zmierzchu – album Ani Dąbrowskiej wydany w 2004 roku. Nagrania dotarły do 1. miejsca listy OLiS.
Ogólne informacje.
Jest to debiutancka płyta wokalistki. Została wyprodukowana przez Bogdana Kondrackiego i stanowiła połączenie popu, soulu i muzyki chilloutowej. Promowało ją pięć piosenek, z których największym sukcesem okazały się single „Tego chciałam”, „Charlie, Charlie” oraz „Inna”.
Album odniósł wielki sukces, czyniąc z Ani jedną z najpopularniejszych polskich wokalistek. Zebrał przychylne recenzje i przez 41 tygodni znajdował się na liście najlepiej sprzedających się albumów w Polsce. Został nagrodzony Fryderykiem w kategorii „Album roku pop”. 17 grudnia 2004 roku osiągnął status złotej płyty za sprzedaż przekraczającą 35 000 egzemplarzy. Dzięki wysokiej sprzedaży płyty Ania Dąbrowska zajęła trzecie miejsce podczas koncertu TOP festiwalu TOPtrendy 2005. Dotychczas album "Samotność po zmierzchu" rozszedł się w nakładzie ponad 40 000 egzemplarzy.
Jeszcze w 2004 roku ukazały się dwie reedycje albumu. Bonusem na pierwszej była piosenka „Glory”. Natomiast 22 października została wydana dwupłytowa edycja specjalna albumu, na której znalazły się wersje demo, nagrania wcześniej niewydane oraz teledyski.

</doc>
<doc id="756251" url="https://pl.wikipedia.org/wiki?curid=756251" title="Marek Bieńczyk">
Marek Bieńczyk

Marek Bieńczyk (ur. 6 lipca 1956 w Milanówku) – polski pisarz, historyk literatury, tłumacz z języka francuskiego, eseista, współpracownik „Tygodnika Powszechnego”; enolog. 
Studiował romanistykę na Uniwersytecie Warszawskim. Pracuje jako historyk literatury w Instytucie Badań Literackich Polskiej Akademii Nauk. Wykłada też w Studium Literacko-Artystycznym na Uniwersytecie Jagiellońskim w Krakowie. Jest współpracownikiem francuskiego kwartalnika „L'atelier du roman”. Znawca literatury polskiego romantyzmu i współczesnej humanistyki francuskiej. Jego debiutem naukowym była rozprawa "Czarny człowiek. Zygmunt Krasiński wobec śmierci" (1990). 
Jest członkiem International Federation of Wine and Spirits Journalists and Writers (F.I.J.E.V.), współpracuje z krakowskim Collegium Vini. Publikował i publikuje cykle felietonów na temat wina m.in. w „Magazynie” „Gazety Wyborczej”, „Przekroju”, miesięczniku „Forbes”, dwumiesięczniku „Magazyn Wino” i miesięczniku „Kuchnia”. Wraz z Wojciechem Bońkowskim stworzył pierwszy polski przewodnik enologiczny "Wina Europy".
7 października 2012 został laureatem Nagrody Literackiej „Nike” za zbiór esejów "Książka twarzy". Za książkę "Książę w cukierni" otrzymał nagrodę Graficzna Książka Roku 2013 (polska sekcja IBBY). W 2019 został nominowany do Nagrody Literackiej „Nike” za zbiór esejów "Kontener""."
Tłumaczenia.
Jest przede wszystkim tłumaczem książek Milana Kundery (m.in. "Nieśmiertelność"; "Powolność"; "Tożsamość"; "Niewiedza"; "Święto nieistotności"; eseje), a także Emila Ciorana i Rolanda Barthes’a.

</doc>
<doc id="756252" url="https://pl.wikipedia.org/wiki?curid=756252" title="Christina Milian">
Christina Milian

Christina Milian, właściwie Christine Flores, znana również jako Chrissy (ur. 26 września 1981 w Jersey City, New Jersey) – amerykańska aktorka i piosenkarka.
Życiorys.
Wczesne lata.
Christina Milian urodziła się w New Jersey jako córka kubańskich emigrantów. Dorastała w Maryland.
Kariera.
W dzieciństwie zagrała rolę w teatrze muzycznym, co później zaowocowało regularnymi występami w programie "Movie Surfers" w Disney Channel. Kiedy miała 13 lat, razem z matką przeprowadziła się do Los Angeles, gdzie mogła kontynuować występy aktorskie. Zagrała gościnnie w programach telewizyjnych, takich jak "Charmed" i "Sister Sister", a także użyczyła głosu w filmie "Dawno temu w trawie".
W 2000 roku zdobyła międzynarodową sławę, śpiewając gościnnie w utworze Ja Rule "Between Me and You". W 2001 roku wydała solowe single, "AM To PM" i "When You Look at Me", które dotarły do pierwszego miejsca notowania "Hot 100" amerykańskiego magazynu „Billboard”. W tym samym roku piosenkarka wydała debiutancki album studyjny zatytułowany po prostu "Christina Milian". Na przełomie 2001 i 2002 roku odbyła międzynarodową trasę koncertową. Również w 2002 roku zaśpiewała czołówkę do kreskówki nadawanej na Disney Channel "Kim Kolwiek".
W 2002 roku Christina była prowadzącą program "Wannabes", emitowanego przez MTV. Poznała wówczas reżysera Josepha Kahna, który zaprosił ją na przesłuchanie do swojego filmu "Torque" z Ice Cube’em. Po występie w produkcji została obsadzona w głównej roli w filmie "Love Don’t Cost a Thing" obok Nicka Cannona.
W maju 2006 roku wydała swój nowy album studyjny zatytułowany "So Amazin". Płyta promowana była przez utwór "Say I", nagrany wspólnie z Young Jezzym. W tym samym czasie współprowadziła amerykańską wersję programu "The Voice", nadawaną przez telewizję NBC. W sierpniu 2013 roku wystąpiła w teledysku do utworu "Let There Be Love" Christiny Aguilery.
Życie prywatne.
Christina Milian spotykała się z kilkoma celebrytami, takimi jak np. Nick Cannon czy Lil Wayne. W 2009 roku jej mężem został The-Dream. Mają córkę Violet Madison Nash (ur. 26 lutego 2010). Para wzięła rozwód w 2011 roku.. W sierpniu 2017 związała się z francuskim piosenkarzem polskiego pochodzenia Mattem Pokorą. W lecie 2019 roku para oświadczyła, że spodziewa się pierwszego wspólnego dziecka, a 20 stycznia 2020 roku Milian została matką syna.

</doc>
<doc id="756256" url="https://pl.wikipedia.org/wiki?curid=756256" title="Misław (książę chorwacki)">
Misław (książę chorwacki)

Misław, chorw. Mislav, Mojslav – książę Chorwacji Dalmatyńskiej w latach 835-845.
Misław był następcą Władysława. Rządził ze swojej siedziby w Klisie. Misław był fundatorem kościoła św. Jerzego oraz bizantyjskiego kościoła w Splicie, który posiadał znaczne włości wokół Klisu. Władca ten znany jest głównie z podpisania traktatu w 839 roku z dożą weneckim, Pietro Tradonico. W przeciwieństwie do swego poprzednika, książę Misław żył w dobrych stosunkach z dalmackimi miastami wybrzeża. Dzięki temu Misławowi udało się stworzyć silną flotę na wzór weneckiej.
Następcą Misława został w roku 845 Trpimir I.

</doc>
<doc id="756258" url="https://pl.wikipedia.org/wiki?curid=756258" title="SKA Leningrad">
SKA Leningrad



</doc>
<doc id="756261" url="https://pl.wikipedia.org/wiki?curid=756261" title="Monkey D. Luffy">
Monkey D. Luffy

 – główny bohater anime i mangi One Piece, stworzonej przez Eiichiro Odę. Luffy zadebiutował w pierwszym rozdziale jako młody chłopiec, który zyskał gumowe ciało po zjedzeniu gum-gumowocu (jap. ゴムゴムの実 "Gomu Gomu no Mi)."
Wypływa z morza East Blue na Grand Line, by znaleźć legendarny skarb, One Piece, pozostawiony tam przez króla piratów, Gol D. Rogera. Jako kapitan załogi Słomkowego Kapelusza rekrutuje nowych członków, walczy z wrogami i pomaga mieszkańcom odwiedzanych wysp. Zwykle radosny, lecz podczas walk potrafi stać się poważny. Używa swojej sprężystości, by zwiększyć siłę i zasięg ataków.
Luffy pojawia się w większości odcinków, filmów i odcinków specjalnych. Z powodu międzynarodowej popularności serii Luffy stał się jedną z najbardziej rozpoznawanych postaci z anime.
Umiejętności.
Monkey D. Luffy jest jedną z osób, które zjadły jeden z bardzo rzadkich diabelskich owoców – owoców, dających posiadaczowi pewną nadludzką umiejętność. Owocem, który zjadł, był gum-gumowoc z rodziny Paramecia. Dzięki niemu, Luffy stał się człowiekiem-gumą. Może rozciągać swoje ciało na duże odległości, daje mu to także ogromną wprost wytrzymałość na ataki z zewnątrz oraz całkowitą wytrzymałość na elektryczność. Dzięki swojej ogromnej wyobraźni był w stanie stworzyć dużą ilość ataków, pomagających mu w walce. Oto lista pokazanych dotychczas ruchów:
Techniki specjalne.
 – Luffy wykorzystuje swe nogi jako pompy krwi, w ten sposób wzrasta ciśnienie krwi w ciele Luffy'ego, a dzięki temu jest znacznie szybszy i silniejszy. Niestety Luffy nie potrafi utrzymać tej techniki długo ponieważ ciśnienie jest za wysokie nawet dla człowieka-gumy. Ta technika działa jak sterydy. Luffy, podwyższając temperaturę swojego ciała, automatycznie wyniszcza swój organizm. Gdy używa tej techniki to jego ataki są silniejsze i szybsze.
 – Luffy może "napompować" każdą kość w swoim ciele, zwiększając wielkość swojej ręki lub nogi, dzięki czemu jego siła gwałtownie wzrasta. Dawniej po użyciu tej techniki kurczył się.
 – Luffy uaktywnia tą technikę, gryząc się w przedramię nasycone wcześniej dominacją. Podobnie jak w przypadku gear third ciało Luffy’ego zostaje napompowane powietrzem wskutek czego jest znacznie większe niż normalnie. Przy wykorzystaniu tej techniki ciało użytkownika staje się mniej więcej dwukrotnie większe, a kończyny zostają nasycone dominacją. Niewątpliwą zaletą tej techniki jest fakt, że Luffy może poruszać się w powietrzu ze sporą szybkością, dzięki czemu może walczyć na równi przeciwko Doflamingo. Sam królewski wojownik mórz przyznaje, że Luffy jest zdecydowanie silniejszy niż w swoich pozostałych formach.
 – tajemnicza siła występująca w każdej żywej istocie na świecie. Nie różni się niczym od normalnych zmysłów. Jednakże większość ludzi nie zauważa jej lub nie udało im się jej obudzić. Istnieją dwa typy dominacji wspólne dla wszystkich, które można wytrenować poprzez długi trening, ale jest jeszcze jeden trzeci typ dostępny tylko dla wąskiej grupy „wybrańców”. Inaczej mówiąc, dominacja to zdolność do wyczuwania duchowej energii, dzięki której łatwiej pokonać przeciwników.
Wygląd.
Luffy ma krótkie, rozczochrane czarne włosy, ciemne oczy i bliznę pod lewym okiem, którą zrobił sobie gdy chciał udowodnić Shanksowi, że jest już dorosły i nie boi się bólu. Jest chudy, często ma uśmiech na twarzy. Później zyskał kolejną bliznę, tym razem na klatce piersiowej, w kształcie litery "X".
Osobowość.
Luffy to przygodowy młodzieniec, który prawie nigdy nie dostrzega problemów. Niektórzy nawet twierdzą, że jest narwany i nigdy nie myśli racjonalnie, choć nie wiadomo, czy to prawda, a wiadomo, że mimo to, jest on kapitanem swej załogi. Jedyne co go obchodzi to aby się porządnie najeść i przeżyć jak najwięcej przygód. Jest silny, odważny i zdeterminowany i nie boi się śmierci. W chwilach niebezpieczeństwa, dla Luffy'ego nie istnieje coś takiego jak przegrana. Jego marzeniem jest zostać królem piratów, przez co jego determinacja przysporzyła mu wielu przygód ale i problemów. Gdy już podejmie jakąś decyzje, bardzo trudno jest przekonać go by ją zmienił.
Pojedynki Luffy'ego.
Luffy często wdaje się w różne bójki. Na początku serii pokonywał przeciwników by zdobyć załogę, udowadniając że jest dobrym i zaufanym kompanem.
Ubiór.
Luffy zawsze nosi swój słomkowy kapelusz, który jest jego znakiem rozpoznawczym i przez który zyskał swój przydomek "Słomkowy Kapelusz Luffy". Kapelusz ten otrzymał od legendarnego pirata "Rudowłosego" Shanksa. Do części jego garderoby zaliczają się także krótkie dżinsowe spodenki, sandały oraz czerwona kamizelka. Luffy przez większość odcinków jest ubrany tak samo w przeciwieństwie do Nami, Robin, czy Zoro. Luffy zmienia swój wygląd ubierając płaszcze lub kurtki w zależności od pogody panującej na danej wyspie (np. wyspa Drum lub Alabasta) powraca do swojego tradycyjnego stroju po odpłynięciu z danej wyspy. Jednakże od wydarzeń na Enies Lobby zmienia swoje ubranie. Podczas walki z CP9 zmienił swoje niebieskie spodenki na czarne. Spowodowane to było tym, że miały kieszenie, w których mógł nosić jedzenie. Na Thriller Bark Słomkowy Kapelusz ubiera czerwone spodenki oraz pomarańczową koszulkę. Natomiast od przybycia do archipelagu Sabaody ma błękitną kamizelkę.
Rodzina.
Jego dziadkiem jest Monkey D. Garp, który jest bohaterem Marynarki. Jego ojcem jest najgroźniejszy przestępca na świecie, przywódca rewolucjonistów: Dragon. Ma także dwóch przybranych braci: Portgas D. Ace'a i Sabo, a także przybraną matkę, Curly Dadan.

</doc>
<doc id="756264" url="https://pl.wikipedia.org/wiki?curid=756264" title="Ewolucja płazów">
Ewolucja płazów

Ewolucja płazów – różnej wielkości i wyglądu płazy żyją od 370 mln lat. Ichtiostega miał wiele cech rybich, Archegosauridae przypominały zapewne zwyczajami krokodyle, a sejmuria czy diadektes były podobne do prymitywnych gadów. Pierwsze płazy miały na tyle słabe kończyny tylne, że musiały je wlec tak jak foki i uchatki. Składały jajeczka, czyli skrzek w wodzie i w wodzie polowały.
W czasie permu dominację przejęły płazy (po rybach). Naukowcy uważają, że żyło wtedy ok. 3000 gatunków płazów; zostało ich odkryte jedynie 212. Obecnie żyje ok. 5000 płazów.
Współczesne płazy pochodzą od lepospondyli lub temnospondyli, a być może stanowią grupę difiletyczną – płazy beznogie pochodzą od lepospondyli, a pozostałe od temnospondyli.
Kladogram według Tree of Life
Kladogram według Palaeos.com:
Kladogram według Andersona i in. (2008)

</doc>
<doc id="756265" url="https://pl.wikipedia.org/wiki?curid=756265" title="Myszka (kanał)">
Myszka (kanał)

Myszka ("Gęśnik", "Kanał Myszka - Gęślik", niem. "Maugscht") – kanał, prawobrzeżny dopływ Łączy o długości 11,11 km. Źródła ma na wschodzie Zielonej Góry (jedno w okolicach kampusu A Uniwersytetu Zielonogórskiego, drugie – w dzielnicy Stary Kisielin). 
Zasila w wodę dwa dawne, przedwojenne miejsca rekreacyjne w Zielonej Górze: Kąpielisko Miejskie (z roku 1838) przy ulicy Źródlanej (wówczas: "Am Gesundbrunnen") oraz Wagmostaw w Dolinie Luizy ("Luisental"). Na terenie osiedla Przylep kanał wpada do Łączy.

</doc>
<doc id="756266" url="https://pl.wikipedia.org/wiki?curid=756266" title="Doctor Khumalo">
Doctor Khumalo

Theophilus „Doctor” Khumalo (ur. 26 czerwca 1967 w Soweto) – południowoafrykański piłkarz, jeden z najlepszych środkowych pomocników w historii południowoafrykańskiej piłki i klubu Kaizer Chiefs.
Profesjonalną karierę rozpoczął w roku 1986, gdy pierwszy raz zagrał w juniorskiej ekipie Kaizer Chiefs. Jego mentorem był ojciec, Eliakim „Pro” Khumalo, znany w RPA piłkarz z lat 70. i początku 80. Z kolei w roku 1987 Khumalo został przeniesiony do drużyny seniorów Chiefs, gdzie wkrótce zadebiutował meczem przeciwko Orlando Pirates.
W Kaizer Chiefs Khumalo wkrótce osiągnął status prawdziwej gwiazdy, a co ciekawe nigdy nie grał w innym południowoafrykańskim klubie. Chiefsów opuścił jedynie dwa razy, gdy wybierał się na krótkie zagraniczne epizody – grał wtedy w argentyńskim klubie Ferrocarril Oeste (spędził tam pół sezonu w roku 1995 i w amerykańskim Columbus Crew, gdzie z kolei grał w 1996.
Najlepszym okresem w karierze Doctora Khumalo były lata 90. To wtedy wraz z kolegami z Kaizer Chiefs zdobywał trzykrotnie mistrzostwo kraju oraz 5 razy triumfował w różnego rodzaju pucharach. Sam zawodnik w roku 1992 został wybrany Piłkarzem Roku w Afryce. W sumie w barwach Chiefsów rozegrał przeszło 380 spotkań ligowych i pucharowych, strzelając w nich 74 bramki.
Po przywróceniu RPA do FIFA w roku 1992, Khumalo był jednym z zawodników, którzy otrzymali powołanie do reprezentacji RPA na pierwszy oficjalny mecz narodowy, rozegrany w tym samym roku z Kamerunem. 'Bafana Bafana' wygrali 1-0, a decydującą bramkę z rzutu karnego zdobył niezawodny Khumalo. Również w Pucharze Narodów Afryki w roku 1996, w którym zawodnicy z RPA triumfowali, Doctor był jednym z ważniejszych zawodników. Brał również udział w Mistrzostwach Świata 1998, jednak zagrał tam tylko w jednym meczu – przeciwko Arabii Saudyjskiej, zmieniając w 67. minucie meczu Quintona Fortune. W sumie w trykocie reprezentacyjnym widziano go 50 razy. W dwóch spotkaniach pełnił obowiązki kapitana, zaś jego dorobek strzelecki w kadrze zamknął się na 9 trafieniach.
Karierę Khumalo zakończył w roku 2002. Pomimo tego, że wraz z Donaldem „Ace” Khuse, Khumalo jako współtrener wywalczył mistrzostwo ligi z Kaizer Chiefs w sezonie 2002/03 (doprowadzając klub do rekordu w ilości meczów bez porażki – 12 oraz zdobywając nagrodę dla Trenera Miesiąca Castle Premiership, stwierdził, że za cel stawia sobie zostanie managerem piłkarskim. Jest również telewizyjnym komentatorem piłkarskim i prezenterem. Niedawno został zatrudniony jako selekcjoner reprezentacji RPA U-17.
W roku 2004 zajął 62. pozycję w plebiscycie na 100 Najznamienitszych Południowoafrykańczyków. Zwyciężył oczywiście Nelson Mandela. Jeśli zaś chodzi o ludzi związanych z piłką, to wyprzedzili go jedynie znany trener piłkarski i właściciel klubu Jomo Cosmos – Jomo Sono oraz inny znamienity piłkarz z tego kraju – Lucas Radebe.

</doc>
<doc id="756269" url="https://pl.wikipedia.org/wiki?curid=756269" title="I liga polska w piłce siatkowej mężczyzn">
I liga polska w piłce siatkowej mężczyzn

I liga polska w piłce siatkowej mężczyzn (nazwa marketingowa: Tauron 1. Liga Siatkarzy); dawniej I liga seria B – druga w hierarchii klasa męskich ligowych rozgrywek siatkarskich w Polsce, będąca jednocześnie drugim poziomem ligowym szczebla centralnego. Organizatorem i organem prowadzącym rozgrywki jest Polska Liga Siatkówki SA (PLS SA).
Utworzona w 1989 r. w Warszawie pod nazwą I liga Seria B, jako szczebel pośredni między ówczesną I ligą (od tego momentu I ligą Serii A) i ówczesną II ligą. Od sezonu 1990/1991 stanowi drugi szczebel centralny (II poziom ligowy). Zmagania w jej ramach przeznaczone są aktualnie dla 15 polskich klubów siatkarskich i toczą się w jednej grupie rozgrywkowej, cyklicznie systemem kołowym wraz z fazą play-off o awans do PlusLigi, zaś najsłabsze drużyny relegowane są do II ligi. Do udziału w jej rozgrywkach zostają dopuszczone zarówno kluby posiadające status profesjonalny (tj. działające w formie spółki akcyjnej lub "sportowej spółki akcyjnej") oraz kluby półprofesjonalne (tj. działające w formie stowarzyszenia kultury fizycznej), które – po spełnieniu wszelkich niezbędnych kryteriów – otrzymały roczną licencję na występy na tym szczeblu (możliwe jest również wydawanie tzw. licencji warunkowych).
Na mocy umowy podpisanej 25 września 2014 z Polskim Związkiem Piłki Siatkowej, firma Krispol uzyskała miano sponsora tytularnego rozgrywek. Od sezonu 2020/2021 sponsorem tytularnym jest spółka Tauron Polska Energia.
Historia.
W 1989 r. władze Polskiego Związku Piłki Siatkowej podjęły decyzję o utworzeniu – począwszy od sezonu 1990/1991 – nowej klasy rozgrywek ligowych, stanowiącej szczebel pośredni między Ekstraklasą, a II ligą. Nadano jej nazwę I liga Seria B (Ekstraklasa zaś stała się natomiast od tego momentu I ligą Serii A) i pod tym mianem rozgrywki toczyły się do końca sezonu 2004/2005 (przetrwała więc ona czas profesjonalizacji najwyższego szczebla ligowego). Do edycji 1999/2000 w klasie tej występowało zawsze 8 lub 10 drużyn klubowych. Dołączenie – w 2000 r. decyzją Zarządu PZPS – na ten szczebel ligowy I zespołu Szkoły Mistrzostwa Sportowego (SMS) ze Spały spowodowało, że – począwszy od sezonu 2000/2001 – liczba ekip w I lidze jest zawsze nieparzysta. Według regulaminu, juniorzy ze Spały – mimo że przystępują do rozgrywek jako ich normalny uczestnik – nie podlegają ostatecznej weryfikacji, jak pozostałe kluby. Biorą oni udział wyłącznie w zasadniczej fazie sezonu (tj. mecz i rewanż – każdy z każdym) i niezależnie od miejsca zajętego w końcowej tabeli kończą udział w zmaganiach, pozostając na tym szczeblu przez kolejne sezony (dlatego nie mogli ani awansować do PlusLigi, ani spaść do II ligi). W sezonie 2018/2019 tytuł mistrza zdobył Ślepsk Suwałki i na skutek wycofania się z najwyższej klasy rozgrywkowej Stoczni Szczecin został on przyjęty do PlusLigi bez konieczności rozgrywania barażu. SMS Spała przez zmiany w regulaminie "spadła" do II ligi. Od tego sezonu, I liga została włączona pod jurysdykcję Polskiej Ligi Siatkówki SA. W sezonie 2019/2020 Spała jednak znów wystąpiła w I lidze na skutek wycofania się Buskowianki Kielce. W sezonie 2019/2020 sezon nie został dokończony przez pandemię COVID-19, nie przyznano więc tytułu mistrza. 1. miejsce zajęła Stal Nysa, a o awansie do PlusLigi zadecydował audyt, któremu poddano Stal Nysę, BBTS Bielsko Biała i Visłę Bydgoszcz. W jego wyniku do najwyższej klasy rozgrywkowej przyjęto Stal Nysę. W sezonie 2020/2021 tytuł mistrza Tauron 1. Ligi zdobyła LUK Politechnika Lublin, awansując tym samym - po spełnieniu wymogów formalnych - do PlusLigi. 

</doc>
<doc id="756271" url="https://pl.wikipedia.org/wiki?curid=756271" title="Shekulli">
Shekulli

Shekulli (alb. „Wiek”) – największy dziennik albański, wydawany przez Wydawnictwo Prasowe Spektër, własność Koço Kokëdhimy, jednego z najbogatszych biznesmenów Albanii. Jest wydawany od roku 1997 i już po kilku miesiącach stał się najpoczytniejszym dziennikiem w kraju. Jest jedyną albańską gazetą, posiadającą dostępne dla każdego archiwum cyfrowe. Wiele miejsca zajmują w nim tematy ogólnonarodowe.
Redaktorem naczelnym jest Janina Ened.

</doc>
<doc id="756284" url="https://pl.wikipedia.org/wiki?curid=756284" title="Gazeta Shqiptare">
Gazeta Shqiptare

Gazeta Shqiptare (alb. „Gazeta Albańska”) – dziennik wydawany w Albanii.
Po raz pierwszy czasopismo opatrzone tym tytułem ukazało się w 1927 i było wydawane do agresji włoskiej na Albanię w kwietniu 1939. Ponownie ukazało się w dniu 12 kwietnia [1993.

</doc>
<doc id="756285" url="https://pl.wikipedia.org/wiki?curid=756285" title="Rocznik Statystyczny Rzeczypospolitej Polskiej">
Rocznik Statystyczny Rzeczypospolitej Polskiej

Rocznik Statystyczny Rzeczypospolitej Polskiej – rocznik statystyczny, który zawiera najważniejsze dane statystyczne na temat Polski, i jest wydawany od 1921 roku przez Główny Urząd Statystyczny w Warszawie. Rocznik ten jest blisko spokrewniony z Małym Rocznikiem Statystycznym Polski. Od 1958 roku do dzisiaj oba roczniki są wydawane corocznie, ale w latach 1920–1957 zazwyczaj był wydawany tylko jeden rocznik statystyczny na rok i w tym okresie trudno oddzielić historie "Rocznika" i "Małego Rocznika Statystycznego".
Wydawany jest co roku, pod obecnym tytułem – od 1998. Wcześniej nosiło tytuł "Rocznik Statystyczny" (1947–1950 oraz 1955–1997), a przed wojną – "Mały Rocznik Statystyczny". W 2017 wydany został 77. tom "Rocznika".
Lata przedwojenne i wojna.
Pierwszy "Rocznik Statystyki Rzeczypospolitej Polskiej" obejmujący lata 1920/21, został wydany w czerwcu 1921 roku (tom 1, cześć 1), w parę miesięcy po zakończeniu wojny polsko-bolszewickiej i trzy lata po utworzeniu Głównego Urzędu Statystycznego. W czasie pierwszego wydania granice polskie nie były ostatecznie ustalone co komplikowało liczenie wielu danych. Materiały do pierwszej edycji opierały się na głównie na danych zebranych przed I wojną światową przez państwa zaborcze. Kolejne dziewięć edycji "Roczników Statystyki" zostało wydanych w latach 1920–1930 (w latach 1925/1926 został wydany tylko jeden tom 4). "Rocznik Statystyki" był wydaniem dwujęzycznym polsko-francuskim, którego francuski tytuł był "Annuaire statistique de la République Polonaise". Wcześniejsze tomy miały około 300 stron, ale pod koniec dekady liczba stron wzrosła do około 600.
W 1930 r. rozpoczęto wydawanie "Małego Rocznika Statystycznego", który miał mniejszy, "kieszonkowy" wymiar i około 300 stron. Był on napisany z myślą nie o specjalistach, lecz o szerokim kręgu odbiorców, zwłaszcza o młodzieży szkolnej i studentach. W 1934 roku Ministerstwo Wyznań Religijnych i Oświecenia Publicznego zatwierdziło "mały rocznik statystyczny" „"jako książkę pomocniczą dla nauczycieli oraz jako książkę bibliotek uczniowskich w szkołach średnich ogólnokształcących i w seminariach nauczycielskich"”. "Mały Rocznik" miał dziesięć przedwojennych edycji i ukazywał się do 1939 roku. Wczesne edycje miały nakład 10 tys. egzemplarzy, ale nakład wzrósł do 100 tys. pod koniec dekady.
1 grudnia 1941 roku Ministerstwo Informacji i Dokumentacji Rządu Rzeczypospolitej Polskiej wydało w Londynie „Concise Statistical Year-Book of Poland, September 1939-June 1941”, angielskojęzyczną edycje "małego rocznika" z danym statystycznymi na temat stanu Polski we wrześniu 1939 roku oraz z danymi z dwóch stref okupacyjnych: niemieckiej i radzieckiej w okresie od września 1939 do czerwca 1941 roku.
Lata powojenne.
Po wojnie, w 1947 roku ukazał się "Rocznik Statystyczny Polski", którego zawartość, format i szata graficzna były oparte na "Małych Rocznikach Statystycznych" z lat 1930–1939. Ostatnia edycja "Małego Rocznika" z 1939 roku miała numer X i "Rocznik Statystyczny Polski" z 1947 roku ukazał się jako XI edycja. Cztery edycje "Rocznika Statystycznego"' zostały wydane w latach 1947–1950, nim w 1951 zaniechano wydawania "roczników" z obawy o ujawnienie tajnych informacji. Wydawanie roczników wznowione w 1956 roku, kiedy wydano "Rocznik Statystyczny, 1955".
Od 1958 roku zaczęto wydawać w jednym roku dwa roczniki statystyczne: "Rocznik Statystyczny" i "Mały Rocznik Statystyczny". "Rocznik Statystyczny" był podstawową zbiorczą publikacją Urzędu o charakterze źródłowym, mająca służyć głównie profesjonalistom i osobom o dużej wiedzy fachowej. Prezentował on obszerny zestaw informacji o zjawiskach i procesach zachodzących w kraju, charakteryzujących poziom życia społeczeństwa i stan gospodarki kraju. "Mały Rocznik Statystyczny Polski" to popularne wydawnictwo przeznaczone dla szerokiego kręgu odbiorców, zwłaszcza młodzieży szkolnej i studentów, ukierunkowane na informacje podstawowe. W 1990 roku wprowadzono nowa formę edytorską "Małego Rocznika", używając atrakcyjną szatę graficzną, i zastępując tablice statystyczne wykresami, kartogramami i schematami. W roku 1998 – w przypadku „dużego” rocznika statystycznego i w roku 2000 – w przypadku „małego” rocznika, opracowano i wydano po raz pierwszy polsko-angielską edycję roczników i przyjęto dla nich obowiązujący do dziś tytuły: "Rocznik Statystyczny Rzeczypospolitej Polskiej" i "Mały Rocznik Statystyczny Polski".

</doc>
<doc id="756286" url="https://pl.wikipedia.org/wiki?curid=756286" title="Grupa Armii E">
Grupa Armii E

Grupa Armii E (niem. "Heeresgruppe E") – niemiecka grupa armii podczas II wojny światowej.
Utworzenie i walki.
Utworzona w styczniu 1943 roku na okupowanych terenach Królestwa Jugosławii i Państwa Greckiego. W jej skład wchodziły wojska okupujące Serbię, Niepodległe Państwo Chorwackie, Saloniki, południową Grecję, twierdzę Kreta i siły morskie na Morzu Egejskim. Po kapitulacji Królestwa Włoch podlegały jej także terytorialne dowództwa i korpusy na obszarze Grecji i Królestwa Albanii. Wojska Grupy Armii E przeprowadzały głównie operacje przeciwpartyzanckie. Po wkroczeniu Armii Czerwonej na Bałkany, oraz po kapitulacji Królestwa Rumunii i Carstwa Bułgarii, wojska te zostały zagrożone odcięciem. Od września 1944 roku zaczęły opuszczać Grecję i Albanię, broniąc linii Skopje, Kraljevo i Sarajewo. Resztki wojsk Grupy Armii E przebiły się do Chorwacji i Królestwa Węgier, gdzie walczyły do marca 1945.

</doc>
<doc id="756289" url="https://pl.wikipedia.org/wiki?curid=756289" title="Rilindja Demokratike">
Rilindja Demokratike

Rilindja Demokratike (alb. „Demokratyczne Odrodzenie”) – albański dziennik, wydawany przez Demokratyczną Partię Albanii. Pierwszy numer ukazał się 5 stycznia 1991, początkowo liczył 6 stron i kosztował 1 leka.

</doc>
<doc id="756291" url="https://pl.wikipedia.org/wiki?curid=756291" title="Koprodukcja">
Koprodukcja

Koprodukcja () – wspólne przedsięwzięcie produkcyjne kilku podmiotów (osób, przedsiębiorstw). Także wynik takiej współpracy.
Termin używany głównie w odniesieniu do produkcji filmowej, teatralnej, operowej itp. Celem koprodukcji najczęściej jest rozłożenie kosztów produkcji na koproducentów.

</doc>
<doc id="756292" url="https://pl.wikipedia.org/wiki?curid=756292" title="Nowoałtajsk">
Nowoałtajsk

Nowoałtajsk () – miasto w azjatyckiej części Rosji, w Kraju Ałtajskim, centrum administracyjne rejonu pierwomajskiego.
Położenie.
Miasto położone jest na prawym brzegu rzeki Ob, w dolnym biegu jej dopływu Cziesnokowki, 12 km od Barnaułu. Znajduje się tu ważny węgieł drogowy o znaczeniu federalnym oraz węzeł kolejowy, oceniany jako 10-ty co do ważności w Federacji Rosyjskiej.
Historia.
Miejscowość założona w połowie XVIII wieku jako Cziesnokowka (Чесноковка). W 1934 otwarto tu zakład obróbki drewna, w 1941 otwarto tu fabrykę wagonów ewakuowaną z Dnieprodzierżyńska. Od 1942 status miasta, w 1962 zmiana nazwy miasta na Nowoałtajsk.
Elektrownia atomowa.
W Biełojarsku, stanowiącym część Nowoałtajska, znajduje się elektrownia atomowa.

</doc>
<doc id="756293" url="https://pl.wikipedia.org/wiki?curid=756293" title="Piłka nożna w Anglii (1941/1942)">
Piłka nożna w Anglii (1941/1942)

Sezon 1941/1942 był trzecim w historii angielskiej piłki nożnej podczas II wojny światowej.
W latach 1939 - 1946 piłkarskie rozgrywki w Anglii były zawieszone. Wielu piłkarzy brało udział w wojnie, co osłabiło wiele zespołów. W miejsce angielskich rozgrywek ligowych i pucharowych weszły regionalne współzawodnictwa ligi. Widok tych zawodów nie jest oficjalnie ogłoszony w dokumentach.

</doc>
<doc id="756294" url="https://pl.wikipedia.org/wiki?curid=756294" title="Połoniny Hryniawskie">
Połoniny Hryniawskie

Połoniny Hryniawskie (522.26; także "Góry Hryniawskie"; , "Hryniawy", , "Hryniawśki hory" lub , "Hryniawśkyj chrebet") – masyw górski w ukraińskich Karpatach. Należy do Beskidów Połonińskich w łańcuchu Zewnętrznych Karpat Wschodnich. Część pasma znajduje się w granicach Wierchowińskiego Parku Narodowego.
Połoniny Hryniawskie leżą na południu obwodu iwanofrankiwskiego, w dorzeczu Czarnego i Białego Czeremoszu.
Najwyższy szczyt masywu to Baba Ludowa (1590 m n.p.m.),

</doc>
<doc id="756295" url="https://pl.wikipedia.org/wiki?curid=756295" title="Aleksandr Zacepin">
Aleksandr Zacepin

Aleksandr Siergiejewicz Zacepin (ros. Александр Сергеевич Зацепин; ur. 10 marca 1926 w Nowosybirsku) – radziecki i rosyjski kompozytor i twórca muzyki filmowej. Skomponował m.in. muzykę do filmów "Czerwony namiot" (1969), "Ziemla Sannikowa" (1973), "To niemożliwe!" (1975), "Kapitan Nemo" (1975), "31 czerwca" (1978), "Totolotek 82" (1982). Stworzył też muzykę do drugiego odcinka kreskówki "Wilk i Zając" i filmu animowanego "Alicja i tajemnica trzeciej planety"; Ludowy Artysta Federacji Rosyjskiej (2003).

</doc>
<doc id="756296" url="https://pl.wikipedia.org/wiki?curid=756296" title="Lysgaardsbakken">
Lysgaardsbakken



</doc>
<doc id="756298" url="https://pl.wikipedia.org/wiki?curid=756298" title="Granåsen">
Granåsen

Granåsen – centrum skoczni narciarskich na zboczu wzgórza Granåsen w Trondheim w Norwegii. Kompleks składa się ze skoczni K124 oraz K90.
Skocznia ma sztuczne oświetlenie. Narażona jest na podmuchy wiatru, który jest bardzo zmienny. Obiekt wyłożony jest igelitem, w dość nietypowym bladoniebieskim kolorze, który nadaje mu specyficzny charakter.
Aktualnym rekordzistą dużej skoczni jest Kamil Stoch, który 15 marca 2018 podczas I serii zawodów turnieju Raw Air uzyskał 146 metrów.
Historia.
Miasto było organizatorem Mistrzostw Świata w narciarstwie klasycznym w 1997 roku. W Trondheim odbyły się również Mistrzostwa Świata juniorów w skokach narciarskich w 1984 roku.
Do sezonu 2001/2002 zawody Pucharu Świata odbywały się w marcu w ramach Turnieju Nordyckiego. Od sezonu 2002/2003 zawody w Trondheim odbywały się na początku grudnia. Jednak z powodu wielokrotnego odwoływania grudniowych zawodów na skoczni Granåsen postanowiono, że od sezonu 2011/2012 zawody będą rozgrywane ponownie w marcu w ramach Turnieju Nordyckiego. Po zawodach Pucharu Świata w grudniu 2007 skocznia przeszła przebudowę, która miała między innymi na celu zmianę przestarzałego profilu skoczni. Po modernizacji punkt K obiektu został przesunięty z 120 na 123 metr, natomiast punkt HS z 131 na 140 metr. W 2013 roku punkt K przeniesiono na 124 metr.
Ostatnie skoki na starym kompleksie skoczni oddano w marcu 2021. Po tym czasie nastąpiła rozbiórka starych obiektów. Nowe mają zostać oddane do użytku przed świętami Bożego Narodzenia w 2022 roku, zaś całość prac ma się zakończyć do lata 2023. Skocznie są budowane ze względu na organizację Mistrzostw Świata w Narciarstwie Klasycznym w 2025 roku.

</doc>
<doc id="756299" url="https://pl.wikipedia.org/wiki?curid=756299" title="Rodrigo Santana">
Rodrigo Santana

Rodrigo Santana "Rodrigão" (ur. 17 kwietnia 1979 w São Paulo) – brazylijski siatkarz, grający na pozycji środkowego. Mistrz świata z 2002, 2006 i 2010 r.
Karierę rozpoczynał w brazylijskim Suzano São Paulo, w którym grał przez 4 lata. Później przez dwa sezony występował w EC Banespa, a w 2003 r. wyjechał do Włoch i przez sezon występował w zespole Estense 4 Torri Ferrara. Następnie wrócił do swojej ojczyzny i reprezentował barwy Unisul Florianópolis. Od sezonu 2005/06 do sezonu 2008/2009 był zawodnikiem Lube Banca Macerata, z którą zdobył w 2006 r. mistrzostwo kraju.
W 2008 roku w Pekinie zdobył srebrny medal olimpijski.
Przez wiele lat grał w reprezentacji swojego kraju, z którą osiągał znaczące sukcesy. W ostatnich dniach grudnia 2010 zespół Sky Pinheiros rozwiązał kontrakty z Rodrigo Santaną (Rodrigão) oraz rozgrywającym Marcelo Elgartenem (Marcelinho). W lutym 2011 dołączył do tureckiego klubu Ziraat Bankası Ankara.
Sukcesy klubowe.
Mistrzostwo Brazylii:
Puchar CEV:
Mistrzostwo Włoch:
Superpuchar Włoch:
Puchar Włoch:
Klubowe Mistrzostwa Ameryki Południowej:
Sukcesy reprezentacyjne.
Mistrzostwa Ameryki Południowej Kadetów:
Mistrzostwa Ameryki Południowej Juniorów:
Liga Światowa:
Mistrzostwa Ameryki Południowej:
Puchar Ameryki:
Puchar Wielkich Mistrzów:
Mistrzostwa Świata:
Igrzyska Panamerykańskie:
Puchar Świata:
Igrzyska Olimpijskie:
Memoriał Huberta Jerzego Wagnera:

</doc>
<doc id="756304" url="https://pl.wikipedia.org/wiki?curid=756304" title="Wiek (geologia)">
Wiek (geologia)

Wiek – formalna jednostka geochronologiczna (czasowa), niższa rangą od epoki, a wyższa od chronu (doby). Czas trwania waha się od kilkuset tysięcy do kilkunastu milionów lat. 
Odpowiednikiem wieku w skali chronostratygraficznej jest piętro.

</doc>
<doc id="756306" url="https://pl.wikipedia.org/wiki?curid=756306" title="Graf przedziałowy">
Graf przedziałowy

Graf przedziałowy – graf utworzony ze zbioru odcinków na prostej, poprzez przypisanie każdemu odcinkowi wierzchołka i połączenie krawędziami wierzchołków, których odcinki się nakładają.
Formalnie, niech
będzie zbiorem odcinków. Odpowiada mu graf przedziałowy G = (V, E), gdzie
i
Grafy przedziałowe są stosowane w modelowaniu alokacji zasobów w badaniach operacyjnych. Każdy przedział odpowiada wtedy zapotrzebowaniu na zasób przez jakiś czas. Znalezienie maksymalnego zbioru niezależnego odpowiada znalezieniu maksymalnego zbioru zapotrzebowań który może być zaspokojony bez stworzenie konfliktów.
Grafy przedziałowe są grafami doskonałymi.

</doc>
<doc id="756307" url="https://pl.wikipedia.org/wiki?curid=756307" title="Rodrigao">
Rodrigao



</doc>
<doc id="756308" url="https://pl.wikipedia.org/wiki?curid=756308" title="Gospodarstwo rolne">
Gospodarstwo rolne

Gospodarstwo rolne – odrębna jednostka produkcyjna w rolnictwie.
Ekonomiczne pojęcie gospodarstwa rolnego.
W literaturze pojawia się kilka definicji gospodarstwa rolnego:
Powyższe definicje są oparte na podstawie kategorii czynników produkcji rolnej jak ziemia, praca, kapitał i organizacja.
W nowszej literaturze rozróżnia się gospodarstwo rolne jako najmniejszą jednostkę produkcyjną rolnictwa w sferze produkcyjnej, zaś przedsiębiorstwo rolne traktuje się jako jednostką w sferze ekonomicznej, istniejącej dzięki powiązaniu warsztatu rolnego ze światem zewnętrznym.
Jak wskazano powyżej, w ekonomii nie ma jednej powszechnie obowiązującej definicji gospodarstwa rolnego. Każda z istniejących odnosi się do czynników produkcji (ludzie, ziemia, inwentarz) niezbędnych do prowadzenia działalności rolniczej w postaci produkcji roślinnej lub zwierzęcej.
Większość gospodarstw rolnych w Polsce to gospodarstwa indywidualne (prowadzone przez osobę fizyczną). Analizując ich formę własności oraz sposób prowadzenia można również stwierdzić, że ich przeważająca część to gospodarstwa rodzinne, które prowadzone są przez członków rodziny oraz stanowią często własność rodziny „od pokoleń”.
Według Głównego Urzędu Statystycznego pojęcie "gospodarstwo indywidualne" obejmuje:
Gospodarstwo rolne jako konstrukcja prawna.
Konstrukcja definicji gospodarstwa rolnego.
Definicje legalne gospodarstwa opierają się albo na ujęciu przedmiotowym (gospodarstwo jako zespół składników) albo funkcjonalnym (gospodarstwo jako określona działalność).
W polskim ustawodawstwie tradycyjnie rozdzielano pojęcia gospodarstwa rolnego i przedsiębiorstwa. Kodeks handlowy z 1934 roku przyjmował, że działalność gospodarstwa rolnego jest skierowana na uzyskiwanie produktów rolnych i przeciwstawiał ją działalności handlowej. Podział ten zachowany został także za czasów PRL i w III RP. Polskie prawo nie zna pojęcia przedsiębiorstwa rolnego.
Sama konstrukcja prawna gospodarstwa rolnego ewoluowała od ujęcia przedmiotowego w stronę funkcjonalnego. W literaturze wskazuje się na trzy podstawowe tendencje rozwoju ujęcia podstawowego:
W Kodeksie cywilnym z 1964 roku.
Zgodnie z Kodeksem cywilnym z 1964 roku gospodarstwo rolne to "grunty rolne wraz z gruntami leśnymi, budynkami lub ich częściami, urządzeniami i inwentarzem, jeżeli stanowią lub mogą stanowić zorganizowaną całość gospodarczą, oraz prawami związanymi z prowadzeniem gospodarstwa rolnego" (art. 553). Za składnik rolniczej jednostki wytwórczej uważa się także wytworzone produkty rolne oraz zapasy.
Art. 553 k.c. stanowi o prawach związanych z prowadzeniem gospodarstwa rolnego. Nie wymienia prawa własności, co oznacza, że gospodarstwo tworzą również grunty, stanowiące przedmiot np. użytkowania wieczystego, użytkowania, czy dzierżawy. Wśród praw wchodzących w skład gospodarstwa rolnego wchodzą m.in. prawa wynikające z zawartych umów kontraktacyjnych, z umów ubezpieczenia mienia i ziemiopłodów, oszczędności w bankach przeznaczone na cele inwestycyjne czy kwoty produkcyjne. Składnikiem gospodarstwa rolnego nie są wynikające z tych umów obowiązki (jedynie obciążają gospodarstwo). Zwraca się uwagę, że gospodarstwo rolne definiowane w k.c. nie jest jednostką własnościową. Gospodarstwo rolne przestaje istnieć, gdy zostanie pozbawione takiego elementu, który uniemożliwi prowadzenie działalności w zakresie produkcji rolnej, dlatego brak inwentarza żywego czy martwego, ewentualnie budynków nie pozbawia zorganizowanej całości gospodarczej złożonej wyłącznie z gruntów rolnych charakteru gospodarstwa rolnego.
Z prowadzeniem gospodarstwa rolnego w świetle polskiego prawa wiąże się też wynajmowanie przez rolników pokoi i pól namiotowych, sprzedaż posiłków domowych oraz świadczenie w gospodarstwach rolnych innych usług turystycznych.
Art. 1058 k.c. wprowadza dla spadków otwartych przed 14 lutego 2001 r. dodatkowe kryterium definiowana gospodarstwa rolnego – musi ono obejmować grunty rolne o powierzchni przekraczającej 1 ha. Kryterium obszarowe stosuje się jedynie do przepisów szczególnych o dziedziczeniu gospodarstw rolnych.
W innych źródłach prawa.
Ustawa o kształtowaniu ustroju rolnego z 11 kwietnia 2003 roku () zawęża definicję gospodarstwa rolnego zawartą w k.c. poprzez zastosowanie kryterium obszarowego (minimum 1 hektar użytków rolnych). Wprowadza też kategorię gospodarstwa rodzinnego, i rolnika indywidualnego, za którego uważa się osobę fizyczną, będącą właścicielem lub dzierżawcą nieruchomości rolnych o łącznej powierzchni użytków rolnych nieprzekraczających 300 ha, prowadzącą osobiście gospodarstwo rolne, posiadającą kwalifikacje rolnicze, zamieszkałą w gminie, na obszarze której położona jest jedna z nieruchomości rolnych wchodzących w skład tego gospodarstwa.
Według art. 6 pkt 4 Ustawy o ubezpieczeniu społecznym rolników gospodarstwo rolne to każde gospodarstwo służące prowadzeniu działalności rolniczej.
Według ustawy o podatku rolnym z 1996 r. - za gospodarstwo rolne dla celów podatku rolnego uważa się obszar użytków rolnych, gruntów pod stawami oraz sklasyfikowanych w operatach ewidencyjnych jako użytki rolne gruntów pod zabudowaniami związanymi z prowadzeniem tego gospodarstwa o łącznej powierzchnie przekraczającej 1 ha lub o powierzchni użytków rolnych przekraczającej 1 ha przeliczeniowy, stanowiących własność lub znajdujących się w posiadaniu osoby fizycznej lub osoby prawnej albo jednostki organizacyjnej nie mającej osobowości prawnej.
W Traktacie rzymskim oraz w prawie wtórnym Unii Europejskiej brak ogólnej i jednolitej definicji gospodarstwa rolnego. Według Trybunału Sprawiedliwości Unii Europejskiej definicja gospodarstwa rolnego „ulega zmianom w zależności od przeznaczenia konkretnych aktów prawnych”.
Sukcesja gospodarstwa rolnego.
Następstwo "inter vivos".
Nie ma jednolitości poglądów, czy gospodarstwo rolne zdefiniowane w art. art. 553 k.c. jest samodzielnym przedmiotem obrotu. Według jednego nurtu gospodarstwo rolne jako całość nie jest przedmiotem prawa i w tym charakterze (jako całość) nie może być przedmiotem czynności prawnej. Przeciwne stanowisko głosi, że gospodarstwo rolne stanowi jeden przedmiot obrotu, wobec czego może być przedmiotem czynności prawnej.
Istotnym zagadnieniem społecznym i ekonomicznym w rolnictwie oraz prawie rolnym jest wymiana pokoleniowa. Chodzi o wskazanie, kto będzie prowadził gospodarstwo, gdy z powodu utraty sił, podeszłego wieku albo śmierci dotychczasowy właściciel robić tego już nie będzie mógł. Do zmiany pokoleniowej może dojść albo za życia rolnika ("inter vivos"), albo dopiero po jego śmierci w drodze dziedziczenia (następstwa "mortis causa"). Za życia rolnika do wymiany takiej może dojść na skutek szeregu czynności prawnych, z których kilka można uznać za charakterystyczne w tym kontekście. 
Za najbardziej rozpowszechnione typy umów, które są wykorzystywane przy planowaniu sukcesji gospodarstwa rolnego, można uznać: 
Następstwo "mortis causa".
W Europie przyjmowane są dwa modele dziedziczenia gospodarstw rolnych. System germański przewiduje ingerencję na etapie otwarcia spadku i jest stosowany m.in. w Niemczech i Austrii. System romański przewiduje ingerencję na etapie działu spadku i jest stosowany m.in. we Francji, Hiszpanii, Belgii i Szwajcarii. Do systemu romańskiego nawiązuje również polski model dziedziczenia gospodarstw rolnych.
Liczba gospodarstw rolnych.
Według danych Rocznika Statystycznego Rolnictwa z 2007 r. i 2021 r. liczba gospodarstw rolnych przedstawiała się następująco:

</doc>
<doc id="756311" url="https://pl.wikipedia.org/wiki?curid=756311" title="Dawid Bartos">
Dawid Bartos

Dawid Bartos (ur. 25 grudnia 1978 w Świętochłowicach) – polski piłkarz występujący na pozycji bocznego pomocnika lub obrońcy.
Karierę rozpoczynał w chorzowskim Ruchu, w którym już jako senior grał w latach 1997, 1998, 2000, 2001, 2003 aż do jesieni 2005. W przerwach występów w drużynie 14-krotnego Mistrza Polski grał w drużynach Górnika Zabrze, KS Myszków oraz niemieckiego SG Sonnenhof Großaspach. Od wiosny 2006 występował w drużynie innego 14-krotnego Mistrza Polski Górnika Zabrze, w barwach którego w 23 meczach zdobył 2 bramki. W sumie w drużynach Ruchu i Górnika wystąpił w 44 pierwszoligowych spotkania strzelając w nich 3 gole (stan na jesień 2006). Grał także w Hetmanie Zamość. Grał w Zagłębiu Sosnowiec.
Od rundy Wiosennej sezonu 2008/2009 bronił barw Tura Turek. W dniu 27 maja 2009 klub rozwiązał z nim kontrakt. Później grał jeszcze w Porońcu Poronin, Watrze Białka Tatrzańska i KS Zakopane.

</doc>
<doc id="756312" url="https://pl.wikipedia.org/wiki?curid=756312" title="Znaczek paszportowy">
Znaczek paszportowy

Znaczek paszportowy – podobny do znaczka pocztowego albo skarbowego dowód wniesienia stosownej opłaty, w tym wypadku opłaty paszportowej będącej rodzajem podatku, służącego do pokrycia kosztów wyprodukowania książeczki paszportowej oraz kosztów wystawienia paszportu (albo wkładki paszportowej).
Znaczki paszportowe stosowane były w różnych krajach, w różnych okresach. Np. brytyjski znaczek paszportowy z pierwszej połowy XX wieku z wizerunkiem panującego wówczas (1910–1936) Jerzego V Windsora kosztujący 1 funta miał odcień brązowy z czarnym nadrukiem "PASSPORT" w dolnej części.
W Polsce znaczki paszportowe stosowano po roku 1945 do czasu transformacji ustrojowej w 1989; przed wojną dowodem wniesienia opłaty paszportowej był stempel z odręcznym wpisem urzędnika wystawiającego paszport.
Polskie znaczki paszportowe drukowane były w kilku nominałach, uwzględniających aktualnie obowiązujące opłaty paszportowe: niższe do tzw. "wkładek paszportowych", wyższe do zwykłych paszportów; ulgowe dla uczniów i studentów, "normalne" dla osób pracujących.
Wniesienie opłaty paszportowej poprzez naklejenie znaczków paszportowych było pierwotnie warunkiem wydania paszportu (zakupiony przez posiadacza paszportu znaczek naklejano już w biurze paszportowym przy komendzie milicji). W późniejszych latach paszporty wydawane były bez potrzeby natychmiastowego zakupienia i wklejenia znaczków, wklejenie ich jednak było warunkiem przekroczenia granicy Polski: służby graniczne miały obowiązek postawić w paszporcie swój stempel tak, aby widoczne było skasowanie znaczków po to, by uniemożliwić powtórne ich użycie w innym paszporcie.

</doc>
<doc id="756313" url="https://pl.wikipedia.org/wiki?curid=756313" title="Zarinsk">
Zarinsk

Zarinsk (ros. Заринск) – miasto w azjatyckiej części Rosji, w Kraju Ałtajskim, centrum administracyjne rejonu zarińskiego.
Położenie.
Miasto położone jest na obu brzegach rzeki Czumysz (dopływ Obu), 110 km od Barnaułu, przy linii kolejowej Barnauł – Nowokuźnieck.
Historia.
Miasto powstało w związku z budową Ałtajskiego koksowoochemicznego kombinatu w latach 1972–1985, obecnie Ałtaj-koks i związane było z planem industrializacji Syberii. Samo miasto powstało w miejscu osady Zarinskaja (Заринская) i wsi Sorokino (Сорокино), istniejącej od 1748.

</doc>
<doc id="756319" url="https://pl.wikipedia.org/wiki?curid=756319" title="Football League War Cup">
Football League War Cup

Football League War Cup ("pl. Puchar Piłkarskiej Ligi Wojennej") - rozgrywki piłkarskie w Anglii, mające miejsce podczas II wojny światowej, w latach 1939 - 1945. Finał rozgrywano na Stadion Wembley.
Pierwszym zwycięzcą rozgrywek byli piłkarze West Ham United. Wówczas w czerwcu 1940 roku wygrali oni z Blackburn Rovers 1-0 po bramce Sam Small w 34. minucie. W 1941 roku drużyna Preston North End wygrała puchar, w 1942 roku Wolves pokonując Sunderland.
Od 1942 współzawodnictwo rozdzielono na północ (North) i południe (South), natomiast zwycięzcy tych grup grali ze sobą dogrywkę.

</doc>
<doc id="756322" url="https://pl.wikipedia.org/wiki?curid=756322" title="Kamień nad Obem">
Kamień nad Obem

Kamień nad Obem (ros. Камень-на-Оби) (do 1933 roku Kamień) – miasto w azjatyckiej części Rosji, w Kraju Ałtajskim, centrum administracyjne rejonu kamieńskiego.
Miasto położone jest na lewym brzegu rzeki Ob, powyżej sztucznego Zalewu Nowosibirskiego (Обско́е море), 208 km od Barnaułu. Przez miasto przebiega linia kolejowa.
Założony jako osada w 1751 roku, od 1915 status miasta pod nazwą Kamień (Камень). W 1933 przemianowany na Kamień nad Obem.
Tutaj urodził się ukraiński snycerz pochodzenia rosyjskiego Władimir Uszakow.

</doc>
<doc id="756323" url="https://pl.wikipedia.org/wiki?curid=756323" title="Hayden Panettiere">
Hayden Panettiere

Hayden Lesley Panettiere (ur. 21 sierpnia 1989) – amerykańska aktorka telewizyjna, filmowa i głosowa, modelka i piosenkarka.
Życiorys.
Urodziła się w Palisades w Nowym Jorku w rodzinie katolickiej jako córka Lesley R. Vogel, aktorki opery mydlanej, i Alana Lee „Skipa” Panettiere, podporucznika remizy strażackiej. Jej młodszy brat Jansen Rayne Panettiere (ur. 25 września 1994 – zm. 18 lub 19 lutego 2023) też został aktorem.
Od 11 miesiąca aż do czterech lat życia występowała w ponad pięćdziesięciu reklamach. Ukończyła South Orangetown Middle School w Nowym Jorku. W operze mydlanej ABC "Tylko jedno życie" ("One Life to Live", 1994–1997) zagrała Sarah Roberts, ale została dostrzeżona w roli Lizzie Spaulding w operze mydlanej CBS "Guiding Light" (1998–2000).
W 1999 została nominowana do nagrody Grammy za użyczenie głosu Dot w filmie animowanym "Dawno temu w trawie" ("A Bug’s Life", 1999). Za rolę Sheryl Yoast w dramacie sportowym "Tytani" ("Remember the Titans", 2000) z Denzelem Washingtonem otrzymała Young Artist Award.
Miała wystąpić w dreszczowcu "Azyl" (2002), gdzie początkowo była córką Jodie Foster, ale później została zastąpiona przez Kristen Stewart. Pojawiała się w serialach telewizyjnych i filmach, w tym w melodramacie "List w butelce" ("Message in a Bottle", 1999), komediodramacie "Niejaki Joe" ("Joe Somebody", 2001) jako Natalie Scheffer z Timem Allenem i serialu "Ally McBeal" (2002), zanim została obsadzona w roli Claire Bennet w serialu "Herosi" ("Heroes", 2006–2010).
W 2008 podpisała kontrakt z Hollywood Records i wydała swoją pierwszą płytę "Falling Down". Pierwszym singlem była piosenka „Wake Up Call”. Cztery lata później (2012) połączyła śpiew i aktorstwo w serialu telewizji ABC "Nashville", w którym zagrała gwiazdę pop Juliette Barnes, a kilka piosenek, które nagrała w serialu, w tym „Telescope” i „Love Like Mine”, zostały wydane jako single.
Życie prywatne.
Spotykała się ze Stephenem Colletti (od sierpnia 2006 do listopada 2008), Milo Ventimiglią (od listopada 2008 do lutego 2009), Jesse McCartneyem (w lutym 2009), prezenterem telewizyjnym Steve’em Jonesem (w maju 2009) i Kevinem Connollym (od września 2009 do stycznia 2010). W grudniu 2009 na imprezie z okazji promocji książki Diany Jenkins "Room 23" poznała o czternaście lat starszego ukraińskiego boksera wagi ciężkiej Wołodymyra Kłyczko i wkrótce zaczęli umawiać się na randki. W maju 2011 ogłosili rozstanie. Od czerwca 2011 do grudnia 2012 Hayden Panettiere spotykała się z zawodnikiem futbolu amerykańskiego Scottym McKnightem. W kwietniu 2013 Hayden Panettiere i Kłyczko ponownie stali się parą. Mają córkę Kayę Evdokię Kliczko (ur. 9 grudnia 2014). W sierpniu 2018 matka Panettiere potwierdziła, że para się rozstała, pozostając w przyjacielskich stosunkach.

</doc>
<doc id="756324" url="https://pl.wikipedia.org/wiki?curid=756324" title="Farming">
Farming

Farming (z ang. "farm" – "uprawiać") – określenie sposobu grania w gry komputerowe typu MMO, polegającego na powtarzanym przez dłuższy czas wykonywaniu określonej czynności, w celu osiągnięcia konkretnych korzyści. Osoba, która korzysta z tej techniki to tzw. „farmer”.
Uzyskane w ten sposób dobra mogą być odsprzedawane innym graczom poza grą, co zwykle jest zakazane przez operatorów gry. W krajach rozwijających się istnieją firmy utrzymujące się z zatrudniania graczy do farmingu i sprzedaży tak uzyskanych dóbr graczom w USA i Europie.
Porównaj z: "grinding".

</doc>
<doc id="756328" url="https://pl.wikipedia.org/wiki?curid=756328" title="Czameria">
Czameria

Czameria (alb. "Çamëria", gr. ) – albańska nazwa nadmorskiego regionu Epiru, obecnie w większości w greckiej jednostce regionalnej Tesprotia.
Jego granicę zachodnią stanowi Morze Jońskie, na północy rzeka Pavël (Pavlle), na południu rzeka Acheron, wschodnia granica Czamerii przebiega wzdłuż pasma gór Paramithias i Tsamanta.
Historyczne przesłanki konfliktu narodowościowego.
W przeszłości w tym regionie mieszkali m.in. albańscy Czamowie będący muzułmanami. W czasach Imperium Osmańskiego była to część sandżaku Joanina. W XVII-XVIII w. nastąpiła prawie całkowita islamizacja miejscowej ludności. W Czamerii, podobnie jak w innych regionach Bałkanów rekrutowano oddziały, w służbie Sułtana, tłumiące greckie powstania narodowe.
Skutki wojen bałkańskich i wojny grecko-tureckiej.
W 1913 r. na kończącej wojny bałkańskie konferencji londyńskiej, mocarstwa zdecydowały przekazać większość tego obszaru Grecji, natomiast po stronie albańskiej znalazła się niewielka część obszaru Czamerii, z miastem Konispol. W myśl uzgodnień mocarstw, w latach 1923-1930 dokonano wymiany ludności między Grecją i Turcją, z wyznaniem, jako jedynym kryterium uznawania narodowości. Na tej podstawie prawnej i pod kontrolą Ligi Narodów, przymusowo przesiedlono do Turcji kilkanaście tysięcy muzułmanów z Czamerii – rodzin uznanych przez Greków za szczególnie niepożądane. Uwzględniający kategorię językową i religijną grecki spis powszechny z 1928 r. określał liczbę albańskojęzycznych muzułmanów w całym państwie na 19 198 osób, z czego 17 008 zamieszkiwało zachodnią część Epiru.
Skutki II wojny światowej.
W trakcie wojny grecko-włoskiej 1940-41 znaczną część Albańczyków – mężczyzn internowano, wysyłając ich na greckie wyspy. Po wspólnej agresji Włoch i Niemiec, wskutek przymusowych dostaw żywności do Rzeszy oraz brytyjskiej blokady kontynentalnej, Grecję ogarnęła klęska głodu, implikując śmierć ponad 300 tysięcy ludności. W końcowym okresie wojny muzułmanie padli też ofiarą wypędzeń, organizowanych przez rojalistyczną partyzantkę grecką, ściśle współpracującego z Brytyjczykami generała Napoleona Zerwasa. W trakcie walk i wypędzeń, w źródłach albańskich określonych jako ludobójstwo, zginąć miało 2909 osób, w tym 11,7% stanowiły kobiety i dzieci. Zdaniem Greków, proporcja ta wskazuje raczej na typowy wynik starć zbrojnych, prowadzonych w kilkudziesięciu miejscowościach niż na zamierzone ludobójstwo.
Skutki wojny domowej.
Po II wojnie światowej, w Grecji toczyła się wojna domowa. Uciekając przed bratobójczymi walkami i przymusowym poborem, ponad 200 tysięcy ludności Grecji opuściło wtedy swe domy, częściowo chroniąc się w krajach sąsiednich. Poczynając od 1948, ludność małych miejscowości Czamerii, podobnie jak ponad 800 tysięcy ludności całej północno-zachodniej Grecji, podległa przymusowemu wysiedleniu do otwartych, ale drobiazgowo nadzorowanych policyjnie obozów, lokalizowanych na peryferiach dużych miast. Większość tych osób nigdy nie wróciła na wieś, a często emigrowano także poza Grecję. Poczynając od 1948, wiele zabudowań zostało zniszczonych, gdyż wojska królewskie używały ciężkiej artylerii, lotnictwa i bomb burzących, od 1949 roku także bomb napalmowych.
Sytuacja od II połowy XX wieku.
W początkach lat 50. XX wieku, Grecja ustawowo uchyliła własność wszystkich gruntów rolnych, nieuprawianych od ponad trzech lat. Mogło następować przejęcie tych pól, w pierwszej kolejności przez krewnych, w następnej kolejności przez sąsiadów. Jednocześnie, grecki rząd sponsorował budowę całkowicie nowych i zelektryfikowanych domostw, wszystkim mieszkańcom wsi, którzy powrócili tam, podejmując produkcję rolną. Zmiany te uderzyły w tysiące rodzin ze stref przygranicznych, uprzednio chroniących się przed wojną do krajów sąsiednich, których granice zostały następnie zamknięte przez ich komunistyczne rządy.
W Grecji, przez dziesięciolecia okresu powojennego utrudnione, a często niemożliwe było publiczne posługiwanie się językiem albańskim.
Po upadku komunizmu w Albanii zauważalnych jest coraz więcej oznak normalizacji sytuacji, po obu stronach.
Obecnie w Albanii mieszka szacunkowo 120-150 tys. Czamów, którzy są potomkami Albańczyków wysiedlonych (i wywłaszczonych) z Czamerii po II wojnie światowej. Zawiązane przez nich Patriotyczne Stowarzyszenie Czamerii lobbuje za rewindykacją skonfiskowanych nieruchomości których wartość została oszacowana na 2,5 mld. dolarów. Wszelako strona grecka, po wypowiedzi premiera Kostasa Simitisa w 1999 r., uważa kwestię Czamów za zamkniętą.
Wybitni Czamowie.
Z Czamerii pochodziło wielu działaczy albańskiego odrodzenia narodowego: m.in. Abedin Dino (1843-1908), Hoxha Tahsin (1811-1881), Osman Taka (zm. 1887), Ali Dino (wnuk Abedina, poseł do parlamentu greckiego, zm. w 1938). Po stronie greckiej: Thrasiwulos Tsakalotos – grecki generał, rojalista, dowódca 3 Brygady Górskiej, w bitwie o Rimini, w II wojnie światowej, grecki dowódca w wydarzeniach "Dekemvriana" w Atenach 1944-45, następnie zwycięzca nad siłami komunistycznej partyzantki DSE na Peloponezie i w Epirze.

</doc>
<doc id="756331" url="https://pl.wikipedia.org/wiki?curid=756331" title="Autobiografia jogina">
Autobiografia jogina

Autobiografia Jogina – autobiografia hinduistycznego guru Paramahansy Joganandy, założyciela Self-Realization Fellowship, wydana po raz pierwszy w 1946 roku. Opisuje przygody autora na drodze duchowej oraz spotkania ze świętymi i cuda których był świadkiem. Zawiera również opisowe fragmenty, na tematy filozoficzno-religijne, z uwypukleniem dialogu międzyreligijnego oraz faktów na temat krijajogi i kultury hinduistycznej.
Opis fabuły.
Paramahansa Jogananda urodził się 5 stycznia 1893 roku, pod imieniem Mukunda Lal Ghosh, w rodzinie bramińskiej. Już jako dziecko był bardzo pobożny i fascynował się religią.
Gdy był chłopcem umarła jego matka. Później miał mistyczną wizję jego ulubionej bogini, która podarowało mu zmaterializowany amulet ze struktury astralnej. Mukunda bardzo cenił sobie ten amulet i zawsze nosił go na szyi.
We wczesnym dzieciństwie doświadczył kolejnego cudu – bilokacji dokonanej przez Swamiego Pranabanandę. To wydarzenie bardzo go zdumiało.
Jakiś czas później, jego fascynacja joginami i medytacją doprowadziło go do próby ucieczki w Himalaje wspólnie ze swoim kolegą. Jednak obydwaj chłopcy zostali złapani i przyprowadzeni do domu.
W okresie swego dzieciństwa i młodości Mukunda spotykał wielu mędrców, świętych i joginów oraz oglądał prezentowane przez nich cuda. Spotkał także wybitnego indyjskiego naukowca – Dźagadiśa Ćandra Bose.
Po jakimś czasie spotkał swego mistrza – Śri Jukteśwara Giri i po trzydziestu dniach (w czasie których odbył ze swoim kolegą cudowną przygodę w Vrindavanie) przybył do jego aśramu i zamieszkał tam.
Później jednak, Jogananda uciekł z aśramu Śri Jukteśwara w poszukiwaniu nowego mistrza. Pragnął, aby jego nowym mistrzem został Ram Gopal Mazumdar. Jogananda odszukał go, jednak ten polecił Joganandzie wrócić do Śri Jukteśwara. Jogananda posłuchał się Ram Gopala Mazumdara.
Książka Joganandy opisuje serię cudów (siddhi) Śri Jukteśwara, których był świadkiem przebywając w aśramie. Z czasów, gdy Jogananda był już guru, pochodzą relacje ze spotkań z innymi świętymi i znanymi osobami, między innymi:
„Autobiografia jogina” w popularnej kulturze.
Książka była inspiracją dla progresywnej grupy Yes, która w oparciu o fragmenty (i przypisy) „Autobiografii jogina” stworzyła w 1973 płytę Tales from Topographic Oceans.
Zaszyfrowany cytat z Książki na temat Siły Życiowej w Metalu pojawia się w grze komputerowej typu Survival-Horror „Five Nights at Freddy's” wydanej w 2014 roku, autorstwa Scotta Cawthona.
Linki zewnętrzne.
Istnieją liczne wydania internetowe pierwszej edycji z 1946 r. (angielski):

</doc>
<doc id="756334" url="https://pl.wikipedia.org/wiki?curid=756334" title="Kmitowie">
Kmitowie



</doc>
<doc id="756335" url="https://pl.wikipedia.org/wiki?curid=756335" title="Sławgorod">
Sławgorod

Sławgorod (ros. Славгород) – miasto w azjatyckiej części Rosji, w Kraju Ałtajskim, centrum administracyjne okręgu miejskiego Sławgorod.
Miasto położone w południowo-zachodniej części Kraju Ałtajskiego, 394 km od Barnaułu i 20 km od granicy z Kazachstanem.
Założone w 1910 roku, status miasta od 1914 i połączenie kolejowe z Koleją Transsyberyjską.
Od 2015 miasto jest siedzibą eparchii sławgorodzkiej.

</doc>
<doc id="756339" url="https://pl.wikipedia.org/wiki?curid=756339" title="Plac Thomasa Woodrowa Wilsona w Warszawie">
Plac Thomasa Woodrowa Wilsona w Warszawie

Plac Thomasa Woodrowa Wilsona – plac w dzielnicy Żoliborz w Warszawie.
Jego patronem jest dwudziesty ósmy prezydent Stanów Zjednoczonych Woodrow Wilson.
Układ.
Biorąc pod uwagę układ komunikacyjny plac Wilsona jest rondem. Zbiega się na nim pięć ulic:
Plac Wilsona jest ważnym węzłem komunikacyjnym, z przystankami autobusowymi, tramwajowymi oraz stacją metra Plac Wilsona.
Nazwa.
Plac został wytyczony ok. 1923 roku według projektu Józefa Jankowskiego, Tadeusza Tołwińskiego i Antoniego Jawornickiego w ciągu ulicy Adama Mickiewicza. Został wtedy nazwany placem Stefana Żeromskiego. 21 lutego 1924 roku Rada Miasta jednomyślnie postanowiła uczcić pamięć prezydenta Thomasa Woodrowa Wilsona (zmarłego 3 lutego) poprzez nadanie jego imienia jednej z ulic, jednemu z placów bądź instytucji; ostateczny wybór w tym zakresie pozostawiono prezydium Rady, magistratowi i komisji ds. ogólnych. Nazwę placu upamiętniającą amerykańskiego prezydenta nadano we wrześniu 1926 roku.
W maju 1940 nazwa placu została zmieniona przez okupacyjne władze niemieckie na "Danziger Platz" ("plac Gdański"), mieszkańcy nie używali jednak tej nazwy.
W marcu 1951, w 80. rocznicę Komuny Paryskiej, plac został przemianowany na "plac Komuny Paryskiej". Do historycznej nazwy powrócono w lutym 1990. W sierpniu 2012 skorygowano wcześniej nadaną nazwę "plac. im. T.W. Wilsona" na "plac Thomasa Woodrowa Wilsona".
Wymowa nazwy placu.
W opinii Rady Języka Polskiego nazwa placu od czasu nadania mu nazwy w dwudziestoleciu międzywojennym była tradycyjnie wymawiana w wersji spolszczonej (podobnie jak np. nazwa alei Jerzego Waszyngtona), z głoską "w’" (miękkie "w") na początku i taka wymowa jest nadal zalecana: "Ci, którzy sądzą, że należy mówić „plac Łilsona”, po prostu tej tradycji nie znają".
Spolszczona wymowa nazwy placu jest także stosowana w zapowiedzi stacji metra Plac Wilsona w wykonaniu Ksawerego Jasieńskiego, nadawanych w wagonach pociągów metra.
Do nazwy placu nawiązuje m.in. tytuł lokalnego miesięcznika „Wilsoniak”.
Opis.
W latach 1926–1928 w północno-wschodnim narożniku placu, pomiędzy ulicami Mickiewicza, Tucholską i Krasińskiego, wzniesiono cztery budynki I kolonii Warszawskiej Spółdzielni Mieszkaniowej (WSM) zaprojektowane przez Brunona Zborowskiego. W latach 1928–1932 pod nr 4 powstał Dom Spółdzielni Mieszkaniowej „Fenix” zaprojektowany przez Romana Felińskiego.
W latach 1925–1932 po południowo-wschodniej stronie placu założono park im. Stefana Żeromskiego.
3 maja 1943 o godz. 18.00 ze znajdującego się na placu głośnika ulicznego (tzw. szczekaczki) została nadana audycja patriotyczna Kierownictwa Walki Cywilnej zakończona hymnem narodowym. Wysłuchało jej kilkaset zgromadzonych osób (w tym grupa niemieckich żołnierzy), a informacja o tym zdarzeniu błyskawicznie obiegła całe miasto. W 1944 zabudowa placu została częściowo zniszczona. Całkowicie zniszczona została I kolonia WSM.
Ok. 1955 plac został przebudowany, m.in. przesunięto tory tramwajowe, jezdnie, urządzono zieleńce.
W 1961 w budynku wzniesionym w miejscu I kolonii WSM przy placu otwarto kino „Wisła”.

</doc>
<doc id="756343" url="https://pl.wikipedia.org/wiki?curid=756343" title="Stosunki polsko-krzyżackie">
Stosunki polsko-krzyżackie

Stosunki polsko-krzyżackie – relacje międzynarodowe łączące państwo zakonu krzyżackiego i Polskę.
Polska i zakon krzyżacki przed 1226 rokiem.
Sytuacja w Polsce.
W okresie panowania Władysława Hermana oraz Bolesława Krzywoustego, Mazowsze zaliczało się do najbogatszych dzielnic, jednak w wyniku najazdów Prusów, Jaćwingów i Litwinów zostało w dużym stopniu spustoszone. W celu powstrzymania ataków Konrad I Mazowiecki stworzył sieć grodów obronnych oraz zorganizował Zakon Braci Dobrzyńskich. Doprowadził także do utworzenia oddziałów zbrojnych pod dowództwem wojewodów, jednak wszystkie te środki okazywały się niewystarczające, w związku z czym w 1226 roku Konrad Mazowiecki podjął decyzję o sprowadzeniu do Polski zakonu krzyżackiego.
Sytuacja zakonu krzyżackiego.
Pod koniec XII wieku zakon krzyżacki był jednym z potężniejszych (pod względem ekonomicznym i politycznym) zakonów powstałych w Palestynie, jednak zakonnicy wiedzieli, że posiadłości znajdujące się na terenach podbitych w czasie krucjat nie są trwałe. Szansą okazało się spotkanie z jednym z organizatorów V wyprawy krzyżowej – królem Węgier Andrzejem II Arpadowiczem, który potrzebował w tym czasie wsparcia przeciwko najeżdżającym Siedmiogród Połowcom. Krzyżacy przenieśli się zatem na teren Siedmiogrodu, jednak Andrzej II zorientował się, iż dążą oni do budowy własnego państwa, które mogłoby stać się nowym zagrożeniem dla Węgier. W związku z tym, w 1225 roku zgromadził siły i doprowadził do wypędzenia Krzyżaków z zajmowanych przez nich terenów. Dla zakonu znów zaistniało zagrożenie powrotu do poprzedniej sytuacji, lecz pojawiła się nowa szansa – zaproszenie ze strony Konrada I Mazowieckiego do osiedlenia się i walki z pogańskimi Prusami.
Lata 1226–1307.
W 1226 r. książę mazowiecki Konrad rozpoczął rozmowy z zakonnikami, przyznając im w konsekwencji w 1228 r. w dzierżawę ziemię chełmińską, jednakże przy zachowaniu całości swoich prerogatyw książęcych. W 1230 r. niewielki oddział krzyżacki osiedlił się koło Torunia. Z ziemi chełmińskiej zakon miał dogodną bazę do rozpoczęcia walk z plemionami Prusów, które zagrażały północnym rubieżom Mazowsza. Sytuacja kształtowała się dla Krzyżaków pomyślnie, gdyż w 1231 roku dostał się do niewoli pruskiej biskup Chrystian, który nie stosował w swych misjach chrystianizacyjnych przemocy, lecz próbował pokojowo nawracać plemiona pruskie. W 1234 r. doszło do pierwszego wystąpienia Krzyżaków przeciwko Konradowi, gdy zaproszony przez nich margrabia Miśni – Henryk – napadł na stolicę księstwa mazowieckiego, Płock, i spalił tamtejszą katedrę.
Krzyżacy na podstawie sfałszowanego wcześniej dokumentu Konrada, tzw. Falsyfikatu Kruszwickiego z 1230 roku (jakoby nadającego im ziemię chełmińską w wieczyste posiadanie), uzyskali 3 sierpnia 1234 r. bullę papieża Grzegorza IX "Pietati proximum", uznającą pełnię władzy Krzyżaków w ziemi chełmińskiej i nowych zdobyczach pruskich. Dodatkowo na skutek starań Krzyżaków cesarz Fryderyk II wydał im w 1235 roku tzw. „Złotą Bullę” z Rimini (antydatowaną na 1226 r.), która potwierdzała nadanie Krzyżakom ziemi chełmińskiej, jednak nie jako lennikom Konrada Mazowieckiego, ale jako suwerennym właścicielom dzielnicy. Około roku 1235 większość spośród Braci Dobrzyńskich przyłączyła się do Krzyżaków, co sprawiło, że uzyskali oni swego rodzaju monopol na walkę z niewiernymi i objęli nadaną im wcześniej przez Konrada ziemię dobrzyńską, co wywołało kolejny konflikt z Konradem.
Następne lata to pasmo sukcesów w podbijaniu terenów pruskich. W 1254 roku zdobyto osadę "Tuwangste", którą na cześć dowodzącego wyprawą króla czeskiego Przemysła Ottokara II nazwano Królewcem. Skutkiem rejz – oprócz zdobycia nowych terenów – była niemal całkowita zagłada plemienia Jaćwingów oraz Prusów: przetrwały jedynie elity, które spolonizowały się lub zgermanizowały w późniejszych wiekach.
Lata 1308–1343.
Utrata Pomorza Gdańskiego.
W XIII wieku zbrojne konflikty polsko-krzyżackie nie występowały, lecz wiek XIV przyniósł kolosalną zmianę w stosunkach między obydwoma państwami. Będący królem Polski Wacław III zawarł z Brandenburczykami umowę, na mocy której miał oddać Pomorze Gdańskie w zamian za Nową Marchię. Ostatecznie do zamiany nie doszło z powodu śmierci polskiego władcy, jednak w 1308 Brandenburgia postanowiła skorzystać ze słabości państwa Władysława Łokietka i zajęła Pomorze. Książę zmuszony został zwrócić się o pomoc do Krzyżaków, którzy wypędzili najeźdźców. Za swoją pomoc zażądali jednak wysokiej zapłaty, przewyższającej wartość zajętej ziemi. Wobec odmowy zapłaty przez Władysława zagarnęli oni całe Pomorze Gdańskie w 1309, a załogę Gdańska wymordowali. Osłabiona w tym czasie Polska, rozbita wciąż na dzielnice, nie była w stanie natychmiast przeciwstawić się agresji, co spowodowało utratę tych ziem na długie lata.
W 1320 roku Polska zjednoczyła się, a Władysław Łokietek został jej królem. Kraj ten nadal był jednak zbyt słaby, aby podjąć się kolejnej walki. Zamiast tego nowy król poddał spór z zakonem krzyżackim pod sąd papieski w Inowrocławiu. Wyrok z 1321 roku nakazał Krzyżakom zwrot Pomorza Gdańskiego Polsce. Zakon, mimo polskich akcji dyplomatycznych i orzeczeń sądów papieskich, nie zamierzał zwrócić tych ziem.
W marcu 1329 roku w sojuszu z Janem Luksemburskim Krzyżacy podbili Ziemię dobrzyńską, a w kwietniu wtargnęli na Kujawy, gdzie spalili Włocławek z katedrą oraz grody w Raciążku i Przedeczu. W 1330 roku Krzyżacy zdobyli w maju gród Wyszogród, ponownie Raciążek, Radziejów, Nakło i Bydgoszcz. W odwecie Łokietek, przy wsparciu wojsk węgierskich i litewskich z Giedyminem, wtargnął we wrześniu do ziemi chełmińskiej i splądrował okolice Golubia, Kowalewa, Radzynia, zdobył zamek w Wąbrzeźnie i podczas oblegania zamku w Lipienku 18 października 1330 zawarł z wielkim mistrzem siedmiomiesięczny rozejm, w którym Krzyżacy zobowiązali się zwrócić Łokietkowi Bydgoszcz i Wyszogród.
W lipcu 1331 roku doszło do zawarcia bardzo groźnego dla Polski sojuszu Jana Luksemburskiego z Krzyżakami. Krzyżacy w lipcu zajęli Bydgoszcz, Kwieciszewo, Pyzdry, po czym 27 lipca pod miastem rozbili wojska polskie Wincentego z Szamotuł. Następnie Krzyżacy zdobyli Środę, Pobiedziska, Klecko i 31 lipca Gniezno (bez katedry i kościoła franciszkanów), a 1 sierpnia Żnin. Miało to być preludium do właściwej kampanii prowadzonej z Janem Luksemburskim, z którym Krzyżacy mieli spotkać się pod Kaliszem. We wrześniu Krzyżacy spod Płocka uderzyli na Łęczycę, którą spalili (bez grodu), a następnie Szadek i Sieradz. Świeżo odrodzonemu państwu polskiemu groziła utrata suwerenności, jednak nie doszło do tego przez zbyt wolne działania Jana Luksemburskiego: Król Czech zamiast do Kalisza, gdzie czekali na niego 21–22 września oblegający to miasto Krzyżacy, ruszył w końcu września na Poznań, który miał się znaleźć w zasięgu wpływów krzyżackich. Krzyżacy w efekcie nie mogąc zdobyć Kalisza zaczęli się wycofywać na Kujawy paląc Stawiszyn, Konin i rozbijając w nocy z 23–24 września pod miastem część polskich oddziałów Władysława Łokietka.
Bitwa pod Płowcami.
Podczas gdy Krzyżacy wycofywali się na północ z uprowadzoną ludnością, za nimi podążał z oddziałem rozpoznawczym Wincenty z Szamotuł, a za nim król z resztą armii. Z Radziejowa Krzyżacy postanowili uderzyć na Brześć Kujawski, dokąd wyruszył główny oddział armii, zostawiając resztę wojsk z wielkim marszałkiem Altenburgiem w obozie. W tym momencie Władysław Łokietek postanowił zaatakować część sił zakonnych 27 września 1331 roku, w wyniku z czego doszło do bitwy pod Płowcami na Kujawach. Bitwa nie została jednoznacznie rozstrzygnięta, lecz to strona polska zrealizowała swój cel – kampania Krzyżaków na ziemiach polskich została przerwana, uniemożliwiono im zdobycie Brześcia i podbój Kujaw.
Już 20 listopada 1331 roku nastąpił kolejny dywersyjny najazd Zakonu na Kujawy. A 9 kwietnia 1332 roku zakon krzyżacki ponownie najechał na Kujawy, zdobywając w dniu 19 kwietnia 1332 roku, po 3 dniach oblężenia Brześć Kujawski i zajmując 26 kwietnia Inowrocław. Jako ostatnia poddała się Krzyżakom Pakość, która skapitulowała 12 lipca 1332 roku. Reakcja ze strony sędziwego króla już nie nastąpiła – zmarł on 2 marca 1333 roku w wieku 73 lat.
Początek panowania Kazimierza Wielkiego.
25 kwietnia 1333 na tronie polskim zasiadł syn poprzedniego króla – Kazimierz III Wielki. Okazał się on osobą niezwykle sprawnie poruszającą się w świecie dyplomacji. W 1335 doprowadził do I Zjazdu Wyszehradzkiego, na którym za cenę 20 tysięcy groszy praskich oraz uznanie zwierzchności Jana Luksemburskiego nad Śląskiem król Czech zrzekł się wszelkich praw do korony polskiej. Oznaczało to ostateczne przekreślenie sojuszu czesko-krzyżackiego. Ponadto usiłowano rozstrzygnąć sprawę utraconych przez Polskę ziem, lecz rezultaty nie zadowalały króla polskiego, w związku z czym zdecydował się on na poddanie sporu z Krzyżakami pod sąd papieski. Wyrok z 16 września 1339 nakazał zwrot Kujaw, ziemi dobrzyńskiej i Pomorza Gdańskiego. Był to już drugi wygrany przez stronę polską proces, ale Krzyżacy ponownie nie zgodzili się na oddanie zagrabionych ziem.
Tymczasem zmarł książę Rusi Halickiej Bolesław Jerzy II, który przed śmiercią uczynił swym sukcesorem Kazimierza Wielkiego, co oznaczało nowe wyzwanie dla polskiej polityki zagranicznej, gdyż do schedy po kniaziu rościli sobie pretensje Litwini, co prowadziło do wojny. Kazimierz Wielki musiał dokonać wyboru, gdyż Polska nie była wówczas na tyle silna, by podjąć się walki na dwóch frontach.
Pokój w Kaliszu.
Kazimierz Wielki uznał, że większą szansą dla Korony Królestwa Polskiego byłoby uzyskanie terenów Księstwa Ruskiego, w związku z czym spór z państwem zakonu krzyżackiego należało załagodzić. W tych warunkach doszło w roku 1343 do zawarcia pokoju w Kaliszu, dzięki któremu stosunki między państwami uległy normalizacji, a Polska odzyskała Kujawy i ziemię dobrzyńską. Ponadto Kazimierz Wielki zachował tytuł władcy Pomorza Gdańskiego, co w przyszłości mogłoby stanowić podstawę do ewentualnych roszczeń ze strony polskiej.
Lata 1344–1408.
Kwestia Władysława Opolczyka.
Pokój kaliski zapewnił stabilizację w stosunkach polsko-krzyżackich na stosunkowo długi okres. Napięcie we wzajemnych stosunkach nasiliło się jednak ponownie w końcu XIV wieku. Spór ponownie dotyczył ziemi dobrzyńskiej i części Kujaw przekazanej jako lenno Władysławowi Opolczykowi przez Ludwika Węgierskiego. Władysław Opolczyk postanowił zastawić otrzymane ziemie państwu zakonnemu, co wywołało zbrojną interwencję króla Władysława II Jagiełły, lecz konflikt został zażegnany dzięki włączeniu się do działalności politycznej bratanków Opolczyka.
Powstanie Związku Jaszczurczego.
W 1397 roku na ziemiach zakonu powstała organizacja mająca chronić interesy lokalnych społeczności przed uciskiem elit krzyżackich – Związek Jaszczurczy. Początkowo swoim zasięgiem obejmował jedynie ziemię chełmińską. Z czasem rozrósł się i stał się podstawą dla kolejnej struktury – Związku Pruskiego.
Bunt Świdrygiełły.
Kolejny kryzys we wzajemnych stosunkach nastąpił w roku 1401, tuż po zawarciu przez Polskę i Litwę unii wileńsko-radomskiej. Młodszy brat Jagiełły – Świdrygiełło – jako przeciwnik porozumienia polsko-litewskiego stanął na czele buntu przeciw Witoldowi. Postanowił także poszukać wsparcia u Krzyżaków, którzy zainteresowani byli osłabieniem Litwy. Jednak znów udało się zapobiec rozpętaniu wojny i w 1404 roku strony zawarły pokój w Raciążku, gdzie Witold przedstawił polskie postulaty dotyczące kwestii utraconych ziem. Polska odkupiła ziemię dobrzyńską.
Kwestia Nowej Marchii.
Tymczasem powrócił problem Santoka i Drezdenka, z których Panowie von Osten złożyli hołd Kazimierzowi Wielkiemu w 1365 roku, jednak po tym gdy w 1402 roku Ulryk von Osten złożył także hołd Władysławowi Jagielle, Zygmunt Luksemburski oddał Nową Marchię jako zastaw w ręce zakonu krzyżackiego, Ulryk złożył hołd zakonowi, a Drezdenko przekazał Krzyżakom w zastaw, atakując następnie Wielkopolskę. Doprowadziło to do konfliktu dyplomatycznego Królestwa Polskiego z zakonem. Pogłębiło go jeszcze w 1408 roku kupienie Drezdenka i Santoka przez Krzyżaków od von Ostena. Podporządkowanie sobie tych strategicznie położonych miejscowości przez państwo zakonne doprowadziło do umocnienia stanowiska Polski w kwestiach krzyżacko-litewskich. Gdy wielkim mistrzem w 1407 roku został zwolennik ostrej polityki przeciw Polsce Ulrich von Jungingen, wybuch wojny był już tylko kwestią czasu.
Lata 1409–1419.
Wielka wojna z zakonem krzyżackim.
Tymczasem na Żmudzi wybuchło antykrzyżackie powstanie, co stało się bezpośrednią przyczyną wybuchu wojny, w której stronami były z jednej strony Polska z Litwą wspierane przez siły ruskie i tatarskie, z drugiej zaś zakon krzyżacki i ochotnicy z zachodnich państw europejskich.
Wojnę rozpoczęło zajęcie ziemi dobrzyńskiej przez Krzyżaków, po którym czasowo zaprzestano działań wojennych i zawarto rozejm do lata 1410 roku. Zima stała się dla obu stron okresem przygotowań do walnej rozprawy. W tym czasie usiłowano także doprowadzić do arbitrażu ze strony Wacława Luksemburczyka, lecz wszelkie wysiłki uzyskania porozumienia spełzły na niczym.
Krzyżacy skoncentrowali swe siły pod Świeciem, natomiast wojska polsko-litewsko-ruskie spotkały się pod Czerwińskiem, gdzie zmontowano most pontonowy, po którym przeprawiły się na drugą stronę Wisły i ruszyły na Malbork. Ich drogę zastąpiły siły zakonne i 15 lipca 1410 roku doszło do decydującej bitwy pod Grunwaldem. Nastąpiła niespotykana wcześniej klęska militarna wojsk krzyżackich. Siły polskie ruszyły na Malbork, lecz nie udało się zdobyć zamku i odstąpiono od oblężenia. Tymczasem ze strony Nowej Marchii doszło do kontrnatarcia, lecz zostało ono powstrzymane w bitwie pod Koronowem. Także Zygmunt Luksemburski wysłał swe wojska do Polski, lecz zatrzymano je w bitwie pod Bardiowem.
I pokój toruński.
W tych warunkach 1 lutego 1411 roku doszło w Toruniu do podpisania traktatu pokojowego między Polską i Litwą a państwem zakonu krzyżackiego, znanego jako I pokój toruński. Na mocy porozumienia Polsce zwrócono utraconą na początku działań wojennych ziemię dobrzyńską, zaś Mazowsze odzyskało Zawkrze. Litwa natomiast odzyskała Żmudź, jednak tylko do czasu śmierci Jagiełły i Witolda. Ponadto Krzyżacy zobowiązali się do niedyskryminowania swoich poddanych, którzy w czasie wojny uznali panowanie króla polskiego. Z zobowiązania tego jednak się nie wywiązali, skazując na śmierć np. magistrat Gdańska.
Wojna głodowa.
W czerwcu 1414 roku wobec niechęci Krzyżaków do negocjacji Jagiełło postanowił znów zbrojnie wyruszyć na tereny państwa zakonnego. Krzyżacy jednak, chcąc uniknąć otwartej bitwy, pochowali zapasy i schronili się w zamkach, co utrudniało siłom polsko-litewskim prowadzenie działań wojennych. Z propozycją przeniesienia sporu na drogę dyplomatyczną wystąpił legat papieski, w wyniku czego Władysław Jagiełło zgodził się dochodzić swych roszczeń na Soborze w Konstancji.
Sprawa polska na Soborze w Konstancji.
W 1414 roku spór polsko-krzyżacki wkroczył w nową fazę – dyplomatyczną. Chociaż w zasadzie Polska nie uzyskała w wyniku jego obrad żadnych korzyści terytorialnych, to, dzięki zabiegom ówczesnego rektora Akademii Krakowskiej Pawła Włodkowica oraz arcybiskupa gnieźnieńskiego Mikołaja Trąby, strona polska wygrała na tle ideowym oraz uzyskała zrozumienie swej postawy na arenie międzynarodowej.
Lata 1420–1453.
Arbitraż Zygmunta Luksemburczyka i wyrok wrocławski.
Wskutek niepowodzenia w sprawie porozumienia polsko-krzyżackiego Polska i Litwa rozpoczęły blokadę handlową wobec zakonu krzyżackiego. Napięcie we wzajemnych stosunkach znów rosło, w związku z czym propozycję rozsądzenia sporu przedstawił Zygmunt Luksemburski. W wyroku wrocławskim z 1420 roku potwierdzał jedynie ustalenia I pokoju toruńskiego, co nie satysfakcjonowało strony polskiej, dążącej wciąż do odzyskania ziemi chełmińskiej i Pomorza Gdańskiego.
Wojna 1422 roku i pokój melneński.
W tych warunkach doszło w 1422 do wybuchu kolejnego konfliktu zbrojnego, który jednak został dość szybko przerwany i w tym samym roku zawarto pokój nad jeziorem Melno. Na jego mocy Krzyżacy na zawsze zrzekli się wszelkich pretensji do Żmudzi, co właściwie zakończyło udział Litwy jako państwa w walkach z zakonem. Polska natomiast odzyskała Orłowo, Nieszawę i Murzynowo.
Kampania polsko-husycka 1433 i pokój w Brześciu Kujawskim.
W 1431 roku miał miejsce najazd Krzyżaków na Kujawy, lecz ich wojska poniosły klęskę w bitwie pod Dąbkami. Ponadto zakon krzyżacki zdecydował się wesprzeć ponownie zbuntowanego przeciw Polsce Świdrygiełłę. W 1432 roku w Pabianicach doszło do zawarcia sojuszu polsko-husyckiego, który zaowocował wspólną wyprawą na Nową Marchię i Pomorze Gdańskie w roku 1433. Sierotki Czeskie dotarły aż do wybrzeży Bałtyku, wobec czego Krzyżacy zgodzili się na rokowania. Rozejm w Łęczycy, kończący wojnę w Koronie, podpisano w grudniu 1433. Działania wojenne na Litwie zakończył podpisany w 1435 pokój w Brześciu Kujawskim. Jego gwarantami miały być "stany pruskie", które to na wypadek jego nieprzestrzegania otrzymały prawo wypowiedzenia posłuszeństwa Krzyżakom.
Powstanie Związku Pruskiego.
W roku 1440 społeczeństwo miast pruskich powołało do życia Związek Pruski – organizację mającą chronić interesy obywateli przed nadużyciami ze strony władz krzyżackich. Zakon krzyżacki usiłował powstrzymać rozwój jej struktur i doprowadzić do jej delegalizacji. Prowadził w związku z tym rozmowy z cesarzem rzymskim, jednak jego wysiłki nie przyniosły rezultatów: Związek przetrwał. Oznaczało to klęskę dotychczasowej polityki wewnętrznej zakonu i zwiększenie się szansy na powrót Pomorza Gdańskiego do Polski.
Lata 1454–1510.
Wojna trzynastoletnia.
4 lutego 1454 roku na terenach pruskich wybuchło antykrzyżackie powstanie. Związek Pruski zwrócił się do Kazimierza Jagiellończyka z prośbą o wsparcie Związku w konflikcie. 6 marca tego samego roku król Polski dokonał aktu inkorporacji Prus do Polski, co zaakceptowały wszystkie miasta z wyjątkiem Malborka, Chojnic i Sztumu. Zdarzenie to jest przyjmowane za początek wojny trzynastoletniej. Krzyżacy rozpoczęli pacyfikację buntu, co spowodowało decyzję o wyprawie polskiej na ziemie pruskie. Pospolite ruszenie polskie doznało jednak porażki w bitwie pod Chojnicami. Klęska ta spowodowała swego rodzaju przełom, gdyż strona polska zmuszona została do przejścia na wojska zaciężne, głównie piechotę i artylerię. Było to możliwe dzięki wsparciu finansowemu miast pruskich, które pokryły ok. 2/5 kosztów prowadzenia działań wojennych. Oddziały te pod wodzą Piotra Dunina zwyciężyły Krzyżaków m.in. w jednej z kluczowych walk – bitwie pod Świecinem. Wcześniejsze zwycięstwo floty kaperskiej pod Bornholmem oraz wygrana w roku 1463 bitwa na Zalewie Wiślanym dodatkowo przesądziły o klęsce militarnej zakonu krzyżackiego. W roku 1464 strony konfliktu przystąpiły do rokowań pokojowych. Jak miało się niebawem okazać, wojna trzynastoletnia w przeciwieństwie do wielkiej wojny przyniosła Polsce wymierne korzyści polityczne i terytorialne – po 158 latach Korona Królestwa Polskiego odzyskała Pomorze Gdańskie.
II pokój toruński.
19 października 1466 roku w Toruniu podpisano układ pokojowy, znany jako II pokój toruński. Uwzględniono w nim tendencje, które uwidoczniły się w społeczeństwie żyjącym na dotychczasowych terenach państwa zakonu krzyżackiego – wyraźne ciążenie Pomorza Gdańskiego ku Polsce oraz dystans, jaki wobec niej zachowali mieszkańcy terenów zwanych Prusami Dolnymi z Królewcem na czele. Postanowienia traktatu pokojowego były następujące:
Prusy Zakonne jako lenno.
Wojna popia 1478-1479.
W latach 1478–1479 zakon krzyżacki, wsparty przez króla Węgier Macieja Korwina, wszedł w spór militarny z Kazimierzem Jagiellończykiem o obsadę biskupstwa warmińskiego, forsując na to stanowisko wbrew woli króla Polski swojego kandydata – Mikołaja Tungena.
Za czasów Fryderyka Wettyna, wielkiego mistrza w latach 1498–1510, doszło do kolejnego kryzysu w stosunkach polsko-krzyżackich. Władca ten jako książę Rzeszy odmawiał złożenia hołdu królowi polskiemu. Jan Olbracht dwukrotnie groził mu z tego powodu wojną, jednak on pozostawał nieugięty. Strona polska rozpoczęła mobilizację sił wojskowych, lecz przygotowania przerwała śmierć króla. Na tronie polskim zasiadł Aleksander Jagiellończyk, ale Fryderyk Wettyn nadal odwlekał akt podporządkowania się i znów nie doczekał się stosownej reakcji państwa polskiego. Tymczasem władzę w Polsce objął Zygmunt Stary i w roku 1507 wystosował odpowiednie ultimatum, jednak wielki mistrz postanowił na zawsze opuścić terytorium Prus Zakonnych i udał się do Niemiec. W 1511 roku nowym wielkim mistrzem został Albrecht Hohenzollern. Napięta sytuacja musiała zostać w najbliższym czasie rozwiązana.
Lata 1511–1525.
Dążenia Prus Zakonnych do uniezależnienia się od Polski.
Od początku panowania nowego wielkiego mistrza trwały polsko-krzyżackie negocjacje w sprawie złożenia hołdu. Tymczasem w 1512 roku Wasyl III rozpoczął akcję zbrojną przeciw Polsce, co doprowadziło do rozpętania się wojny polsko-rosyjskiej. Albrecht Hohenzollern zobowiązany był przyjść z pomocą swemu zwierzchnikowi, królowi polskiemu, czego się nie podjął. Uznano to za felonię, co dało Polsce "casus belli". Jednak sytuacja Zygmunta Starego komplikowała się ze względu na zawarcie 1514 roku moskiewsko-niemieckiego sojuszu zaczepno-obronnego. W tej sytuacji sprawę postanowiono rozwiązać na drodze dyplomatycznej i w czasie zjazdu wiedeńskiego w 1515 roku Maksymilian I przyrzekł zerwać stosunki z Albrechtem i Wasylem III. Uznał on stan prawny Prus Zakonnych z 1467 roku, a kwestię warunków złożenia hołdu zawieszono na 5 lat.
Wojna polsko-krzyżacka (1519–1521).
W tej sytuacji strona polska miała pewność, że zakon krzyżacki nie może liczyć na otwarte wsparcie ze strony Rzeszy. Tymczasem Albrecht wystąpił wobec Polski z żądaniem przyłączenia do swego państwa Prus Królewskich z Warmią. Rozwiązania można się było spodziewać już tylko w roku 1519 wraz z wygaśnięciem 5-letniego rozejmu. W Polsce, na sejmie walnym w Toruniu, podjęto decyzję o rozprawieniu się z zakonem drogą zbrojną w trybie natychmiastowym. Wzmocniono załogi miast pomorskich, a armię skierowano przez Pomezanię wprost na Królewiec. Jednak niebawem zakon krzyżacki wyprowadził kontruderzenie oraz otrzymał wsparcie landsknechtów z Rzeszy, co przedłużyło walki. W roku 1521 w obliczu zagrożenia Europy najazdem tureckim podpisano w Toruniu rozejm na cztery lata. Traktat był trzecim z kolei traktatem pokojowym podpisanym z Krzyżakami w Toruniu.
Hołd pruski.
W czasie trwania rozejmu Albrecht Hohenzollern uświadomił sobie, w jakiej znalazł się sytuacji. Nie mógł już liczyć na żadne wsparcie z Rzeszy i dalsze prowadzenie wojny z Polską oznaczałoby dla niego katastrofę. W tej sytuacji postanowił ugiąć się pod żądaniami i złożyć hołd lenny Zygmuntowi Staremu. Jednak zrobił to już jako władca świecki, gdyż w 1525 roku za namową Lutra zmienił wyznanie na luteranizm i dokonał sekularyzacji państwa. Odtąd Prusy Zakonne stały się Prusami Książęcymi. 8 kwietnia 1525 podpisano traktat krakowski, a dwa dni później Albrecht złożył hołd Zygmuntowi Staremu. Tym samym otrzymał Prusy Zakonne jako lenno dziedziczne, mające pozostać w dynastii Hohenzollernów, z zastrzeżeniem jednak, że lennik nie mógł być jednocześnie władcą Brandenburgii, również będącej wówczas w posiadaniu tej dynastii. Hołd pruski był poniekąd ostatecznym zakończeniem trwających od początku XIII wieku sporów polsko-krzyżackich, choć, jak pokazała przyszłość, nie rozwiązał bynajmniej problemu zagrożenia Polski ze strony Prus.
Polska a zakon obecnie.
Obecnie (2007) w zakonie krzyżackim jest trzech zakonników z Polski, a zakon nie ma w Polsce ani jednego domu parafialnego.

</doc>
<doc id="756345" url="https://pl.wikipedia.org/wiki?curid=756345" title="Charles Lory">
Charles Lory

Charles Lory (ur. 30 lipca 1823 r. w Nantes - zm. 3 maja 1889 r. w Grenoble) – francuski geolog, długoletni profesor geologii na uniwersytecie w Grenoble. 
Życiorys.
Młodość spędził w Nantes: jego ojciec był oficerem marynarki wojennej w okresie napoleońskim, a następnie kapitanem na statkach handlowych. Charles Lory uczęszczał do królewskiego gimnazjum w Nantes, które ukończył jako prymus. W 1840 r. został przyjęty jednocześnie do dwóch czołowych paryskich szkół wyższych: École Normale i École Polytechnique. Wybrał tę pierwszą. Po jej ukończeniu w 1843 r. objął posadę nauczyciela fizyki w gimnazjum w Grenoble, jednocześnie zwracając swe zainteresowania ku geologii. Od 1849 r. był profesorem fizyki w liceum w Besançon i w tym czasie poznał dokładnie budowę geologiczną Jury. Doktorat uzyskał w 1847 r. W 1849 r. objął po śmierci J.-F.-E. Gueymarda katedrę historii naturalnej na uniwersytecie w Grenoble. W 1852 r. objął tam katedrę geologii. Stworzył podstawy wiedzy o budowie geologicznej Alp Delfinackich i opracował szereg map geologicznych tych terenów. Od 1881 r. wykładał w paryskiej École Normale Supérieure.
Był jednym z głównych inicjatorów i jednym z 18 członków założycieli Sekcji Izery Francuskiego Klubu Alpejskiego (section de l'Isère du Club Alpin Français), powołanej 27 sierpnia 1874 r., a następnie jej honorowym prezesem.
Z inicjatywy innego wybitnego członka sekcji, Henriego Duhamela, nazwiskiem Lory’ego nazwano bezimienny dotąd zwornik w grani Barre des Écrins – obecny Pic Lory (4 086 m n.p.m.).

</doc>
<doc id="756347" url="https://pl.wikipedia.org/wiki?curid=756347" title="Pacific Missile Range">
Pacific Missile Range

Pacific Missile Range (PMR) – również Point Arguello – nieczynny amerykański kosmodrom i poligon rakietowy należący do Sił Powietrznych Stanów Zjednoczonych, położony w hrabstwie Santa Barbara. Dawniej należący do Marynarki Wojennej USA. W swoim czasie był największym amerykańskim poligonem rakietowym. Sąsiadujący z położoną na północy bazą lotniczą Vandenberg, w Kalifornii. Obecnie wchodzący w skład tej ostatniej.
Nazwa.
Skrótowo, poligon ten nazywany jest Point Arguello, od przylądka nazwanego w 1793 na cześć José Darío Argüello, hiszpańskiego żołnierza, ówczesnego komendanta fortu w Monterey, późniejszego komendanta fortu w Santa Barbara i gubernatora Górnej Kalifornii. Nazwę tę nadał angielski nawigator George Vancouver.
Historia.
Zapowiedź budowy ośrodka badań rakietowych ogłoszono 29 stycznia 1958 roku. Tereny na budowę poligonu rakietowego w Point Arguello i Point Mugu zostały wyznaczone równolegle z terenami dla bazy lotniczej Sił Powietrznych Stanów Zjednoczonych w Vandenberg, na północ od Point Arguello. Obie powstały na terenie byłego Camp Cooke. Północną część otrzymały USAF, a południową, 19 800 akrów, w maju 1958 roku przekazano US Navy. Marynarka utworzyła na nich "Naval Missile Facility" (ośrodek rakietowy US Navy), tworzący Pacific Missile Range, czyli "pacyficzny poligon rakietowy". Ośrodek stał się miejscem startów oraz centrum kontroli lotów dla wszystkich misji rakiet kosmicznych i balistycznych przeprowadzanych przez Marynarkę Wojenną.
16 listopada 1963 roku globalną kontrolę i planowanie sieci wystrzeliwania i śledzenia rakiet ICBM i kosmicznych powierzono US Air Force, na rozkaz sekretarza obrony USA, Roberta McNamary. W rezultacie, 1 lipca 1964 roku Siły Powietrzne przejęły większą część poligonu PMR. Pozostała część terenów została przekazana 1 lutego 1965 roku.
Na poligonie tym rozwijano i testowano wiele rodzajów broni rakietowej używanej później przez Armię Stanów Zjednoczonych, m.in.: AIM-9 Sidewinder, Sparrow III, AIM-54 Phoenix, Harpoon, BGM-109 Tomahawk, Standard czy Trident. Tutaj również odbywały się loty w ramach eksperymentu NERV (Nuclear Emulsion Recovery Vehicle).
Pierwszą rakietę, Terrier ASROC Cajun, odpalono 1 maja 1959. Ostatnią, Nike Javelin, 25 marca 1966.
Stanowiska startowe.
Ośrodek posiadał 6 stanowisk startowych przystosowanych dla rakiet kosmicznych oraz sondażowych:

</doc>
<doc id="756352" url="https://pl.wikipedia.org/wiki?curid=756352" title="Krijajoga (Jogananda)">
Krijajoga (Jogananda)

Krijajoga – specyficzna technika jogi i medytacji. Praktykanta krijajogi nazywa się "krijajoginem", rzadziej też "Krijabanem". Jej ożywienie nastąpiło w XIX wieku, dzięki Mahawatarowi Babadźiemu, Lahiriemu Mahaśaji i Paramahansie Joganandzie. Ten ostatni pisał o niej w swej książce: "Autobiografia Jogina" i rozpropagował ją w świecie Zachodu. Według Joganandy (jego książki) krijajoga była znana już w starożytności i średniowieczu, jednak trzymana w tajemnicy. Techniki krijajogi są obecnie pilnie strzeżone przez organizację i instytuty nauczające jej oraz mistrzów krijajogi. Propagowanie krijajogi (i opisywanie jej) bez zezwolenia osób upoważnionych do tego przez owe instytuty, jest surowo zakazane.
Mimo iż korzenie krijajogi tkwią w hinduizmie, nie jest związana z żadną konkretną religią i może być praktykowana przez członków różnych wyznań.
Termin "krija" jest często wykorzystywany w Indiach, toteż spora część technik określanych mianem "krijajoga" różni się od krijajogi nauczanej przez Mahawatara Babadźiego i Lahiriego Mahaśaję.
Etymologia.
Słowo "krija" (podobnie jak słowo "karma" oznaczające "czyn") pochodzi od cząstki "kri", która oznacza "czynić", "reagować" i znaczy ono "czyn". Słowo "joga" oznacza "zjednoczenie", "zjednoczenie z Bogiem". Połączenie słów "krijajoga" znaczy "jednoczyć się z Bogiem (Nieskończonym) poprzez czynność".
Słowo "krija" (oznaczające "czyn") jest bardzo popularne w językach indyjskich. Wykorzystywane jest również (oprócz tekstów dotyczących krijajogi) w tantrze i w buddyzmie. Pojawia się także w Bhaktisutrach i Jogasutrach.
Praktyka.
Jogananda napisał w "Autobiografii Jogina", że krijajoga polega na mentalnym sterowaniu oddechem w dół i w górę, wokół siedmiu centrów na kręgosłupie (ćakr). Opisał tę technikę medytacji tak ogólnie ze względu na obowiązek trzymania jej w tajemnicy.
Lahiri Mahaśaja podał w jednej ze swych książek nieco dokładniejszy opis praktyki krijajogi:
Technika krijajogi.
Tradycja tej krijajogi przekazuje, każdorazowo poprzez procedurę dikszy, sześć poziomów techniki krijajogi .
Nazywają się odpowiednio: pierwsza Krija, druga Krija, trzecia Krija, czwarta Krija, piąta Krija, szósta Krija.
Pierwsza krija.
Swami Hariharananda naucza, że efektem pierwszej kriji jest 
oraz wyciszenie. Uczeń percepuje również następujące "boskie cechy" :
Pierwsza krija, nadal według nauk tego guru, pozwala podnieść kundalini z poziomu muladharaćakry ponad przysadkę mózgową.
Szósta krija.
Swami Hariharananda naucza, że dzięki technice zawartej w ostatniej czyli szóstej kriji :
w codziennym życiu, jak również złączenie z Bogiem .
Historia.
Starożytność i średniowiecze.
Według Joganandy techniki krijajogi (lub bardzo podobne) były znane od tysiącleci, lecz trzymane w tajemnicy. "Autobiografia Jogina" podaje, że znajomość krijajogi miał Adi Śankara (wtajemniczony przez Mahawatara Babadźiego), a także Ardźuna (wtajemniczony przez Krisznę), Patandźali, Eliasz, Jezus Chrystus, Kabir, Paweł z Tarsu i Jan Ewangelista. Ponadto zostały nawet opisane w Bhagawadgicie, Jogasutrach oraz wspomniane w 1 liście do Koryntian. Następujące dwa cytaty z Jogasutr, według "Autobiografii Jogina" mówią o krijajodze:
Asceza, medytacja, skupienie się na Iśwarze – krijajogą (Jogasutry II, 1) 
Gdy to jest, przerywanie biegu wdechu i wydechu – pranajamą (Jogasutry II, 49)
Według Joganandy określenie użyte tu określenie "krijajoga" odnosiło się do dokładnie tej samej nauk co nauczał Mahavatar Babadźi. A oto wersety z Bhagawadgity, które według Joganandy odnosiły się do krijajogi:
A niektórzy [jogini] w kierowaniu oddechem pełną zdobywszy władzę, wydech w ofierze oddają wdechowi, a wdech wydechowi, a zatrzymanie obu za cel sobie stawiają. (Bhagawadgita 4:29)
Tej jogi odwiecznej i niezniszczalnej Jam Wiwaswata nauczał, Wiwaswat przekazał ją Manu, Manu zaś podał ją synowi swemu – Ikszwaku. I tak przekazywana dalej z ust do ust, znana była Królom-Mędrcom, lecz z biegiem wieków zapomnianą została na świecie. (Bhagawadgita 4:1-2)
Jogananda także uważał, że wzmianka o krijajodze istnieje również w Biblii:
Na każdy dzień umieram przez chwałę naszą, którą mam w Chrystusie Jezusie, Panu naszym. (1 Kor, 15:31)
Według Joganandy użyte określenie "umieram" odnosiło się nie do zwykłej śmierci, lecz do stanu zjednoczenia z własną jaźnią, możliwego poprzez praktykę krijaJogi (następuje całkowite zatrzymanie pulsu i oddechu na dłuższy okres).
Współczesność.
Odnowienie krijajogi nastąpiło w 1861 roku, gdy Lahiri Mahaśaja spotkał Mahawatara Babadźiego podczas wspinaczki po górach w Ranikhecie. Wówczas Mahawatar Babadźi wtajemniczył Lahiriego Mahaśaję w krijajogę. Jogananda podaje, że Lahiri Mahaśaja chodząc po górach spotkał pewnego tajemniczego jogina (Mahavatara Babadźiego) i po paru minutach zorientował się, że w poprzednim wcieleniu był uczniem tego jogina. Parę godzin później Mahawatar Babadźi zmaterializował pałac dla Lahiriego Mahaśaji, w którym wtajemniczył go w krijajogę. Z początku Babadźi udzielił pozwolenia na nauczanie krijajogi wyłącznie Lahiriemu Mahaśaji. Jednak później na prośbę Lahiriego Mahaśaji zliberalizował nieco tę regułę i pozwolił każdemu mistrzowi krijajogi wtajemniczać swych uczniów w tę technikę. Jednak uczniowie nie mają prawa już nikogo nauczać krijajogi i są zobowiązani trzymać ją w tajemnicy.
Krijajoga spopularyzowana została w Indiach w dziewiętnastym i dwudziestym wieku głównie przez Lahiriego Mahaśaję, Śri Jukteśwara Giri i Paramahansę Joganandę, lecz również z udziałem Mahawatara Babadźiego oraz ich uczniów. Stała się powszechna w świecie zachodnim (w Ameryce) dzięki naukom Paramahansy Joganandy. Został on specjalnie wysłany przez Mahawatara Babadźiego do świata Zachodu, aby szerzyć tam krijajogę. W Stanach Zjednoczonych założył towarzystwo Self-Realization Fellowship, nauczające krijajogi oraz propagując jej ogólną filozofię życiową (dialog międzyreligijny, miłość). Jogananda nauczał także krijajogi w Indiach. Wtajemniczył on w krijajogę wiele osób, między innymi, Mahatmę Gandhiego. Krijajoga opisana jest bardzo ogólnie w książce: "Autobiografia Jogina". Techniki krijajogi są pilnie strzeżone przez Self-Realization Fellowship oraz kilka innych instytutów nauczających krijajogi (między innymi Yogoda Satsanga Society of India założone przez Paramahansę Joganandę) i ogólnie dostępne tylko w zarysie. Osoby wtajemniczone w krijajogę muszą bowiem złożyć przysięgę, że dopóki nie uzyskają tytułu mistrza krijajogi, nie będą nikogo nauczać tej techniki.
Oprócz Joganandy w rozpowszechnianiu krijajogi udział miał Śrimat Bhupendranath Sanjal – uczeń Lahiriego Mahaśaji. Założył aśramy, w których nauczał krijajogi w Puri, Orisie, Bhagalpurze i Biharze. Jednym z jego uczniów był Paramahansa Hariharananda (pobierający nauki w Puri), który również (później) bardzo propagował krijajogę. Ponadto, Swami Satjananda Giri – uczeń Śri Jukteśwara Giri – także miał swój wkład w rozpowszechnieniu krijajogi. Prowadził aśramy w Ranchi i Karar oraz był jednym z mistrzów duchowych Paramahansy Hariharanandy.
Paramahansa Hariharananda – uczeń Śri Jukteśwara Giri – w bardzo dużym stopniu przyczynił się do rozwoju krijajogi poprzez nauczanie i rozpowszechnianie tej techniki medytacji. Dzieło to przejął po nim jego uczeń – Paramahansa Pradźnanananda, którego Paramahansa Hariharananda wyznaczył jako swojego następcę. Obecnie Paramahansa Pradźnanananda jeździ po świecie, prowadząc warsztaty i kursy, w których naucza krijajogi. Oprócz niego obecnie krijajogi naucza jeszcze pięciu innych Swamich: Swami Suddhananda Giri, Swami Mangalananda Giri, Swami Arupananda, Swami Samvidananda, Swami Samarpanananda. Poza tym obecnie na świecie są również świeccy nauczyciele krijajogi. Prowadzą oni w wielu miejscach na świecie kursy, warsztaty i seminaria, w których nauczają krijajogi, a także filozofii moralnej związanej z krijajogą (dialogu międzyreligijnego, miłości dla innych, walki z własnymi wadami). Nauczają oni także prawd zawartych w Bhagawadgicie oraz innych świętych ksiąg innych wyznań.
Obecnie ze względu na dużą liczbę nauczycieli krijajogi, techniki medytacji nauczane przez niektórych z nich, nazywane "krijajogą" różnią się od prawdziwej krijajogi nauczanej przez Mahawatara Babadźiego i Lahiriego Mahaśaję. Techniki zwane "kriją" lub "krijajogą" różne od krijajogi przekazu Mahawatara Babadźiego (opisanej w tym artykule) mogą być z nią mylone, gdyż "Krija" to popularne sanskryckie słowo, odnoszące się obecnie do różnych technik jogi i medytacji.
Korzyści.
Jogananda opisał w swojej książce korzyści płynące z praktykowania krijajogi. Należało do nich między innymi: spowalnianie procesu starzenia się oraz gwałtowne przyśpieszenie procesu osiągania stanu nadświadomości. Ponadto, według "Autobiografii Jogina", krijajoga oczyszcza krew z dwutlenku węgla i napełnia ją tlenem, część z tych atomów tlenu tworzy prąd subtelnej energii, oczyszczającej mózg i ćakr.
Yogananda napisał również, że mistrzowie krijajogi (bądź podobnych technik) mają moc dematerializowania swojego ciała, kiedy tylko chcą. Ponadto Lahiri Mahaśaja – mistrz krijajogi – był w stanie żyć bez oddychania oraz bez oddawania kału i moczu. Jogananda opisał także inne cuda dokonywane przez mistrzów krijajogi, takie jak na przykład bilokacja.
Krijajoga jest uważana za bardzo bezpieczną technikę medytacji, jednak musi koniecznie być praktykowana pod nadzorem kompetentnego mistrza.

</doc>
<doc id="756355" url="https://pl.wikipedia.org/wiki?curid=756355" title="Jennifer Hudson">
Jennifer Hudson

Jennifer Kate Hudson (ur. 12 września 1981 w Chicago) – amerykańska piosenkarka, aktorka i producentka.
Swoją karierę rozpoczęła w 2004 roku po zajęciu siódmego miejsca w programie American Idol. W 2008 roku wydała swój pierwszy studyjny album o nazwie "Jennifer Hudson." Kolejne albumy, które wydała to: "I Remember Me" (2011), "JHUD" (2014) oraz album ze ścieżką dźwiękową do filmu "Respect" (2021). W latach 2017–2019 była trenerem w "The Voice UK," zaś w 2017 i 2018 roku była trenerem w "The Voice USA."
W 2006 roku wystąpiła w filmie Dreamgirls, który przyniósł jej uznanie w dziedzinie aktorstwa. Następnie zagrała w kolejnych produkcjach filmowych Hollywood np. Seks w wielkim mieście, Cats, Powtór oraz główną rolę w filmie Respect. W 2015 roku po raz pierwszy wystąpiła na Broadwayu w musicalu "The Color Purple." Swoją karierę producencką rozpoczęła w 2021 roku stając się producentem wykonawczym: filmu biograficznego "Respect," bajki pod tytułem "Baba Jaga" oraz produkcji teatralnej "A Strange Loop." W 2022 roku rozpoczęła prowadzenie swojego talk show pt. "The Jennifer Hudson Show".
W swojej karierze Hudson otrzymała różne wyróżnienia zarówno za muzykę, jak i aktorstwo, w tym Oscara, dwie nagrody Grammy, Daytime Emmy Award, Złoty Glob, Screen Actors Guild Award oraz dziewięć nagród NAACP Image. W 2022 roku otrzymała również Nagrodę Tony, co czyni ją jedną z osób, które otrzymały EGOT. W 2013 roku otrzymała gwiazdę w Hollywood Walk of Fame. Została uznana przez tygodnik „Time” za jedną ze 100 najbardziej wpływowych osób w 2020 roku. W 2022 roku otrzymała nagrodę „People Of The Year”, przyznawaną przez magazyn „People”.
Życiorys.
Dzieciństwo i edukacja.
Hudson urodziła się 12 września 1981 w Chicago w Illinois jako trzecie, najmłodsze dziecko Darnell Donnerson i Samuela Simpsona. Została wychowana na baptystkę i uczęszczała do Szkoły Zawodowej im. Paula Laurence’a Dunbara, naukę w której ukończyła w 1999. Jako siedmiolatka zaczęła śpiewać w chórze kościelnym oraz brać udział w teatrze społecznym pod okiem swojej babci, Julii. Studiowała na Uniwersytet w Langston, jednak zrezygnowała z nauki po pierwszym semestrze i przepisała się na Uczelnię im. Roberta F. Kennedy’ego i Martina Luthera Kinga Juniora.
2002–2005: Początek kariery i "American Idol".
W styczniu 2002 Hudson podpisała swój pierwszy kontrakt płytowy z niezależną, wytwórnią muzyczną Righteous Records z siedzibą w Chicago. Dwa lata później zerwała umowę z wytwórnią i zdecydowała się na wzięcie udziału w przesłuchaniach do trzeciej edycji programu "American Idol" w 2003.
W sierpniu 2003 wzięła udział w przesłuchaniach do programu "American Idol" organizowanych w Altancie. Podczas castingu wyznała, że od paru miesięcy śpiewała jako jedna z Muz Herculesa podczas wycieczek organizowanych przez Disney Cruise Lines. W trakcie przesłuchań zaśpiewała utwór „Share Your Love with Me” z repertuaru Arethy Franklin i awansowała do kolejnego etapu, w którym zaśpiewała numer „Imagine” Johna Lennona. Po otrzymaniu dzikiej karty za interpretację utworu „I Believe in You and Me” grupy Four Tops przeszła do etapu odcinków na żywo. 6 kwietnia 2004 uzyskała największą liczbę głosów telewidzów za interpretację utworu „Circle of Life” Eltona Johna, a dwa tygodnie później (po zaśpiewaniu piosenki „Weekend in New England” Barry’ego Manilowa) odpadła z programu, zajmując siódme miejsce.
W maju 2009 została mianowana przez serwis MTV „szóstym najlepszym uczestnikiem programu”, a jej odpadnięcie uznano za „najbardziej zaskakujący wynik w historii talent show”. W maju 2010 została uznana przez czasopismo „Los Angeles Times” za trzecią najlepszą uczestniczkę show (po Kelly Clarkson i Carrie Underwood).
2006–2007: "Dreamgirls".
W 2006 nagrała gościnnie utwór „The Future Ain’t What It Used to Be” w duecie z Meat Loafem. Numer znalazł się na oficjalnej ścieżce dźwiękowej filmu "" z października 2006. We wrześniu wystąpiła na żywo w programie telewizyjnym Fox Chicago Morning News, podczas którego wykonała utwór „Over It”. W wywiadzie przeprowadzonym po występie zdradziła, że piosenka znajdzie się na jej debiutanckim albumie studyjnym, którego premiera zaplanowana była na początek 2007. W listopadzie podpisała kontrakt płytowy z wytwórnią Arista Records.
Kilka miesięcy wcześniej, w listopadzie 2005, otrzymała rolę Effie White w filmowej ekranizacji musicalu "Dreamgirls", w którym zagrali także m.in. Jamie Foxx, Beyoncé Knowles i Eddie Murphy. Zdjęcia do produkcji rozpoczęto na początku stycznia 2006, zaś światowa remiera filmu odbyła się 18 stycznia 2007. W filmie Hudson zaśpiewała m.in. piosenkę „And I Am Telling You I’m Not Going”, którą w oryginale wykonała Jennifer Holliday.
Występ w filmie przyniósł artystce wiele pozytywnych recenzji od krytyków muzycznych i filmowych, za rolę Effie White Hudson otrzymała m.in. Oscara, BAFTA i Złotego Globa dla najlepszej aktorki drugoplanowej. W marcu 2007 Hudson została trzecią afroamerykańską celebrytką oraz pierwszą afroamerykańską piosenkarką, która znalazła się na okładce magazynu „Vogue”. Kilka miesięcy później ówczesny burmistrz Chicago, Richard M. Daley, mianował dzień 6 marca „dniem Jennifer Hudson”.
2008–2009: "Jennifer Hudson".
W maju 2008 zagrała gościnnie w filmie "Seks w wielkim mieście", w którym wcieliła się w rolę asystentki Carrie Bradshaw (Sarah Jessica Parker). Na potrzeby ścieżki dźwiękowej produkcji nagrała także utwór „All Dressed in Love”. W październiku zagrała postać Rosaleen w filmie "Sekretne życie pszczół", zaś w 2009 wcieliła się w rolę Kathy Archenault w produkcji "Skrzydlate cienie". W 2010 zaczęła pracę nad filmem biograficznym zatytułowanym "Winnie Mandela" opowiadającym o życiu południowoafrykańskiej polityk Winnie Mandeli.
W 2008 roku nawiązała współpracę z producentami, takimi jak m.in.: Timbaland czy Ryan Tedder. 10 czerwca 2008 wydała swój debiutancki singiel – „Spotlight”, który dotarł do 24. miejsca amerykańskiego notowania "Hot 100". Pod koniec września ukazał się debiutancki album studyjny artystki zatytułowany "Jennifer Hudson", nad którym pracowała z takimi twórcami i wykonawcami, jak m.in. Ne-Yo, Stargate, Timbaland, Missy Elliott, Robin Thicke czy Diane Warren. Płyta zadebiutowała na drugim miejscu amerykańskiej listy "Billboard 200" z wynikiem 217 tys. sprzedanych egzemplarzy. W sierpniu 2009 odnotowano sprzedaż ponad 739 tys. kopii krążka, dzięki czemu uzyskał on status złotej płyty w kraju.
W sierpniu 2008 Hudson zaśpiewała krajowy hymn podczas Narodowej Konwencji Demokratycznej. W październiku miał ukazać się drugi singiel promujący jej debiutancki album – „If This Isn’t Love”, jednak jego premierę przesunięto na styczeń 2009 po brutalnym morderstwie trzech członków rodziny artystki. W styczniu wytwórnia zdecydowała się zmienić datę wydania singla na luty. W tym samym roku Hudson otrzymała trzy nominacje do nagrody Grammy w kategoriach: Najlepszy występ piosenkarki R&amp;B (za singiel „Spotlight”), Najlepszy występ wokalny duetu/grupy R&amp;B (za „I’m His Only Woman” w duecie z Fantasią Barinno) oraz Najlepszy album R&amp;B (za Jennifer Hudson")"". "Piosenkarka otrzymała ostateczną statuetkę za wygraną w ostatniej kategorii.
2009–2011: "I Remember Me".
W lutym 2009 po raz pierwszy wystąpiła publicznie od czasu zamordowania kilku członków jej rodziny. Piosenkarka zaśpiewała wówczas narodowy hymn podczas finału Super Bowl XLIII. W tym samym roku wyruszyła w trasę koncertową z Robinem Thicke’em. Na początku maja musiała przełożyć daty kilku koncertów z powodu „zmęczenia gardła”. Niedługo później nagrała swoją interpretację numeru „Neither One of Us (Wants to Be the First to Say Goodbye)” na potrzeby albumu "American Idol Season 3: Greatest Soul Classics" oraz pojawiła się gościnnie w utworze „Leaving Tonight” zawartym na drugiej płycie studyjnej Ne-Yo zatytułowanej "Because of You".
W styczniu 2010 wystąpiła podczas telethonu "," w trakcie którego zaprezentowała utwór "„Let It Be” "zespołu The Beatles. Podczas transmisji wydarzenia zebrano łącznie ponad 61 milionów dolarów. W tym samym roku została sekretarzem akcji Strażnicy Wagi po tym, jak schudła prawie 25 kilogramów w poprzednim roku. W 2012 wydała książkę autobiografią, zatytułowaną "I Got This: How I Changed My Ways and Lost What Weighed Me Down", w której zdradziła swoje sposoby na odchudzanie.
24 stycznia 2011 Hudson wydała pierwszy singiel zwiastujący jej nową płytę – „Where You At”, który został napisany przez R. Kelly’ego. 13 lutego 2011, wystąpiła wraz z Christiną Aguilerą, Florence Welch, Yolandą Adams oraz Martiną McBride podczas 53. ceremonii wręczenia nagród Grammy, gdzie wykonały najsłynniejsze przeboje Arethy Franklin w hołdzie dla artystki. 22 marca 2011 ukazał się jej drugi album studyjny zatytułowany "I Remember Me", który zadebiutował na drugim miejscu amerykańskiej listy najczęściej kupowanych płyt, dzięki osiągnięciu wyniku ponad 165 tys. egzemplarzy w pierwszym tygodniu po premierze.
2012–2014: "JHUD".
W 2012 zagrała zakonnicę Rosemary w filmie "Głupi, głupszy, najgłupszy". 12 lutego, czyli dzień po śmierci Whitney Houston, zaśpiewała przebój artystki „I Will Always Love You” podczas 54. ceremonii wręczenia nagród Grammy organizowanej w Staples Center w Los Angeles. W tym samym roku występowała kilkukrotnie w drugim sezonie serialu "Smash".
24 lutego 2013 zaśpiewała kilku piosenek z filmowych wersji musicali podczas 85. ceremonii wręczenia Oscarów. Pod koniec sierpnia wystąpiła podczas gali MTV Video Music Awards 2013, w trakcie której wykonała utwór „Same Love” razem z Macklemorem, Ryanem Lewisem i Mary Lambert. We wrześniu wydała swój nowy singiel „I Can’t Describe (The Way I Feel)” z gościnnym udziałem T.I.’a, który zwiastował jej trzeci album studyjny. 8 listopada zaśpiewała tę piosenkę w towarzystwie Chaki Khan, Evelyn Champagne King i T.I.’a podczas gali Soul Train Music Awards 2013. W listopadzie została wyróżniona swoją gwiazdą na "Hollywood Walk of Fame".
23 września 2014 wydała swój trzeci album studyjny, zatytułowany "JHUD", nad którym pracowała z producentami, takimi jak m.in.: Timbaland, Pharrell Williams, RedOne czy R. Kelly. Drugim singlem z albumu został utwór „Walk It Out” z gościnnym udziałem Timbalanda.
2015–2019: Broadway, The Voice i Cats.
W styczniu 2015 ogłosiła swój debiut na scenie na Broadwayu w musicalu "The Color Purple", w którym wcieliła się w rolę Shug Avery. Dodatkowo była jednym z autorów muzyki do występu, za co w 2016 roku otrzymała (wspólnie z Danielle Brooks, Cynthia Erivo i producentami) nagrodę Grammy w kategorii „najlepszy album teatru muzycznego”. 10 maja 2016 roku zakończyła współpracę z producentami musicalu. Otrzymała nominację do Drama League Award za wysoką jakość gry aktorskiej.
W czerwcu opublikowała teledysk do swojego nowego singla „I Still Love You”, którym wyraziła swoje poparcie dla środowisk homoseksualnych. 28 czerwca 2016 Hudson podpisał kontrakt z Epic Records. W tym samym roku miała miejsce premiera filmu animowanego ,Sing", w którym jedna z postaci była dubingowana przez artystkę. W filmie zaśpiewała Beatlesów, a na ścieżce dźwiękowej Hudson pojawiła się z Tori Kelly w duecie „Hallelujah” Leonarda Cohena.
W 2017 roku została trenerką Brytyjskiej wersji programu The Voice. 3 marca do sieci trafił jej singiel „Remember Me”. 10 maja 2017 roku ogłoszono, że po wygranej podopiecznej Hudson w brytyjskim The Voice, piosenkarka dołączy do grupy trenerów amerykańskiego formatu programu. 12 grudnia 2017 roku opublikowała singiel „"Burden Down”". W 2018 Jenifer Hudson powróciła jako trener piętnastego sezonu amerykańskiej wersji "The Voice" po jednosezonowej przerwie. W 2018 roku zagrała jedną z głównych ról w filmie Cats. Mimo negatywnego odbioru filmu, jej rola zdobyła uznanie. W 2019 po pracy przy trzech sezonach nie pojawiła się ponownie jako trener w brytyjskim The Voice.
Podczas 87. Oscarów Hudson wykonała swoją piosenkę (pierwotnie z serialu NBC "Smash") „I Can’t Let Go” Marca Shaimana i Scotta Wittmana jako hołd dla zmarłych w poprzednim roku. Hudson powitała papieża Franciszka podczas jego pierwszej wizyty w Stanach Zjednoczonych, śpiewając jej wykonanie „Hallelujah” Leonarda Cohena. W czerwcu 2016 roku Hudson zaśpiewała „Purple Rain” Prince’a na BET Awards. 31 sierpnia 2018 wykonała utwór „Amazing Grace” podczas pogrzebu Arethy Franklin. W 2019 roku podczas 91. ceremonii wręczenia Oscarów wykonała utwór ,I'll Fight", który został nominowany w kategorii „najlepsza piosenka oryginalna”. W grudniu 2019 wykonała „Hallelujah” podczas gali Global Citizen Prize.
2020–obecnie: "Respect, rola producenta i The Jennifer Hudson Show".
W 2020 roku poinformowano, że Jenifer Hudson będzie koproducentką i zagra główną rolę w filmie biograficznym o Arethie Franklin pod tytułem Respect. Premiera filmu miała miejsce 8 sierpnia 2021 roku. Wraz z filmem został opublikowany soundtrack do filmu, który został stworzony przez Hudson. Rola artystki była komentowana bardzo dobrze oraz przyniosła jej Nagrodę Przewodniczącego na Międzynarodowym Festiwalu Filmowym w Palm Springs oraz nominację do Nagroda Gildii Aktorów Ekranowych za wybitną rolę aktorki w roli głównej.
W 2021 roku została producentem wykonawczym "Baby Jagi, czyli" 27-minutowej interaktywnej bajki stworzonej dla Oculus Quest. We wrześniu 2021 r. Hudson zdobyła nagrodę Daytime Emmy dla wybitnych mediów interaktywnych za program dzienny. W maju 2022, Hudson otrzymała nagrodę Tony dla najlepszego musicalu za pełnienie roli producenta musicalu na Broadwayu, "A Strange Loop". W związku z otrzymaniem Tony, Hudson stała się jedną z siedemnastu osób, które wygrały Oscar, Emmy, Grammy i Tony („EGOT”).
W czerwcu 2022 roku Hudson potwierdziła na Twitterze, że jej nadchodzący talk show zadebiutuje 12 września 2022 roku. Program będzie nagrywany w dawnym studiu dawnym studiu The Ellen DeGeneres Show.
Życie prywatne.
Była żoną wrestlera Davida Otungi, z którym ma syna, Davida Daniela Juniora (ur. 10 sierpnia 2009). W listopadzie 2017 roku Otunga i Hudson rozwiedli się.
W piątek 24 października 2008 w rodzinnym domu Hudson w Chicago zostały znalezione zwłoki jej 57-letniej matki, Darnell Donerson, oraz 29-letniego brata, Jasona. Trzy dni później odnaleziono ciało jej 7-letniego siostrzeńca, Juliana Kinga, który został wielokrotnie postrzelony z bardzo bliskiej odległości. Za wszystkie morderstwa odpowiadał 27-letni wówczas William Balfour, mąż siostry Hudson, Julii, ojczym Juliana, który otrzymał wyrok potrójnego dożywocia.

</doc>
<doc id="756356" url="https://pl.wikipedia.org/wiki?curid=756356" title="Annemarie Pröll">
Annemarie Pröll



</doc>
<doc id="756357" url="https://pl.wikipedia.org/wiki?curid=756357" title="Mamogeneza">
Mamogeneza



</doc>
<doc id="756360" url="https://pl.wikipedia.org/wiki?curid=756360" title="Marian Przewłocki">
Marian Przewłocki

Marian Roman Przewłocki (ur. 27 lutego 1888 w Kamieńcu Podolskim, zm. 20 grudnia 1966 w Penley) – generał brygady Wojska Polskiego.
Życiorys.
Pochodził ze szlacheckiej rodziny legitymującej się herbem Przestrzał. Był synem Mieczysława, ziemianina, pułkownika armii rosyjskiej, i Pauliny Trzeciakówny. Od 1909 roku, jako oficer, pełnił zawodową służbę w rosyjskiej kawalerii. W czasie I wojny światowej walczył na froncie niemieckim. W latach 1917–1918 był oficerem sztabu I Korpusu Polskiego w Rosji i szefem sztabu Dywizji Ułanów.
W Wojsku Polskim od 5 grudnia 1918 roku zajmował kolejno stanowiska: szefa sztabu Dowództwa Okręgu Generalnego „Łódź” (9–23 XII 1918), szefa sztabu Inspektoratu Jazdy, szefa sztabu Frontu Wołyńskiego (III 1919 – III 1920), dowódcy Dywizji Jazdy Wojsk Litwy Środkowej (I – IX 1921), dyrektora nauk Centralnej Szkoły Kawalerii w Grudziądzu.
1 listopada 1924 został przydzielony do Wyższej Szkoły Wojennej w Warszawie, w charakterze słuchacza Kursu Doszkolenia. 15 października 1925, po ukończeniu kursu i otrzymaniu dyplomu naukowego oficera Sztabu Generalnego, został przydzielony do dyspozycji Ministra Spraw Wojskowych. 16 grudnia 1925 został przeniesiony do 14 pułku Ułanów Jazłowieckich we Lwowie na stanowisko dowódcy pułku. 14 kwietnia 1927 Prezydent RP mianował go na stanowisko dowódcy 3 Samodzielnej Brygady Kawalerii w Wilnie. 21 grudnia 1932 roku Prezydent RP Ignacy Mościcki mianował go na stopień generała brygady ze starszeństwem z dniem 1 stycznia 1933 roku i 6. lokatą w korpusie generałów. 12 maja 1937 objął dowództwo Kresowej Brygady Kawalerii. W sierpniu 1939 został dowódcą dyspozycyjnej Grupy Operacyjnej Kawalerii Nr 2.
Na tym stanowisku wziął udział w kampanii wrześniowej. W dniach 5–6 września 1939 był dowódcą przedmościa „Wyszogród”, w składzie Armii „Modlin”. Później przebywał w dowództwie Armii „Lublin”. Dostał się do niewoli sowieckiej, z której uciekł i przedostał się na Bliski Wschód do Palestyny, jako jedyny generał Wojska Polskiego. W marcu 1941 znalazł się w Ośrodku Zapasowym Brygady Strzelców Karpackich w Palestynie. W czerwcu 1943 został szefem sztabu Armii Polskiej na Wschodzie. Od czerwca 1944 do marca 1947 był dowódcą Bazy 2 Korpusu.
Po przybyciu 2 Korpusu do Wielkiej Brytanii został zdemobilizowany i osiadł w Londynie. Pracował jako magazynier i portier w firmie Continental Food Supply.
Zmarł w szpitalu w Penley. Został pochowany na cmentarzu w Elmers End.

</doc>
<doc id="756367" url="https://pl.wikipedia.org/wiki?curid=756367" title="Immenstadt im Allgäu">
Immenstadt im Allgäu

Immenstadt im Allgäu, Immenstadt i. Allgäu – miasto w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu. Leży w Allgäu, około 8 km na północny zachód od Sonthofen, nad rzeką Iller, przy drodze B19, B308 i linii kolejowej Lindau (Bodensee) – Augsburg; Oberstdorf – Ulm.
W mieście znajduje się stacja kolejowa Immenstadt.
Polityka.
Burmistrzem miasta jest Armin Schaupp (bezpartyjny), rada miasta składa się z 24 osób.

</doc>
<doc id="756368" url="https://pl.wikipedia.org/wiki?curid=756368" title="Edward the Great">
Edward the Great

Edward the Great – trzeci album kompilacyjny brytyjskiej grupy heavymetalowej Iron Maiden. Miał stanowić wprowadzenie do muzyki grupy dla nowych fanów. Zabrakło więc na nim ekskluzywnych i rzadkich materiałów. Nie spotkał się z ciepłym przyjęciem brak piosenek z dwóch pierwszych płyt zespołu ("Iron Maiden" i "Killers").
W 2005 w Europie, Azji i Ameryce Południowej wydana została poprawiona edycja albumu z nieco odmienną listą utworów. Równolegle w Ameryce Północnej na rynek muzyczny wprowadzony został album "The Essential Iron Maiden". Poprawiona edycja zawiera kilka piosenek z płyty "Dance of Death" oraz inną wersję piosenki "Fear of the Dark". Dodano także piosenkę "Brave New World" z albumu o tej samej nazwie. Broszurka dodana do poprawionej edycji zawiera przedmowę Roda Smallwooda – menedżera Iron Maiden, podczas gdy oryginalną wersję opatrzył komentarzem założyciel i lider grupy – Steve Harris.

</doc>
<doc id="756369" url="https://pl.wikipedia.org/wiki?curid=756369" title="Immenstadt">
Immenstadt



</doc>
<doc id="756371" url="https://pl.wikipedia.org/wiki?curid=756371" title="Sławko Szydłowiecki">
Sławko Szydłowiecki

Sławko Szydłowiecki z Odrowążów, zwany również Sławoszem z Szydłowca (ur. II połowa XIV wieku, zm. około 1433 roku) – polski możnowładca, protoplasta rodu Szydłowieckich, rycerz herbu Odrowąż, dziedzic Szydłowca.
Rodzina i funkcje.
Sławosz był bratem Jakuba Szydłowieckiego i Małgorzaty, żony Piotra z Tułowic. Sławek był najprawdopodobniej duchownym katolickim.
Sławko zamieszkiwał najprawdopodobniej dwór znajdujący się na placu św. Ducha, czyli w miejscu, na którym w 1528 roku Mikołaj Szydłowiecki ufundował kościół i szpital św. Ducha. W latach 1412-1423 był opiekunem grodu swojego brata – Jakuba.
Działalność.
Najprawdopodobniej pierwszymi Odrowążami, używającymi nazwiska "„Szydłowiecki”", byli bracia Jakub i Sławko. Wymienieni zostali po raz pierwszy w dokumencie z 1 stycznia 1401 jako "„Bracia i Dziedzice z Szydłowca”".
Sławko, wraz z bratem fundują parafię i wznoszą drewniany kościół pod wezwaniem św. Zygmunta w 1401 roku. Uposażyli ufundowany przez siebie kościół parafialny czterema łanami roli, sadzawką rybną, łąką, lasem z barciami, dwiema karczmami oraz dziesięcinami.
Do 1412 i od 1423 roku Szydłowcem zarządzali wspólnie bracia Jakub i Sławko. W latach 1412-1423 Sławko samotnie zarządzał miastem z przyległościami.
W roku 1413 bracia odkupili od swojej siostry, Małgorzaty, żony Piotra z Tułkowic, dziedziczną część Szydłowca.
Dnia 8 lutego 1427 roku Jakub i Sławko "określają prawa i powinności mieszczan szydłowieckich". Mieszczanie mieli płacić na rzecz właścicieli miasta po groszu od domu, tyle samo od warzenia i szynowania piwa. Od każdego ogrodu mieli płacić po 2 grosze, a rzemieślnicy musieli dawać po groszu od warsztatu, natomiast sukiennicy od folowania i ram sukiennych. Mieszczanie mieli obowiązek płacić dziedzicom 6 denarów od każdej grzywny szosu oraz stawiać konia wartości 3 grzywien w razie wojny. W zamian za to otrzymali las Karwa leżący za sadzawką plebańską oraz dąbrowę i inne nieużytki na pastwisko. Zezwolono im także na wybór dwóch rajców, dalszych dwóch wyznaczali bowiem właściciele miasta.

</doc>
<doc id="756373" url="https://pl.wikipedia.org/wiki?curid=756373" title="Biblia Radziwiłłowska">
Biblia Radziwiłłowska



</doc>
<doc id="756374" url="https://pl.wikipedia.org/wiki?curid=756374" title="Puchar Spenglera 2006">
Puchar Spenglera 2006

80. edycja Puchar Spenglera – rozegrana została w dniach 26–31 grudnia 2006 roku. Wzięło w niej udział pięć zespołów. Mecze rozgrywane były w hali Eisstadion Davos.
Do turnieju oprócz drużyny gospodarzy HC Davos oraz tradycyjnie uczestniczącego Teamu Canada zaproszono trzy drużyny: Mora IK, Chimik Obwód moskiewski oraz Eisbären Berlin. Po zakończeniu fazy grupowej w której każda z drużyn zagrała po cztery spotkania systemem każdy z każdym odbyło się finałowe spotkanie w którym uczestniczyły dwie najlepsze drużyny fazy grupowej.
Obrońcy tytułu mistrzowskiego, hokeiści Mietałłurg Magnitogorsk nie wystąpili w turnieju.
Faza Grupowa.
Tabela
Wyniki
26 grudnia:
27 grudnia:
28 grudnia:
29 grudnia:
30 grudnia:

</doc>
<doc id="756375" url="https://pl.wikipedia.org/wiki?curid=756375" title="Biblia Pińczowska">
Biblia Pińczowska



</doc>
<doc id="756376" url="https://pl.wikipedia.org/wiki?curid=756376" title="Piłka nożna w Anglii (1939/1940)">
Piłka nożna w Anglii (1939/1940)

Sezon 1939/1940 był 65. w historii angielskiej piłki nożnej. Na początku sezonu, we wrześniu, nastąpił wybuch II wojny światowej, po czym system rozgrywek piłkarski uległ znacznym zmianom.

</doc>
<doc id="756377" url="https://pl.wikipedia.org/wiki?curid=756377" title="Germain Sommeiller">
Germain Sommeiller

Germain Sommeiller (ur. 15 lutego 1815, Saint-Jeoire-en-Faucigny, ob. Francja, zm. 11 lipca 1871, tamże) – sabaudzki inżynier, specjalista budowy linii kolejowych, twórca tunelu kolejowego Fréjus pod Masywem Mont Cenis w Alpach – pierwszego wielkiego tunelu w dziejach kolei.
Studiował na uniwersytecie w Turynie – wówczas stolicy Królestwa Sardynii – gdzie w 1841 roku uzyskał dyplom inżyniera. W 1845 otrzymał tytuł Inżyniera Cywilnego w Departamencie Transportu Publicznego Królestwa Sardynii i Piemontu. W latach 1846–1850 pracował, zdobywająć doświadczenie zawodowe, w spółce Cockerill, gdzie poznał piemonckiego inżyniera Sebastiano Grandisa. Sommeiller był asystentem belgijskiego inżyniera Henry’ego-Josepha Mausa, który kierował budową pierwszej linii kolejowej we Włoszech z Genui do Turynu. W tym czasie zetknął się z ideą budowy linii kolejowej z Piemontu do Sabaudii z tunelem pod Masywem Mont-Cenis, która zawładnęła resztą jego życiowej kariery. W latach 1853–1857 był deputowanym do parlamentu Sabaudii z okręgu wyborczego Taninges. W tym czasie poznał piemonckiego premiera Camillo Benso di Cavoura, wielkiego zwolennika budowy tunelu.
Sommeiller był również konstruktorem i wynalazcą różnych maszyn i urządzeń, wspomagających prace związane z budową linii kolejowych. W 1853 roku opatentował taran hydrauliczny, a w maju 1855 uzyskał zgodę Izby Deputowanych Królestwa Sardynii na wypróbowanie tego urządzenia przy drążeniu tunelu pod Alpami. W sierpniu 1855 roku zapadła decyzja budowy linii kolejowej, łączącej Bardonecchia po stronie Piemontu (włoskiej) i Modane po stronie Sabaudii (francuskiej) wraz z tunelem kolejowym pod przełęczą Fréjus w Masywie Mont-Cenis. Dzięki poparciu Cavoura Sommeiller otrzymał zlecenie wykonania projektu linii i został kierownikiem budowy tunelu, rozpoczętej w 1857 roku. Podczas budowy wprowadzał dalsze udoskonalenia techniczne, m.in. zastosował do drążenia otworów strzelniczych w tunelu wielowrzecionowe wiertarki z napędem pneumatycznym własnego pomysłu (1863 r.), do wentylacji tunelu zaprojektował i wykonał wielkie wentylatory odśrodkowe (1866 r.), do prac strzałowych zastosował świeżo wynaleziony dynamit (1867 r.), a do obudowy wyrobiska użył po raz pierwszy prefabrykowanych metalowych szalunków.
Sommeiller był z urodzenia i przekonania sabaudczykiem, jednak w roku 1860, po powstaniu pierwszego państwa włoskiego i przyłączeniu Sabaudii do Francji, wybrał obywatelstwo włoskie. Wkrótce też został wybrany do parlamentu nowego państwa włoskiego z siedzibą w Turynie. Zmarł w pół roku po przekopaniu tunelu, nie doczekawszy się już jego inauguracji, która miała miejsce 17 września 1871 roku.

</doc>
<doc id="756380" url="https://pl.wikipedia.org/wiki?curid=756380" title="IUNG">
IUNG



</doc>
<doc id="756389" url="https://pl.wikipedia.org/wiki?curid=756389" title="Sławko Odrowąż">
Sławko Odrowąż



</doc>
<doc id="756393" url="https://pl.wikipedia.org/wiki?curid=756393" title="Piłka nożna w Anglii (1940/1941)">
Piłka nożna w Anglii (1940/1941)

Sezon 1940/1941 był drugim w historii angielskiej piłki nożnej podczas II wojny światowej.
W latach 1939-1946 rozgrywki piłkarskie w Anglii były zawieszone. Wielu piłkarzy brało udział w wojnie, co osłabiło wiele zespołów. W miejsce angielskich rozgrywek ligowych i pucharowych ustanowiono ligi regionalne. Występy zawodników w tych zawodach nie są brane pod uwagę w oficjalnych zestawieniach.

</doc>
<doc id="756396" url="https://pl.wikipedia.org/wiki?curid=756396" title="Lord Namier">
Lord Namier



</doc>
<doc id="756397" url="https://pl.wikipedia.org/wiki?curid=756397" title="Crimen laesae maiestatis">
Crimen laesae maiestatis

Crimen laesae maiestatis – w prawie rzymskim zbrodnia obrazy majestatu, karana jako zdrada państwa. Definicja przestępstwa została zawarta w "lex Iulia de maiestate" prawdopodobnie z roku 27 przed n.e.
Prawo rzymskie.
W prawie rzymskim jako "crimen laesae maiestatis" rozpatrywane były nie tylko zamachy czy próby obalenia cesarza, lecz także pogróżki, obraźliwe wypowiedzi o osobie lub imieniu cesarza lub żarty pod jego adresem. Obejmowało również zbezczeszczenie jego pomnika lub wizerunku, wojskowe nieposłuszeństwo wobec władcy, wypytywanie astrologów i wróżbitów w sprawie przyszłości cesarza. Przestępstwo jako "extra ordinem" dopuszczało podjęcie działań bez przeprowadzenia przewodu dowodowego: bez formalnego oskarżenia, mogło być stwierdzone na podstawie denuncjacji, także ze strony niewolnika.
Prawo to było szczególnie egzekwowane za panowania cesarza Tyberiusza. W okresie jego panowania wytoczono przed Senatem około 100 takich procesów, a niemal każdy z nich kończył się konfiskatą majątku i wyrokiem śmierci lub samobójstwem oskarżonego. O zbrodnię przeciwko majestatowi władcy oskarżany był niesłusznie także Jezus Chrystus, któremu zarzucono "uzurpowanie sobie prawa do tytułu królewskiego", co miało być podważeniem majestatu cesarza.
Średniowiecze i nowożytność.
W średniowiecznej Europie traktowane jako najcięższe przestępstwo. "Crimen laesae maiestatis" obecne było także w I Rzeczypospolitej. Prawo to zostało uchwalone w roku 1588. Dotyczyło zamachu, targnięcia się na zdrowie lub życie władcy lub osoby panującej, karane kwalifikowaną karą śmierci. W odróżnieniu od prawa rzymskiego, w Rzeczypospolitej zbrodnia obrazy majestatu mogła być popełniona tylko w stosunku do króla, nie zaś jak w Rzymie także i w stosunku do urzędników. Tak jak w Rzymie za obrazę majestatu groziła kara śmierci, wykonywana w niekiedy sposób zwykły, jak ścięcie czy powieszenie, lecz zazwyczaj w sposób tzw. kwalifikowany, tj. mający na celu oprócz wyeliminowania ze społeczeństwa (zabicia) sprawcy, także – w celu tzw. prewencji ogólnej – dodatkowe przedśmiertne udręczenie skazańca, co osiągano wykonując wyrok poprzez spalenie na stosie, rozerwanie końmi, wbicie na pal czy łamanie kołem.
Najgłośniejszą sprawą "Crimen laesae maiestatis" był nieudany zamach Michała Piekarskiego na króla Zygmunta III w 1620 r., który wzburzył szlachtę szczycącą się brakiem w historii Polski królobójców. 
W roku 1646 problemy miał Bogusław Radziwiłł, który wmieszał się w sprawę paszkwilu swojego sługi Jankowskiego dotyczącego przyszłego ślubu króla Władysława IV Wazy z Ludwiką Marią Gonzagą. Przed rozpatrzeniem sądowym incydentu uratowała go ucieczka z Rzeczypospolitej, a także zawarcie ugody przez jego pełnomocników z dworem. Za obrazę majestatu uważano także np. obnażenie miecza w obecności monarchy, które traktowano jako próbę zamachu na jego życie. Nie posługiwano się wtedy jeszcze konstrukcją usiłowania popełnienia przestępstwa, dlatego penalizowano go jako odrębny typ czynu zabronionego.

</doc>
<doc id="756400" url="https://pl.wikipedia.org/wiki?curid=756400" title="Operacja Błogosławiony Ramadan">
Operacja Błogosławiony Ramadan

Błogosławiony Ramadan – irańska operacja wojskowa, skierowana przeciwko irackiemu 3 Korpusowi Armijnemu, broniącego pasa terytorium od Al-Kut do Basry o szerokości ok. 260 km. W pierwszym rzucie korpusu znajdowały się 1 i 5 DZ oraz 3 DPanc. Odwód stanowiły 6 i 9 DPanc rozmieszczone w pobliżu An-Nasirijji. Główny wysiłek obrony skupiono na południowym skrzydle 3 Korpusu w pasie od Al-Qurny do Basry szerokości 80 km. Broniły się tu i 1 i 5 DZ. Zamykały one dostęp do ostanu Basry. Centrum ugrupowania zajmowały bagna Hoveyzy, które obsadzono niewielką ilością piechoty. Przestrzeń tą dozorowano przy pomocy śmigłowców. W lipcu 1982 roku znaczna część tego obszaru miała wyschnięte i twarde podłoże. Przygotowana od trzech miesięcy obrona iracka tworzyła system prowincji ze schronami bojowymi, wałami osłonowymi oraz 2-3 pasami zapór inżynieryjnych. Wąskie kanały pogłębiono i zaminowano tak aby stanowiły trudne do pokonania przeszkody dla pojazdów nieprzyjaciela.
Celem operacji Ramadan było rozbicie irackiego 3 KA, opanowanie Basry oraz odcięcie Iraku od Zatoki Perskiej. Spodziewano się również, że dowództwo irackie przegrupuje centralne odwody na południowy odcinek frontu. Tym samym kierunek bagdadzki zostałby osłabiony. Wówczas możliwy byłby atak wprost na stolicę Iraku przez siły Frontu Zachodniego. O 21:30 13 lipca 1982 roku Operacja Ramadan rozpoczęła się artyleryjskim przygotowaniem ataku. Dwie godziny później cztery irańskie związki taktyczne rozpoczęły natarcie wykonując główne uderzenie siłami 7 i 77 DP w pasie szerokości 10 km wprost na Basrę. Uderzenia pomocnicze wychodziły wprost z Al-Qurny oraz Umm Kasr. W ciągu pierwszej doby walk ochotnicy z pospolitego ruszenia i strażnicy rewolucji pokonali iracki pas przesłaniania o głębokości 10 km, po czym natarcie załamało się na głównej rubieży obrony położonej w odległości 20-25 km na wschód od Basry. Wprowadzona do bitwy irańska 92 DPanc z desantem piechoty na czołgach włamała się na kolejne 10 km. W tym czasie oddziały irańskie nacierające na Al-Qurnę zmusiły Irakijczyków do wycofania się ok. 8 km. Wojska irańskie nacierając na południe od Abadanu sforsowały w nocy z 16/17 lipca rzekę Shatt al-Arab, lecz w wyniku kontrataków irańskich były zmuszone wycofać się na wschodni brzeg. 18 lipca w oddziałach irańskich zabrakło amunicji, żywności i wody. Konieczna była ewakuacja rannych. Po trzydniowej przerwie natarcie powtarzano z równie małymi efektami. Dowództwo irackie, dążąc do zahamowania naporu wojsk irańskich masowo wykorzystywało lotnictwo bombowe i śmigłowce bojowe. Irackie 6 i 9 Dywizje Pancerne wykonywały zbieżne przeciwuderzenia w odsłonięte skrzydła przeciwnika zmuszając go do odwrotu. Trzecia faza operacji rozpoczęła się w nocy 1 sierpnia ponownym natarciem trzech zmęczonych i źle wyposażonych dywizji. Załamało się ono na podstawach wyjściowych. 5 sierpnia 1982 roku operacja Ramadan została zakończona.
Efektem 23-dniowych zmagań było przesunięcie linii frontu o 5–7 km na zachód od granicy państwowej. Straty wojsk irańskich wyniosły ok. 18 000 żołnierzy, 220 czołgów, 133 transportery, 35 dział. Średnie tempo natarcia wojsk irańskich wynosiło 1–2 km na dobę. Natarcie prowadzono z reguły nocą, aby uniknąć nadmiernych strat od ognia broni maszynowej, a także aby przekroczyć pola minowe. Niedostatek środków rozgradzających powodował, że tworzono grupy torujące złożone z ochotników, którzy oczyszczali przejścia w zaporach inżynieryjnych przy pomocy prymitywnych narzędzi. Miały miejsce przypadki kiedy sfanatyzowani młodzi chłopcy pod wpływem środków halucynogennych atakowali pozycje irackie poprzez pola minowe bez ich rozgradzania. Rozmiary strat wojsk irańskich, które sięgały 1000 żołnierzy dziennie, powodowało, że nie potrafiono sprostać problemowi ewakuacji rannych.

</doc>
<doc id="756401" url="https://pl.wikipedia.org/wiki?curid=756401" title="Fort reditowy 12 (IVa) „Luneta Warszawska”">
Fort reditowy 12 (IVa) „Luneta Warszawska”

Fort reditowy 12 (IVa) „Luneta Warszawska” ("Bastion IVa") – fort reditowy wybudowany w latach 1850–1856, element systemu fortyfikacji Twierdzy Kraków, znajdujący się przy skrzyżowaniu ulicy Kamiennej i al. 29 Listopada w Krakowie, wpisany do rejestru zabytków nieruchomych województwa małopolskiego.
Fort powstał w latach 1850–1856. Chronił między innymi rogatkę Traktu Warszawskiego. Na owe czasy był to nowoczesny fort reditowy. Początkowo wysunięty jako typowa luneta poza linię fortyfikacji rdzenia – bronił wtedy dalekiego przedpola. Konsekwencją niwelacji w 1885 roku bastionu IV i włączenie Lunety Warszawskiej w ciąg obwałowań rdzenia wraz z nowym bastionem IVb była zmiana numeracji fortu. Otrzymał oznaczenie jako Bastion IVa. Obiekt był stale modernizowany (lata 1888–1890). W latach 90. XIX w. zaczął pełnić funkcje magazynowe. Jego nową funkcją była ochrona węzła kolejowego i spedycji towarowej Twierdzy Kraków. 17 października 1907 roku rozpoczęto budowę tradytora, który znajdował się na lewym barku lunety. W pełni wyposażony tradytor oddano do użytkowania 21 listopada 1908 roku. Koszt budowy to 38 320 koron.
W 1919 roku fort przejęła dyrekcja mienia wojskowego i służył nadal jako magazyny. W okresie okupacji zmieniono go na więzienie gestapo. Następnie aż do 1950 roku służył jako więzienie UB. Na podstawie przeprowadzonej ekspertyzy, wykazano, że nie istnieją dowody wskazujące, że na terenie Fortu 12 Luneta Warszawska wykonywano wyroki śmierci na żołnierzach powojennego podziemia. Na murach pozostały napisy świadczące, że to miejsce martyrologii. IPN aktualnie (2007) prowadzi śledztwo w tej sprawie.
Później był magazynem MSW. Od 1993 roku obiekt mieści magazyny i lokale firm handlowych. Kilka lat temu został przez AMW sprzedany na licytacji w ręce prywatne, lecz mimo podjętych zobowiązań nie rozpoczęto zabezpieczenia ani rewitalizacji fortu, a obiekt nadal niszczał. W 2007 roku fort po raz kolejny zmienił właściciela. Mimo swojego wieku, fort 12 jest zachowany w dobrym stanie. W czerwcu 2007 roku został wpisany na listę zabytków. W 2010 dokonano zabezpieczenia napisów w celi śmierci po tym, jak odkryto w pomieszczeniu wilgoć. Są plany stworzenia tutaj muzeum, którego opiekunem zostanie Muzeum AK, a także hotelu. W 2013 została wyremontowana 160-letnia brama fortu.

</doc>
<doc id="756402" url="https://pl.wikipedia.org/wiki?curid=756402" title="HD 142">
HD 142

HD 142 – gwiazda podwójna położona w gwiazdozbiorze Feniksa w odległości około 67 lat świetlnych. Jej wielkość gwiazdowa wynosi 5,7. Główny składnik układu należy do typu widmowego G i jest większy od Słońca. Jego towarzysz, o typie widmowym K lub M, ma masę ok. 0,56 . Gwiazdy te obiegają się wzajemnie w średniej odległości 105,1 j.a.
W 2001 roku odkryto krążącą wokół głównej gwiazdy układu planetę HD 142 b. W 2012 poinformowano o odkryciu drugiej planety krążącej wokół tej gwiazdy – HD 142 c, a być może znajduje się tam kolejna planeta – HD 142 d.

</doc>
<doc id="756403" url="https://pl.wikipedia.org/wiki?curid=756403" title="Vanessa Minnillo">
Vanessa Minnillo

Vanessa Joy Minnillo (ur. 9 listopada 1980 roku w Clark Air Base) – amerykańska prezenterka telewizyjna. Prowadzi program w stacji MTV – "Total Request Live". W 1998 roku wygrała konkurs Miss Teen USA. Zagrała również w filmie "Totalny kataklizm" jako Amy oraz w jednym z odcinków serialu (wspólnie m.in. z La-La Vazquez).
Życiorys.
Vanessa Joy Minnillo urodziła się w Clark Air Base, Filipiny. Jest córką Vincenta Minnillo i Helen Berecero. Aktorka spotykała się (od 2006 roku) z byłym mężem Jessiki Simpson – Nickiem Lacheyem, za którego wyszła za mąż w 2011 roku w posiadłości Richarda Bransona.
Została twarzą marki "Bongo".

</doc>
<doc id="756405" url="https://pl.wikipedia.org/wiki?curid=756405" title="Serpuchow">
Serpuchow

Serpuchow (ang. "Serpukhovian")

</doc>
<doc id="756407" url="https://pl.wikipedia.org/wiki?curid=756407" title="Jürgen Straub">
Jürgen Straub

Jürgen Straub (ur. 3 listopada 1953 w Weitersroda) – niemiecki lekkoatleta średniodystansowiec reprezentujący Niemiecką Republikę Demokratyczną, medalista olimpijski.
Odpadł w eliminacjach biegu na 2000 metrów z przeszkodami na mistrzostwach Europy juniorów w 1970 w Paryżu, a także w eliminacjach biegu na 1500 metrów na halowych mistrzostwach Europy w 1975 w Katowicach.
Zwyciężył w biegu na 1500 metrów, wyprzedzając Paula-Heinza Wellmanna z Republiki Federalnej Niemiec i Jánosa Zemena z Węgier na halowych mistrzostwach Europy w 1977 w San Sebastián. Zajął 3. miejsce na tym dystansie w zawodach pucharu świata w 1977 w Düsseldorfie.
Na halowych mistrzostwach Europy w 1978 w Mediolanie zdobył brązowy medal w biegu na 1500 metrów, przegrywając z Anttim Loikkanenem z Finlandii i Thomasem Wessinghage z RFN. Zajął 7. miejsce w tej konkurencji na mistrzostwach Europy w 1978 w Pradze. Zwyciężył na tym dystansie w finale pucharu Europy w 1979 w Turynie oraz zajął 3. miejsce w zawodach pucharu świata w 1979 w Montrealu.
Największym osiągnięciem Strauba był srebrny medal w biegu na 1500 metrów zdobyty na igrzyskach olimpijskich w 1980 w Moskwie. Niemiec niespodziewanie rozdzielił dwóch faworytów tej konkurencji: Brytyjczyków Sebastiana Coe i Steve’a Ovetta. Bieg był początkowo prowadzony w wolnym tempie. Straub przyspieszył na 700 metrów przed metą i tylko Coe dał radę go wyprzedzić.
Był mistrzem NRD w biegu na 1500 metrów w latach 1977–1980 oraz w biegu na 3000 metrów z przeszkodami w latach 1973–1975, a także wicemistrzem w biegu na 800 metrów w 1978 i 1980. W hali był mistrzem NRD w biegu na 1500 metrów w latach 1975 i 1977–1980 oraz w biegu na 3000 metrów w 1976.
Dwukrotnie ustanawiał rekord NRD w biegu na 1500 metrów do czasu 3:33,68, uzyskanego 31 sierpnia 1979 w Poczdamie i również dwukrotnie w biegu na 3000 metrów z przeszkodami do wyniku 8:30,0,osiągniętego 4 lipca 1974 w Lipsku.
Rekordy życiowe.
Rekordy życiowe Strauba:

</doc>
<doc id="756408" url="https://pl.wikipedia.org/wiki?curid=756408" title="Telma">
Telma



</doc>
<doc id="756410" url="https://pl.wikipedia.org/wiki?curid=756410" title="Hejnał Świdnicy">
Hejnał Świdnicy

Hejnał Świdnicy – jeden z symboli Świdnicy. 
Obecny hejnał został przyjęty uchwałą Rady Miejskiej w Świdnicy 29 czerwca 2000 roku. Skomponował go Marek Banaszczyk, świdnicki muzyk i kompozytor. Melodia trwa 20 sekund i jest wykonywana na trąbce. Nagranie hejnału odtwarzane jest cztery razy dziennie na świdnickim rynku, o godzinach 10:00, 12:00, 14:00 i 16:00.

</doc>
<doc id="756412" url="https://pl.wikipedia.org/wiki?curid=756412" title="Kristin Cavallari">
Kristin Cavallari

Kristin Elizabeth Cavallari (ur. 5 stycznia 1987 w Denver w stanie Kolorado) – amerykańska aktorka.
Zanim jej rodzice się rozwiedli mieszkała w Kolorado. Potem wraz z ojcem przeprowadziła się do Laguna Beach. Uczęszczała do szkoły katolickiej, ale przeniosła się do publicznego liceum. Po skończeniu szkoły wyjechała do Los Angeles.
Znana jest z serialu MTV "". W 2006 roku znalazła się na 23. miejscu listy Maxima „100 najbardziej gorących kobiet”. 8 sierpnia 2012 urodziła swoje pierwsze dziecko – syna Camdena Jacka Cutlera.

</doc>
<doc id="756420" url="https://pl.wikipedia.org/wiki?curid=756420" title="Wilhelm Clito">
Wilhelm Clito

Wilhelm Clito (ur. 25 października 1102, zm. 29 lipca 1128 w Aalst) – hrabia Flandrii, pretendent do tronu Anglii i Normandii, jedyny syn Roberta II Krótkoudego, księcia Normandii i Syblii, córki hrabiego Godfryda z Conversano.
Matka Wilhelma zmarła tuż po jego narodzinach. Jego ojciec utracił księstwo Normandii po bitwie pod Tinchebray w 1106 i resztę życia spędził w niewoli u swojego brata, Henryka I, króla Anglii. W rękach Henryka znalazł się również mały Wilhelm, ale król oddał go na wychowanie Heliaszowi de Saint-Saëns, który poślubił nieślubną córkę księcia Normandii.
W 1112 Henryk zażądał przekazania mu Wilhelma, ale Heliasz z podopiecznym uciekli na dwór hrabiego Flandrii Baldwina VII. Wkrótce niezadowoleni z rządów Henryka normandzcy baronowie zawiązali koalicję przeciw królowi i uznali Wilhelma za prawowitego dziedzica tronów Anglii i Normandii.
Pretensje Wilhelma posłużyły jako hasło do dwóch rebelii. Pierwsza wybuchła w 1112 i trwała do 1120 Zbuntowanych baronów wspierali król Francji Ludwik VI Gruby, hrabia Andegawenii Fulko V i hrabia Baldwin VII. Ostatecznie Baldwin zmarł z ran odniesionych w bitwie, a Ludwik i Fulko dogadali się z Henrykiem, który pokonał wojska francuskie 20 sierpnia 1119 pod Bremule (Wilhelm walczył tam w straży przybocznej Ludwika VI i szczęśliwie uniknął niewoli. Syn Henryka I, Wilhelm Adelin, wysłał mu po bitwie konia, gdyż swojego Wilhelm Clito stracił podczas bitwy). Ludwik uznał Henryka księciem Normandii i przyjął hołd od Wilhelma Adelina, który później poślubił córkę hrabiego Andegawenii. W takiej sytuacji w październiku 1119 Wilhelm Clito spotkał się z Henrykiem I i zaproponował mu zrzeczenie się wszystkich pretensji w zamian za uwolnienie jego ojca i pozwolenie im obu udania się na pielgrzymkę. Henryk nie uwierzył w szczerość obietnic Wilhelma i odmówił.
Sytuacja zmieniła się na korzyść Wilhelma w 1122, kiedy to utonął jedyny syn i dziedzic Henryka, Wilhelm Adelin. Akcje Wilhelma Clito na politycznej scenie wzrosły. Na przełomie 1122 i 1123 poślubił Sybillę, kolejną córkę hrabiego Fulka V i Ermengardy, córki Eliasza I, hrabiego Maine. Do koalicji przyłączył się również Ludwik Gruby. Nowy hrabia Flandrii, Karol I Dobry, nie wykazywał zainteresowania.
Henryk I zadziałał błyskawicznie. Przekonał papieża Honoriusza II do unieważnienia małżeństwa Wilhelma i Sybilli. Zawarł również sojusz z cesarzem rzymskim Henrykiem V, który miał od wschodu zaatakować Ludwika VI. Udało mu się doprowadzić również do utrzymania w neutralności większej części feudałów i łatwo odparł inwazję hrabiego Andegawenii.
Wilhelm Clito i jego stronnicy nie poddali się jednak. W 1125 zmarł cesarz Henryk, a w 1127 hrabia Karol Dobry. Spośród wielu pretendentów do hrabstwa Flandrii, król Ludwik wybrał Wilhelma, który był praprawnukiem po kądzieli hrabiego Baldwina V. Doprowadził również do ślubu świeżo upieczonego hrabiego z Joanną, córką Raniera I, markiza Montferratu i Giseli, córki Wilhelma I, hrabiego Burgundii. 30 marca Wilhelm został uznany przez flandryjskich baronów, zaś do maja poddał swojej władzy większą część swojego hrabstwa.
Wilhelm miał pewne doświadczenie jako wojskowy, ale nie posiadał żadnego jako polityk. A rządzenie ówczesną Flandrią nie było łatwe, zwłaszcza, że rozpoczynał się okres przeobrażeń społecznych, związanych z początkiem rozwoju przemysłu włókienniczego. Wykorzystywał to Henryk I, który umiejętnie wiązał ekonomicznie Flandrię z Anglią i wspomagał niezadowolonych. Również pozostali pretendenci nie dali za wygraną. W 1128 zbuntował się jeden z nich, Thierry Alzacki. W lutym pretendenta poparły miasta Gandawa i Saint-Omer. W marcu przyłączyła się do nich Brugia. W maju Thierry'ego przyjęło miasto Lille. Wilhelm szybko rozpoczął działania przeciw buntownikom, jednak jego władza skurczyła się do terenów w południowej Flandrii. Wilhelm zdecydował się postawić wszystko na jedną kartę i ruszył na Brugię z zamiarem wydania pretendentowi walnej bitwy. Doszło do niej 21 czerwca 1128 pod Axspoele na południe od Brugii. Thierry i wspierające go posiłki francuskie i normandzkie poniosły ciężką klęskę.
12 lipca Wilhelm, razem z Gotfrydem I Brodatym, landgrafem Brabancji, obległ miasto Aalst. Po jego zdobyciu planował atak na Gandawę. Jednak podczas starcia z jakimś piechurem został ciężko ranny. W ranę wdała się gangrena i Wilhelm zmarł 28 lipca 1128 Do końca czuwał przy nim Heliasz z Saint-Saëns. Jego ciało pochowano w opactwie św. Bertina w Saint-Omer. Wilhelm nie pozostawił po sobie potomka. Kolejnym hrabią Flandrii został Thierry Alzacki.
Ojciec Wilhelma, Robert Krótkoudy, zmarł nie odzyskawszy wolności w 1134, jednak od śmierci Wilhelma Clito władza Henryka I nad Normandią była już niezagrożona.

</doc>
<doc id="756421" url="https://pl.wikipedia.org/wiki?curid=756421" title="HD 20367">
HD 20367

HD 20367 – gwiazda typu żółty karzeł, podobna do Słońca. Znajduje się w gwiazdozbiorze Barana w odległości około 88 lat świetlnych, a jej wielkość gwiazdowa wynosi 6,41.
W 2002 roku odkryto planetę HD 20367 b okrążającą ją w średniej odległości 1,25 j.a. Jeden pełny obieg wokół gwiazdy zajmuje jej ok. 500 dni.

</doc>
<doc id="756423" url="https://pl.wikipedia.org/wiki?curid=756423" title="Dlibra">
Dlibra



</doc>
<doc id="756426" url="https://pl.wikipedia.org/wiki?curid=756426" title="Feniks i turkawka">
Feniks i turkawka



</doc>
<doc id="756429" url="https://pl.wikipedia.org/wiki?curid=756429" title="Korol i Szut">
Korol i Szut

Korol i Szut (ros. Король и Шут, po polsku "Król i Błazen") – rosyjski zespół punkrockowy z Petersburga. W 2014 roku zespół zawiesił działalność z powodu śmierci wokalisty, Michaiła Gorszeniowa. Pozostali członkowie postanowili założyć nowy zespół, Siewiernyj Fłot.
Albumy studyjne.
Koncertówki

</doc>
<doc id="756430" url="https://pl.wikipedia.org/wiki?curid=756430" title="Kościół Apostołów Piotra i Pawła w Mysłowicach">
Kościół Apostołów Piotra i Pawła w Mysłowicach

Kościół Apostołów Piotra i Pawła w Mysłowicach – kościół parafialny Parafii Ewangelicko-Augsburskiej w Mysłowicach.
Zbudowany w stylu neogotyckim w latach 1875-1877, poświęcony 29 czerwca 1877. W latach 1885-1905 do kościoła na nabożeństwa uczęszczali okazyjnie również zborownicy z Roździenia i Szopienic. W 2008 r. w kościele miało miejsce zakończenie Off Festivalu połączone z koncertem zespołu Iron &amp; Wine.

</doc>
<doc id="756435" url="https://pl.wikipedia.org/wiki?curid=756435" title="A Lover's Complaint">
A Lover's Complaint



</doc>
<doc id="756441" url="https://pl.wikipedia.org/wiki?curid=756441" title="Kościół ewangelicki w Pszczynie">
Kościół ewangelicki w Pszczynie

Kościół ewangelicki w Pszczynie – kościół parafialny Parafii Ewangelicko-Augsburskiej w Pszczynie.
Historia.
Starania o budowę kościoła ewangelickiego w Pszczynie trwały już od 1709 r. 
Pierwotny kościół dla pszczyńskiej gminy ewangelickiej został wybudowany w latach 1743 – 1746 z fundacji Erdmanna Promnitza według projektu nadwornego architekta Promnitzów – Christiana Jahne przy udziale cieśli Jerzego Prischa. W 1746 r. konsekrowany. Przy kościele pomieszczono szkołę wraz z mieszkaniem dla nauczyciela. 
W 1860 r. nadbudowano wieżę, wprowadzając jednocześnie drobne zmiany architektoniczne. W 1896 r. ufundowano nowe organy. 
W 1905 r. kościół spłonął. Trwającą do 1907 r. odbudową kierował architekt Scheinnert (który zaraz po tym zajął się przebudową zamku Książ). W ten sposób powstał neobarokowy gmach kościelny, który jest największą salą w mieście. 
Fasada kościoła od strony Rynku ma okazały portal z dwiema kolumnami jońskimi, wielkie okna pierwszego piętra oraz zupełnie małe na parterze; flankują ją dwa ryzality narożne, przykryte blaszanymi, miedzianymi hełmami. Dach mansardowy, a po północno-zachodniej stronie wznosi się wieża, którą również przykrywa znacznie okazalszy hełm miedziany. Na zewnętrznej ścianie widać kamienną płytę nagrobną szlachcica Zawadzkiego z Polanki, zmarłego w 1716 r..
Od wewnątrz kościół obiegają charakterystyczne dla ewangelickich świątyń drewniane empory z dodatkowymi miejscami siedzącymi dla wiernych; zwraca także uwagę ołtarz z obrazem Wniebowstąpienie Pana Jezusa – dar księżnej Augustyny Anhalt-Köthen. Na loży książęcej, vis-à-vis ambony, znajduje się herb książęcego rodu Hochberg. Z tyłu, ponad ołtarzem widzimy niewielki chór muzyczny z organami.

</doc>
<doc id="756442" url="https://pl.wikipedia.org/wiki?curid=756442" title="Keshav Baliram Hedgewar">
Keshav Baliram Hedgewar

Keshav Baliram Hedgewar (dewanagari केशव बळीराम हेडगेवार, transliteracja keśav balīrām hed.gevār, transkrypcja Keśaw Baliram Hedgewar) (ur. 1 kwietnia 1889 w Nagpur, zm. 21 czerwca 1940 tamże) – indyjski działacz nacjonalistyczny, w 1925 roku z jego inicjatywy powstała organizacja "Rashtriya Swayamsevak Sangh". 
Życiorys.
Pochodził z biednej rodziny, był piątym z szóstki dzieci. W 1902, tego samego dnia, zmarło mu w szalejącej wówczas epidemii dżumy obydwoje rodziców. Przez zwolenników tytułowany był "doctordźi".

</doc>
<doc id="756447" url="https://pl.wikipedia.org/wiki?curid=756447" title="Korol i Shut">
Korol i Shut



</doc>
<doc id="756451" url="https://pl.wikipedia.org/wiki?curid=756451" title="Hanna Stach">
Hanna Stach



</doc>
<doc id="756452" url="https://pl.wikipedia.org/wiki?curid=756452" title="Kościół Zbawiciela w Tarnowskich Górach">
Kościół Zbawiciela w Tarnowskich Górach

Kościół ewangelicki Zbawiciela w Tarnowskich Górach – zabytkowy kościół parafialny Parafii Ewangelicko-Augsburskiej w Tarnowskich Górach. Budowla wznosi się przy tarnogórskim rynku (nr 12).
Historia.
Kościół powstał w 1780 roku na miejscu jednej z kamienic podarowanych miastu przez majętnego mieszkańca. Budowniczymi świątyni byli architekt Christoph Worbs ze Strzelec oraz cieśla Jan Karol Henning z Opola. W 1842 wieża została podwyższona, a w 1900 r. przebudowano go w stylu neoromańskim zgodnie z projektem Adolfa Seiffharta.
Architektura.
Budowla w stylu neoromańskim. Na zewnętrznej ścianie świątyni wmurowano w 2008 roku tablicę z okazji 160. rocznicy chrztu w tej świątyni światowej sławy patologa, psychiatry i neurologa Carla Wernickego.
Wnętrze.
Jednonawowe wnętrze otaczają empory – często spotykane w świątyniach ewangelickich. Centrum uwagi wiernych stanowi ołtarz i umieszczona nad nim kazalnica. Po lewej stronie znajduje się wolnostojąca chrzcielnica.

</doc>
<doc id="756454" url="https://pl.wikipedia.org/wiki?curid=756454" title="The Two Noble Kinsmen">
The Two Noble Kinsmen



</doc>
<doc id="756455" url="https://pl.wikipedia.org/wiki?curid=756455" title="6 Pułk Ułanów Kaniowskich">
6 Pułk Ułanów Kaniowskich

6 Pułk Ułanów Kaniowskich (6 puł.) – oddział kawalerii Wojska Polskiego II RP.
6 pułk ułanów nawiązywał do tradycji 6 pułku ułanów II Korpusu Polskiego i pułku kawalerii przy 4 Dywizji Strzelców Polskich gen. Żeligowskiego; brał udział w szarży
pod Jazłowcem.
Jego pokojowym garnizonem był Stanisławów.
Formowanie i walki pułku.
Pułk powstał w 1917 w ramach II Korpusu Polskiego w Rosji. Przestał istnieć 12 maja 1918 po bitwie z Niemcami pod Kaniowem. 
18 listopada 1918 generał Bolesław Roja polecił rotmistrzowi Ryszardowi Gieszkowskiemu-Wolff-Plottegg zorganizować Pułk Ułanów Ziemi Rzeszowskiej w Rzeszowie (1 i 2 szwadron) i w Jarosławiu (3 szwadron). Na stanowisko dowódcy 3 szwadronu został wyznaczony rotmistrz Stanisław Riess de Riesenhorst. Pułk miał być organizowany na bazie c. i k. pułków ułanów nr 3 i 6. 
Pułk został ponownie sformowany w grudniu 1918. Powstał z połączenia 6 pułku ułanów Jazdy Lwowskiej z 6 pułkiem ułanów zorganizowanym w Odessie.
Pułk nawiązywał do tradycji 6 pułku ułanów Księstwa Warszawskiego i 6 pułku ułanów Dzieci Warszawskich walczącego w wojnie z Rosją w 1831.
Pułk brał udział w wojnie z bolszewikami walcząc pod Michnowem, Zasławcem, Nowo Konstantynowem, Kumanowicami i Łysą Górą.
Pułk w okresie pokoju.
26 stycznia 1921 roku pułk pomaszerował do rejonu Ożydowa, gdzie pozostawał w odwodzie 6 Armii. 14 maja 1921 roku pułk odjechał transportem kolejowym do Stanisławowa. Do czasu zakończenia remontu koszar pododdziały pułku stacjonowały w okolicznych wsiach.
Do 1939 roku pułk stacjonował w garnizonie Stanisławów. Swoje święto obchodził 11 maja w rocznicę szarży pod Kaniowem w 1918 roku.
Walki pułku w 1939.
W trakcie mobilizacji powszechnej zmobilizował również Ośrodek Zapasowy Podolskiej Brygady Kawalerii.
W kampanii wrześniowej 1939 pułk walczył w składzie Podolskiej BK pod Uniejowem, Jankowem, Starym Polesiem, Sierakowem, Laskami i Wólką Węglową oraz brał udział w obronie Warszawy.
Kawalerowie Virtuti Militari.
Żołnierze pułku odznaczeni Orderem Wojennym Virtuti Militari za kampanię wrześniową 1939 roku:
Symbole pułkowe.
Sztandar wręczył pułkowi minister spraw wojskowych gen. dyw. Władysław Sikorski w Stanisławowie we wrześniu 1924 roku.
W sierpniu 2008 roku w czasie remontu grobu rodzinnego Jana Suzina na warszawskich Powązkach wydobyta została zalutowana łuska. 17 kwietnia 2009 roku w Muzeum Wojska Polskiego zalutowana łuska została otwarta, a w jej wnętrzu ujawniono sztandar 6 pułku Ułanów Kaniowskich.
13 grudnia 1921 generał porucznik Kazimierz Sosnkowski zezwolił na noszenie odznak pamiątkowych wyłącznie tych, które zostały zatwierdzone przez Ministra Spraw Wojskowych lub Naczelnego Wodza. Wśród tych odznak została wymieniona odznaka pamiątkowa 6 pułku ułanów.
Odznaka o wymiarach 52x52 mm ma kształt krzyża maltańskiego o ramionach emaliowanych w barwach niebieskich proporczyków pułkowych. Na poziomych ramionach krzyża, na białych paskach umieszczono niebieskie kąty. Na środek krzyża nałożony srebrny orzeł jagielloński z tarczą niebieską na piersiach, na której wpisano numer i inicjał „6 U”. Odznaka oficerska - trzyczęściowa, wykonana w srebrze, emaliowana. Wykonawcą odznaki był Jan Knedler z Warszawy.
Kaniowscy ułani.
Żołnierze 6 pułku ułanów - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="756461" url="https://pl.wikipedia.org/wiki?curid=756461" title="HD 20782">
HD 20782

HD 20782 – żółta gwiazda ciągu głównego oddalona od Ziemi o około 117 lat świetlnych, położona w gwiazdozbiorze Pieca. Jej obserwowana wielkość gwiazdowa wynosi 7,38, czyli nie jest widoczna gołym okiem. Jej masa jest prawie taka sama jak masa Słońca.
Charakterystyka.
Gwiazda tworzy luźny układ podwójny z gwiazdą HD 20781, od której dzieli ją odległość około 9000 au. Są to podobne żółte karły, z których składnik HD 20782 jest nieco gorętszy i jaśniejszy. Wokół obu gwiazd układu krążą planety.
Układ planetarny.
W 2006 roku odkryto planetę HD 20782 b krążącą wokół niej po bardzo ekscentrycznej orbicie, w średniej odległości 1,38 au. Jej masa wynosi co najmniej 1,9 masy Jowisza, a jeden obieg wokół gwiazdy zajmuje jej ok. 592 dni.

</doc>
<doc id="756467" url="https://pl.wikipedia.org/wiki?curid=756467" title="Technika Q">
Technika Q

Technika Q także Q-sort – technika psychometryczna polegająca na sortowaniu stwierdzeń pod względem pasowania do jakiegoś kryterium na kilkupunktowym kontinuum. Początek skali oznacza zupełny brak zgodności, koniec skali całkowitą zgodność. 
Pierwszy raz technika ta zastosowana została przez Williama Stephensona w 1953. Stephenson nazwał ją „Techniką Q” później nazywana zwykle Q-sort, tak też nazywa się zbiór pozycji, które podlegają sortowaniu.
Przykład.
Prosimy osobę badaną aby oszacowała w jakim stopniu pasują do niej następujące stwierdzenia: „lubię seks”, „myślę o seksie”, „fantazjuję o różnych partnerach”, „seks jest przereklamowany” itd. Zadaniem badanego jest ułożenie tych kartek na osobne kupki zgodnie z tym jak bardzo do niego pasują. Dodatkowo stosuje się pewne ograniczenia sortowania, tak aby rozkład twierdzeń przypominał w przybliżeniu rozkład normalny – badany dowiaduje się, że powinien użyć wszystkich punktów kontinuum, najwięcej kartek powinno znaleźć się w środkowej części, skrajne powinny być używane rzadziej.
Technika ma tę zaletę, że pozwala na przełożenie danych jakościowych na ilościowe, dzięki czemu możliwa jest ich analiza statystyczna. W ten sposób można porównywać dane z różnych źródeł (np. testów, ocen sędziów kompetentnych, wywiadów, samoopisów itd.). Można oszacowywać zbieżności ocen różnych osób (np. oceny szefa przez różnych pracowników). Można także badać wiele właściwości, trudnych do jednoznacznego zdefiniowania. np. ocena dzieł malarskich ze względu na indywidualny zmysł estetyczny.
Technika może być stosowana wielokrotnie po zmianie kryterium sortowania. Możemy prosić osobę badaną by uszeregowała różne stwierdzenia zgodnie z tym jak dobrze charakteryzują ją samą. Następnie zaś prosić ją aby uszeregowała je zgodnie z tym jaka chciałaby być. Tym sposobem możemy dowiedzieć się jakie jest np. ja realne badanego i jego ja idealne, czy też w jaki sposób oszacowuje innych ludzi.

</doc>
<doc id="756468" url="https://pl.wikipedia.org/wiki?curid=756468" title="Technika Q-sort">
Technika Q-sort



</doc>
<doc id="756469" url="https://pl.wikipedia.org/wiki?curid=756469" title="Q-sort">
Q-sort



</doc>
<doc id="756470" url="https://pl.wikipedia.org/wiki?curid=756470" title="Order Lwa Białego">
Order Lwa Białego

Order Lwa Białego (cz.: "Řád bilého lva") – najwyższe odznaczenie Republiki Czeskiej, kontynuujące tradycję orderu czechosłowackiego o takiej samej nazwie, utworzonego w roku 1922 jako odznaczenie dla zasłużonych cudzoziemców. Obecnie order nadawany jest przez prezydenta Czech obywatelom i cudzoziemcom za znamienite zasługi dla Republiki Czeskiej.
Order Lwa Białego podzielony jest na dwie grupy ("skupiny"), cywilną i wojskową, i posiada pięć klas ("tříd"), przy czym łańcuch orderowy w I Klasie może być nadawana jedynie głowom państw.
Historia orderu.
Order Lwa Białego został ustanowiony 7 grudnia 1922 roku jako odznaczenie nadawane wyłącznie cudzoziemcom (I Republika Czechosłowacka odznaczeń swym obywatelom nie nadawała) za wybitne zasługi w dziedzinach kultury, przemysłu, handlu i wojskowości zdobyte przy współpracy innych państw z Republiką Czechosłowacką. Order nadawał prezydent republiki według rekomendacji swej kancelarii. Order podzielony był na dwie grupy, cywilną i wojskową, każda z nich posiadała pięć klas: Krzyż Wielki, Komandor z Gwiazdą, Komandor, Oficer i Kawaler oraz medale złoty i srebrny. Po zajęciu Czech i Moraw przez III Rzeszę i utworzeniu tzw. Protektoratu order był nadal od roku 1941 nadawany przez czechosłowacki Rząd na Wygnaniu pod prezydenturą Edwarda Benesza. Po roku 1945, po przejęciu władzy przez komunistów order zachowano, nadając mu w roku 1961 nowe statuty i zmieniając jego wygląd. W latach 1990-1992 order, po ponownej zmianie statutów i wyglądu, zachowano jako najwyższe odznaczenie CSRF. Po podziale Czechosłowacji w 1993 na dwa państwa, Order Lwa Białego przejęła Republika Czeska, ponownie zmieniając jego wygląd i statuty: od 1994 order posiada (według znanego schematu Legii Honorowej) pięć klas, przy zachowaniu obu dawnych grup (wojskowej i cywilnej) i nadawany być może obywatelom czeskim oraz cudzoziemcom.
Na podstawie artykułu 4. statutów, każdy Prezydent Republiki Czeskiej zostaje, na czas pełnienia tego urzędu, kawalerem Orderu I Klasy z Łańcuchem. Może go zachować po zakończeniu swojej kadencji, jedynie za zgodą obu izb Parlamentu Republiki Czeskiej.
Podczas II wojny światowej Order Lwa Białego (klasy wojskowej) nadawany był osobom szczególnie zasłużonym dla wyzwolenia Czechosłowacji spod okupacji hitlerowskiej. W maju 1945 roku, po kapitulacji Niemiec, przyznano order wielu oficerom wojsk aliantów, w tym Dwightowi Eisenhowerowi, pośmiertnie w 1995 gen. Pattonowi. Nie należy go mylić z drugim – Orderem Wojennym Lwa Białego, ustanowionym przez prezydenta Benesza w lutym roku 1945.
W 1999 roku Orderem Lwa Białego (I Klasy, bez Łańcucha) odznaczono, z racji byłego pełnienia urzędu Prezydenta RP, Lecha Wałęsę. Orderem I Klasy z Łańcuchem odznaczeni zostali polscy prezydenci: Aleksander Kwaśniewski w 2004, Lech Kaczyński w 2010 i Andrzej Duda w 2016 roku.
Historia insygniów.
1922-1960: I, II, III i (IV) Republika Czechosłowacka.
Insygnia orderu różniły się od obecnych w następujących aspektach: koronowany lew czeski na awersie oznaki i na gwieździe I i II stopnia niósł na piersi tarczę herbu Słowacji (z trójwzgórzem i krzyżem lotaryńskim); na rewersie oznaki każdy jej promień nosił herb – trzech ziem czeskiej części państwa (Czechy, Morawy, Śląsk) i dwóch słowackiej (Słowacja oraz Ruś), medalion rewersu nosił inicjały „ČSR”. Monogramy łańcucha składały się z liter „ČSR” i medalionów z lwem.
1961-1990: Czechosłowacka Republika Socjalistyczna (CSRS).
Wygląd insygniów zmieniono stosunkowo niewiele: lwu odebrano koronę, a na jego piersi pojawił się herb Słowackiej Republiki Socjalistycznej ("vatra" na Krywaniu). Zamiast monogramu „ČSR” wprowadzono, tam gdzie on dawniej występował, „ČSSR”, usunięto herby ziem czeskich i słowackich z rewersu oznaki.
1990-1992: Czeska i Słowacka Republika Federalna (CSRF).
Przywrócono awers odznaki sprzed 1960. Herby ziem czeskich i słowackich nie powróciły na rewers oznaki – pojawił się na niej, w miejscu monogramu, czteropolowy herb Czechosłowacji (z czeskim lwem i słowackim krzyżem). Monogramy na łańcuchu zmieniono na „ČSFR”.
od 1994: Republika Czeska.
Insygnia orderu to oznaka, gwiazda I i II stopnia i łańcuch orderowy dla głów państw. Oznaka jest pięciopromienną, emaliowaną na ciemnoczerwony kolor gwiazdą, której promienie kończą się trójzębem, opatrzonym kulkami na szpicach. Między promieniami znajdują się ornamenty w kształcie złotych liści lipy, „narodowego drzewa” Czech. Na awersie na oznakę nałożony jest ukoronowany lew wspięty (symbol narodowy Czech). Na rewersie oznaka posiada okrągły medalion środkowy z czteropolowym „wielkim herbem” Republiki Czeskiej, otoczony białym obramowaniem z dewizą orderu „"Pravda vítězí"” ("„Prawda zwycięży”"). Zawieszką oznaki jest wieniec ze złotych liści lipowych w kształcie rombu, który w środku posiada – dla grupy cywilnej – dwie skrzyżowane gałązki palmowe lub – dla grupy wojskowej – dwa skrzyżowane miecze. Obecny order posiada pięć klas, wszystkie I do V przedstawiają tą samą oznakę, ale o różnej wielkości. Order noszony jest na czerwonej wstędze z szerokimi białymi paskami po bokach.
Gwiazda I i II Klasy jest srebrna, ośmiopromienna, w środku nosi emaliowany na czerwono medalion ze srebrnym lwem czeskim, otoczonym srebrnym napisem "Pravda vítězí" z liśćmi lipy jako cezurami napisu.
Złoty łańcuch orderowy składa się z 20 członów: 10 medalionów z lwem czeskim i 10 kunsztownie splecionych monogramów „ČR”.

</doc>
<doc id="756472" url="https://pl.wikipedia.org/wiki?curid=756472" title="Dziecięce porażenie mózgowe">
Dziecięce porażenie mózgowe



</doc>
<doc id="756474" url="https://pl.wikipedia.org/wiki?curid=756474" title="Romuald Żyliński">
Romuald Żyliński

Romuald Żyliński (ur. 5 września 1923 w Białymstoku, zm. 9 kwietnia 2013 w Warszawie) – polski kompozytor, pianista, aranżer i pedagog; uczeń Stanisława Szpinalskiego i Tadeusza Szeligowskiego. Twórca muzyki scenicznej (musical „Tytus, Romek i Atomek”, komedia muzyczna „Perły Lady Gallux”), piosenek (np. „Alabama”, „Idzie niebo ciemną nocą”, „Serduszko puka w rytmie cza-cza”) i utworów instrumentalnych.
Od 1955 r. działał w Warszawie (przedtem krótki okres w Szczecinie), skupiając się głównie na pracy kompozytorskiej. Napisał ok. 1000 piosenek, pierwszą w 1943 roku. Tworzył także muzykę poważną i pieśni. Za swoje kompozycje uzyskał liczne nagrody, m.in. I nagrodę na Międzynarodowym Festiwalu Piosenki w Sopocie w 1964 za „Złotą przystań” oraz nagrodę specjalną za „Czy pamiętasz ten dom”, II nagrodę w konkursie Polskiej Federacji Jazzowej 1966 za „Naszą podróż”, Srebrny Pierścień na Festiwalu Piosenki Żołnierskiej w Kołobrzegu 1976 za „Wracali chłopcy”.
Twórczość.
Muzyka koncertowa, m.in. "Pożegnanie" – fantazja baletowa, "Toccata f-moll na fortepian", "Etiuda na klarnet"; komedia muzyczna "Perły lady Gallux" (libretto B. Żabko-Potopowicz).
Filmografia.
Piosenka: „Powiedz, gdzie będziesz nocą”
Piosenka: „Serduszko puka w rytmie cza cza”
Piosenka: „Całujmy się”
Piosenka: „Serduszko puka w rytmie cza cza”
Piosenka: „Ty jesteś czarująca”
Piosenka: „Wszystkiego najlepszego”
Piosenki: „Serduszko puka w rytmie cza cza”, „Wielka radość w Warszawie”
Piosenka: „Dla ciebie kolczyki gwiazd”
Piosenka: „Czy pamiętasz ten dom?”
Piosenka: „Archipelag”
Piosenki: „Serduszko puka w rytmie cza cza”, „Alabama”

</doc>
<doc id="756475" url="https://pl.wikipedia.org/wiki?curid=756475" title="Sonthofen">
Sonthofen

Sonthofen – miasto powiatowe w południowych Niemczech, w kraju związkowym Bawaria, w rejencji Szwabia, w regionie Allgäu, siedziba powiatu Oberallgäu. Leży w Allgäu, około 25 km na południe od Kempten (Allgäu), nad rzeką Iller, przy drodze B19, B308 i linii kolejowej Oberstdorf – Ulm.
Polityka.
Burmistrzem miasta jest Hubert Buhl (Freie Wähler), rada miasta składa się z 30 osób.
Transport.
W mieście znajduje się stacja kolejowa Sonthofen.

</doc>
<doc id="756476" url="https://pl.wikipedia.org/wiki?curid=756476" title="Dariusz Wilczak">
Dariusz Wilczak

Dariusz Wilczak (ur. 1961) – polski dziennikarz, reportażysta tygodnika „Newsweek”.
Życiorys.
Absolwent etnografii na Uniwersytecie Łódzkim, podyplomowych studiów dziennikarskich na Wydziale Dziennikarstwa Uniwersytetu Warszawskiego. Autor słuchowiska radiowego "Chwilowa utrata przytomności". Laureat nagród i wyróżnień SDP oraz Grand Press. Nominowany do Nagrody Literackiej im. Józefa Mackiewicza w 2012 roku za książkę o generale Wojciechu Jaruzelskim "Generalissimus". Jego książka "Pajęczyna" znalazła się w antologii polskiego reportażu 20 wieku "100/XX" (Wydawnictwo Czarne, 2014).

</doc>
<doc id="756477" url="https://pl.wikipedia.org/wiki?curid=756477" title="Korol i shut">
Korol i shut



</doc>
<doc id="756480" url="https://pl.wikipedia.org/wiki?curid=756480" title="Korol i szut">
Korol i szut



</doc>
<doc id="756481" url="https://pl.wikipedia.org/wiki?curid=756481" title="Aliana Lohan">
Aliana Lohan

Aliana Lohan (ur. 22 grudnia 1993) – amerykańska aktorka, piosenkarka i modelka. Jest młodszą siostrą Lindsay Lohan. 
W wieku 3 lat zaczęła pracować jako modelka. W październiku 2006 wydała swój pierwszy album.

</doc>
<doc id="756482" url="https://pl.wikipedia.org/wiki?curid=756482" title="Problem izomorfizmu podgrafu">
Problem izomorfizmu podgrafu

Problem izomorfizmu podgrafu – przykład NP-zupełnego problemu decyzyjnego. Formalna definicja tego problemu wygląda następująco:
Problem ten występuje w chemii informatycznej przy wyszukiwaniu związków chemicznych zawierających określone podstruktury. Do wyszukiwania takich podstruktur używane są zapytania w formacie SMARTS (stanowiącym rozszerzenie formatu SMILES).
Uogólnieniem tego problemu jest optymalizacyjny NP-zupełny problem maksymalnego wspólnego podgrafu, polegający na znalezieniu izomorficznych do siebie podgrafów G i F o maksymalnej wielkości

</doc>
<doc id="756485" url="https://pl.wikipedia.org/wiki?curid=756485" title="Druga tetralogia">
Druga tetralogia

Druga tetralogia - cykl czterech kronik, napisanych przez Williama Shakespeare’a w latach 1596 - 1598. Składa się na niego:
Cykl ten był poprzedzony przez Pierwszą tetralogię. Idea obu tetralogii powstała w XX wieku, nie ma dowodów, że autor je zaplanował.

</doc>
<doc id="756488" url="https://pl.wikipedia.org/wiki?curid=756488" title="SELF">
SELF



</doc>
<doc id="756489" url="https://pl.wikipedia.org/wiki?curid=756489" title="Piłka nożna w Anglii (1942/1943)">
Piłka nożna w Anglii (1942/1943)

Sezon 1942/1943 był czwartym w historii angielskiej piłki nożnej podczas II wojny światowej.
W latach 1939-1946 rozgrywki piłkarskie w Anglii były zawieszone. Wielu piłkarzy brało udział w wojnie, co osłabiło wiele zespołów. W miejsce angielskich rozgrywek ligowych i pucharowych ustanowiono ligi regionalne. Występy zawodników w tych zawodach nie są brane pod uwagę w oficjalnych zestawieniach.

</doc>
<doc id="756491" url="https://pl.wikipedia.org/wiki?curid=756491" title="Nawanianie THT">
Nawanianie THT

Nawanianie THT – proces technologiczny polegający na mieszaniu tetrahydrotiofenu z gazem ziemnym w tzw. nawanialniach, w celu nadania mu nieprzyjemnej woni. Nadawanie bezwonnym, niebezpiecznym gazom użytkowym nieprzyjemnego zapachu ma na celu ułatwić wykrywanie nieszczelności instalacji gazowej, co bezpośrednio wpływa na poprawę bezpieczeństwa.

</doc>
<doc id="756492" url="https://pl.wikipedia.org/wiki?curid=756492" title="Pierwsza tetralogia">
Pierwsza tetralogia

Pierwsza tetralogia – cykl czterech kronik, napisanych przez Williama Shakespeare’a w latach 90. XVI w. Składa się na niego:
Następcą tego cyklu była druga tetralogia. Idea obu tetralogii powstała w XX wieku, nie ma dowodów, że autor je zaplanował.

</doc>
<doc id="756494" url="https://pl.wikipedia.org/wiki?curid=756494" title="C/1811 F1">
C/1811 F1

 C/1811 F1 lub Wielka Kometa z 1811 roku – kometa długookresowa, którą można było obserwować gołym okiem w 1811 roku.
Odkrycie i obserwacje komety.
Kometa została odkryta 25 marca 1811 roku przez Honoré’a Flaugerguesa. Znajdowała się ona wtedy w odległości 2,7 j.a. od Słońca. 12 września 1811 roku kometa przeszła przez peryhelium. W październiku osiągnęła maksymalną jasność wynoszącą ok. 0. Gołym okiem widoczna była przez 260 dni.
O komecie tej wspomina Adam Mickiewicz w "Panu Tadeuszu" ("Był to kometa pierwszej wielkości i mocy").
Orbita komety.
Wielka Kometa z 1811 roku porusza się po orbicie w kształcie bardzo wydłużonej elipsy o mimośrodzie 0,995. Peryhelium znajduje się w odległości 1,035 j.a. od Słońca, aphelium zaś aż 423,75 j.a. od niego. Na jeden obieg wokół Słońca potrzebuje ok. 3096 lat, nachylenie jej orbity do ekliptyki wynosi 106,93˚.
Właściwości fizyczne.
Kometa wykształciła w czasie maksymalnej aktywności łatwo dostrzegalną komę, dwa warkocze, których długość na firmamencie dochodziła do 60º. Wielkość jądra szacowano na 30-40 km. Było ono wydłużone i charakteryzowało się niezwykle dużą aktywnością; wydzielało duże ilości gazów i pyłów. Pod wieloma względami kometa z 1811 roku przypomina kometę Hale’a-Boppa.

</doc>
<doc id="756495" url="https://pl.wikipedia.org/wiki?curid=756495" title="Wielka Kometa z 1811">
Wielka Kometa z 1811



</doc>
<doc id="756496" url="https://pl.wikipedia.org/wiki?curid=756496" title="Baszkir">
Baszkir

Baszkir (ang. "Bashkirian")

</doc>
<doc id="756497" url="https://pl.wikipedia.org/wiki?curid=756497" title="Irena Lewandowska (tłumaczka)">
Irena Lewandowska (tłumaczka)

Irena Lewandowska (ur. 11 lipca 1931 w Warszawie, zm. 5 grudnia 2018) – polska tłumaczka literatury rosyjskojęzycznej.
Życiorys.
Urodziła się 11 lipca 1931 jako córka dziennikarza Samuela Kletza i pielęgniarki Julii Ity Mebel. Od czasu okupacji używała nazwiska Lewandowska.
Przełożyła kilkadziesiąt książek z języka rosyjskiego autorstwa m.in. Michaiła Bułhakowa, Arkadija i Borysa Strugackich, Wieniedikta Jerofiejewa, Bułata Okudżawy, Aleksandra Sołżenicyna, Kira Bułyczowa oraz Anny Politkowskiej. Tłumaczyła liczne opowiadania fantastyczne publikowane w miesięczniku Fantastyka i takich antologiach jak "Rakietowe szlaki", "Kroki w nieznane" czy "Klasyka rosyjskiej SF".
Współpracowała przy tłumaczeniu z Witoldem Dąbrowskim, ich wspólne przekłady to m.in. "Mistrz i Małgorzata" (1969), "Jeden dzień Iwana Denisowicza".
W styczniu 1976 roku podpisała list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. 
15 listopada 2007 otrzymała Brązowy Medal „Zasłużony Kulturze Gloria Artis”. W 2011 odznaczona Krzyżem Kawalerskim Orderu Odrodzenia Polski (M.P. z 2011, nr 64, poz. 624).
Zmarła 5 grudnia 2018. Została pochowana na Cmentarzu Wojskowym na Powązkach (kwatera II B 28
rząd 11, grób 26).

</doc>
<doc id="756498" url="https://pl.wikipedia.org/wiki?curid=756498" title="Piłka nożna w Anglii (1943/1944)">
Piłka nożna w Anglii (1943/1944)

Sezon 1943/1944 był piątym w historii angielskiej piłki nożnej podczas II wojny światowej.
W latach 1939-1946 rozgrywki piłkarskie w Anglii były zawieszone. Wielu piłkarzy brało udział w wojnie, co osłabiło wiele zespołów. W miejsce angielskich rozgrywek ligowych i pucharowych ustanowiono ligi regionalne. Występy zawodników w tych zawodach nie są brane pod uwagę w oficjalnych zestawieniach.

</doc>
<doc id="756499" url="https://pl.wikipedia.org/wiki?curid=756499" title="Willoughby Hills">
Willoughby Hills

Willoughby Hills – miasto w Stanach Zjednoczonych, w północno-wschodniej części stanu Ohio, w pobliżu jeziora Erie.
Liczba mieszkańców w 2000 roku wynosiła 8595.

</doc>
<doc id="756501" url="https://pl.wikipedia.org/wiki?curid=756501" title="Willoughby (Ohio)">
Willoughby (Ohio)

Willoughby – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 22 621.

</doc>
<doc id="756508" url="https://pl.wikipedia.org/wiki?curid=756508" title="Dzika Kiszka">
Dzika Kiszka

Dzika Kiszka – polska grupa łącząca dwa style muzyczne, rap i rock'n'roll, określająca kiedyś swój styl jako "Rap'N'Roll". W tej chwili zespół skłania się bardziej w stronę cięższej odmiany rapcore.
Historia.
Grupa została założona w 1987 przez Krzysztofa "Flipera" Krupę, Wiesława "Golonę" Karę i Grzegorza "Dyndka" Nowosielskiego. Od początku istnienia inspirowała się muzycznymi dokonaniami takich zespołów jak: Beastie Boys, Public Enemy czy Run-D.M.C. (Marek Niedźwiecki nazywał ich "Beastie Boys z Tarnowa"). W 1988 Dzika Kiszka wzięła udział w OMPP, zajmując miejsce w pierwszej dziesiątce. Na festiwalu w Jarocinie w 1989 zespół otrzymał nagrodę publiczności i w tym samym roku nagrał profesjonalnie cztery utwory. Do dwóch z nich nagrano też teledyski. Pod koniec roku zespół wziął udział w koncercie "Letnia Zadyma W Środku Zimy", który odbył się na warszawskim Torwarze. W 1990 zespół ponownie wystąpił w Jarocinie. W 1992 ukazał się fonograficzny debiut Dzikiej Kiszki,zatytułowany "Rap'N'Roll", który został zarejestrowany i wydany przez krakowską firmę Gamma. W 1994 zespół zawiesił działalność, by w 1999 reaktywować się w nowym składzie. W grudniu 2000 ukazał się album zatytułowany "Rap &amp; Roll part 2", wydany przez firmę Universal Music Polska. Następnie - po ponownym zawieszeniu działalności - w listopadzie 2005 zespół reaktywował się i we wrześniu 2006 nagrał nowy utwór w lubelskim Studio Hendrix. 

</doc>
<doc id="756509" url="https://pl.wikipedia.org/wiki?curid=756509" title="Agencja towarzyska">
Agencja towarzyska

Agencja towarzyska – firma, przedsiębiorstwo lub inna forma działalności oficjalnie zajmująca się pośrednictwem w wynajmie osób do towarzystwa, najczęściej trudniąca się czerpaniem korzyści z prostytucji.
Nazwy "agencja towarzyska", w eufemistycznym znaczeniu, używają w Polsce, domy publiczne i inne – legalne lub nie – przedsięwzięcia oferujące usługi prostytutek.
W Polsce agencje towarzyskie mają swoje strony internetowe, reklamują się na serwisach pornograficznych i w ogłoszeniach prasowych. Ulotki reklamowe oferujące usługi agencji rozpowszechniane są na przykład w miastach targowych podczas targów, wkładane za wycieraczki samochodów itp. Agencje współpracują też z wybranymi taksówkarzami w celu werbowania klientów.
Prostytucja w Polsce nie jest karalna, natomiast Kodeks karny przewiduje kary za prowadzenie domów publicznych, czyli za sutenerstwo (czerpanie korzyści majątkowych z cudzego nierządu), a także za stręczycielstwo (nakłanianie do nierządu) i kuplerstwo (ułatwianie cudzego nierządu). Właścicielom lub osobom prowadzącym agencje towarzyskie nie sposób jednak dowieść zarzutu „czerpania korzyści z prostytucji” – gdyż wskazują, że to, co klient(ka) i pracownik/ca agencji robią za zamkniętymi drzwiami, jest już prywatną sprawą dwojga dorosłych ludzi i nie mają na to wpływu inne osoby. W praktyce występują trudności ze ściganiem prowadzenia agencji towarzyskiej, gdyż występują poważne problemy ze zbieraniem dowodów. Prokuratura w Lesznie w 1996 r., jako jedna z pierwszych w kraju, sporządziła akt oskarżenia przeciwko właścicielom agencji.
Klienci uprawiający w agencjach towarzyskich seks bez zabezpieczeń (bez, z reguły obowiązkowych, prezerwatyw) narażają się na choroby przenoszone drogą płciową, takie jak: choroby zakaźne i pasożytnicze, przenoszone na drodze kontaktu płciowego.
Z raportu przedstawionego na konferencji na temat handlu ludźmi 22 marca 2004 w Sejmie wynika, że Polska stała się krajem docelowym w tranzycie kobiet z Europy Wschodniej do polskich domów publicznych (agencje towarzyskie, "mieszkaniówki", dla prostytuowania się przy drogach i stacjach benzynowych).

</doc>
<doc id="756525" url="https://pl.wikipedia.org/wiki?curid=756525" title="Józefina Reszke">
Józefina Reszke

Józefina Reszke-Kronenberg (ur. 4 czerwca 1855 w Warszawie, zm. 22 lutego 1891 tamże) – polska śpiewaczka (sopran).
Zarys biografii.
Była siostrą Jana i Edwarda.
Uczyła się śpiewu u Henriette Nissen w konserwatorium w Petersburgu. Zadebiutowała w 1871 w Poznaniu, jej debiut zagraniczny miał miejsce w Wenecji w 1874. Śpiewała na scenach operowych w Paryżu, Madrycie, Lizbonie i Londynie. W 1877 wystąpiła w paryskiej prapremierze "Króla Lahore" Masseneta, a w 1884 – w premierze jego "Herodiady", wspólnie z obu braćmi.
W pełni sławy opuściła scenę po poślubieniu barona Leopolda Juliana Kronenberga (syna Leopolda Kronenberga), z którym zamieszkała w Polsce. Od tej pory już tylko parokrotnie wystąpiła w operze w Warszawie.
Była pierwszą nauczycielką śpiewu Zofii Mingardi.
Dziećmi Józefiny i Leopolda Juliana byli Józefina Róża i Leopold Jan.
Zmarła po połogu 22 lutego 1891 w Warszawie. Pochowana jest w kaplicy rodzinnej Kronenbergów na Powązkach, którą Leopold Julian wzniósł w 1893 (projekt – Artur Goebel, wykonanie – Józef Norblin, płaskorzeźba – Antoni Olesiński) (kwatera 19-1/2-28).

</doc>
<doc id="756528" url="https://pl.wikipedia.org/wiki?curid=756528" title="Willowick">
Willowick

Willowick – miasto w Stanach Zjednoczonych, w północno-wschodniej części stanu Ohio, nad jeziorem Erie.
Liczba mieszkańców w 2000 roku wynosiła 14 269.

</doc>
<doc id="756532" url="https://pl.wikipedia.org/wiki?curid=756532" title="Wilmington (Ohio)">
Wilmington (Ohio)

Wilmington – miasto w Stanach Zjednoczonych, w zachodniej części stanu Ohio.
Liczba mieszkańców w 2000 roku wynosiła 11 961.
Klimat.
Miasto leży w strefie klimatu subtropikanego, umiarkowanego, łagodnego bez pory suchej i z gorącym latem, należącego według klasyfikacji Köppena do strefy "Cfa". Średnia temperatura roczna wynosi 11,3°C, a opady 1038,9 mm (w tym do 80,3 cm opadów śniegu). Średnia temperatura najcieplejszego miesiąca - lipca wynosi 22,9°C, natomiast najzimniejszego -1,8°C. Najniższa zanotowana temperatura wyniosła -22,8°C a najwyższa 38,3°C.

</doc>
<doc id="756534" url="https://pl.wikipedia.org/wiki?curid=756534" title="HC Davos">
HC Davos

HC Davos – szwajcarski klub hokeja na lodzie z siedzibą w Davos.

</doc>
<doc id="756535" url="https://pl.wikipedia.org/wiki?curid=756535" title="Kasownik (urządzenie)">
Kasownik (urządzenie)

Kasownik – urządzenie służące do potwierdzenia dokonania opłaty za przejazd transportem zbiorowym, poprzez trwałe naniesienie stosownej informacji na bilecie.
Historia.
Pierwszy ręczny kasownik do biletów, którego zasada działania oraz budowa zbliżona była do tych używanych obecnie wynalazł na emigracji w 1848 roku polski wynalazca Jan Józef Baranowski. Za ten wynalazek otrzymał w 1849 roku na Wystawie Krajowej w Paryżu medal ministra robót publicznych Francji oraz medal francuskiego Towarzystwa Zachęty do Wynalazczości.
Przed wprowadzeniem kasowników sprzedażą i kasowaniem biletów zajmowali się konduktorzy.
Kasowniki w Polsce.
W większości miast w Polsce używane są kasowniki drukujące dzień i godzinę (najczęściej również nr boczny autobusu miejskiego i autobusu PKS oraz trolejbusu i tramwaju, czasami również inne treści) na bilecie papierowym. Wyklucza to ponowne użycie tego samego biletu albo wykorzystanie go w sposób niezgodny z jego typem (na przykład przekroczenie czasu przejazdu w przypadku biletów czasowych, przesiadki w przypadku biletów jednorazowych). Popularne do niedawna kasowniki w autobusach miejskich i autobusach PKS oraz trolejbusach i tramwajach dziurkujące bilet przy pomocy dobrze ułożonych bolców wychodzą już obecnie z użycia. W niektórych miastach w Polsce stosowane są kasowniki kodujące stosowne informacje na kartonowym bilecie z paskiem magnetycznym. 
Coraz częstsze stają się w Polsce natomiast kasowniki współpracujące z plastikowymi kartami zbliżeniowymi. System ten funkcjonuje czasami równocześnie z tradycyjnymi biletami papierowymi albo biletami z paskiem magnetycznym, kasowniki biletowe obsługują wtedy obydwa standardy albo również – przejściowo – w autobusie miejskim i autobusie PKS oraz trolejbusie i tramwaju używane są kasowniki dwóch rodzajów. W autobusach miejskich i autobusach PKS, trolejbusach i tramwajach kasowniki instalowane są niedaleko drzwi wejściowych. W przypadku pociągów oraz metra kasowniki umieszcza się przeważnie przy wejściu na peron.

</doc>
<doc id="756537" url="https://pl.wikipedia.org/wiki?curid=756537" title="Evan Taubenfeld">
Evan Taubenfeld

Evan David Taubenfeld (ur. 27 czerwca 1983) – amerykański gitarzysta i wokalista pop-rockowy. Najbardziej znany jest ze współpracy z Avril Lavigne. Był jej głównym gitarzystą od wiosny 2002 roku do września 2004.
W lutym 2009 ukazało się lyric video do piosenki „Cheater Of The Year” (piosenka z nadchodzącego albumu). 31 Marca 2009 wyszedł pierwszy singiel Evana „Boy Meets Girl”, piosenka jest dostępna na iTunes i Amazon.com.
Taubenfeld urodził się w Baltimore, w stanie Maryland. Jego rodzice to Mark i Ami Taubenfeld. Jest Żydem. Evan rozpoczął swoją muzyczną karierę będąc perkusistą lokalnego zespołu The Suburbanites, był wtedy w siódmej klasie. Trzy lata później uczył się grać na gitarze i założył zespół Spinfire, w którym był głównym wokalistą i autorem piosenek, jednakże band rozpadł się w 2002 roku. Evan Taubenfeld w czerwcu 2001 roku ukończył McDonogh School w Owings Mills, w stanie Maryland, i zamierzał studiować na Berklee College of Music w Bostonie w Massachusetts, gdzie został przyjęty za pierwszym podejściem.
Później, w 2002 roku, Taubenfeld odbył rozmowę telefoniczną z wiceprzewodniczącym Arista Records, który poszukiwał ludzi do przesłuchania w Nowym Jorku z piosenkarką Avril Lavigne. Taubenfeld przesłuchiwany był jako perkusista i gitarzysta basowy, ponieważ pozycje gitarzystów były już zajęte i wiceprzewodniczący zaproponował mu kontrakt głównego gitarzysty i drugiego wokalu, kiedy tylko usłyszał próby gitarowe Evana w pokoju przesłuchań.
W czerwcu 2003 roku podczas trasy koncertowej z Lavigne, założył nowy zespół – o początkowej nazwie Ditch Ruxton. Ich pierwszy występ miał miejsce w Baltimore, w nocnym klubie Fletcher’s. Po tym zespół rozdzielił się na rok i nigdy nie odbył się drugi występ.
W maju 2004 roku Avril Lavigne wydała swój drugi album "Under My Skin". Jej pierwszy singel, "Don’t Tell Me", był współtworzony przez Evana. Oprócz tego Taubenfeld jest także współtwórcą piosenek "Freak Out" i "Take Me Away". Do dwóch z tych piosenek ("Don’t Tell Me" i "Freak Out") Evan grał na gitarze, perkusji i śpiewał chórki. Niedługo potem, Taubenfeld został pracownikiem (autor piosenek) EMI Music Publishing i opuścił zespół Avril we wrześniu 2004 roku, żeby dążyć do dokonania własnych przedsięwzięć.
W czerwcu 2006 roku Taubenfeld założył Big Evil Corp. Firma przede wszystkim rozpowszechniała publikacje i produkcje Evana.
W lutym 2007, kiedy ukazał się teledysk pierwszego singla Avril Lavigne z jej nowej płyty, Taubenfeld wystąpił w nim.
Evan wystąpił także w serialu Sabrina, nastoletnia czarownica, w filmie Jazda na maksa oraz filmie dokumentalnym Avril Lavigne – „My World” wydanym przez Arista Records
Taubenfeld razem z Lavigne napisał cztery piosenki do jej trzeciego, najnowszego albumu The Best Damn Thing. ("Hot, Innocence, One of Those Girls, Contagious").
Evan jest producentem oraz współautorek kilku piosenek z najnowszego albumu Avril Lavigne „Goodbye Lullaby” (m.in. Push)
Evan Taubenfeld występuje w teledyskach Avril Lavigne: „Sk8er Boi”, „Complicated”, „Knockin’ on Heaven’s Door” „I’m With You” „My Happy Ending” „Losing Grip”, „Girlfriend”, „The Best Damn Thing” oraz „What The Hell”.
Jego solowa płyta wydana została w maju 2010 r. nosi nazwę „Welcome To The Blacklist Club” i zawiera piosenki takie jak:
Pumpkin Pie, Boy meets girl, Cheater of the year, Story of me and you, Waiting, Matter of time, It’s like that, Better than you oraz Evan way
W 2011 podczas wspólnej trasy z Avril Lavigne wykonali razem piosenkę Taubenfelda The Best Years Of Our Lifes, którą następnie nagrali w duecie. Utwór jest dostępny w internecie jako niezależny singiel.
9 maja 2013 ukazał się teledysk do nowego singla Avril Lavigne pod tytułem Here’s To Never Growing Up, w którym zagrał również Evan.

</doc>
<doc id="756538" url="https://pl.wikipedia.org/wiki?curid=756538" title="Wooster (Ohio)">
Wooster (Ohio)

Wooster – miasto w Stanach Zjednoczonych, w stanie Ohio.
Liczba mieszkańców w 2000 roku wynosiła 25 288.
Klimat.
Miasto leży w strefie klimatu subtropikalnego, umiarkowanego, łagodnego bez pory suchej i z gorącym latem, należącego według klasyfikacji Köppena do strefy "Cfa". Średnia temperatura roczna wynosi 10,0°C, a opady 952,5 mm (w tym do 81,3 cm opadów śniegu). Średnia temperatura najcieplejszego miesiąca - lipca wynosi 22,9°C, natomiast najzimniejszego -2,9°C. Najniższa zanotowana temperatura wyniosła -31,1°C a najwyższa 40,66°C.

</doc>
<doc id="756540" url="https://pl.wikipedia.org/wiki?curid=756540" title="Worthington (Ohio)">
Worthington (Ohio)

Worthington – miasto w Stanach Zjednoczonych, w centralnej części stanu Ohio.
Liczba mieszkańców w 2000 roku wynosiła 14 132.

</doc>
<doc id="756551" url="https://pl.wikipedia.org/wiki?curid=756551" title="Wyoming (Ohio)">
Wyoming (Ohio)

Wyoming – miasto w Stanach Zjednoczonych, w południowo-zachodniej części stanu Ohio.
Liczba mieszkańców w 2000 roku wynosiła 8278.

</doc>
<doc id="756570" url="https://pl.wikipedia.org/wiki?curid=756570" title="Bràfim">
Bràfim

Bràfim – gmina w Hiszpanii, w Katalonii, w prowincji Tarragona, w comarce Alt Camp.
Powierzchnia gminy wynosi 6,42 km². Zgodnie z danymi INE, w 2005 roku liczba ludności wynosiła 636, a gęstość zaludnienia 99,07 osoby/km². Wysokość bezwzględna gminy równa jest 236 metrów. Współrzędne geograficzne gminy to 41°16'14"N, 1°20'30"E.

</doc>
<doc id="756578" url="https://pl.wikipedia.org/wiki?curid=756578" title="Palestezjometr">
Palestezjometr

Palestezjometr – miernik elektryczno-mechaniczny wytwarzający drgania (wibracje) i rejestrujący reakcję osoby. Drgania podawane są poprzez trzpień na palec osoby, standardowo – na dystalną opuszkę palca środkowego. Automatycznie zmienia się energia drgań. Osoba badana reaguje zatrzymaniem przebiegu. Odczytywany jest poziom (intensywność) drgań.
W zasadzie dokonywany jest pomiar tzw. progu czucia wibracji. Ustala się kierunek wstępujący (lub zstępujący) dla intensywności drgań. Badane jest pojawienie się (lub zanik) czucia. Pomiar jest subiektywny, bo reakcja osoby następuje przy uświadomionym odczuciu progu.
Dotyk wywoływany jest przez trzpień o powierzchni płaskiego koła (średnica ok. 1 cm), z siatką głębokich rys (co ok. 3 mm). Przyjmuje się, że najmniejsza odległość rozróżniania bodźców dotyku wynosi ok. 2 mm.
Użyteczną jednostką poziomu drgań jest 1 dB. Poziom energii drgań mierzony jest pośrednio na podstawie znanych prędkości maksymalnych uzyskiwanych przez trzpień. Prędkość odniesienia ustalona jest na wartość: 5×10−8 m/s.
Zakres rejestrowanych progów czucia wynosi od 60 do 100 dB, przy wybieranych częstotliwościach drgań od 63 do 640 Hz. Przeciętnie najlepsza czułość zmysłu wibracji u ludzi występuje przy częstotliwości ok. 192 Hz (ok. 65 dB).

</doc>
<doc id="756580" url="https://pl.wikipedia.org/wiki?curid=756580" title="Korteks">
Korteks

Korteks (łac. "cortex") – warstwa osłaniająca u niektórych organizmów.

</doc>
<doc id="756590" url="https://pl.wikipedia.org/wiki?curid=756590" title="1 Dywizja Zmechanizowana">
1 Dywizja Zmechanizowana

1 Warszawska Dywizja Zmechanizowana im. Tadeusza Kościuszki (1 DZ) – związek taktyczny Wojska Polskiego. Dowództwo dywizji stacjonowało w podwarszawskim Legionowie.
Historia i tradycje.
1 Dywizja Zmechanizowana swój bezpośredni rodowód wywodzi z 1 Warszawskiej Dywizji Piechoty im. Tadeusza Kościuszki, która rozpoczęła swój szlak bojowy bitwą pod Lenino (12–13 października 1943), a zakończyła w Berlinie 8 maja 1945. 
Dywizja powstała w 1955. W lipcu 1961 zakwalifikowano dywizję do grupy skadrowanych.
W latach 1955–1998 podporządkowana była dowódcy Warszawskiego Okręgu Wojskowego. Ze względu na swoją dyslokację w pobliżu stolicy kraju pełniła funkcje reprezentacyjne będąc miejscem wielu wizyt delegacji zagranicznych i organizowanych dla nich pokazów. Szczególną rolę odgrywał 1 Praski pułk zmechanizowany, który posiadał najnowocześniejsze uzbrojenie i wyposażenie.
9 maja 1975 roku przed Grobem Nieznanego Żołnierza w Warszawie, w czasie Apelu Zwycięstwa, I sekretarz KC PZPR, Edward Gierek udekorował sztandar dywizji Orderem Sztandaru Pracy I klasy.
W połowie lat 90. pułki zmechanizowane dywizji przeformowano w brygady. W 2001 dywizję podporządkowano dowódcy 2 Korpusu Zmechanizowanego oraz włączono do jej skład 3 Brygadę Zmechanizowaną i 21 Brygadę Strzelców Podhalańskich. W 2004 dywizję podporządkowano bezpośrednio Dowództwu Wojsk Lądowych. 
Dla odznaki pamiątkowej 1 DZ przyjęto wizerunek Odznaki Kościuszkowskiej z 1946 r. Oznakę rozpoznawczą dowództwa stanowił wizerunek herbu rodowego Tadeusza Kościuszki (Roch III) nałożony na ukośnie umieszczoną wstęgę orderu Virtuti Militari.
Została rozformowana 1 września 2011 roku.
Dywizja dziedziczyła tradycje dywizji piechoty WP, które oznaczone były cyfrą 1. Są to:
Skład i dyslokacja.
1955
2009
Inne jednostki wchodzące w skład 1 DZ
Uzbrojenie.
Podstawowe uzbrojenie dywizji stanowiły: bojowe wozy piechoty BWP-1, czołgi PT-91 Twardy i T-72, samobieżne haubice 2S1 Goździk oraz artyleryjskie wyrzutnie rakiet BM-21 
Żołnierze dywizji.
Dowódcy dywizji:
Oficerowie sztabu dywizji

</doc>
<doc id="756592" url="https://pl.wikipedia.org/wiki?curid=756592" title="Alejsk">
Alejsk

Alejsk () – miasto w azjatyckiej części Rosji, w Kraju Ałtajskim, centrum administracyjne rejonu alejskiego.
Miasto położone jest nad rzeką Alej, prawym dopływem Obu, 125 km na południowy zachód od Barnaułu.
Założone w 1913 roku koło wsi Małopaniuszewa (Малопанюшева) jako stacja kolejowa na linii Nowosybirsk – Semej. W latach 1926–1938 osiedle typu miejskiego, od stycznia 1939 status miasta.
6 km od Alejska znajdowała się baza lotnicza z 30 silosami rakiet RS-20/SS-18, zniszczona wraz z lotniskiem w latach 2001/2002 w ramach układu o redukcji sił. Obecnie znajduje się tu baza 122 dywizji zmechanizowanej.

</doc>
<doc id="756593" url="https://pl.wikipedia.org/wiki?curid=756593" title="ZOSP RP">
ZOSP RP



</doc>
<doc id="756594" url="https://pl.wikipedia.org/wiki?curid=756594" title="Alcover">
Alcover

Alcover – gmina w Hiszpanii, w Katalonii, w prowincji Tarragona, w comarce Alt Camp.
Powierzchnia gminy wynosi 46,00 km². Zgodnie z danymi INE, w 2005 roku liczba ludności wynosiła 4405, a gęstość zaludnienia 95,76 osoby/km². Wysokość bezwzględna gminy równa jest 243 metry. Współrzędne geograficzne gminy to 41°15'52"N, 1°10'19"E.
Miejscowości.
W skład gminy Alcover wchodzi dziewięć miejscowości, w tym miejscowość gminna o tej samej nazwie. Te miejscowości to:

</doc>
<doc id="756595" url="https://pl.wikipedia.org/wiki?curid=756595" title="La Borquera">
La Borquera

La Borquera – miejscowość w Hiszpanii, w Katalonii, w prowincji Tarragona, w comarce Alt Camp, w gminie Alcover.
Według danych INE z 2005 roku miejscowość zamieszkiwała 1 osoba.

</doc>
<doc id="756596" url="https://pl.wikipedia.org/wiki?curid=756596" title="La Cabana">
La Cabana

La Cabana – miejscowość w Hiszpanii, w Katalonii, w prowincji Tarragona, w comarce Alt Camp, w gminie Alcover.
Według danych INE z 2005 roku miejscowość zamieszkiwało 69 osób.

</doc>
<doc id="756597" url="https://pl.wikipedia.org/wiki?curid=756597" title="Związek Ochotniczych Straży Pożarnych">
Związek Ochotniczych Straży Pożarnych



</doc>
<doc id="756598" url="https://pl.wikipedia.org/wiki?curid=756598" title="Colchester United F.C.">
Colchester United F.C.

Colchester United Football Club – angielski klub piłkarski z siedzibą w mieście Colchester w Wielkiej Brytanii. Obecnie występuje w League Two.
Obecny skład.
"Stan na 27 stycznia 2023"

</doc>
<doc id="756601" url="https://pl.wikipedia.org/wiki?curid=756601" title="Camí dels Muntanyants">
Camí dels Muntanyants

Camí dels Muntanyants – miejscowość w Hiszpanii, w Katalonii, w prowincji Tarragona, w comarce Alt Camp, w gminie Alcover.
Według danych INE z 2005 roku miejscowość zamieszkiwały 33 osoby.

</doc>
<doc id="756602" url="https://pl.wikipedia.org/wiki?curid=756602" title="Mas Gassol">
Mas Gassol

Mas Gassol – miejscowość w Hiszpanii, w Katalonii, w prowincji Tarragona, w comarce Alt Camp, w gminie Alcover.
Według danych INE z 2005 roku miejscowość zamieszkiwało 13 osób.

</doc>
<doc id="756603" url="https://pl.wikipedia.org/wiki?curid=756603" title="Les Masies Catalanes">
Les Masies Catalanes

Les Masies Catalanes – miejscowość w Hiszpanii, w Katalonii, w prowincji Tarragona, w comarce Alt Camp, w gminie Alcover.
Według danych INE z 2005 roku miejscowość zamieszkiwało 125 osób.

</doc>
<doc id="756604" url="https://pl.wikipedia.org/wiki?curid=756604" title="La Plana (Alt Camp)">
La Plana (Alt Camp)

La Plana – miejscowość w Hiszpanii, w Katalonii, w prowincji Tarragona, w comarce Alt Camp, w gminie Alcover.
Według danych INE z 2005 roku miejscowość zamieszkiwało 14 osób.

</doc>
<doc id="756605" url="https://pl.wikipedia.org/wiki?curid=756605" title="Residencial del Remei">
Residencial del Remei

Residencial del Remei – miejscowość w Hiszpanii, w Katalonii, w prowincji Tarragona, w comarce Alt Camp, w gminie Alcover.
Według danych INE z 2005 roku miejscowość zamieszkiwało 98 osób.

</doc>
<doc id="756606" url="https://pl.wikipedia.org/wiki?curid=756606" title="Serradalt">
Serradalt

Serradalt – miejscowość w Hiszpanii, w Katalonii, w prowincji Tarragona, w comarce Alt Camp, w gminie Alcover.
Według danych INE w 2020 roku liczyła 315 mieszkańców – 165 mężczyzn i 150 kobiet. 

</doc>
<doc id="756610" url="https://pl.wikipedia.org/wiki?curid=756610" title="Brafim">
Brafim



</doc>
<doc id="756611" url="https://pl.wikipedia.org/wiki?curid=756611" title="Bráfim">
Bráfim



</doc>
<doc id="756612" url="https://pl.wikipedia.org/wiki?curid=756612" title="Cami dels Muntanyants">
Cami dels Muntanyants



</doc>
<doc id="756615" url="https://pl.wikipedia.org/wiki?curid=756615" title="Burnley F.C.">
Burnley F.C.

Burnley Football Club (wym. ) – angielski klub piłkarski z Burnley w hrabstwie Lancashire występujący w Championship. Mistrz Anglii z 1921 i 1960 roku. 25 maja 2009 zespół pokonał w finale play off Sheffield United 1:0 po trafieniu Wade’a Elliotta i po 33 latach powrócił na jeden sezon do najwyższej klasy rozgrywek.
Głównym rywalem Burnley jest Blackburn Rovers. Mecze pomiędzy tymi drużynami nazywane są derbami wschodniego Lancashire (ang. "East Lancashire Derby").
Historia.
Początkowo był to klub rugby. W 1882 roku przeszedł na piłkę nożną oraz zmienił nazwę z Burnley Rovers na Burnley Football Club. Wkrótce po tym skorzystał z zaproszenia miejscowej drużyny krykieta i rozpoczął grę na Turf Moor. Na stadionie tym Burnley występuje do dziś. W 1888 roku Burnley było jednym z założycieli Football League. W sezonie 1897/1898 klub wygrał rozgrywki Second Division.
W 1914 roku zespół pokonał 1:0 Liverpool w finale Pucharu Anglii i zdobył to trofeum. Po zakończeniu I wojny światowej, w sezonie 1920/1921 Burnley zanotowało serię 30 meczów bez porażki i zostało mistrzem Anglii. Rok wcześniej klub zajął drugie miejsce w tabeli.
W roku 1947 Burnley ponownie dotarło do finału Pucharu Anglii, w którym przegrało z Charltonem Athletic. W sezonie 1959/1960 Burnley zostało po raz drugi mistrzem kraju, zaś dwa lata później dotarli do finału krajowego pucharu, przegranego z Tottenhamem Hotspur. W latach 60. klub dwukrotnie startował w Pucharze Miast Targowych.
W sezonie 1975/1976 Burnley spadło do drugiej ligi, Second Division, zaś cztery lata później występowali już o klasę rozgrywkową niżej. Pod koniec lat 80. zespół przez siedem sezonów występował na czwartym szczeblu rozgrywkowym. Od sezonu 1992/1993 grali na zmianę w drugiej i trzeciej lidze. W sezonie 2008/2009 klub doszedł do finału Pucharu Ligi oraz zajął szóste miejsce w Championship, ostatnie dające grę w barażach. Klub dotarł do finałów play-offów, w których pokonał Sheffield United i awansował do Premier League. 25 kwietnia po przegranej u siebie 0:4 z Liverpoolem Burnley spadło z najwyższej klasy rozgrywkowej w Anglii.

</doc>
<doc id="756616" url="https://pl.wikipedia.org/wiki?curid=756616" title="Parafia św. Stanisława Kostki w Birczy">
Parafia św. Stanisława Kostki w Birczy

Parafia św. Stanisława Kostki – rzymskokatolicka parafia w Birczy, należąca do dekanatu birczańskiego w archidiecezji przemyskiej.
Historia.
Parafia wraz z kościołem została prawdopodobnie erygowana w połowie XV wieku, przed 1478 rokiem w Boguszówce. Pierwsza pisemna wzmianka z roku 1478 wspomina o uposażeniu kościoła przez dziekana przemyskiego Jana z Humnisk oraz jego brata Rafała. Uposażenie kościoła powiększył w roku 1643 Andrzej Konstanty Birecki, dziedzic Birczy wraz z żoną Magdaleną z Czernina, który przeniósł parafię z Boguszówki do Birczy. Początkowo był to kościół drewniany. W roku 1603 z fundacji Jana i Szymona Błońskich w miejsce starego kościoła (prawdopodobnie zajętego przez protestantów) została zbudowana nowa drewniana świątynia pw. Wniebowzięcia Najświętszej Marii Panny. Konsekracji kościoła dokonano dopiero w roku 1743. Kościół ten został rozebrany w 1920 roku.
W latach 1921-1930 zbudowano murowany, trzynawowy, kościół w stylu neoromańskim, według projektu Stanisława Majewskiego z Przemyśla. Kościół został poświęcony w 1924 roku, a w 1937 roku konsekracji kościoła św. Stanisława Kostki dokonał bp Wojciech Tomaka. Na wyposażeniu kościoła jest pięć zabytkowych późnobarokowych ołtarzy przeniesionych ze starego kościoła. Do 1945 roku parafia należała do dekanatu dobromilskiego. Świątynia posiada również organy 22 głosowe zbudowane w latach 1957-1962 przez Bronisława Kantelberka.
W latach 1796-1797 w Rudawce zbudowano drewniany kościół pw. Podwyższenia Krzyża Świętego. Władze austriackie przekazały ten kościół grekokatolikom. W 1967 roku kościół został odzyskany i w latach 1971-1974 został odrestaurowany. Kościół filialny obsługuje miejscowości Rudawka i Kotów.
Parafia obejmuje miejscowości: Bircza, Stara Bircza, Nowa Wieś, Korzeniec, Boguszówka, Wola Korzeniecka, Łodzinka Górna, Łodzinka Dolna, Rudawka i Kotów.

</doc>
<doc id="756619" url="https://pl.wikipedia.org/wiki?curid=756619" title="Campylobacter jejuni">
Campylobacter jejuni

Campylobacter jejuni – gatunek bakterii należący do klasy epsilon-Proteobacteria. Gram-ujemna, mikroaerofilna (3–6% O2), rośnie w obecności 10% dwutlenku węgla, spiralna, ruchliwa pałeczka, układa się w pary; patogen zwierząt ciepłokrwistych i człowieka, powszechnie występuje w odchodach zwierząt. Rezerwuarem bakterii jest drób. Genom "C. jejuni" został zsekwencjonowany w 2000.
Epidemiologia.
Pałeczki "C. jejuni" są 3–4 razy częściej izolowane w przypadku zakażeń układu pokarmowego niż inne enteropatogeny tj. bakterie rodzaju "Salmonella" czy "Shigella". W USA odnotowuje się ok. 2,4 miliona zakażeń rocznie. Podobne badania epidemiologiczne nie były prowadzone w Polsce. Śmiertelność jest niewielka i wynosi ok. 0,08%. Ludzie zakażają się przez skażoną wodę lub żywność. Bakterie przenoszone są z człowieka na człowieka drogą fekalno-oralną. Najczęstsze epidemie w przedszkolach.
Objawy i przebieg infekcji.
"C. jejuni" powoduje ostre zapalenie żołądka i jelit, które może mieć wrzodziejący ostry przebieg.
Do infekcji dochodzi najczęściej przez spożycie zakażonego pałeczkami pożywienia (mleka, nieodpowiednio przygotowanych tusz drobiowych) lub wody.
Objawy infekcji:
Stan chorobowy z tendencją do samowyleczenia trwa zazwyczaj kilka dni. Niekiedy, zwłaszcza u osób z niewydolnym układem odpornościowym, dochodzi do ogólnoustrojowej infekcji, posocznicy.
Podejrzewa się, że zakażenie "C. jejuni" może przyczyniać się do powstawania choroby autoimmunizacyjnej takiej jak zespół Guillaina-Barrégo. Uważa się, że odpowiedź autoimmunologiczna jest spowodowana podobieństwem antygenowym pomiędzy ludzkimi gangliozydami neuronów a oligosacharydami LPS "C. jejuni".
Leczenie.
Zakażenia spowodowane przez pałeczki "Campylobacter" należą do chorób samoograniczających się i zwykle wymagają tylko leczenia objawowego (nawadnianie, przywrócenie równowagi gospodarce elektrolitowej pacjenta). Jednak szczególnie ciężki przebieg choroby zwłaszcza u osób z grup wysokiego ryzyka (u osób starszych, u osób z nieprawidłowo funkcjonującym układem odpornościowym) wymaga leczenia etiotropowego. Preferowanymi w takich przypadkach lekami są antybiotyki z grupy makrolidów. U dorosłych pacjentów stosowane są także antybiotyki z innych grup jak np. fluorochinolony czy tetracykliny. Jednak, w ostatniej dekadzie na całym świecie zaobserwowano narastanie oporności na antybiotyki i chemioterapeutyki wśród pałeczek z rodzaju "Campylobacter". Z badań przeprowadzonych w Polsce w latach 2003–2006 wynika, że wszystkie szczepy izolowane od ludzi były wrażliwe na erytromycynę (antybiotyk z grupy makrolidów). Natomiast w Polsce odsetek klinicznych szczepów "Campylobacter jejuni" opornych na fluorochinolony (ciprofloksacyna) jest bardzo wysoki i sięga 58%.

</doc>
<doc id="756621" url="https://pl.wikipedia.org/wiki?curid=756621" title="London War Cup">
London War Cup

London War Cup - puchar Anglii w piłce nożnej, organizowany przez Londyn, w czasie II wojny światowej, w latach 1940-1942. 
W sezonie 1940/1941 zwyciężył Reading, a 1941/1942 Brentford.

</doc>
<doc id="756622" url="https://pl.wikipedia.org/wiki?curid=756622" title="Jarowoje">
Jarowoje

Jarowoje (ros. Яровое) – miasto w azjatyckiej części Rosji, w Kraju Ałtajskim.
Założone jako osiedle w 1943 przy ewakuowanych z Perekopa zakładach przetwórstwa bromu, do 1993 wchodził w skład Sławgorodu.
Miasto położone jest na brzegu jeziora Bolszoje Jarowoje, 402 km od Barnaułu i 15 km od granicy z Kazachstanem.
W mieście znajduje się jedyny na Syberii i Dalekim Wschodzie szpital „Jezioro Jarowoje” specjalizujący się w leczeniu schorzeń neurologicznych, dermatologicznych, ginekologicznych i systemu odpornościowego.

</doc>
<doc id="756624" url="https://pl.wikipedia.org/wiki?curid=756624" title="Norwich City">
Norwich City



</doc>
<doc id="756628" url="https://pl.wikipedia.org/wiki?curid=756628" title="Burnley Football Club">
Burnley Football Club



</doc>
<doc id="756630" url="https://pl.wikipedia.org/wiki?curid=756630" title="Barnsley Football Club">
Barnsley Football Club



</doc>
<doc id="756631" url="https://pl.wikipedia.org/wiki?curid=756631" title="Haworsja">
Haworsja

Haworsja, haworcja ("Haworthia" Duval) – rodzaj roślin okrytonasiennych z rodziny złotogłowowatych pochodzący z Południowej Afryki. Do rodzaju zalicza się ponad 160 gatunków. Rośliny wyróżniają się rozetami liści pokrytymi z wierzchu i od spodu pasmami białych brodawek oraz orzęsionymi i ząbkowanymi brzegami. Nazwa pochodzi od botanika Adriana Hardy Hawortha.

</doc>
<doc id="756632" url="https://pl.wikipedia.org/wiki?curid=756632" title="Cardiff City Association Football Club">
Cardiff City Association Football Club



</doc>
<doc id="756633" url="https://pl.wikipedia.org/wiki?curid=756633" title="Cardiff City Football Club">
Cardiff City Football Club



</doc>
<doc id="756634" url="https://pl.wikipedia.org/wiki?curid=756634" title="Sporty obronne">
Sporty obronne

Sporty obronne są jedną z form aktywności fizycznej i psychicznej. Niektórzy twierdzą, że są to sporty dla "twardzieli", gdyż często wymagają nie lada kondycji, np. przy długich marszobiegach, przechodzeniu po linie, bieganiu w maskach przeciwgazowych, pływaniu w umundurowaniu, strzelaniu z różnych rodzajów broni.
Dla kultywowania sportów obronnych wiele organizacji społecznych i instytucji organizuje zawody w sportach obronnych, przykładem mogą być:
Zawody najczęściej przyjmują formę rywalizacji grupowej, a nie indywidualnej.
Sporty obronne kształtują odporność psychiczną i fizyczną, uczą dyscypliny oraz współdziałania w grupie, czy jej kierowania, sprawdzają sprawność fizyczną; jak również racjonalne zachowania w kryzysowych sytuacjach, których w sportach obronnych występuje dużo. Często są też sprawdzianem predyspozycji do służby wojskowej.

</doc>
<doc id="756636" url="https://pl.wikipedia.org/wiki?curid=756636" title="Colchester United">
Colchester United



</doc>
<doc id="756637" url="https://pl.wikipedia.org/wiki?curid=756637" title="Colchester United Football Club Limited">
Colchester United Football Club Limited



</doc>
<doc id="756639" url="https://pl.wikipedia.org/wiki?curid=756639" title="Colchester United Football Club">
Colchester United Football Club



</doc>
<doc id="756645" url="https://pl.wikipedia.org/wiki?curid=756645" title="Valadas Occitanas">
Valadas Occitanas

Valadas Occitanas (wł. "Valli Occitane") – dolina w Oksytanii, należąca do Włoch. Leży także w regionie Piemontu i w nieznacznej części w Ligurii.
Powierzchnia Valadas Occitanas wynosi około 4500 km², a liczba ludności wynosi około 174 476.

</doc>
<doc id="756646" url="https://pl.wikipedia.org/wiki?curid=756646" title="Haworcja">
Haworcja



</doc>
<doc id="756647" url="https://pl.wikipedia.org/wiki?curid=756647" title="Gorniak">
Gorniak

Gorniak (ros. Горняк) – miasto w azjatyckiej części Rosji, w Kraju Ałtajskim, centrum administracyjne rejonu łoktiewskiego.
Miasto położone jest nad rzeką Zołotucha, dopływem Aleja, 360 km na południowy zachód od Barnaułu.
Założone w XVIII wieku jako wieś Zołotucha (Золотуха), w 1942 przemianowane na osiedle Gorniak, od 1946 osiedle typu miejskiego, a w 1969 nadano prawa miejskie.
Rozwój miasta związany jest z wydobyciem i obróbką rud metali.

</doc>
<doc id="756648" url="https://pl.wikipedia.org/wiki?curid=756648" title="Angruenha">
Angruenha



</doc>
<doc id="756649" url="https://pl.wikipedia.org/wiki?curid=756649" title="Maciej Englert">
Maciej Englert

Maciej Ignacy Englert (ur. 17 lutego 1946 w Sosnowcu) – polski aktor i reżyser teatralny.
Życiorys.
W 1968 roku ukończył studia na Wydziale Aktorskim i Reżyserskim w warszawskiej Państwowej Wyższej Szkole Teatralnej. Studia reżyserskie rozpoczął zaraz po ukończeniu szkoły teatralnej. Po dwóch latach je porzucił. Mistrzem jego warsztatu reżyserskiego został ówczesny dyrektor Teatru Współczesnego, Erwin Axer, który szybko umożliwił młodemu aktorowi realizację pierwszych przedstawień. Jako reżyser teatralny debiutował w 1971 roku przedstawieniem "Iskrą tylko...".
W latach 1968–1975 był aktorem i reżyserował w warszawskim Teatrze Współczesnym, w 1976–79 pełnił funkcję dyrektora naczelnego i artystycznego Teatru Współczesnego w Szczecinie. Był pierwszym dyrektorem i organizatorem Szczecińskiego Teatru Współczesnego, w Szczecinie wyreżyserował m.in. „Wyzwolenie” Wyspiańskiego, „Kurka Wodna” Witkacego, „Burza” Szekspira oraz „Lato i dym” Williamsa. W latach 1979–81 był zastępcą dyrektora Teatru Współczesnego w Warszawie, w 1981 roku został jego dyrektorem, jest nim do dzisiaj. W latach 1992–93 był członkiem Rady ds. Kultury przy Prezydencie RP.
Został członkiem honorowego komitetu poparcia Bronisława Komorowskiego przed przyspieszonymi wyborami prezydenckimi 2010 oraz przed wyborami prezydenckimi w Polsce w 2015 roku.
Życie prywatne.
Od roku 1968 żonaty z aktorką Martą Lipińską (ur. 1940). Mają córkę Annę, kostiumografa, absolwentkę Akademii Sztuk Pięknych i syna Michała (ur. 1975), operatora filmowego.
Jego starszym bratem jest Jan Englert (ur. 1943) – aktor teatralny i filmowy.

</doc>
<doc id="756650" url="https://pl.wikipedia.org/wiki?curid=756650" title="Półmaska">
Półmaska

Półmaska – indywidualne urządzenie stosowane do ochrony wyłącznie dróg oddechowych. Półmaski pochłaniają cząsteczki z powietrza lub filtrują powietrze od gazów bojowych, bakterii, wirusów itp. Przykładowo półmaski filtrujące cząstki w kopalniach, to np. ZF 0/24z, które pochłaniają cząstki z powietrza.

</doc>
<doc id="756651" url="https://pl.wikipedia.org/wiki?curid=756651" title="Izydor Bakanja">
Izydor Bakanja

Izydor Bakanja (ur. ok. 1885 w Bokendela, zm. 8 lub 15 sierpnia 1909 w Ngomb'Isongu w Kongo Belgijskim) – afrykański męczennik, członek Bractwa Szkaplerza Świętego Najświętszej Maryi Panny z Góry Karmel, błogosławiony Kościoła katolickiego.
Życiorys.
Izydor, a właściwie Bakanja, pochodził z plemienia Boanga, z wielodzietnej rodziny ubogich rolników z wioski Bokendela-Bekalaka (obecnie położonej w Demokratycznej Republiki Konga). Jako młody chłopak udał się do odległej Mbandaki, gdzie znalazł pracę w jednej z kolonizacyjnych firm budowlanych. Tam też nawiązał kontakt z belgijskimi misjonarzami, od których po raz pierwszy dowiedział się o Jezusie. Chrzest, wraz z nowym imieniem – Izydor, przyjął 6 maja 1906 roku. Wraz z chrztem przyjął szkaplerz karmelitański, który miał przypominać mu o nowej godności chrześcijańskiej.
Z uwagi na podeszły wiek rodziców Izydor powrócił do domu, a potem do Busiry, gdzie podjął pracę u współwłaściciela belgijskiej spółki handlowej. Wkrótce Izydor przeniósł się ze swym pracodawcą do Ikili. Tam zmienił pracodawcę. Nowy pracodawca będący ateistą, żywił awersję do chrześcijan i nie pozwalał służbie na noszenie jakichkolwiek oznak religijnych oraz na sprawowanie praktyk religijnych. Z tego powodu dochodziło do poważnych konfliktów pomiędzy kolonizatorem a jego pracownikami.
Za odmowę zdjęcia szkaplerza, za głoszenie Dobrej Nowiny, oraz za namawianie innych robotników do przyjęcia chrztu, Izydor został dwukrotnie wychłostany (25 i 200 razów), przy czym, przy drugiej serii użyto bicza zakończonego gwoździami. Biczowanie i umieszczenie go na 4 dni w wędzarni kauczuku, stanowiło początek jego męczeńskiej, sześciomiesięcznej agonii spowodowanej infekcją ran. Zmaltretowanego, konającego i porzuconego w lesie Izydora, przewiózł do pobliskiej wioski (Ngomb'Isongu) inspektor plantacji kauczuku, powierzając go opiece miejscowych chrześcijan.
Sześć miesięcy powolnego umierania, ze szkaplerzem, różańcem i modlitwą, zaświadczyło o jego heroicznej wierze. 
Izydor powtarzał:
Izydor Bukanja zmarł mając ok. 24 lata.
Kult.
Heroiczna postawa i śmierć Izydora Bakanja sprawiły, że wzrosły masowe nawrócenia jego rodaków. 
Jego grób w Bokote (Prowincja Równikowa w RPA) był zawsze otaczany szczególną czcią, a drewniany krzyż upamiętniał miejsce jego męczeństwa.
Jego męczeństwo za wiarę stwierdził również werdykt cywilnego trybunału, wydany już po jego śmierci, który stwierdza, że "z przeprowadzonych badań wynika jasno, że tortury fizyczne, które doprowadziły do śmierci Izydora Bakanja, a które zostały mu zadane za noszenie przez niego zewnętrznych oznak wiary, stanowiły zamach na jego moralną osobowość i na wolność kultu".
Beatyfikacja.
Izydor Bakanja został beatyfikowany przez papieża Jana Pawła II 24 kwietnia 1994 roku podczas I Specjalnego Zgromadzenia Synodu Biskupów poświęconego Afryce.
Jan Paweł II takimi słowami wyniósł Bakanja na ołtarze: 
Dzień obchodów.
Liturgia własna kongijskiego Kościoła lokalnego czci błogosławionego Izydora 12 sierpnia.

</doc>
<doc id="756652" url="https://pl.wikipedia.org/wiki?curid=756652" title="Śląska Giełda Kwiatowa">
Śląska Giełda Kwiatowa

Śląska Giełda Kwiatowa – giełda w Tychach przy ul. Sadowej 3. Odbywa się tam handel kwiatami ciętymi, doniczkowymi, krzewami ozdobnymi, drzewami oraz różnorodnymi dodatkami do kwiatów, upominkami, artykułami do dekoracji wnętrz oraz świecami i zniczami.
Śląska Giełda Kwiatowa zajmuje powierzchnię około 5 ha. Została założona 1 kwietnia 1987. Można na niej kupować wszelkie akcesoria związane z florystyką i ogrodnictwem. W 2005 roku na terenie giełdy powstało Śląskie Centrum Kształcenia Florystycznego Firma „Synergia”, w którym regularnie organizowane są kursy i warsztaty florystyczne, a także wystawy i pokazy florystyczne. 
1 kwietnia 2017 roku "Śląska Giełda Kwiatowa" obchodziła jubileusz 30-lecia swego istnienia.
Śląską Giełdą Kwiatową zarządza czterech administratorów:

</doc>
<doc id="756660" url="https://pl.wikipedia.org/wiki?curid=756660" title="Jonny Lang">
Jonny Lang

Jonny Lang (właśc. Jon Gordon Langseth, ur. 29 stycznia 1981 w Fargo) – amerykański gitarzysta i wokalista bluesowy, nazywany cudownym dzieckiem i wirtuozem gitary.
W 1995, kiedy miał 14 lat, wydał pierwszy album "Smokin" jako Kid Jonny Lang and the Big Bang. W kolejnym roku Lang wydał debiutancki solowy album "Lie to Me". Jego sukces częściowo wynika z głosu, brzmiącego jak u 40-letniego bluesmana. Zawiera on w sobie szorstkość zahartowaną przez doskonały falset, co wywarło znaczący wpływ na jego najnowsze albumy. Drugą część sukcesu stanowią ostre gitarowe partie solowe, które pokazują jego naturalny talent wzmocniony latami praktyki. Niezależnie od sekretu tego sukcesu chłopak szybko zadomowił się w świecie bluesa, gromadząc wokół siebie tłumy gdziekolwiek się pojawił. Zdobył uznanie sławnych gitarzystów na całym świecie, m.in. przez Erica Claptona. W 2004 roku Clapton poprosił Langa, aby zagrał na Crossroads Guitar Festival, aby zebrać pieniądze dla centrum uzależnień Crossroads Centre w Antigua.
Życiorys.
Lang zaczął grać na gitarze w wieku 12 lat, po tym jak jego ojciec zabrał go na koncert Bad Medicine Blues Band – jednego z kilku bluesowych bandów w Fargo. Chłopiec został zainspirowany i wkrótce zaczął brać lekcje gry na gitarze od Teda Larsena, gitarzysty Bad Medicine Blues Band. Kilka miesięcy później Lang dołączył do Bad Medicine Blues Band, od tej pory zespół nazywał się Kid Jonny Lang and the Big Bang.
Grupa przeniosła się do Minneapolis i wydała album "Smokin"'. Lang podpisał kontrakt z wytwórnią A&amp;M Records w 1996. W styczniu 1997 wydał album "Lie to Me", który zyskał uznanie krytyków. Album ten przykuł wystarczającą uwagę, aby Lang mógł dostać cameo w filmie "Blues Brothers 2000". Kolejny album Langa, "Wander This World", został wydany w październiku 1998. "Wander This World" odniósł taki sam sukces jak "Lie to Me" i przyniósł Langowi nominację do nagrody Grammy. 8 czerwca 2001 Lang ożenił się ze swoją wieloletnią dziewczyną, aktorką Haylie Johnson. Obecnie mieszkają w Los Angeles. Następny album, "Long Time Coming", został wydany w październiku 2003. Płytę tę cechuje pełna wyrazu rockowa jakość, bardziej niż na poprzednich albumach. Lang wykonał także cover „Dying to Live” Edgara Wintera.
Lang zyskał reputację głębokiego, emocjonalnego wykonawcy na żywo. Uczestniczył w trasach koncertowych i zyskał uznanie takich grup jak The Rolling Stones, Aerosmith, B.B. King, Jeff Beck i Sting. W 1999 został zaproszony do Białego Domu na audiencję u Billa i Hillary Clintonów. W latach 1995-2004 w skład zespołu akompaniującego Langowi wchodzili: Paul Diethelm (gitara), Bruce McCabe (klawisze) i Billy Thommes (perkusja). Basista Doug Nelson zginął w wypadku 2000 i został zastąpiony przez Billy’ego Franze’a. Saksofonista David Eiland dołączył w 2000, zapewniając Langowi dodatek w postaci przedłużających się improwizacji instrumentalnych. W 2005 Lang zastąpił wszystkich muzyków nowymi (wyjątkiem był Jim Anton, który zastąpił Franze’a w 2003) i wyruszył w akustyczną trasę, która pokazała bardziej intymną stronę jego muzyki. Wziął udział w „Experience Hendrix Tribute Tour” – tournée poświęconemu Jimiemu Hendriksowi. 

</doc>
<doc id="756667" url="https://pl.wikipedia.org/wiki?curid=756667" title="Wersologia">
Wersologia



</doc>
<doc id="756668" url="https://pl.wikipedia.org/wiki?curid=756668" title="Martin Max">
Martin Max

Martin Max (ur. 7 sierpnia 1968 w Tarnowskich Górach) – niemiecki piłkarz występujący na pozycji napastnika.
Kariera klubowa.
Martin Max jako junior trenował w bytomskim klubie Rodło Górniki. Następnie przeprowadził się do Niemiec, gdzie w 1989 roku rozpoczynał zawodową karierę w Borussii Mönchengladbach. W debiutanckim sezonie rozegrał dla niej jedenaście spotkań w Bundeslidze, natomiast w kolejnych ligowych rozgrywkach wywalczył już sobie miejsce w podstawowej jedenastce. W Mönchengladbach Max grał do 1995 roku, wtedy też wywalczył Puchar Niemiec. Po zakończeniu sezonu podpisał kontrakt z FC Schalke 04. W nowym klubie stworzył duet napastników z Holendrem Yourim Mulderem, a w ataku Schalke grywał również Amerykanin David Wagner. W rozgrywkach 1995/1996 niemiecki gracz strzelił w lidze jedenaście goli, a w rozgrywkach 1996/1997 zdobył dwanaście bramek. Wtedy też razem z drużyną zdobył Puchar UEFA, natomiast w dwóch kolejnych sezonach ligowych Max prezentował już słabszą skuteczność. Latem 1999 roku napastnik ten przeniósł się do TSV 1860 Monachium i już w sezonie 1999/2000 zaliczając dziewiętnaście trafień w 32 meczach został królem strzelców Bundesligi. Sukces ten Niemiec powtórzył także podczas rozgrywek 2001/2002, kiedy to w 28 pojedynkach strzelił osiemnaście goli, tyle samo co Márcio Amoroso. Sezon 2003/2004 Max spędził w Hansie Rostock. Zdobył dla niej 20 bramek w 33 ligowych spotkaniach, po czym zakończył piłkarską karierę.
Kariera reprezentacyjna.
W reprezentacji Niemiec Max zadebiutował 17 kwietnia 2002 roku w przegranym 1:0 meczu przeciwko Argentynie, kiedy to na boisku pojawił się w 84 minucie. Jak się później okazało było to jedyne spotkanie Niemca w drużynie narodowej.

</doc>
<doc id="756669" url="https://pl.wikipedia.org/wiki?curid=756669" title="Order Sokoła Islandzkiego">
Order Sokoła Islandzkiego

Order Sokoła Islandzkiego (isl: "Hin Íslenska Fálkaorða") – najwyższe odznaczenie Islandii, ustanowione 3 lipca 1921 przez Chrystiana X, króla Danii i Islandii. Order nadawany jest zarówno Islandczykom, jak i cudzoziemcom, zasłużonym dla Islandii lub na polu międzynarodowym.
Organizacja.
Order podzielony jest na pięć klas:
Prezydent Islandii jest z mocy urzędu Wielkim Mistrzem orderu. Nominacje do odznaczenia zgłasza pięcioosobowa kapituła orderu, aczkolwiek Wielki Mistrz może nadać order bez jej rekomendacji.
I klasa spośród Islandczyków przysługuje tylko prezydentowi państwa z urzędu (II klasę otrzymuje małżonek lub małżonka prezydenta). I klasa może być także nadawana cudzoziemskim głowom państw lub szefom rządów. 
Oznaka orderu pozostaje własnością odznaczonego dożywotnio, po śmierci zwracana jest rządowi islandzkiemu. W razie nadania wyższego rangą Orderu Sokoła osobie uprzednio odznaczonej, niższe odznaczenie także zostaje zwrócone.
Mottem orderu początkowo były słowa „ALDREI AÐ VÍKJA” (nigdy się nie poddawaj), a w 1944 zmieniono je na „EIGI VÍKJA” (nie ustępuj).
Insygnia.
Insygnia orderu to emaliowany na biało krzyż łaciński z rozszerzonymi zakończeniami ramion i ściętymi narożnikami. W awersie jest medalion z białym sokołem w błękitnym polu, w rewersie z datą proklamowania republiki "SEYTIANDI JUNI 1944" (17 czerwca 1944) na medalionie i stylizowaną lilią jako zawieszką. 
Za czasów monarchii do 1944 zawieszką była korona królewska, a medalion rewersu nosił datę 3 lipca 1921.
Gwiazda orderowa I, II i III klasy jest srebrna, ośmiopromienna, z oznaką orderu na gwieździe I i II klasy i z medalionem orderu na gwieździe III klasy. 
Pierwszą klasą jest łańcuch orderowy o 50 członach, 25 medalach z białym sokołem w niebieskim polu i 25 z herbem państwowym Islandii. 
Wstęga orderowa jest niebieska z biało-czerwonymi bordiurami; przy II klasie wielka wstęga noszona jest z lewego ramienia na prawy bok, w przypadku obu komandorii wiesza się wstęgę na szyi, a krzyż kawalerski przypinany jest na wstążce do lewej piersi.

</doc>
<doc id="756670" url="https://pl.wikipedia.org/wiki?curid=756670" title="FC Hansa">
FC Hansa



</doc>
<doc id="756671" url="https://pl.wikipedia.org/wiki?curid=756671" title="Christmas in Love">
Christmas in Love



</doc>
<doc id="756673" url="https://pl.wikipedia.org/wiki?curid=756673" title="Haworthia">
Haworthia



</doc>
