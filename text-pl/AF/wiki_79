<doc id="756675" url="https://pl.wikipedia.org/wiki?curid=756675" title="Medaliści igrzysk olimpijskich w narciarstwie alpejskim">
Medaliści igrzysk olimpijskich w narciarstwie alpejskim

Medaliści igrzysk olimpijskich w narciarstwie alpejskim – zestawienie zawodników, którzy przynajmniej raz stanęli na podium zawodów olimpijskich w narciarstwie alpejskim mężczyzn.
Narciarstwo alpejskie zadebiutowało na igrzyskach olimpijskich w 1936 roku w Garmisch-Partenkirchen. Wówczas do programu olimpijskiego włączono zawody w kombinacji alpejskiej. Kombinację rozegrano również podczas kolejnych igrzysk, w 1948 w Sankt Moritz, a następnie wyłączono ją z programu olimpijskiego. Kolejne zawody olimpijskie w kombinacji odbyły się po czterdziestoletniej przerwie, tzn. podczas igrzysk w Calgary. Znajdowała się wśród konkurencji olimpijskich do 2006 roku włącznie, od kolejnych igrzysk w zamian rozgrywana jest superkombinacja. Od 1948 roku w ramach igrzysk olimpijskich rozgrywane są zawody w zjeździe i slalomie, od 1952 w slalomie gigancie, a od 1988 w supergigancie. Od początku do kalendarza igrzysk włączane były jednocześnie te same konkurencje alpejskie wśród mężczyzn i wśród kobiet. W 2018 roku po raz pierwszy rozegrano olimpijskie zawody drużynowe, w których udział wzięły czteroosobowe zespoły, składające się z dwóch kobiet i dwóch mężczyzn.
W narciarstwie alpejskim mężczyzn najwięcej medali olimpijskich zdobyli reprezentanci Austrii. W ich dorobku jest 68 medali – 23 złote, 20 srebrnych i 25 brązowych. Druga w klasyfikacji wszech czasów jest Norwegia (33 medale – 11 złotych, 11 srebrnych i 11 brązowych), a trzecia Francja (29 medali – 11 złotych, 8 srebrnych i 10 brązowych). Więcej medali od Francji i Norwegii zdobyła Szwajcaria (36), jednak narciarze z tego kraju mniej razy (10) stawali na najwyższym stopniu podium olimpijskiego.
Najbardziej utytułowanym narciarzem alpejskim jest Norweg Kjetil André Aamodt. W latach 1992–2006 zdobył on osiem medali – cztery złote, dwa srebrne i dwa brązowe. Pozostaje jedynym alpejczykiem, który ma na koncie cztery tytuły mistrza olimpijskiego. Po trzy złote medale zdobyli Alberto Tomba, Toni Sailer i Jean-Claude Killy. Tomba wywalczył ponadto dwa srebrne medale.
Trzykrotnie w konkurencjach mężczyzn zdarzyło się, że wszystkie trzy miejsca na podium olimpijskim zajęli reprezentanci jednego kraju. Po raz pierwszy wydarzyło się to w slalomie gigancie podczas igrzysk w Cortina d’Ampezzo – wtedy wszystkie medale zdobyli Austriacy. Reprezentanci tego kraju zdobyli także wszystkie medale w slalomie podczas igrzysk w Turynie. Z kolei wszystkie miejsca podium w kombinacji na igrzyskach w Lillehammer przypadły Norwegom.
Dwukrotnie przyznano dwa medale tego samego kruszcu w jednej konkurencji podczas tych samych igrzysk olimpijskich. Po raz pierwszy w 1948 roku w zjeździe – wówczas "ex aequo" trzecie miejsce zajęli Karl Molitor i Ralph Olinger. Był to jedyny przypadek w narciarstwie alpejskim mężczyzn, że przyznano łącznie cztery medale olimpijskie. Podczas igrzysk w Nagano dwa srebrne medale przyznano w supergigancie. Wtedy "ex aequo" drugie miejsce zajęli Didier Cuche i Hans Knauß.
W haśle przedstawiono zestawienia medalistów igrzysk olimpijskich w narciarstwie alpejskim mężczyzn, czyli zawodników, którzy przynajmniej raz w karierze stanęli na podium olimpijskim. W tabelach nie zostały natomiast uwzględnione medalistki zawodów kobiet.
Medaliści chronologicznie.
Kombinacja.
Kombinacja po raz pierwszy znalazła się w programie olimpijskim podczas igrzysk w Garmisch-Partenkirchen. Była to pierwsza konkurencja alpejska rozgrywana w ramach igrzysk olimpijskich. Zawody w kombinacji rozegrano również podczas kolejnych igrzysk, przeprowadzonych w 1948 roku w Sankt Moritz, a następnie wyłączono tę konkurencję z programu olimpijskiego. Kombinacja powróciła w roku 1988 podczas igrzysk w Calgary i była rozgrywana w niezmiennej formie do roku 2006. Począwszy od 2010 roku, w związku z utworzeniem przez Międzynarodową Federację Narciarską nowej konkurencji, w ramach igrzysk olimpijskich przeprowadza się konkurs w superkombinacji.
Najwięcej medali w kombinacji mężczyzn zdobył Ivica Kostelić, w dorobku którego znalazły się trzy srebrne medale zdobyte w latach 2006–2014. Ponadto trzech zawodników zdobyło po jednym złotym i jednym srebrnym medalu – Kjetil André Aamodt, Lasse Kjus i Bode Miller. Podczas igrzysk w Lillehammer wszystkie medale w tej konkurencji zdobyli reprezentanci Norwegii – Lasse Kjus (złoty), Kjetil André Aamodt (srebrny) i Harald Christian Strand Nilsen (brązowy).
Poniższa tabela przedstawia wszystkich medalistów olimpijskich w kombinacji mężczyzn w latach 1936–2022.
Zjazd.
Pierwsze zawody olimpijskie w zjeździe odbyły się podczas igrzysk w 1948 w Sankt Moritz. Konkurencja ta była częścią wszystkich zimowych igrzysk olimpijskich w latach 1948–2014.
Siedmiu zawodników zdobyło w zjeździe po dwa medale olimpijskie. Dokonali tego: Bernhard Russi i Aksel Lund Svindal (złoto i srebro), Lasse Kjus i Peter Müller (obaj dwa razy srebro) oraz Franck Piccard, Guy Périllat i Kjetil Jansrud (srebro i brąz). W 1948 roku przyznano dwa brązowe medale – trzecie miejsce "ex aequo" zajęli Karl Molitor i Ralph Olinger. Był to jedyny przypadek w tej konkurencji, że przyznano cztery medale olimpijskie.
W poniższej tabeli ujęto wszystkich medalistów olimpijskich w zjeździe mężczyzn w latach 1948–2022.
Slalom.
Zawody w slalomie mężczyzn rozgrywane są w ramach igrzysk olimpijskich nieprzerwanie od 1948 roku. Wówczas slalom został włączony do kalendarza olimpijskiego wspólnie ze zjazdem alpejskim i znajdował się w programie wszystkich kolejnych zimowych igrzysk olimpijskich.
Najbardziej utytułowanym alpejczykiem w slalomie mężczyzn jest Alberto Tomba, który w latach 1988–1994 zdobył w tej konkurencji trzy medale olimpijskie – jeden złoty i dwa srebrne. Ponadto jeszcze czterech zawodników dwukrotnie stanęło na podium olimpijskim w slalomie. Byli to: Phillip Mahre i André Myhrer (złoto i srebro), Benjamin Raich (złoto i brąz) oraz Gustav Thöni (dwa razy srebro). Podczas igrzysk w Turynie wszystkie medale w tej konkurencji zdobyli reprezentanci Austrii – Benjamin Raich (złoty), Reinfried Herbst (srebrny) i Rainer Schönfelder (brązowy).
Poniższa tabela przedstawia wszystkich medalistów olimpijskich w slalomie mężczyzn w latach 1948–2022.
Slalom gigant.
Rywalizacja olimpijska w slalomie gigancie po raz pierwszy odbyła się podczas igrzysk w Oslo w 1952 roku. Wówczas konkurencja ta zastąpiła dotychczas rozgrywaną kombinację alpejską. Zawody w slalomie gigancie były rozgrywane na wszystkich kolejnych zimowych igrzyskach.
Jedynym zawodnikiem, który zdobył tytuł mistrza olimpijskiego w slalomie gigancie i ten obronił na kolejnych igrzyskach, jest Alberto Tomba, który zwyciężył w 1988 i 1992 roku. Pozostaje również jedynym alpejczykiem z dwoma złotymi medalami w slalomie gigancie. Ponadto jeszcze sześciu zawodników zdobyło po dwa medale olimpijskie w tej konkurencji. Byli to: Stephan Eberharter (złoto i srebro), Hermann Maier i Ingemar Stenmark (obaj złoto i brąz), Josef Stiegler i Andreas Wenzel (obaj srebro i brąz) oraz Alexis Pinturault (dwa razy brąz). Podczas igrzysk w Cortina d’Ampezzo wszystkie medale w tej konkurencji zdobyli reprezentanci Austrii – Toni Sailer (złoty), Andreas Molterer (srebrny) i Walter Schuster (brązowy).
W poniższym zestawieniu ujęto wszystkich medalistów olimpijskich w slalomie gigancie mężczyzn w latach 1952–2022.
Supergigant.
Supergigant po raz pierwszy w ramach igrzysk olimpijskich został rozegrany w 1988 roku, podczas igrzysk w Calgary. Konkurencja ta organizowana była również podczas wszystkich kolejnych zimowych igrzysk olimpijskich.
Najbardziej utytułowanym narciarzem alpejskim w supergigancie jest Kjetil André Aamodt, w dorobku którego w latach 1992–2006 znalazły się cztery medale olimpijskie – trzy złote i jeden brązowy. Jeszcze czterech zawodników zdobyło po dwa medale olimpijskie w tej konkurencji – Hermann Maier (złoty i srebrny), Kjetil Jansrud (złoty i brązowy) oraz Andrew Weibrecht i Bode Miller (obaj srebrny i brązowy). Dwukrotnie zdarzyło się, że przyznano po dwa medale tego samego kruszcu w trakcie jednych igrzysk. W 1998 roku w Nagano rozdano dwa srebrne medale (drugą pozycję zajęli "ex aequo" Hans Knauß i Didier Cuche), a w 2014 roku w Soczi dwa brązowe medale (na trzecim stopniu podium stanęli Bode Miller i Jan Hudec).
W poniższej tabeli zaprezentowano wszystkich medalistów olimpijskich w supergigancie mężczyzn w latach 1988–2022.
Zawody drużynowe.
Podczas igrzysk w Pjongczangu w 2018 roku po raz pierwszy rozdano medale olimpijskie w zawodach drużynowych. Każdy zespół składał się z dwóch kobiet i dwóch mężczyzn. Poniżej przedstawiono medalistów tych zawodów. Kursywą oznaczono startujące w poszczególnych drużynach kobiety.
Klasyfikacje medalowe.
Klasyfikacja zawodników.
W poniższym zestawieniu ujęto klasyfikację zawodników, którzy zdobyli przynajmniej jeden medal olimpijski w narciarstwie alpejskim. W przypadku gdy dany zawodnik zdobywał medale dla dwóch krajów, podano wszystkie państwa, w barwach których startował. W przypadku gdy dwóch zawodników zdobyło tę samą liczbę medali wszystkich kolorów, wzięto pod uwagę najpierw kolejność chronologiczną, a następnie porządek alfabetyczny.
Klasyfikacja państw.
Poniższa tabela przedstawia klasyfikację państw, które zdobyły przynajmniej jeden medal olimpijski w narciarstwie alpejskim mężczyzn.
Klasyfikacja państw według lat.
W poniższej tabeli zestawiono państwa według liczby medali zdobytych w narciarstwie alpejskim mężczyzn podczas kolejnych edycji zimowych igrzysk olimpijskich. Przedstawiono sumę wszystkich medali (złotych, srebrnych i brązowych) we wszystkich konkurencjach łącznie.
Klasyfikacja państw według konkurencji.
W poniższej tabeli przedstawiono liczbę medali olimpijskich zdobytych przez poszczególne państwa w konkurencjach alpejskich mężczyzn. Zastosowano skróty używane przez Międzynarodową Federację Narciarską:

</doc>
<doc id="756681" url="https://pl.wikipedia.org/wiki?curid=756681" title="Przetrwalnik bakteryjny">
Przetrwalnik bakteryjny



</doc>
<doc id="756689" url="https://pl.wikipedia.org/wiki?curid=756689" title="Alberta Ski Jump Area">
Alberta Ski Jump Area

Alberta Ski Jump Area – kompleks skoczni narciarskich składający się z 5 obiektów: skoczni dużej K114, skoczni normalnej K89 oraz trzech mniejszych skoczni (K63, K38 oraz K15). Wszystkie oprócz największej wyłożone są igelitem, co umożliwia oddawanie skoków praktycznie przez okres całego roku.
Miasto było organizatorem Zimowych Igrzysk Olimpijskich w 1988 roku (wówczas dwukrotnym złotym medalistą został Fin Matti Nykänen). W 1997 r. w Calgary odbyły się mistrzostwa świata juniorów, były to ostatnie większej rangi zawody na tych skoczniach.
Obecnie duża skocznia jest nieużywana. Na normalnym obiekcie rozgrywa się konkursy letniej serii Pucharu Kontynentalnego oraz zawody kobiece.

</doc>
<doc id="756691" url="https://pl.wikipedia.org/wiki?curid=756691" title="Kościół św. Rafała w Wilnie">
Kościół św. Rafała w Wilnie

Kościół św. Rafała Archanioła w Wilnie – kościół położony przy ulicy Snipiskiej 1 (lit. Šnipiškių g. 1) (przed 1945 – Wiłkomierskiej), w dzielnicy Śnipiszki, na prawym brzegu Wilii.
Historia.
Kościół został ufundowany w 1703 roku przez pisarza ziemskiego litewskiego Michała Koszyca dla zakonu jezuitów. Grunt ofiarowała i budowę wsparła rodzina Sapiehów. Z powodu wojen budowa opóźniała się i największe prace wykonano w latach 1715-1730. Kościół św. Rafała stał się tym samym czwartą świątynią jezuitów w Wilnie. Klasztor został ostatecznie ukończony w 1740.
W 1749 roku pożar uszkodził kościół, dlatego w 1751 roku podjęto kolejne prace nad wieżami i fasadą. Odróżniające się od wcześniejszych form kościoła, późnobarokowe dynamiczne zwieńczenia, zaprojektował przypuszczalnie Joannes Dyderszteyn. Kościół otrzymał też dziewięć rokokowych ołtarzy, w tym ołtarz główny, zaprojektowany prawdopodobnie przez Jana Krzysztofa Glaubitza. Architektoniczna kolumnada głównego ołtarza (12 kolumn) z czterema rokokowymi posągami aniołów po obu stronach obrazu, wypełnia całą przestrzeń prezbiterium. Obraz w ołtarzu głównym przedstawia św. Archanioła Rafała i został namalowany przypuszczalnie przez Szymona Czechowicza.
W 1773 roku, przed kasatą zakonu jezuitów, w konwencie żyło 26 zakonników. Po kasacie gmachy kościelne i klasztorne przejął zakon pijarów, którzy wkrótce sprzedali część klasztoru na koszary, a w pozostałej części do połowy XIX wieku prowadzili kolegium i drukarnię. W 1844 roku w związku z rozwiązaniem zakonu ich placówka została zamknięta. W 1792 roku przy kościele została erygowana parafia.
W czasie wojny Napoleona z Rosją w 1812 roku kościół został zniszczony przez wojska francuskie idące na Moskwę. W 1832 roku, po stłumieniu powstania listopadowego kościół został zamieniony na magazyn armii carskiej. Do użytku sakralnego przywrócono go w 1860 roku.
Podczas II wojny światowej został zbombardowany. 22 czerwca 1941 roku w czasie bombardowania miasta przez Niemców, bomba, która spadła na kościół przebiła sklepienie oraz posadzkę i wpadła do podziemi. Schroniło się tam wiele ludzi, m.in. ks. dr Wacław Siekierko, który wówczas zginął. Był on prefektem szkół średnich w Wilnie i obrońcą węzła małżeńskiego w Sądzie Arcybiskupim.
Po wojnie kościół uniknął tragicznego losu wielu innych świątyń katolickich w Wilnie i przetrwał do czasów współczesnych, mimo że poważniejsze prace restauratorskie przeprowadzono dopiero w 1975 roku Obecnie służy wiernym jako kościół lokalnej parafii św. Rafała.
Msze święte są w nim odprawiane w językach polskim i litewskim.
Architektura.
Kościół, mimo niewielkich rozmiarów, widoczny jest z daleka dzięki swemu usytuowaniu na pagórku nad Wilią, bez sąsiedztwa innych większych budynków.
Jest to barokowa, trzynawowa świątynia w typie bazyliki, bez wyodrębnionego prezbiterium. Ozdobę świątyni stanowią dwie wieże. Sklepienie kościoła jest beczkowe z lunetami, ozdabiane sztukateriami oraz malowidłami. Na ścianach są freski medalionów z obrazami świętych.

</doc>
<doc id="756693" url="https://pl.wikipedia.org/wiki?curid=756693" title="Biełokuricha">
Biełokuricha

Biełokuricha (ros. Белокуриха) – miasto w azjatyckiej części Rosji, w Kraju Ałtajskim, w rejonie smoleńskim, kurort balneologiczny federalnego znaczenia.
Położenie.
Miasto położone jest na obrzeżu gór Ałtaj w dolinie rzeki Biełokuricha, 75 km na południe od stacji kolejowej Bijsk i 236 km od Barnaułu.
Historia.
Miejscowość założona w XVIII wieku w związku z odkryciem gorących źródeł i nazwa pochodzi od białych oparów unoszących się w zimne dni nad miejscami upływu pary na powierzchnię. W XIX wieku wieś, od drugiej połowy XIX wieku kurort. W 1942 był tu ewakuowany obóz pionierski „Artek”. Dalszy rozwój związany z eksploatacją źródeł hydrotermalnych.
Obecnie miasto to nie tylko kurort, to także miejsce organizacji konferencji m.in. pod egidą UNESCO dotyczące ochrony przyrody, nazywane też bywa „Sybirskim Dawos” w związku z odbywającymi się tu spotkaniami polityków i ekonomistów.

</doc>
<doc id="756694" url="https://pl.wikipedia.org/wiki?curid=756694" title="Henryk V (sztuka)">
Henryk V (sztuka)

Henryk V () – kronika autorstwa Williama Shakespeare’a napisana około 1599 roku, jest częścią drugiej tetralogii. Opisuje losy syna Henryka IV, króla Henryka V, a także wydarzenia wokół bitwy pod Azincourt podczas wojny stuletniej.
Publikacja, inscenizacja, ekranizacje.
Sztuka ta została opublikowana w Pierwszym Folio w 1623 roku. W rejestrze "Stationer's Company" (instytucji zajmującej się regulowaniem praw autorskich) znalazła się 14 sierpnia 1600 roku. Można ją było także znaleźć w Fałszywym Folio.
Istnieje przekaz, mówiący o tym, że Henryk V był inscenizowany w 1599 roku, nie ma na to jednak dowodów. Najstarsze znane, udokumentowane przedstawienie miało miejsce w 1605 roku. Obecnie kronika ta należy do najczęściej inscenizowanych dzieł Szekspira, choć w Polsce dramat bywa grany bardzo rzadko. 
Dramat był trzykrotnie ekranizowany. Pierwsza ekranizacja, w reżyserii Laurence’a Oliviera i z nim samym w roli tytułowej, pochodzi z 1944 roku i ma charakter patriotyczny. Film ten był kręcony podczas II wojny światowej. Drugiej ekranizacji w 1989 roku dokonał Kenneth Branagh, zawiera ona sceny batalistyczne z bitwy pod Azincourt. Trzecia wchodzi w skład wyprodukowanego przez BBC Two miniserialu The Hollow Crown, a w rolę tytułową wcielił się Tom Hiddleston.
Fabuła.
W związku z tym, że w czasach Szekspira na scenie nie pojawiały się dekoracje, w "Henryku V" użyty został chór i narrator. Ma on za zadanie pobudzać wyobraźnię publiczności. Podobnie jak w innych, niebędących komediami utworach tego autora, w utworze tym pojawiają się postacie, które mają dodawać elementy humorystyczne. Są to rycerze, w zabawny sposób przedstawiający cechy narodowe Szkotów, Anglików i Irlandczyków. Szekspir pamięta też o Falstaffie, który w II akcie umiera - za sceną - w oberży Pani Quickly znanej z Henryka IV. 
Na początku utworu planowany jest zamach na króla Henryka. Jego inicjatorem jest 3. hrabia Cambridge, do morderstwa ma dojść w Southampton. Król w porę orientuje się w sytuacji i ratuje swoje życie.
Przed bitwą pod Azincourt Henryk daje popis własnej odwagi i nocą przechadza się po obozie. Chce dodać swoim ludziom odwagi, bada także nastroje i opinię o nim. Po zwycięskiej bitwie poślubia Katarzynę de Valois. Sztukę kończy objęcie tronu przez Henryka i modlitwa królowej o pokój.

</doc>
<doc id="756695" url="https://pl.wikipedia.org/wiki?curid=756695" title="Marie-Theres Nadig">
Marie-Theres Nadig

Marie-Theres Nadig (ur. 8 marca 1954 we Flums) – szwajcarska narciarka alpejska, trzykrotna medalistka igrzysk olimpijskich i mistrzostw świata oraz zdobywczyni Pucharu Świata.
Kariera.
Pierwszy sukces w karierze Marie-Theres Nadig osiągnęła w 1970 roku, kiedy zwyciężyła w slalomie gigancie podczas mistrzostw Szwajcarii juniorów. Jeszcze w tym samym roku dołączyła do reprezentacji Szwajcarii i zadebiutowała w zawodach Pucharu Świata. Pierwsze punkty wywalczyła jednak dopiero 2 grudnia 1971 roku w Sankt Moritz, gdzie była szósta w zjeździe. Półtora miesiąca później, 18 stycznia 1972 roku w Grindelwald po raz pierwszy stanęła na podium, zajmując w zjeździe drugie miejsce. Przegrała tam tylko z Austriaczką Annemarie Moser-Pröll, a trzecie miejsce zajęła Francuzka Isabelle Mir. W sezonie 1971/1972 Nadig jeszcze czterokrotnie stawała na podium: 22 stycznia w Saint-Gervais była trzecia w gigancie, 25 i 26 lutego w Crystal Mountain była kolejno druga i trzecia w zjeździe, a 18 marca 1972 roku w Pra Loup ponownie zajęła trzecie miejsce w gigancie. W klasyfikacji generalnej zajęła piąte miejsce, w gigancie była szósta, a w klasyfikacji zjazdu zajęła trzecie miejsce za Moser-Pröll i jej rodaczką, Wiltrud Drexel. W lutym 1972 roku wystartowała na igrzyskach olimpijskich w Sapporo, gdzie w trzech startach zdobyła dwa medale. Najpierw zwyciężyła w biegu zjazdowym, wyprzedzając 0,32 sekundy Moser-Pröll i o 1 sekundę Susan Corrock z USA. Trzy dni później Szwajcarka wygrała także giganta; pozostałe miejsca na podium zajęły Annemarie Moser-Pröll i Wiltrud Drexel. Nadig wystartowała także w slalomie, jednak nie ukończyła pierwszego przejazdu.
Przez dwa kolejne lata łącznie pięć razy stawała na podium zawodów Pucharu Świata: 2 marca 1973 roku w Mont-Sainte-Anne była trzecia w gigancie, 19 grudnia w Zell am See była trzecia w zjeździe, a dzień później druga w gigancie, 13 stycznia w Grindelwald zajęła trzecie miejsce w biegu zjazdowym, a 23 stycznia 1974 roku w Bad Gastein w tej samej konkurencji zajęła drugie miejsce. W klasyfikacji generalnej sezonu 1973/1974 była szósta, a w klasyfikacji zjazdu była druga za Moser-Pröll. W lutym 1974 roku wystartowała na mistrzostwach świata w Sankt Moritz, jednak wróciła bez medalu. W zjeździe zajęła tam piąte miejsce, a rywalizacji w gigancie i slalomie nie ukończyła.
Pierwsze zwycięstwo w zawodach pucharowych odniosła 24 stycznia 1975 roku w Innsbrucku, wygrywając bieg zjazdowy. W sezonie 1974/1975 na podium stanęła jeszcze pięć razy, odnosząc przy tym jeszcze jedno zwycięstwo: 11 marca 1975 roku w Jackson Hole ponownie była najlepsza w zjeździe. W klasyfikacji generalnej była tym razem czwarta, a w zjeździe po raz kolejny była trzecia, za Moser-Pröll i swą rodaczką Bernadette Zurbriggen. W kolejnym sezonie w najlepszej trójce znalazła się dwa razy: 3 grudnia w Val d’Isère była trzecia w zjeździe, a 9 stycznia 1976 roku w Meiringen trzecie miejsce zajęła w gigancie. W klasyfikacji generalnej dało jej to czternaste miejsce, a w klasyfikacjach zjazdu i giganta była dziesiąta. W 1976 roku brała także udział w igrzyskach olimpijskich w Innsbrucku, gdzie nie zdołała obronić tytułów zdobytych w Sapporo. W gigancie była piąta, a w slalomie rywalizację zakończyła już po pierwszym przejeździe.
W sezonach 1976/1977 i 1977/1978 odniosła po jednym zwycięstwie w Pucharze Świata: 26 stycznia 1977 roku w Crans-Montana wygrała kombinację, a 7 grudnia 1977 roku w Val d’Isère była najlepsza w zjeździe. W obu sezonach zajęła trzecie miejsce w klasyfikacji zjazdu, natomiast w klasyfikacji generalnej była kolejno szósta i dziesiąta. W 1978 roku wystąpiła na mistrzostwach świata w Garmisch-Partenkirchen, zajmując czwarte miejsce w biegu zjazdowym. Walkę o brązowy medal przegrała tam ze swą rodaczką Doris de Agostini o 0,53 sekundy. Wystartowała tam także w gigancie, jednak nie ukończyła rywalizacji.
Sezon 1978/1979 był jej najlepszym w dotychczasowej karierze. Nadig siedmiokrotnie stawała na podium, odnosząc dwa zwycięstwa: 18 grudnia w Val d’Isère wygrała kombinację, a 19 marca 1979 roku w Furano giganta. Łącznie uzbierała 156 punktów i zajęła piąte miejsce w klasyfikacji generalnej. Była także trzecia w zjeździe i czwarta w gigancie. Wyniki te poprawiła rok później, kiedy na podium stawała 12 razy, z czego dziewięć zawodów wygrała. W dniach 5-6 grudnia w Val d’Isère wygrywała kolejno zjazd, giganta i kombinację, 14 grudnia w Piancavallo, 19 grudnia w Zell am See, 7 stycznia w Pfronten, 15 stycznia w Arosa i 20 stycznia w Bad Gastein wygrywała zjazd, a 2 marca 1980 roku w Mont-Sainte-Anne była najlepsza w gigancie. W klasyfikacji generalnej sezonu 1979/1980 dało jej to trzecie miejsce za Hanni Wenzel z Liechtensteinu oraz Annemarie Moser-Pröll. Ponadto Szwajcarka zdobyła Małą Kryształową Kulę za zwycięstwo w klasyfikacji zjazdu, a w gigancie była druga za Wenzel.
Ostatni medal na arenie międzynarodowej zdobyła w lutym 1980 roku, kiedy zajęła trzecie miejsce w zjeździe podczas igrzysk olimpijskich w Lake Placid. W zawodach tych lepsze były jedynie Moser-Pröll i Hanni Wenzel. Nadig wystartowała tam również w gigancie i slalomie, jednak ponownie w obu tych konkurencjach nie dotarła do mety. Startowała także w sezonie 1980/1981, który okazał się najlepszym w jej karierze. Na podium stawała jedenaście razy, podobnie jak przed rokiem odnosząc dziewięć zwycięstw: 3 grudnia w Val d’Isère wygrała zjazd, a dzień później kombinację, 8 grudnia w Limone Piemonte wygrała giganta, 12 grudnia w Piancavallo zwyciężyła w zjeździe i kombinacji, 19 stycznia w Crans-Montana i 29 stycznia w Megève była najlepsza w zjeździe, a 10 lutego w Mariborze oraz 13 marca w Furano triumfowała w gigancie. Zwycięstwo w Furano było jej ostatnim pucharowym podium. Wyniki te dały jej Kryształową Kulę za zwycięstwo w klasyfikacji generalnej, Małe Kryształowe Kule w klasyfikacjach zjazdu i kombinacji oraz drugie miejsce w klasyfikacji giganta. W lipcu 1981 roku zakończyła karierę.
Kilkukrotnie zdobywała medale mistrzostw Szwajcarii, w tym złote w zjeździe i kombinacji w 1972 roku oraz gigancie w latach 1976 i 1980. W 1972 roku została także wybrana sportsmenką roku w Szwajcarii.
Po zakończeniu kariery prowadziła sklep sportowy. Później otworzyła hotel, a następnie szkółkę narciarską. Po uzyskaniu uprawnień trenerskich pracowała z młodzieżą. Od 1999 roku pracowała z pierwszą kadrą Szwajcarii, a w latach 2004-2005 była głównym trenerem.

</doc>
<doc id="756707" url="https://pl.wikipedia.org/wiki?curid=756707" title="Wicker Man">
Wicker Man



</doc>
<doc id="756708" url="https://pl.wikipedia.org/wiki?curid=756708" title="Sługi Lorda Szambelana">
Sługi Lorda Szambelana



</doc>
<doc id="756713" url="https://pl.wikipedia.org/wiki?curid=756713" title="Musała (skocznia narciarska)">
Musała (skocznia narciarska)

Musała – kompleks czterech skoczni narciarskich w bułgarskiej miejscowości Borowec, o punktach konstrukcyjnych K90, K60, K40 oraz K15.
Miejscowość leży w zachodniej części Bułgarii (niedaleko znajduje się stolica, Sofia, która w przeszłości także posiadała skocznię narciarską). Dziś Borowec jest dużym ośrodkiem narciarskim, w którym dzięki dobremu położeniu, długo utrzymują się odpowiednie warunki śniegowe.

</doc>
<doc id="756717" url="https://pl.wikipedia.org/wiki?curid=756717" title="Zmieinogorsk">
Zmieinogorsk

Zmieinogorsk (ros. Змеиногорск) – miasto w azjatyckiej części Rosji, w Kraju Ałtajskim, centrum administracyjne rejonu zmieinogorskiego.
Położenie.
Miasto położone jest u podnóża gór w dolinie rzek Korbolicha (Корболиха) i Zmiejewka (Змеевка), dopływów rzeki Alej, 360 km na południowy zachód od Barnaułu. Najbliższe stacje kolejowe to Trietiakowo (Третьяково) odległe o 45 km i Rubcowsk (Рубцовск) odległe o 87 km. W skład okręgu miejskiego Zmieinogorsk wchodzi miasto Zmieinogorsk oraz wieś Łazurka (Лазурка) położona 25 km od miasta.
Historia.
Miejscowość założona w 1736 roku w związku z przetwórstwem i wydobyciem rud metali, przez prawie 100 lat była znaczącym ośrodkiem wydobycia złota i srebra Rosji. Od 1952 posiada status miasta. Do Zmieinogorska zsyłano Polaków. Podczas II wojny światowej w latach 1940-1941 zesłano tutaj 45 polskich rodzin i 4 białoruskie, głównie osadników i leśniczych. Zesłańcy mieszkali w ziemiankach zrobionych przez siebie, pracowali 10 godzin dziennie, m.in. w kopalni złota. Za wyrobienie normy otrzymywali 7 rubli. Ze względu na złe warunki życia, choroby (tyfus) i brak pomocy lekarskiej wielu zesłańców zmarło.
W miejscowym muzeum znajduje się płyta grobowa Polaka Józefa Fedorowicza Dubienieckiego z 1889 roku, ocalała ze zniszczonego w latach 50. XX wieku cmentarza.
Zabytki.
W mieście warto zobaczyć dawne centrum miasta, gdzie znajdują się budynki związane z górnictwem, muzeum górnictwa, domy kupców, a na obrzeżach znajduje się góra Riewniucha (Ревнюха), z której wydobyto jaspis do wykonania "Wazy Carycy", którą można podziwiać w Galerii Tretiakowskiej.

</doc>
<doc id="756718" url="https://pl.wikipedia.org/wiki?curid=756718" title="Maicon">
Maicon

Maicon, właśc. Maicon Douglas Sisenando (wym. ; ur. 26 lipca 1981 w Novo Hamburgo) – brazylijski piłkarz występujący na pozycji obrońcy, reprezentant Brazylii w latach 2003–2014.
Kariera.
Maicon grał w Cruzeiro Esporte Clube i AS Monaco. Jest podstawowym zawodnikiem reprezentacji Brazylii, a przez jej selekcjonera Dungę ustawiany jest na pozycji prawego obrońcy. Często włącza się w akcje ofensywne zespołu, nie zapominając jednak o obronie. 20 grudnia 2008 roku w wygranym 2:1 wyjazdowym meczu ze Sieną strzelił obie bramki dla swojego zespołu. W 2010 roku w finale Ligi Mistrzów jego Inter Mediolan wygrał z Bayernem Monachium.
31 sierpnia 2012 dzięki transferowi w ostatnich godzinach okna transferowego przeniósł się do Manchesteru City. W lipcu 2013 wrócił do Serie A, aby reprezentować barwy AS Roma.

</doc>
<doc id="756723" url="https://pl.wikipedia.org/wiki?curid=756723" title="Jakow Protazanow">
Jakow Protazanow

Jakow Aleksandrowicz Protazanow, ros. Яков Александрович Протазанов (ur. 4 lutego 1881 w Moskwie, zm. 9 sierpnia 1945 w Moskwie) – rosyjski i radziecki reżyser i scenarzysta, uważany – obok Władimira Gardina – za jednego z ojców rosyjskiej kinematografii.
Życiorys.
Pracę w filmie rozpoczął w 1907. W 1911 wyreżyserował swój pierwszy film "Pieśń katorżnika". W latach 1911–1918 zrealizował przeszło 80 filmów, w tym kilka adaptacji klasycznej literatury rosyjskiej. Najbardziej udanymi filmami na tym etapie twórczości były: "Dama pikowa" (1916), "Nikołaj Stawrogin" (1915), "Wojna i pokój" (1915, wspólnie z Władimirem Gardinem) oraz "Ojciec Sergiusz" (1918).
W 1920 wyemigrował do Francji. Przebywał tam 4 lata i zrealizował kilka filmów, po czym wrócił do ojczyzny. Po powrocie w 1924 nakręcił pierwszy radziecki film science-fiction "Aelita", na podstawie powieści Aleksieja Tołstoja.
Od tego czasu aż do końca swojej kariery regularnie reżyserował 1-2 filmy rocznie, współpracując z najlepszymi rosyjskimi filmowcami. U Protazanowa występowała cała plejada popularnych aktorów radzieckich, m.in. Nikołaj Batałow, Igor Iljinski, Anatolij Ktorow, Siergiej Martinson, Michaił Żarow. W jego filmach debiutowało wiele późniejszych gwiazd radzieckiej kinematografii, np. Nina Alisowa i Wiera Mariecka. Do grona współpracowników reżysera należeli m.in. scenograf Władimir Jegorow oraz operatorzy Anatolij Gołownia, Mark Magidson i Jurij Żelabużski.
Protazanow reżyserował zarówno komedie, takie jak "Proces o trzy miliony" (1926) czy "Odpust na świętego Jorgena" (1930), jak i dramaty współczesne: "Jego wezwanie" (1925) czy "Siódmoklasiści" (1938). Jest również twórcą wielu adaptacji, w tym ekranizacji dzieł Antoniego Czechowa ("Stanowiska i ludzie" z 1929), Leonida Andrejewa ("Biały orzeł" z 1928), I. Szmielowa ("Kelner w restauracji „Jar”" z 1927) oraz Nikołaja Ostrowskiego ("Panna bez posagu" z 1936). Ostatni film w swojej karierze "Przygody Nasreddina" wyreżyserował w 1944 podczas wojny w Taszkencie wspólnie z młodymi uzbeckimi filmowcami.

</doc>
<doc id="756728" url="https://pl.wikipedia.org/wiki?curid=756728" title="Tomáš Halík">
Tomáš Halík

Tomáš Halík (ur. 1 czerwca 1948 w Pradze) – czeski duchowny rzymskokatolicki, nawrócony w wieku dorosłym, profesor doktor habilitowany socjologii, doktor habilitowany teologii, doktor filozofii, prałat honorowy Jego Świątobliwości. Pracujący między innymi jako duszpasterz akademicki i wykładowca Uniwersytetu Karola w Pradze; autor kilku książek teologicznych.
Życie.
Ukończył studia socjologii i filozofii na Wydziale Filozoficznym Uniwersytetu Karola w Pradze, był uczniem Jana Patočki. Komunistyczne władze odmówiły mu prawa wykładów na uniwersytecie i został skierowany do pracy jako środowiskowy psychoterapeuta alkoholików i narkomanów.
21 października 1978 został tajnie wyświęcony przez biskupa w Erfurcie na katolickiego księdza, a do roku 1989 był jedną z ważniejszych postaci podziemnego Kościoła katolickiego i bliskim współpracownikiem kard. Františka Tomáška.
Od roku 1990 jest rektorem uniwersyteckiego kościoła pw. Najświętszego Salwatora w Pradze i przewodniczącym Czeskiej Akademii Chrześcijańskiej (po śmierci jej założyciela ks. Josefa Zvěřiny). W tym samym roku papież Jan Paweł II mianował Halíka konsultantem Papieskiej Rady do dialogu z niewierzącymi na okres dwóch lat. Od roku 1993 wykłada religioznawstwo na Wydziale Filozoficznym Uniwersytetu Karola. Głosił również wykłady w Oxfordzie i Cambridge oraz był jednym z ekspertów czeskiego prezydenta Václava Havla.
W roku 2008 został mianowany przez papieża Benedykta XVI prałatem honorowym Jego Świątobliwości.
Jest znany ze swego zaangażowania w życiu społecznym, publicznych wypowiedzi na temat problemów dyskryminacji rasowej, tematy polityczne i religijne oraz procesu sekularyzacji i integracji europejskiej. Jego myśli są często przywoływane na internetowych stronach nierzymskokatolickich biskupów czeskich np. Antonína Jelínka.
Odznaczenia.
Odznaczony Krzyżem Kawalerskim Orderu Zasługi Rzeczypospolitej Polskiej (2011) oraz Krzyżem Oficerskim niemieckiego Orderu Zasługi RFN (2019). W 2014 otrzymał Nagrodę Templetona. W 2016 roku otrzymał nagrodę Nagrodę „Pontifici” warszawskiego Klubu Inteligencji Katolickiej. W 2019 roku otrzymał Medal świętego Jerzego przyznawany przez Tygodnik Powszechny, w 2021 Nagrodę im. ks. Józefa Tichnera.
Twórczość.
Halík w swoich publikacjach często przedstawia Boga dynamicznego, podobnie jak ogień płonącego krzewu, towarzyszącego wędrowcom i wędrującego razem z nimi, dlatego w „kryzysie religii” dopatruje się szansy dla rozwoju właśnie dynamicznej wiary.

</doc>
<doc id="756732" url="https://pl.wikipedia.org/wiki?curid=756732" title="Obumieranie">
Obumieranie



</doc>
<doc id="756735" url="https://pl.wikipedia.org/wiki?curid=756735" title="Maxwell (piłkarz)">
Maxwell (piłkarz)

Maxwell, właśc. Maxwell Scherrer Cabelino Andrade (ur. 27 sierpnia 1981 w Vila Velha) – brazylijski piłkarz występujący na pozycji lewego obrońcy.
Kariera klubowa.
Maxwell jest wychowankiem brazylijskiego Cruzeiro EC, w którym występował do 2001 roku, kiedy to trafił do Ajaksu Amsterdam. W holenderskim zespole zagrał 114 spotkań i strzelił 9 bramek. W 2006 przeniósł się do Interu Mediolan, z którego został wypożyczony na pół roku do Empoli FC. Na początku sezonu 2006/2007 ostatecznie dołączył do kadry Interu. W sezonie 2008/2009 nabawił się kontuzji, która wyłączyła go z gry na sześć tygodni. 15 lipca 2009 roku Maxwell za 4,5 miliona euro przeszedł do klubu FC Barcelona. Z Barceloną zdobył w 2,5 roku 10 trofeów. W styczniu 2012 roku przeszedł z Barcelony do PSG (kwota transferu wyniosła 4 miliony euro). Zadebiutował 14 stycznia 2012 w wygranym 3:1 meczu z Toulouse FC.
W maju 2017 r. zakończył sportową karierę.

</doc>
<doc id="756737" url="https://pl.wikipedia.org/wiki?curid=756737" title="Marco Andreolli">
Marco Andreolli

Marco Andreolli (ur. 10 czerwca 1986 w Ponte dell’Olio) – włoski piłkarz występujący na pozycji środkowego obrońcy. Obecnie bez przynależności klubowej.
Kariera klubowa.
Jest wychowankiem klubu Calcio Padova, w którego szkółce trenował od 1994 r.
Inter.
Zawodową karierę rozpoczął w Interze Mediolan do którego przeniósł się w 2003 r. Jako członek drużyny Primavery zdobył w 2005 Młodzieżowy Puchar Włoch. 29 maja 2005 zadebiutował w barwach "Nerazzurrich" w Serie A w meczu z Regginą. 6 grudnia 2005 zagrał po raz pierwszy w rozgrywkach Ligi Mistrzów w spotkaniu z Rangers. 29 listopada 2006 zaliczył premierowe trafienie dla Interu w meczu Pucharu Włoch z ACR Messina.
Roma.
27 lipca 2007 trafił do Romy w rozliczeniu za transfer Cristiana Chivu na zasadzie współwłasności za 3 mln euro. Następnie w styczniu 2008 został wypożyczony do drugoligowej Vicenzy. Pierwsze spotkanie dla "Biancorossich" rozegrał 5 kwietnia 2008 z Pizą. Ogółem dla Vicenzy wystąpił w zaledwie 3 spotkaniach, co spowodowane było odniesioną kontuzją. Latem 2008 stał się w 100% zawodnikiem Romy, która nawet nie musiała za niego nic płacić. W sezonie 2008/2009 został powtórnie wypożyczony, tym razem do Sassuolo, gdyż chciał grać regularnie o co w Interze lub Romie nie mógł marzyć. Premierowe spotkanie dla "Neroverdich" przypadło na potyczkę ligową z Pizą. Dla zespołu ze stadionu Alberta Braglii zaliczył 28 meczów i zdobył jedną bramkę w meczu z US Grosseto (13 września 2008). Po powrocie do Rzymu grał rzadko. Debiutował 6 sierpnia 2009 w spotkaniu z KAA Gent w kwalifikacjach do Ligi Europy. 22 października 2009 w meczu fazy grupowej Ligi Europy z Fulham Londyn zdobył bramkę wyrównując stan meczu w 94 minucie spotkania. Latem 2010 wobec braku występów w barwach Romy zażądał odejścia.
Chievo.
24 sierpnia został sprzedany do Chievo Werona za kwotę 800.000 euro. Podpisany wówczas kontrakt związał go z klubem na rok. Debiut w barwach klubu z Werony odbył się 29 sierpnia 2010 w ligowym starciu z Catanią. 24 stycznia 2011 połowa jego karty zawodniczej została odsprzedana Interowi za 885.000 euro. Stan taki nie potrwał długo, gdyż 22 czerwca 2011 "Nerazzurri" zbyli swe prawa do niego za 500.000 i pozyskali z Chievo Michele Rigonego. 18 marca zaliczył pierwsze trafienie dla Chievo pokonując golkipera Bologny. Dla klubu z Werony zagrał w 73 spotkaniach ligowych i strzelił 3 bramki.
Powrót do Interu.
6 lipca 2013 został ponownie piłkarzem Interu Mediolan po wygaśnięciu kontraktu z "Gialloblu" i otrzymał koszulkę z numerem 6, którą wcześniej posiadał Matias Silvestre. Podpisany z "Nerazzurrimi" kontrakt wiąże go do czerwca 2017. 11 stycznia 2015 roku w meczu przeciwko Genoi, Andreolli był kapitanem drużyny Interu, co sam w pomeczowym wywiadzie określił jako "spełnienie marzeń".
31 sierpnia 2015 roku po zaledwie 10 występach w ciągu dwóch lat został wypożyczony do Sevilli. Dzięki kontuzji Adil Ramiego zadebiutował w La Liga już 11 września w zremisowanym 1:1 meczu z Levante UD. 21 listopada w trakcie meczu z Real Sociedad zerwał ścięgno Achillesa i wypadł z gry do końca sezonu.
30 czerwca 2017 roku kontrakt z Interem wygasł i klub nie zdecydował się przedłużyć umowy.
Cagliari.
Tydzień później jako wolny zawodnik Andreolli podpisał dwuletni kontrakt z Cagliari Calcio.
Powrót do Chievo.
W ostatnim dniu zimowego okna transferowego 2019 roku, Andreolli przeszedł do walczącej o utrzymanie drużyny Chievo Werona. Po wygaśnięciu kontraktu piłkarz pozostaje bez klubu.
Kariera reprezentacyjna.
Andreolli ma za sobą występy w młodzieżowych reprezentacjach Włoch: U-17, U-18, U-19, U-20 i U-21. Reprezentacyjny debiut w drużynie U-21 miał miejsce 15 sierpnia 2006 w meczu z Chorwacją. Brał między innymi udział w Mistrzostwach Europy U-21 2009 w których Italia zdobyła brązowy medal.
Styl gry.
Jego naturalną pozycją jest środkowa obrona, gdzie woli grać jako obrońca ustawiony bardziej z lewej strony w czteroosobowym bloku obronnym. Potrafi także zagrać jako prawy defensor. Jego atutem jest gra głową oraz walka bark w bark.
Statystyki.
Stan na 24 listopada 2015

</doc>
<doc id="756739" url="https://pl.wikipedia.org/wiki?curid=756739" title="Bus Driver">
Bus Driver

Bus Driver – komputerowa gra zręcznościowa stworzona przez firmę SCS Software, pozwalająca wcielić się w kierowcę różnego rodzaju autobusów (miejskich, dalekobieżnych, piętrowych, więziennych). Gracz musi mieć na względzie bezpieczeństwo na drodze, bezpieczeństwo i wygodę pasażerów oraz przepisy ruchu drogowego.
Dystrybutorem polskiej wersji gry jest firma TopWare Interactive. Premiera odbyła się 28 marca 2007 roku.

</doc>
<doc id="756740" url="https://pl.wikipedia.org/wiki?curid=756740" title="Jakow Aleksandrowicz Protazanow">
Jakow Aleksandrowicz Protazanow



</doc>
<doc id="756741" url="https://pl.wikipedia.org/wiki?curid=756741" title="Parki stanowe w Stanach Zjednoczonych">
Parki stanowe w Stanach Zjednoczonych

Parki stanowe USA – obszary chronione częściowo i będące w gestii władz stanowych USA, które z reguły dopuszczają użytkowanie parku jako miejsca wypoczynku, rozrywki i – często – łowiectwa i rybołówstwa. W tym sensie parki stanowe są mniejszą i mniej restrykcyjną formą parków narodowych, tworzoną tam, gdzie znajdują się ciekawe – ze względów widokowych – tereny, które jednak nie zasługują (np. ze względu na obszar) na miano parków narodowych.
Parki stanowe nie są parkami narodowymi ani rezerwatami w potocznym rozumieniu tego słowa. Te drugie zastępowane są przez rezerwaty właściwe (ang. "Wilderness refugees") i semi-rezerwaty (ang. "forest preserves").
W USA takich parków jest około 3675, jednak w niniejszym zestawieniu ujęte zostały najciekawsze, a ponadto charakterystyczne dla danego stanu. Przykładem tu może być stan Illinois, który nie ma żadnego parku narodowego, natomiast aż 63 parki stanowe o bardzo różnej wielkości, atrakcyjności i stopniu ochronności przyrody.
W zestawieniu nie ujęto lasów państwowych (ang. "National Forests"), ani lasów stanowych (ang. "State Forests"). W osobnym zestawieniu znaleźć się też powinny rezerwaty indiańskie (ang. "Indian Reservations") oraz piesze szlaki turystyczne (ang. "Hiking Trails"), które stanowią oddzielną kategorię obszarów chronionych.

</doc>
<doc id="756743" url="https://pl.wikipedia.org/wiki?curid=756743" title="Peter Müller">
Peter Müller



</doc>
<doc id="756744" url="https://pl.wikipedia.org/wiki?curid=756744" title="Sibirskij">
Sibirskij

Sibirskij (ros. Сибирский) – osiedle w azjatyckiej części Rosji, w Kraju Ałtajskim posiadające status miasta zamkniętego. Od 2005 okręg miejski Sibirskij. Mieszka tu 12 300 ludzi według stanu na rok 2005.
Położenie.
Sibirskij położony jest przy drodze M52, 30 km od Barnaułu w rejonie pierwomajskim.
Historia.
Osiedle założone w 1979, pierwsi mieszkańcy pojawili się tu w 1980 w związku ze stacjonującą tutaj jednostką wojskową – 1 pułkiem rakietowym. Od 1995 osiedle o statusie miasta zamkniętego. W 2001 zbudowano tu cerkiew pod wezwaniem św. Męczennicy Warwary (Святой Великомученницы Варвары) - patronki wojsk rakietowych.

</doc>
<doc id="756752" url="https://pl.wikipedia.org/wiki?curid=756752" title="Tomas Halik">
Tomas Halik



</doc>
<doc id="756753" url="https://pl.wikipedia.org/wiki?curid=756753" title="Rapgra">
Rapgra

Rapgra.com – największy polski serwis o amerykańskim rapie. Serwis został założony w 2004 roku przez Krzyśka Prażanowskiego. Z newsów serwisu korzystają Onet.pl, cgm.pl, interia.pl, gery.pl, Magazyn hip-hop, Bimber.pl i inne serwisy.
Magazyn współpracuje z DosDeDos, ITI Cinema, Wielkie Joł, Embargo Nagrania, Agencją PLEJ, Magazynem Klan, Vabank Records, Maken Sound System i wieloma agencjami koncertowymi - Best Promotion, Knockout, Minta, Konkret Promo czy Lionstage.
Serwis Rapgra patronował wielu imprezom muzycznym i sportowym. Promowała m.in.: HipHop Kemp – największy festiwal hip-hopowy w Europie, towarzyszyła polskim trasom Gentlemana, The Beatnuts, Killa Kella i Spit Kingdom, koncertom Fatman Scoop, Hieroglyphics, Lone Catalysts, Jeru The Damaja, Group Home, Freddie Mc Gregor, Daara J, Nucleus Roots, Caveman Sound i ponad pół tysiącu innych wydarzeń.
Na koncercie urodzinowym serwisu zagrali raperzy z legendarnej amerykańskiej grupy Wu-Tang Clan. Patronat nad koncertem objęły m.in. VIVA Polska i magazyn „Ślizg”.
Co roku w styczniu odbywa się głosowanie w Rapgra Awards. O akcji informowały największe polskie media, m.in. Onet.pl (główna strona portalu), o2.pl, interia.pl, hip-hop.pl oraz Radio Eska.
Integralną częścią serwisu jest radio internetowe grające przez całą dobę muzykę soul/funk/reggae/r’n’b/rap/jazz/2step. Nadawane w technologii AAC+ w jakości 64kb/s 44.1khz jest pierwszym radiem w Polsce działającym w tym formacie. 16 listopada 2005 roku radio uzyskało licencję ZAiKS, pozwalającą na legalne nadawanie sygnału radiowego w całej Polsce. Radio było jednym z bohaterów magazynu Firma w TVN24.

</doc>
<doc id="756760" url="https://pl.wikipedia.org/wiki?curid=756760" title="El Pla de Santa Maria">
El Pla de Santa Maria

El Pla de Santa Maria (hiszp. "Pla de Santa María") – gmina w Hiszpanii, w Katalonii, w prowincji Tarragona, w comarce Alt Camp.
Powierzchnia gminy wynosi 35,00 km². Zgodnie z danymi INE, w 2005 roku liczba ludności wynosiła 1903, a gęstość zaludnienia 54,37 osoby/km². Wysokość bezwzględna gminy równa jest 381 metrów. Współrzędne geograficzne gminy to 41°21'54"N, 1°17'30"E.

</doc>
<doc id="756762" url="https://pl.wikipedia.org/wiki?curid=756762" title="Droga wojewódzka nr 178">
Droga wojewódzka nr 178

Droga wojewódzka nr 178 (DW178) – droga wojewódzka klasy GP w zachodniej części Polski, na obszarze województwa zachodniopomorskiego i wielkopolskiego. Łączy Wałcz, Gostomię, Trzciankę, Kuźnicę Czarnkowską, Czarnków i Oborniki. Długość drogi wynosi 86 km. Przebiega przez powiaty: wałecki, czarnkowsko-trzcianecki i obornicki.
Dopuszczalny nacisk na oś.
Na całej długości drogi wojewódzkiej nr 178 dopuszczalny jest ruch pojazdów o nacisku pojedynczej osi do 10 ton.

</doc>
<doc id="756766" url="https://pl.wikipedia.org/wiki?curid=756766" title="Pla de Santa María">
Pla de Santa María



</doc>
<doc id="756767" url="https://pl.wikipedia.org/wiki?curid=756767" title="Pla de Santa Maria">
Pla de Santa Maria



</doc>
<doc id="756768" url="https://pl.wikipedia.org/wiki?curid=756768" title="Sinapis arvensis">
Sinapis arvensis



</doc>
<doc id="756769" url="https://pl.wikipedia.org/wiki?curid=756769" title="Akademia policyjna">
Akademia policyjna



</doc>
<doc id="756770" url="https://pl.wikipedia.org/wiki?curid=756770" title="Parafia Ewangelicko-Augsburska w Katowicach">
Parafia Ewangelicko-Augsburska w Katowicach

Parafia Ewangelicko-Augsburska w Katowicach – parafia Kościoła Ewangelicko-Augsburskiego w RP, w diecezji katowickiej. W 2022 liczyła około 850 wiernych.
Historia.
W okresie XVI-wiecznej Reformacji Katowic nie było jeszcze na mapie. Jednak powstanie około 1580 roku osady Katowice związane było z ewangelikami: braćmi Boguckimi, którzy założyli tę osadę jako kuźnicy, jak również słynnym kuźnikiem Walentym Roździeńskim z sąsiedniego Roździenia.
W wyniku wojny 30-letniej oraz kontrreformacji Habsburgów ewangelicyzm na Górnym Śląsku został poważnie osłabiony, pozostały tylko nieliczne skupiska ewangelików w okolicach Tarnowskich Gór i Pszczyny. Sytuacja ewangelików uległa znacznej poprawie z chwilą włączenia w 1742 roku Śląska w skład państwa pruskiego. Ponowne odrodzenie ewangelicyzmu na Śląsku związane jest z napływem ludności z zewnątrz, w dużej mierze wyznania ewangelickiego, w związku z gwałtownym rozwojem przemysłu górniczego i hutniczego w XIX wieku na Górnym Śląsku. Wtedy to powstało wiele nowych parafii ewangelickich.
W 1865 roku nadano Katowicom prawa miejskie. Stale zwiększała się liczba ewangelików, którzy musieli uczęszczać do kościoła w Chorzowie. W 1853 roku rozpoczęto starania p utworzenie w Katowicach parafii, którą uzyskano na początku 1856 roku. Parafia katowicka obejmowała swym zasięgiem całe Katowice oraz leżące w pobliżu miejscowości i osady: Załęże, Dąb, Wełnowiec, Józefowiec, Bogucice, Zawodzie, Dąbrówka Mała, Brynów, Ligota, Bederowiec. Nowo powstała parafia liczyła 468 wiernych. Sprowadzono z Tarnowskich Gór ks. Gotholda Clausnitzera (1810-1875), który odprawiał nabożeństwa w jednej z hal huty „Marta”. Halę tę na cele sakralne przekazał przemysłowiec, Hubert von Tiele-Winckler (1823−1893), zaś wyposażenie ufundował zarządzający dobrami Wincklera, Friedrich W. Grundmann (1804-1887). Nabożeństwa odprawiane były w języku niemieckim i polskim. Sala była jednak zbyt mała na potrzeby szybko wzrastającego zboru, powstała więc szybko myśl budowy kościoła.
Kościół Zmartwychwstania Pańskiego w Katowicach, najstarsza murowana budowla sakralna w Katowicach, wybudowano w ciągu dwóch lat: kamień węgielny pod budowę położono w lipcu 1856 roku, a poświęcenie odbyło się 29 września 1858 roku. Kościół miał 304 miejsca siedzące, skromne organy, jedną wieżę i dzwonnicę. Po wybudowaniu kościoła na parceli obok wybudowano w latach 1859-1860 szkołę, którą w 1873 roku przekazano miastu. W 1875 roku wybudowano nową plebanię (przedtem mieściła się w budynku szkoły), pełniącą tę funkcję do dziś. Wielkie zasługi zarówno w powstawaniu parafii jak i młodego miasta Katowice mieli: Hubert Tiele-Winckler, Friedrich Wilhelm Grundmann i dr Richard Holtze, dzięki ich staraniom nadano Katowicom prawa miejskie.
Z rozwojem miasta wzrosła także liczba ewangelików, w roku 1883 było ich już prawie 3,5 tys. Nowo wybudowany kościół okazał się za mały, więc postanowiono go rozbudować. Rozbudowa w latach 1887-1889 polegała na przedłużeniu nawę o połowę (15 m), dobudowaniu Dwóch wieżyczek od strony wejścia i powiększeniu organów. Liczba miejsc siedzących wzrosła do 582.
Jednak nie wystarczyło to na długo, i gdy w 1898 roku liczb parafian wzrosła do 10 tysięcy, postanowiono ponownie powiększyć kościół. Przebudowę przeprowadzono w latach 1899-1902, wówczas kościół przybrał kształt zachowany do dnia dzisiejszego. Dobudowano dwa skrzydła boczne, transept, zakrystię, wewnątrz zbudowano galerie (pawłacze), a przy organach miejsce dla chóru. Witraże w prezbiterium ufundowała rodzina Tiele-Wincklerów. Obecne malowanie kościoła przeprowadzone w 1997 roku nawiązuje do malowania z roku 1901. Później zakupiono nowe, 41-głosowe organy firmy Sauer z 1922 roku. Kościół po ostatniej przebudowie posiada 1250 miejsc siedzących.
W latach 1899-1900 wybudowano dom starców przy ul. Damrota oraz w 1908 r. duży dom parafialny przy ul. Bankowej, posiadający kilka sal wykładowych, mieszkania dla księży i pracowników kościelnych. W latach 1903-1905 przy ul. Jagiellońskiej 17 powstał dom parafialny „Hospic”, przygotowujący m.in. na stacjonarnych seminariach pracowników misyjnych dla południowo-wschodniej Europy. W 1884 roku założono nowy, duży cmentarz pomiędzy ulicami Damrota i Francuską, ponieważ dotychczasowy był już za mały.
W tym okresie powstawały w Katowicach również stowarzyszenia ewangelickie, którym patronował proboszcz, ks. F. Kralik. Najstarszym była filia Fundacji Gustawa Adolfa (1857), mającej na celu budowanie nowych obiektów sakralnych i remonty istniejących. Później powstało Ewangelickie Stowarzyszenie Mężczyzn i Młodzieńców (1887), Ewangelickie Stowarzyszenie Niewiast i Panien (1891), które opiekowało się ubogimi, niepełnosprawnymi, starymi i dziećmi - pracę prowadziły 2 diakonie i przytułek dla nieuleczalnie chorych, Ewangelickie Stowarzyszenie Panien „Marta” (1899).
W 1904 proboszczem został ks. dr Herman Voss (1872-1938), który w latach 1919-1923 był superintendentem diecezji, a od 1923 prezydentem Ewangelickiego Kościoła Unijnego na Polskim Górnym Śląsku; na skutek antypolskiej działalności pozbawiony swojego urzędu. Ze względu na wielkość parafii przydzielono jej najpierw wikariusza, w 1904 utworzono stanowisko drugiego proboszcza, a w 1908 również trzeciego. W ostatnich latach przed wybuchem I wojny światowej liczba parafian doszła do 16 tys. Powstały nowe stowarzyszenia ewangelickie: filia Towarzystwa Ewangelickiej Konfederacji (1907) i Ewangelickie Stowarzyszenie Robotnicze (1907).
Wskutek I wojny światowej i podziału Śląska w 1922, znaczna część ewangelików z Katowic wyprowadziła się poza granice Polski, tak że parafia stopniała do ok. 6 tys. Na mocy Konwencji Genewskiej (1922), która przez 15 lat zapewniała specjalne traktowanie mniejszości narodowych, utworzono w 1923 samodzielny Ewangelicki Kościół Unijny na polskim Górnym Śląsku. Jego zwierzchnikiem - prezydentem został katowicki proboszcz, ks. Voss. Katowice stały się na 16 lat siedzibą władz zwierzchnich Kościoła ewangelickiego, do którego należało 16 parafii, liczących łącznie ok. 40 tys. wiernych. W tym czasie parafia stała się nie tylko znaczącym ośrodkiem religijnym, ale i kulturalnym.
Po wygaśnięciu Konwencji Genewskiej w 1937 i niemożności ugodowego załatwienia problemu równouprawnienia grup narodowościowych polskiej i niemieckiej we władzach Kościoła, Sejm Śląski 16 lipca 1937 roku wydał ustawę o Tymczasowej Organizacji Kościoła Ewangelickiego na Górnym Śląsku, w myśl której władze administracyjne wprowadziły komisaryczny zarząd Kościoła. W 1938 duszpasterzem Polaków-ewangelików został ks. Ryszard Danielczyk (poprzednio polskim prefektem w Katowicach był ks. Jerzy Kahané). Gdy wybuchła II wojna światowa, parafię włączono do niemieckich struktur organizacyjnych, a jej administratorem został Ks. dr Alfred Bolek.
Po II wojnie światowej parafia katowicka, jak wszystkie parafie na Górnym Śląsku, została włączona do Kościoła Ewangelicko-Augsburskiego z konsystorzem w Warszawie. Na skutek działań wojennych parafia zmalała do około 1600 członków. Pierwsze nabożeństwa odprawiali księża Karol Klus i Edward Dietz. W kwietniu 1945 parafię przejął jako administrator ks. Adam Hławiczka, który później jako proboszcz służył parafii do 1978. Jednak w 1945 parafię spotkał wielki cios: zarządzeniem wojewody śląsko-dąbrowskiego przekazano kościół ewangelicki do użytku kurii rzymskokatolickiej kurii, która przeznaczyła go na kościół szkolny. Natomiast duży dom parafialny przy ul. Bankowej został parafii odebrany, a później przejął go Komitet Miejski PZPR. Nawet parter plebanii było trzeba było oddać. Przy parafii pozostała tylko salka konfirmacyjna na niespełna 100 miejsc. Po interwencjach strony ewangelickiej władze centralne zwołały w maju 1947 konferencję z udziałem obydwóch stron, podczas której doszło do ugody na bardzo trudnych dla ewangelików warunkach: w zamian za kościół w Katowicach strona rzymskokatolicka zatrzymała ewangelickie kościoły w Hołdunowie, Siemianowicach Śląskich i jeden z kościołów w Chorzowie (do przejęcia tego ostatniego jednak nie doszło).
Pierwszą poważniejszą inwestycją zrealizowaną po odzyskaniu kościoła, było wybudowanie w 1949 nowego ołtarza według projektu artysty rzeźbiarza Artura Cieńciały, później dokonywano remontów. Życie religijne odmierzane rytmem niedzielnych i świątecznych nabożeństw, szkółek niedzielnych, lekcji religii, konfirmacji, prób chóru i pomocy charytatywnej, toczyło się ustabilizowanym torem.
Po przejściu na emeryturę ks. Adama Hławiczki, proboszczem parafii został ks. Ryszard Neuman (1979-1992). Przeprowadzono wtedy remont organów, witraży i dachu kościoła. W trakcie stanu wojennego parafia wspierała mieszkańców Katowic, prowadziła akcje charytatywne przy udziale partnerskich parafii z Europy Zachodniej.
W latach 1993-2014 proboszczem parafii był ks. biskup Tadeusz Szurman, od 2001 zwierzchnik diecezji katowickiej. W latach 1995-1996 parafia odzyskała dawny dom parafialny „Hospic” przy ul. Jagiellońskiej 17 oraz dom parafialny przy ul. Bankowej 8. W czasie remontu plebanii w 1993 roku odkryto w piwnicy starodruki, a wśród nich jeden z najcenniejszych zabytków piśmiennictwa polskiego Biblię brzeską (zwaną też radziwiłłowską) z 1564 roku. Biblia została poddana gruntownej renowacji.
W 1997 roku wykonano zewnętrzną iluminację kościoła. W latach 1997-2000 przeprowadzono kompleksowe prace remontowe: przywrócenie pierwotnego malowania wnętrza kościoła oraz remont i czyszczenie zewnętrznej fasady. W 2005 r. wprowadzono gazowe ogrzewanie do kościoła. W latach 2005-2006 wykonano kapitalny remont plebanii.
W 2008 parafia liczyła 898 wiernych.
Po śmierci ks. bpa Tadeusza Szurmana Zgromadzenie Parafialne wybrało na stanowisko proboszcza parafii ks. dr Mariana Niemca, uroczystość instalacji odbyła się w kościele parafialnym 7 września 2014 roku. Tydzień później w tym samym kościele odbyła się uroczysta konsekracja ks. dr Mariana Niemca na urząd biskupa diecezji katowickiej.
Chór „Largo Cantabile”.
Chór parafialny posiada prawie stuletnią historię. Współpracowało z nim 16 dyrygentów, m.in. Fritz Lubrich w latach 1919-1934, Jan Gawlas w latach 1928-1932 (późniejszy rektor Akademii Muzycznej w Katowicach), Karol Stryja w latach 1938-1939 i 1946-1949 (profesor Akademii Muzycznej, wieloletni dyrygent i dyrektor Filharmonii Śląskiej w Katowicach), ks. Adam Hławiczka w latach 1948-1981 oraz Mirosław Bliwert w latach 1981-2007. Obecnie dyrygentem chóru jest Aleksandra Maciejczyk (absolwentka Akademii Muzycznej w Katowicach). Chór koncertował za granicą, a w 1996 roku wydał kasetę „Pieśń dziękczynna”. W 1997 r. przyjął nazwę „Largo Cantabile”.
Działalność parafii.
W parafii funkcjonują: Koło Pań, grupy młodzieżowe, studenckie, odbywają się studia biblijne, próby chóru, lekcje religii dla wszystkich klas. W okresie letnim parafia prowadzi akcję otwartego kościoła. W 2000 r. w lewym transepcie kościoła otwarto stałą ekspozycję poświęconą historii parafii. Dzięki koncertowym organom oraz dobrej akustyce w kościele organizowane są koncerty muzyka organowej, chóralnej i kameralnej. Wykonano w nim m.in. takie dzieła, jak „Pasję św. Jana” J.S. Bacha, Requiem i Mszę Koronacyjną W.A. Mozarta, kantaty J.S. Bacha.

</doc>
<doc id="756772" url="https://pl.wikipedia.org/wiki?curid=756772" title="Gazeta Giełdy Parkiet">
Gazeta Giełdy Parkiet



</doc>
<doc id="756783" url="https://pl.wikipedia.org/wiki?curid=756783" title="Fort reditowy 7 „Za Rzeką”">
Fort reditowy 7 „Za Rzeką”

Fort reditowy 7 „Za Rzeką” ("„Bronowice”") – fort reditowy należący do Twierdzy Kraków, znajdujący się przy ul. Rydla w Krakowie, wpisany do rejestru zabytków nieruchomych województwa małopolskiego.
Powstał w latach 1857–1865 na miejscu szańca typu FS ("Feuerschanze") z 1854 roku. W 1888 roku na wale dobudowano poprzecznice, a w 1909 wzniesiono w lewym barku i szyi tradytor.
Narys bastionu. Wał ziemny ze stokiem omurowanym cegłą. Na wale poprzecznice. Fosa klasyczna. W fosie dwie kaponiery typu kocie uszy.
W centrum redita ceglana, jednokondygnacyjna, rzut podkowiasty. Redita posiadała taras pokryty płaszczem ziemnym z przedpiersiem. Otoczona obszernym dziedzińcem i wałem. Linia szyi włamana na osi symetrii. Zachował się most zwodzony w bramie redity.
Fort przez cały XX i początek XXI wieku był własnością wojska i służył jako magazyn. Przez długi czas pozostawał w rękach Agencji Mienia Wojskowego i nie był dostępny publicznie, a od 13.09.2021 jego właścicielem jest Uniwersytet Pedagogiczny.

</doc>
<doc id="756784" url="https://pl.wikipedia.org/wiki?curid=756784" title="Komisariat Ziemi Świętej">
Komisariat Ziemi Świętej

Komisariat Ziemi Świętej - oficjalne przedstawicielstwo Kustodii Ziemi Świętej na terenie konkretnego państwa lub regionu (np. Sycylia, Sardynia).

</doc>
<doc id="756785" url="https://pl.wikipedia.org/wiki?curid=756785" title="C/1577 V1">
C/1577 V1

C/1577 V1 (również Wielka Kometa z 1577 roku) – kometa najprawdopodobniej jednopojawieniowa, którą można było obserwować gołym okiem w 1577 roku.
Odkrycie i obserwacje komety.
Kometa została zaobserwowana po raz pierwszy przed 13 listopada 1577 roku. 27 października tegoż roku przeszła przez peryhelium, a 1 listopada osiągnęła maksymalną jasność absolutną wynoszącą ok. –1,8.
Orbita komety.
C/1577 V1 porusza się po orbicie w kształcie paraboli o mimośrodzie 1. Peryhelium znajdowało się w odległości 0,1775 j.a. od Słońca. Nachylenie jej orbity do ekliptyki wynosiło 104,883°.
Obiekt ten pochodzi spoza Układu Słonecznego, gdyż nie udało się wyliczyć aphelium jego orbity, co sugeruje, iż wpadł on jedynie raz w okolice Słońca i przechodząc w jego pobliżu, oddalił się następnie w przestrzeń międzygwiazdową.

</doc>
<doc id="756792" url="https://pl.wikipedia.org/wiki?curid=756792" title="Kosmopolita">
Kosmopolita



</doc>
<doc id="756793" url="https://pl.wikipedia.org/wiki?curid=756793" title="HD 217107">
HD 217107

HD 217107 – żółty karzeł (typ widmowy G8 IV) znajdujący się w gwiazdozbiorze Ryb, w odległości około 64 lat świetlnych. Masa gwiazdy wynosi 1,02 masy Słońca, a promień 1,08 promienia Słońca.
Układ planetarny.
Gwiazdę okrążają dwie planety typu gazowego olbrzyma, odkryte w 1998 roku:

</doc>
<doc id="756795" url="https://pl.wikipedia.org/wiki?curid=756795" title="Raúl Tamudo">
Raúl Tamudo

Raúl Tamudo Montero (ur. 19 września 1977 w Santa Coloma de Gramenet) – hiszpański piłkarz występujący na pozycji napastnika, obecnie zawodnik hiszpańskiego CE Sabadell.
Ma za sobą 13 występów w reprezentacji Hiszpanii oraz 5 bramek.
Swoją karierę z piłką rozpoczynał w Espanyolu Barcelona, ale zazwyczaj grał w rezerwach. W 1998 roku trafił do Deportivo Alavés i grał tam do końca sezonu. Następnie przez pół roku grał w UE Lleida, po czym zdecydował się na powrót do swojego macierzystego klubu, którego barw bronił do 2010 roku. Wraz z reprezentacją Hiszpanii wywalczył srebrny medal na IO 2000 w Sydney. W 2007 roku wraz z rewelacyjnie się spisującym Espanyolem dotarł do finału Pucharu UEFA w którym przegrał z Sevillą w karnych 3:1.
Po 14 latach spędzonych w Espanyolu Tamudo rozstał się z klubem. Działacze postanowili nie przedłużać umowy z zawodnikiem. Powodem takiej decyzji miało być nieporozumienia z trenerem, utrata opaski kapitana, wypadnięcie z pierwszego składu, a w ostateczności skłócenie z działaczami klubu. Umowa Raúla wygasła z końcem czerwca 2010 roku. Następnie odszedł do Realu Sociedad.
W sierpniu 2011 roku podpisał 12-miesięczny kontrakt z zespołem Rayo Vallecano, beniaminkiem w sezonie 2011/2012 w lidze hiszpańskiej. W czerwcu 2012 jako wolny zawodnik przeszedł do prowadzonego przez Hugo Sáncheza meksykańskiego klubu CF Pachuca. W styczniu 2013 roku powrócił do Rayo.
3 września 2013 roku Raúl Tamudo przeszedł do drugoligowej Sabadelli.

</doc>
<doc id="756798" url="https://pl.wikipedia.org/wiki?curid=756798" title="Droga wojewódzka nr 204">
Droga wojewódzka nr 204

Droga wojewódzka nr 204 (DW204) - droga wojewódzka ciągnąca się w całości przez teren miasta Solec Kujawski w powiecie bydgoskim w woj. kujawsko-pomorskim. Jej długość wynosi 0,6 km, natomiast jej powierzchnia - 4 300 m2.
Przebieg trasy.
DW204 rozpoczyna swój bieg na skrzyżowaniu z DW249 (ul. Leśną). Jest ona najkrótszą drogą tego typu na terenie całej gminy. Biegnie wzdłuż ul. Garbary, torów i rampy kolejowej (pomostu do ładowania i wyładowywania wagonów kolejowych). Niedaleko znajduje się budynek stacji kolejowej (ok. 50 m). DW204 kończy się za przejazdem kolejowo-drogowym, łącząc się na skrzyżowaniu z ul. Sportową. W pobliżu mieści się hala sportowa Ośrodka Sportu i Rekreacji (OSiR) oraz Park Wodny "Wisła".
DW204 jest częścią "szlaku" dla samochodów o masie całkowitej przekraczającej 2,5 tony. "Szlak" ten biegnie od skrzyżowania DK10 i ulicy Powstańców. DW204 łączy tę ulicę z dalszą częścią "szlaku" – ulicą Sportową. Wzdłuż drogi praktycznie nie znajdują się żadne zabudowania mieszkalne – najbliżej położone są bloki mieszkalne przy ulicy Dworcowej (na północ od ul. Garbary) oraz zabudowa jednorodzinna ulicy Leśnej.

</doc>
<doc id="756802" url="https://pl.wikipedia.org/wiki?curid=756802" title="Aleksandra Romanowa (1798–1860)">
Aleksandra Romanowa (1798–1860)

Aleksandra Fiodorowna, urodzona jako Fryderyka Luisa Charlotta Wilhelmina Hohenzollern (znana też jako Charlotta Pruska) (ur. 13 lipca 1798 w podberlińskim pałacu Charlottenburg, zm. 1 listopada 1860 w Carskim Siole) – księżniczka pruska, od 1825 cesarzowa Rosji jako żona cara Mikołaja I.
Życiorys.
Była córką Fryderyka Wilhelma III, króla Prus i Luizy z dynastii meklemburskiej.
Dzieciństwo i młode lata spędziła w rodzinnych stronach. W wieku 19 lat poznała młodszego brata cara Aleksandra I, Mikołaja Pawłowicza późniejszego następcę tronu, a od 1825 r. cara Rosji Mikołaja I Romanowa, który w czasie odbywania podróży po Europie odwiedził dwór króla Fryderyka Wilhelma. Podczas tej wizyty ustalono szczegóły małżeństwa Mikołaja i księżnej Charlotty.
Do Rosji przyjechała w czerwcu 1817 roku, a ceremonie ślubne rozpoczęły się 1 lipca 1817, w Petersburgu i trwały 13 dni. Charlotta, aby poślubić Mikołaja przyjęła prawosławie, a na chrzcie nadano jej imię "Aleksandra Fiodorowna". Początkowo Aleksandra miała problemy w zaadaptowaniu się na rosyjskim dworze, jej zmiana religii była wymuszona. Była w dobrych stosunkach ze swoją teściową, Marią Fiodorowną, jednak jej stosunki z cesarzową Elżbietą, żoną Aleksandra I, nie były już tak dobre.
Było to jedno z nielicznych małżeństw w historii aliansów polityczno-dynastycznych, w którym rzeczywiście panowała miłość i wzajemne poszanowanie. Z tego związku urodziło się dziesięcioro dzieci:
W 1820 roku po urodzeniu martwego dziecka, była to jej trzecia ciąża w ciągu trzech lat, Aleksandra popadła w depresję. Jesienią tego samego roku Mikołaj zabrał ją do Berlina, aby mogła spotkać się ze swoją rodziną, gdzie pozostali do lata 1821 roku. Do ojczyzny Charlotty przyjechali ponownie w 1824 roku, do Petersburga powrócili dopiero w marcu 1825 roku, na rozkaz Aleksandra I.
Pierwsze lata w Rosji Aleksandra spędziła na nauce języka rosyjskiego i obyczajowości tego kraju pod okiem poety Wasilija Żukowskiego. Carska rodzina mówiła po niemiecku i pisała swoje listy po francusku, w konsekwencji tego Aleksandra nigdy nie nauczyła się dobrze rosyjskiego.
Przez osiem lat, podczas panowania Aleksandra I, Charlotta i jej mąż, żyli spokojnie nigdy nie rozważając możliwości przejęcia przez nich tronu. Car Aleksander nie miał dzieci, a jego następca wielki książę Konstanty, zrzekł się prawa do tronu w 1822 roku, więc mąż Aleksandry został nowym carewiczem. W 1825 roku Aleksandra otrzymała od swojego szwagra pałac w Peterhofie, gdzie ona i jej mąż żyli szczęśliwie od początku jej pobytu w Rosji.
Aleksandra wstąpiła wraz z mężem na tron w grudniu 1825 roku. Mimo upływających lat Mikołaj nie przestał kochać swojej żony. Podczas pożaru Pałacu Zimowego w 1837 roku, car miał ponoć powiedzieć: "Niech wszystko inne spłonie, tylko uratujcie listy od mojej żony, które pisała do mnie podczas naszego narzeczeństwa". Dopiero po upływie 25 lat małżeństwa car wdał się w romans z inną kobietą. Kochanką została Barbara Nelidowa, dama dworu cesarzowej. Carowa nie mogła już współżyć z carem; lekarze uważali, że jest zbyt słabego zdrowia i grozi jej atak serca. W 1845 roku Mikołaj I płakał, gdy lekarze oznajmili mu, że jego żona powinna wyjechać do Palermo, aby podleczyć swoje zdrowie, miał mówić: "Zostawcie mi moją żonę". Cesarzowa Aleksandra była zawsze słabego zdrowia i wyglądała znacznie starzej niż na swoje czterdzieści lat; przez dłuższy czas cierpiała na konwulsje.
Po śmierci męża Aleksandra spłacała dług za Pałac Aleksandra w Carskim Siole i pozostawała w dobrych stosunkach z byłą kochanką męża, która została jej osobistą lektorką. Charlotta zmarła w Carskim Siole, w Petersburgu, 1 listopada 1860 roku. Do historii przeszła jako "Aleksandra Fiodorowna".
W 1829 odznaczona Orderem Orła Białego.

</doc>
<doc id="756803" url="https://pl.wikipedia.org/wiki?curid=756803" title="Jukteśwar Giri">
Jukteśwar Giri

Jukteśwar Giri, śri Jukteśwar Giri (ur. 10 maja 1855, zm. 9 marca 1936) – indyjski jogin, swami zakonu Giri, mistrz duchowy Paramahansy Joganandy, astrolog wedyjski (dźjotisz). Jego guru był Lahiri Mahaśaja. Jukteśwar otrzymał od swego ucznia tytuł: „Dźńanawatar”, co oznacza „zstąpienie (awatar) mądrości (dźńana)”.
Życiorys.
Śri Jukteśwar urodził się pod imieniem "Priyanath Karar" w Serampore, w Indiach. Jego rodzicami byli Ksethranath Karar i Kadambini Karar. Ojciec Priyanatha umarł wcześnie. Priyanath studiował na Christian Missionary College w Serampore, gdzie zaczął się interesować Biblią.
Priyanath ożenił się i miał córkę. Kilka lat po ślubie jego żona umarła. Jakiś czas później dołączył do zakonu swamich tradycji Giri.
W 1884 roku spotkał swego guru – Lahiriego Mahaśaję, który zainicjował go w krijajogę.
W 1894 roku Śri Jukteśwar spotkał Mahawatara Babadźi podczas święta Kumbhamela w Allahabadzie. Babadźi poprosił go, aby napisał książkę porównującą święte pisma chrześcijańskie i hinduistyczne. W tym samym roku Śri Jukteśwar ukończył tę książkę i nazwał ją „Kaiwalja darśanam”, inaczej „Święta nauka”.
Śri Jukteśwar napisał wiele książek z dziedziny oświaty.
W 1903 roku Śri Jukteśwar założył aśram w Puri, w stanie Orisa.
Śri Jukteśwar umarł w swym aśramie w Puri 9 marca, 1936 roku. Tam też znajduje się jego świątynia mahasamadhi (grobu).
"„Święta nauka”".
W 1894 roku Śri Jukteśwar, na prośbę Mahawatara Babadźi, napisał "Święta nauka". Jej przewodnim tematem jest porównanie nauczania chrześcijaństwa i hinduizmu. Analogicznie do Jogasutry Patańdźalego składa się z czterech rozdziałów zawierających sutry i ich rozwinięte komentarze.

</doc>
<doc id="756804" url="https://pl.wikipedia.org/wiki?curid=756804" title="Śluza Swoboda">
Śluza Swoboda

Śluza Swoboda – siódma śluza na Kanale Augustowskim (licząc od strony Biebrzy). Położona jest pośród Puszczy Augustowskiej nieopodal Jeziora Studzienicznego w Swobodzie na obszarze Augustowa.
Wybudowana w latach 1826-1827 przez ppłk. inż. Jana Pawła Lelewela. W latach 60. XX wieku przeszła modernizację polegającą na zastąpieniu oryginalnych drewnianych wrót metalowymi poruszanymi mechanizmem napędzanym korbą, wybudowaniu charakterystycznego żelbetowego mostu, oraz wybetonowaniu awanportu. Nowy system poruszania wrót nie sprawdził się i został przez jednego z późniejszych śluzowych zdemontowany i zastąpiony oryginalnym systemem dyszli. Przy śluzie położony jest staw Swoboda, zasilający ją w wodę.
W roku 2018 wyremontowano śluzę Swoboda kosztem 5,1 mln zł. Była to ostatnia śluza po stronie polskiej, która doczekała się remontu. W sobotę (13 października 2018) odbył się piknik "Jesień nad Kanałem Augustowskim", w czasie którego uroczyście oddano do użytku wyremontowaną śluzę.

</doc>
<doc id="756808" url="https://pl.wikipedia.org/wiki?curid=756808" title="Fredson Pereira">
Fredson Pereira

Fredson Camara Pereira (ur. 22 lutego 1981 w Monção) – brazylijski piłkarz występujący na pozycji pomocnika.
Kariera.
W 2002 roku przeniósł się z Parany do Espanyolu. W 2007 roku był wypożyczony do São Paulo FC. W latach 2008–2009 grał w Goiás EC, a w 2010 roku przeszedł do Avaí. W kolejnych latach grał w zespołach Ceilândia, Cuiabá oraz Vila Nova.
W Primera División rozegrał 98 spotkań i zdobył 10 bramek.

</doc>
<doc id="756810" url="https://pl.wikipedia.org/wiki?curid=756810" title="HD 217107 b">
HD 217107 b

HD 217107 b – planeta pozasłoneczna, okrążająca gwiazdę HD 217107 w gwiazdozbiorze Ryb, znajdująca się około 64 lat świetlnych od Ziemi, klasyfikowana jako gorący jowisz. Ekscentryczność orbity HD 217107 b pozwoliła pozwoliła na wykrycie kolejnej planety w systemie – HD 217107 c.
Odkrycie.
HD 217107 b została odkryta poprzez obserwację zmian prędkości radialnej gwiazdy spowodowanych oddziaływaniem grawitacyjnym planety. Przeprowadzone w 1998 r. badania prędkości radialnej HD 217107 wykazały, że zmienia się ona w cyklu trwającym 7,12 dnia. Okres i amplituda zmian wskazywały, że są one wywołane przez planetę o minimalnej masie nieco większej od masy Jowisza.
Odkrycie kolejnej planety.
Podczas gdy większość planet z okresem orbitalnym krótszym niż 10 dni ma niemal kołowe orbity, orbita HD 217107 b wykazuje pewną ekscentryczność. Odkrywcy HD 217107 b postawili hipotezę, że może ona być spowodowana przez oddziaływanie grawitacyjne kolejnej planety, znajdującej się w systemie w odległości kilku au. W 2005 r. potwierdzono istnienie drugiej planety, HD 217107 c.
Charakterystyka planety.
HD 217107 b jest częścią układu planetarnego HD 217107, w skład którego wchodzi odkryta później zewnętrzna planeta planeta HD 217107 c. Okres orbitalny HD 217107 b wynosi około 7,12 dnia, minimalna masa ustalona została na 1,27 masy Jowisza. Orbita o niskiej ekscentryczności najprawdopodobniej ma charakter pierwotny. Przy założeniu, że HD 217107 b ma strukturę zbliżoną do jowiszowej, jej promień może wynosić około 1,2 promienia Jowisza. Planeta okrąża gwiazdę w odległości 0,07 j.a., o wiele mniejszej niż odległość dzieląca Merkurego od Słońca.

</doc>
<doc id="756812" url="https://pl.wikipedia.org/wiki?curid=756812" title="Pulanie">
Pulanie

Pulanie − urodzeni na Bliskim Wschodzie potomkowie przybyłych do Jerozolimy podczas I krucjaty. Pulanie byli przez część europejskiego rycerstwa uważani za zdrajców, gdyż dobrze znali zwyczaje i język arabski, często nie odróżniali się od muzułmanów stylem życia, a także byli zwolennikami pokoju z wyznawcami islamu jako jedynej szansy na przetrwanie państw chrześcijan w tamtym regionie.

</doc>
<doc id="756813" url="https://pl.wikipedia.org/wiki?curid=756813" title="HD 217107 c">
HD 217107 c

HD 217107 c – planeta pozasłoneczna okrążająca gwiazdę HD 217107.
Jest to gazowy olbrzym, poruszający się po silnie ekscentrycznej orbicie. Według symulacji, temperatura na powierzchni planety waha się między 198 K a 106 K.

</doc>
<doc id="756814" url="https://pl.wikipedia.org/wiki?curid=756814" title="Zasada decorum">
Zasada decorum



</doc>
<doc id="756819" url="https://pl.wikipedia.org/wiki?curid=756819" title="Jônatas">
Jônatas

Jônatas Domingos (ur. 29 lipca 1982 w Fortalezie) - brazylijski piłkarz występujący na pozycji pomocnika. Od 2010 roku jest wolnym zawodnikiem.
Swoją karierę rozpoczynał w klubie z Inhumas Esporte Clube, w którym występował w 2000 roku. Później grał w Tombense, CR Flamengo, RCD Espanyol, ponownie Flamengo i Botafogo.

</doc>
<doc id="756821" url="https://pl.wikipedia.org/wiki?curid=756821" title="Ł sceniczne">
Ł sceniczne



</doc>
<doc id="756823" url="https://pl.wikipedia.org/wiki?curid=756823" title="Jonatas Domingos">
Jonatas Domingos



</doc>
<doc id="756825" url="https://pl.wikipedia.org/wiki?curid=756825" title="Ł kresowe">
Ł kresowe



</doc>
<doc id="756826" url="https://pl.wikipedia.org/wiki?curid=756826" title="Ł aktorskie">
Ł aktorskie



</doc>
<doc id="756829" url="https://pl.wikipedia.org/wiki?curid=756829" title="Ričardas Tamulis">
Ričardas Tamulis

Ričardas Tamulis (ros. Ричардас Ионович Тамулис, ur. 22 lipca 1938 w Kownie, zm. 22 kwietnia 2008 w Janowie) – litewski bokser walczący w barwach Związku Radzieckiego,wicemistrz olimpijski i trzykrotny mistrz Europy.
Kariera sportowa.
Walczył w kategorii półśredniej (do 67 kg). Wystąpił w niej na mistrzostwach Europy w 1959 w Lucernie, gdzie przegrał pierwszą walkę z późniejszym mistrzem Leszkiem Drogoszem.
Zdobył złoty medal na mistrzostwach Europy w 1961 w Belgradzie. Powtórzył ten sukces na mistrzostwach Europy w 1963 w Moskwie.
Został wicemistrzem olimpijskim podczas igrzysk w 1964 w Tokio, gdzie pokonał w półfinale Perttiego Purhonena w Finlandii, a w finale przegrał 1:4 z Marianem Kasprzykiem.
Po raz trzeci został mistrzem Europy na mistrzostwach Europy w 1965 w Berlinie. Na kolejnych mistrzostwach Europy w 1967 w Rzymie złamał rękę w pierwszej walce i odpadł z turnieju.
Pięciokrotnie zdobywał tytuł mistrza Związku Radzieckiego: w 1959, 1961, 1962, 1964 i 1966.
Stoczył 257 walk, z których wygrał 243.
Śmierć.
Zmarł tragicznie, wypchnięty z balkonu na ósmym piętrze wieżowca w Janowie.

</doc>
<doc id="756830" url="https://pl.wikipedia.org/wiki?curid=756830" title="Aiguamúrcia">
Aiguamúrcia

Aiguamúrcia – gmina w Hiszpanii, w Katalonii, w prowincji Tarragona, w comarce Alt Camp.
Powierzchnia gminy wynosi 73,01 km². Zgodnie z danymi INE, w 2005 roku liczba ludności wynosiła 719, a gęstość zaludnienia 9,85 osoby/km². Wysokość bezwzględna gminy równa jest 314 metrów. Współrzędne geograficzne gminy to 41°20'54"N, 1°21'51"E.
Miejscowości.
W skład gminy wchodzi dziewięć miejscowości, w tym miejscowość gminna o tej samej nazwie. Te miejscowości to:

</doc>
<doc id="756832" url="https://pl.wikipedia.org/wiki?curid=756832" title="L’Albà">
L’Albà

L'Albà – miejscowość w Hiszpanii, w Katalonii, w prowincji Tarragona, w comarce Alt Camp, w gminie Aiguamúrcia.
Według danych INE z 2010 roku miejscowość zamieszkiwały 24 osoby.

</doc>
<doc id="756833" url="https://pl.wikipedia.org/wiki?curid=756833" title="Les Ordres">
Les Ordres

Les Ordres – miejscowość w Hiszpanii, w Katalonii, w prowincji Tarragona, w comarce Alt Camp, w gminie Aiguamúrcia.
Według danych INE z 2010 roku miejscowość zamieszkiwało 11 osób.

</doc>
<doc id="756834" url="https://pl.wikipedia.org/wiki?curid=756834" title="Jeffrey Meek">
Jeffrey Meek

Jeffrey William Meek (ur. 11 lutego 1959 w Fairfield) – amerykański aktor teatralny, telewizyjny i filmowy.
Życiorys.
Urodzony w Fairfield w Kalifornii jako najmłodszy z czwórki dzieci nauczycielki szkoły podstawowej Elleen i emerytowanego zwierzchnika głównych sierżantów Jamesa Meeka. W okresie dzieciństwa wraz z rodziną mieszkał w Zweibrücken (Niemcy), w stanach Michigan i Teksas, w Nowym Jorku i San Francisco. Uczęszczał do szkoły średniej Arlington High School w Riverside w Kalifornii, gdzie uprawiał takie sporty jak tenis, piłka nożna, koszykówka i baseball. W latach 1979–1983 studiował na wydziale dramatycznym na University of California przy Irvine. Przeniósł się potem do Nowego Jorku, gdzie rozpoczął karierę na scenie Broadwayu. Z czasem zdobył czarny pas w Taekwondo i Aikido. W latach 80. założył zespół rockowy Crime.
Po raz pierwszy na srebrnym ekranie zabłysnął rolą Quinna McCleary w operze mydlanej CBS "Search for Tomorrow" (1984–1986). Następnie powrócił do Kalifornii. Na małym ekranie zaimponował swoimi umiejętnościami japońskiej walki wręcz w kręconym na Hawajach telefilmie i serialu "Raven" (1992–1993), gdzie zagrał tytułową rolę wychowywanego przez mnichów Jonathana Ravena, który pragnie pomścić śmierć swoich rodziców zamordowanych przez Czarne Smoki – legendarną organizację zabójców, na usługach mafii. W opartym na podstawie gry komputerowej serialu o zmaganiach wojowników Mortal Kombat reprezentujących królestwa dobra i zła "" ("Mortal Kombat: Conquest", 1998−1999) wystąpił w podwójnej roli jako bóg piorunów Raiden i najwyższy antagonista Shao Kahn.
We wrześniu 2006 roku w operze mydlanej CBS "As the World Turns" objął rolę Craiga Montgomery, którą wcześniej odtwarzali: Scott Bryce (1982–1987, 1990–1994) i Hunt Block (2000−2005). Odszedł z obsady tego serialu w 2007 roku.
Życie prywatne.
W 1984 roku wziął ślub, by po siedmiu miesiącach się rozwieść. Jednak po latach ponownie się ożenił i zamieszkał w Los Angeles.

</doc>
<doc id="756835" url="https://pl.wikipedia.org/wiki?curid=756835" title="El Pla de Manlleu">
El Pla de Manlleu

El Pla de Manlleu – miejscowość w Hiszpanii, w Katalonii, w prowincji Tarragona, w comarce Alt Camp, w gminie Aiguamúrcia.
Według danych INE w 2020 roku liczyła 144 mieszkańców – 72 mężczyzn i 72 kobiety. 

</doc>
<doc id="756836" url="https://pl.wikipedia.org/wiki?curid=756836" title="Les Pobles">
Les Pobles

Les Pobles – miejscowość w Hiszpanii, w Katalonii, w prowincji Tarragona, w comarce Alt Camp, w gminie Aiguamúrcia.
Według danych INE z 2010 roku miejscowość zamieszkiwały 162 osoby.

</doc>
<doc id="756838" url="https://pl.wikipedia.org/wiki?curid=756838" title="Santes Creus">
Santes Creus

Santes Creus – miejscowość w Hiszpanii, w Katalonii, w prowincji Tarragona, w comarce Alt Camp, w gminie Aiguamúrcia.
Według danych INE w 2020 roku liczyła 179 mieszkańców – 92 mężczyzn i 87 kobiet. 

</doc>
<doc id="756839" url="https://pl.wikipedia.org/wiki?curid=756839" title="Urbanització el Mas d'en Perers">
Urbanització el Mas d'en Perers

Urbanització el Mas d'en Perers – miejscowość w Hiszpanii, w Katalonii, w prowincji Tarragona, w comarce Alt Camp, w gminie Aiguamúrcia.
Według danych INE z 2010 roku miejscowość zamieszkiwały 244 osoby.

</doc>
<doc id="756841" url="https://pl.wikipedia.org/wiki?curid=756841" title="Urbanització els Manantials">
Urbanització els Manantials

Urbanització els Manantials – miejscowość w Hiszpanii, w Katalonii, w prowincji Tarragona, w comarce Alt Camp, w gminie Aiguamúrcia.
Według danych INE z 2010 roku miejscowość zamieszkiwały 82 osoby.

</doc>
<doc id="756844" url="https://pl.wikipedia.org/wiki?curid=756844" title="L'Alba">
L'Alba



</doc>
<doc id="756845" url="https://pl.wikipedia.org/wiki?curid=756845" title="Aiguamurcia">
Aiguamurcia



</doc>
<doc id="756849" url="https://pl.wikipedia.org/wiki?curid=756849" title="Carl Brashear">
Carl Brashear

Carl Maxie Brashear (ur. 19 stycznia 1931 w Tonieville w stanie Kentucky, zm. 25 lipca 2006 w Portsmouth w stanie Wirginia) – syn biednego dzierżawcy gruntu w stanie Kentucky. W latach 50. został pierwszym czarnoskórym nurkiem Marynarki Wojennej Stanów Zjednoczonych. Był także pierwszym nurkiem przywróconym do czynnej służby po przejściu operacji amputacji nogi. 
W 2000 roku jego postać została przedstawiona w filmie "Siła i honor" (tytuł oryginalny: "Men of Honor"), w którym rolę Carla Brasheara zagrał Cuba Gooding Jr.

</doc>
<doc id="756854" url="https://pl.wikipedia.org/wiki?curid=756854" title="Mont Pelvoux">
Mont Pelvoux

Mont Pelvoux (3946 m n.p.m.) – czwarta co do wysokości góra w grupie górskiej Écrins w Alpach Delfinackich we Francji.
Mont Pelvoux wznosi się w bocznej grani grupy Écrins, oddzielającej się od grani głównej w masywie L'Ailefroide (3953 m n.p.m.) w kierunku północno-wschodnim. Masyw Mont Pelvoux stanowi zakończenie tej grani bocznej, rozdzielającej dolinę Glacier Noir na północy od doliny potoku Celse Nière na południu. Ku wschodowi masyw Mont Pelvoux opada szeroko rozczłonkowanymi zboczami do doliny potoku St. Pierre z osiedlem Ailefroide (ok. 1500 m n.p.m.).
Do 1860 r. (nie licząc okresu podbojów napoleońskich w latach 1794-1814) cała Sabaudia wraz z przypadającymi jej stokami Mont Blanc nie należała do Francji. Dlatego wznoszący się wysoko ponad doliną Vallouise i dobrze widoczny z doliny Durance (miejsce zwane Belvedère du Pelvoux koło miejscowości l’Argentière-la-Bessée) Mont Pelvoux był przez długi czas uważany za najwyższą górę Francji. Dopiero 31 lipca 1828 r. kapitan wojsk francuskich Durand wraz z towarzyszami (A. Liotard i J. E. Matheoud) zdołali zdobyć północny wierzchołek Mont Pelvoux, zwany Signal du Pelvoux, a później również Pointe Durand (3932 m n.p.m.) i dzięki przeprowadzonym stamtąd obserwacjom stwierdzić wyższość Barre des Écrins (4102 m n.p.m.). W 1849 r. astronom Victor Puiseux zdobył główny (najwyższy – zachodni) wierzchołek góry, nazwany później jego imieniem: Pointe Puiseux (3946 m n.p.m.). Południowy wierzchołek, znacznie niższy od poprzednich, nosi nazwę Petit Pelvoux (Mały P., 3754 m n.p.m.). Najniższe są Trois Dents du Pelvoux (Trzy Zęby P., 3682 m n.p.m.). Depresję między wierzchołkami zajmuje duży lodowiec wiszący Glacier du Pelvoux, opadający ku wschodowi.

</doc>
<doc id="756858" url="https://pl.wikipedia.org/wiki?curid=756858" title="Trzonkówki">
Trzonkówki

Trzonkówki, zwane również stylikowcami, stylikówkami lub stylikoodwłokimi (Apocrita) – podrząd owadów z rzędu błonkówek.
Charakterystyka.
Stylikowce charakteryzują się przewężeniem (trzonek, stylik) między tułowiem a odwłokiem.
Samice należące do tej grupy owadów przechodzących przeobrażenie zupełne (holometabolicznych) posiadają pokładełko ("ovipositor"), które u tzw. żądłówek (Aculeata) przekształciło się w żądło, a u tzw. owadziarek (Parasitica) nie.
Systematyka.
Podrząd trzonkówek dzieli się na nadrodziny:

</doc>
<doc id="756859" url="https://pl.wikipedia.org/wiki?curid=756859" title="Kocioł fluidalny">
Kocioł fluidalny



</doc>
<doc id="756861" url="https://pl.wikipedia.org/wiki?curid=756861" title="Droga wojewódzka nr 249">
Droga wojewódzka nr 249

Droga wojewódzka nr 249 (DW249) – droga wojewódzka ciągnąca się przez teren miasta Solec Kujawski w powiecie bydgoskim i przez teren gminy Zławieś Wielka (w pobliżu wsi Czarnowo) w powiecie toruńskim w woj. kujawsko-pomorskim. Jej długość wynosi w przybliżeniu 5,114 km (3,164 km na terenie Solca Kujawskiego), natomiast jej powierzchnia (tylko na terenie Solca Kujawskiego) – 21 400 m2.
Przebieg trasy.
DW249 rozpoczyna swój bieg na skrzyżowaniu z DK10 i biegnie w kierunku północnym ul. Leśną. Około 2 km dalej, zaraz za skrzyżowaniem z DW204, droga wiaduktem pokonuje linię kolejową Bydgoszcz - Toruń wraz ze stacją kolejową (do 2013 był tam przejazd kolejowo-drogowy). Następnie DW249 biegnie ul. 23 Stycznia aż do Rynku Miejskiego – Placu Jana Pawła II, gdzie droga zakręca w kierunku zachodnim i wchodzi w ul. Bydgoską. Dalej biegnie ona aż do skrzyżowania tejże ulicy z ul. Żeglarską, którą z kolei biegnie na północ aż do rzeki Wisły (początkowy odcinek tej ulicy – między ul. Bydgoską a ul. Kościuszki – jest wspólny z DW394).
W tym miejscu DW249 ma 3,164 km i kończy się jej przebieg w gminie Solec Kujawski. Spotykamy tu nieciągłość drogi w postaci rzeki o przybliżonej szerokości 500 m (przeprawa przez rzekę). Na drugim brzegu Wisły droga kontynuuje swój przebieg, lecz już w gminie Zławieś Wielka, w pobliżu wsi Czarnowo. DW249 na drugim brzegu rzeki biegnie przez prawie 2 km, aż kończy się na skrzyżowaniu z DK80.
Większość DW249 przebiega w centrum miasta i biegnie wzdłuż gęstej i zwartej zabudowy domków jednorodzinnych nazywanej "Osiedlem Leśnym" (wzdłuż ul. Leśnej), osiedli bloków mieszkalnych, sklepów i innych obiektów usługowych (ul. 23 Stycznia, ul. Bydgoska). Przy ul. Żeglarskiej znajduje się jedynie kilka domków jednorodzinnych – jest to ulica prowadząca do Wisły, w większości niezasiedlona.
Na początku lata 2019 (a więc z opóźnieniem – pierwotnie wskazywano jesień 2018, a następnie kwiecień 2019) samorząd wojewódzki planował uruchomienie w ciągu drogi wojewódzkiej nr 249 przeprawy promowej z promem "Flisak" o napędzie łopatkowym bocznym zapewnianym przez 2 silniki spalinowe. W rejonie śródokręcia, nad pokładem umieszczono sterówkę. Po tej samej stronie znajdzie się 16 miejsc siedzących dla pasażerów, a po przeciwnej stronie 42 miejsca. Na dziobie i rufie zamontowano klapy wjazdowo-zjazdowe podnoszone siłownikami hydraulicznymi. Prom będzie miał ładowność 15 samochodów po 2,25 t każdy oraz 80 pasażerów (tj. 6 ton), względnie 1 autobus + 2 busy + 6 samochodów - łącznie około 39 ton i zanurzenie 0,7 m. Prom będzie rozwijał prędkość do 13 km/h, miał długość 24 metrów i szerokość 11 (wstępnie podawano 16) m. W 2017 ogłoszono przetarg na realizację przeprawy. Zaoferowany w przetargu koszt jednostki pływającej wynosi 5,9 mln zł, a okres gwarancji dwa lata. 10 maja 2018 Zarząd Dróg Wojewódzkich w Bydgoszczy i marszałek województwa podpisali umowę z dostawcą statku (Techno Marine z Malborka) i konsorcjum firm drogowych Gotowski, Kormost i Hydro-Ekood, które dokona rozbudowy umożliwiającej dojazd do promu drogi wojewódzkiej 249 do szerokości 6 m oraz rozbudowy i oświetlenia istniejących, postawionych przez wojsko przyczółków dla jednostki. Łączne koszty inwestycji to 18,7 mln zł, w tym 12,8 mln na realizację części drogowej.

</doc>
<doc id="756868" url="https://pl.wikipedia.org/wiki?curid=756868" title="Efekt późnej wiedzy">
Efekt późnej wiedzy



</doc>
<doc id="756870" url="https://pl.wikipedia.org/wiki?curid=756870" title="Joël Epalle">
Joël Epalle

Joël Dieudonné Martin Epalle Newaka (ur. 20 lutego 1978 w Jaunde) – kameruński piłkarz występujący na pozycji pomocnika. Mierzy 175 cm, oraz waży 76 kg.
Kariera klubowa.
Profesjonalną karierę zaczynał w Grecji, a jego pierwszym klubem był Ethnikos Pireus. Grał tam przez trzy sezony i rozegrał 53 mecze. W sezonie 1999/2000 został zawodnikiem Panachaiki GE, w którym również występował przez trzy sezony. Rozegrał 44 mecze i trzy razy wpisał się na listę strzelców. W przerwie zimowej sezonu 2001/2002 został sprzedany do Arisu Saloniki. Podczas niespełna dwuletniego pobytu spisywał się na tyle dobrze, że zwrócił na siebie uwagę działaczy Panathinaikosu AO i od sezonu 2003/2004 stał się piłkarzem klubu ze stolicy. W Panathinaikosie nie wywalczył jednak miejsca w podstawowym składzie, więc po sezonie zdecydował się na zmianę klubu. Wybór padł na Iraklis Saloniki. W przerwie zimowej sezonu 2006/2007 28 letni Joël Epalle został piłkarzem beniaminka niemieckiej Bundesligi – VfL Bochum. Nieoficjalnie mówi się, że kwota transferu wyniosła 600 tys. euro. Występował w tym klubie do lata 2010 roku, kiedy to po spadku Bochum do 2. Bundesligi zdecydował się przenieść do Azerbejdżanu i podpisać umowę z Bakı FK.
Kariera reprezentacyjna.
W 2000 roku grał na Igrzyskach Olimpijskich w Sydney, kiedy to „Nieposkromione Lwy” pokonały w meczu finałowym Hiszpanię 5:3 w karnych, 2:2 w regulaminowym czasie. W 2002 roku Epalle zdobył Puchar Narodów Afryki, a Kamerun pokonał w rzutach karnych Senegal, 3:2. Był również w kadrze na Mistrzostwa Świata 2002, jednak cały turniej przesiedział na ławce rezerwowych, a jego reprezentacja odpadła już po fazie grupowej. W 2003 roku dotarł z kadrą do finału Pucharu Konfederacji, w którym Kamerun uległ Francji, a mecz zakończył się wynikiem 0:1, dopiero po dogrywce. Epalle ma również za sobą występy w reprezentacji Kamerunu do lat 19.

</doc>
<doc id="756881" url="https://pl.wikipedia.org/wiki?curid=756881" title="Kobo Daishi">
Kobo Daishi



</doc>
<doc id="756883" url="https://pl.wikipedia.org/wiki?curid=756883" title="Kūkai">
Kūkai

 – japoński mnich, uczony, poeta i artysta, założyciel buddyjskiej sekty shingon (Shingon-shū; Sekta Prawdziwego Słowa). Znany jest również pod pośmiertnym imieniem , nadanym mu przez dwór cesarski w 921 roku.
Życiorys.
W 804 roku Kūkai wyruszył do Chin, gdzie pobierał nauki u Huiguo (746–805), nauczyciela buddyzmu ezoterycznego, który z kolei był bezpośrednim uczniem indyjskiego mistrza. Podczas swojego pobytu w Państwie Środka poznał także chińską kaligrafię i poezję, ucząc się u najlepszych ówczesnych mistrzów. Do Japonii Kūkai powrócił w 806 roku.
W 816 roku otrzymał z nadania cesarza Saga ziemię na górze Kōya, gdzie założył jeden z dwóch ośrodków szkoły shingon.
Kūkai zasłynął jako kaligraf i twórca sylabariusza japońskiego kana służącego do zapisu elementów fonetycznych języka japońskiego (obok chińskich znaków). Był prekursorem męskiej miłości – shudō. Był również rzeźbiarzem, architektem, a nawet inżynierem (w 822 roku kierował, na polecenie dworu cesarskiego, budową zbiornika irygacyjnego).
Poświęcony jest mu poemat "Iroha".

</doc>
<doc id="756884" url="https://pl.wikipedia.org/wiki?curid=756884" title="Joel Epalle">
Joel Epalle



</doc>
<doc id="756886" url="https://pl.wikipedia.org/wiki?curid=756886" title="Kukai">
Kukai



</doc>
<doc id="756888" url="https://pl.wikipedia.org/wiki?curid=756888" title="Wiktor Kulerski">
Wiktor Kulerski



</doc>
<doc id="756892" url="https://pl.wikipedia.org/wiki?curid=756892" title="Kōbō-Daishi">
Kōbō-Daishi



</doc>
<doc id="756894" url="https://pl.wikipedia.org/wiki?curid=756894" title="Aleksander Chodźko">
Aleksander Chodźko

Aleksander Borejko Chodźko herbu Kościesza (ur. 30 sierpnia 1804 w Krzywiczach, zm. 27 grudnia 1891 w Noisy-le-Sec we Francji) – polski poeta, orientalista i slawista.
Życiorys.
Syn Jana i Klary z Korsaków, brat Michała i Józefa. W gimnazjum wychowanek Tomasza Zana. W latach 1820–1823 studiował na Cesarskim Uniwersytecie Wileńskim. Na przełomie lat 1823–1824 był uwięziony za uczestnictwo w organizacji Towarzystwa Filaretów. W 1824 r. wyjechał studiować języki i literatury wschodnie do Petersburga, po czym, od 1830 r. przebywał na placówkach konsularnych rosyjskich w Teheranie i w Raszcie (w prowincji Gilan), badając język perski, perskie tradycje oralne oraz literaturę perską. W roku 1842 osiadł w Paryżu, początkowo pracując we francuskim ministerstwie spraw zagranicznych. W latach 1857–1883 był profesorem literatur słowiańskich w Collège de France, obejmując katedrę zajmowaną przedtem przez Mickiewicza.
Był przyjacielem Adama Mickiewicza, przez którego uległ wpływom Andrzeja Towiańskiego.
Wydał „Poezje” (Petersburg, 1829 – w nich mieści się głośna ballada „Maliny” i znana pieśń „Stach mi pierścionek przyniósł z jarmarku”, oraz orientalno-romantyczny poemat „Derar”), potem zaś w języku angielskim i francuskim ogłosił wiele rozpraw dotyczących filologii orientalnej i słowiańskiej. Przełożył perski utwór powieściowy „Padyszach i czterech derwiszów” (1859). Napisał też szereg dzieł z zakresu językoznawstwa, etnografii i literatury Bliskiego Wschodu.
Z żoną, Heleną Dunin-Jundziłł, miał czworo dzieci, synów: Wiktora, Adama i Aleksandra oraz córkę Marię.
Pochowany został na cmentarzu w Montmorency.

</doc>
<doc id="756895" url="https://pl.wikipedia.org/wiki?curid=756895" title="Dzwon Pokoju i Przyjaźni Między Narodami">
Dzwon Pokoju i Przyjaźni Między Narodami

Dzwon Pokoju i Przyjaźni Między Narodami – pomnik znajdujący się w Poznaniu na Cytadeli (teren dawnego Fortu Winiary). Dzwon odlany został w pracowni ludwisarskiej rzemiosła artystycznego Saturnina Skubiszyńskiego w Poznaniu przy ul. Przełęcz 39. Był trzecim dzwonem pokoju na świecie (po Hiroszimie i Nowym Jorku).
Charakterystyka.
Dzwon waży 850 kg, a jego średnica wynosi 102 cm. Posiada ton zasadniczy Fis o częstotliwości 182,8 Hz. Na dzwonie umieszczono bogatą ornamentykę, napisy oraz wizerunki gołębi - symboli pokoju.
W sprzyjających warunkach atmosferycznych jego dźwięk słyszalny jest w promieniu 6-10 kilometrów. Wśród dobrze słyszalnych alikwotów zwraca uwagę silnie brzmiąca tercja wielka, co sprawia, że dźwięk dzwonu jest jasny o radosnym charakterze. Dzwon zawieszony jest 10 metrów nad ziemią pomiędzy dwoma betonowymi słupami o wysokości 16 metrów. W 2004 dzwon przeszedł remont.
Historia i odsłonięcie.
Zamysł budowy dzwonu powstał równolegle z przygotowaniami do wystąpienia Wojciecha Jaruzelskiego na jubileuszowej sesji Zgromadzenia Ogólnego ONZ w dniu 27 września 1985. Budowniczowie parku na Cytadeli zapewnili Jaruzelskiego, że przeznaczą 30.000 roboczogodzin na uczczenie tego wydarzenia (nie było jeszcze wiadomo w jaki sposób) i zapraszali go do odwiedzenia parku. 9 października 1985 podjęto uchwałę o budowie dzwonu, o czym powiadomiono Jaruzelskiego 25 października. 16 listopada na list odpowiedział gen. Józef Baryła, zapewniając o "szczególnym wzruszeniu" i składając gratulacje pomysłodawcom. Projekt obiektu wykonał plastyk miejski - Jerzy Nowakowski. 12 lutego 1986 ustalono lokalizację dzwonu w porozumieniu z konserwatorem zabytków. 6 maja 1986 rozpoczęto roboty przygotowawcze. Energopol 7 zakończył budowę fundamentów 8 lipca 1986.
Po raz pierwszy głos dzwonu o częstotliwości 183 Hz rozległ się 11 października 1986 roku - w dzień inauguracyjny. W odsłonięciu udział wzięli: Andrzej Wituski – prezydent Poznania, Jan Celek – generał LWP, Edward Łukasik – I sekretarz komitetu wojewódzkiego PZPR, Iwan Bojko – konsul generalny ZSRR i Mary R. Brandt – konsul generalny USA. "Apel Pokoju do Narodów Świata" odczytała Monika Śron - uczennica V klasy Szkoły Podstawowej nr 49 im. Michała Kajki. Wypuszczono gołębia, a nad Cytadelą unosił się balon "Poznań". W godzinach wieczornych ulicami miasta przemaszerował uroczysty capstrzyk pododdziałów garnizonu poznańskiego.
W trakcie uroczystości pracowała okolicznościowa radiostacja amatorska klubu Ligi Obrony Kraju o znaku wywoławczym SP3KWX/3. Inauguracyjne bicie dzwonu zostało w ten sposób transmitowane na cały świat na "falach eteru".
Obecnie można usłyszeć jego donośny głos kilkanaście razy w roku z okazji świąt narodowych bądź dla upamiętnienia ważnych wydarzeń historycznych. Podczas żałoby narodowej po katastrofie smoleńskiej, można było go usłyszeć w południe każdego dnia.

</doc>
<doc id="756905" url="https://pl.wikipedia.org/wiki?curid=756905" title="Droga wojewódzka nr 394">
Droga wojewódzka nr 394

Droga wojewódzka nr 394 (DW394) – droga wojewódzka ciągnąca się w całości przez teren miasta i gminy Solec Kujawski w powiecie bydgoskim w woj. kujawsko-pomorskim. Jej długość wynosi 10,601 km, natomiast jej powierzchnia – 71 600 m²
Przebieg trasy.
DW394 rozpoczyna swój bieg w Przyłubiu na skrzyżowaniu z DK10. Następnie biegnie ul. Toruńską. Mniej więcej 6 km od Przyłubia przecina ją przejazd kolejowy (linia kolejowa do zakładów Solbet). DW394 w centrum miasta wbiega w ul. Wolności, przechodzi przez północną część soleckiego Rynku (Plac Jana Pawła II) i biegnie wzdłuż ul. Kościuszki. Następnie skręca w krótki odcinek ul. Żeglarskiej (wspólny z DW249) i dalej biegnie ul. Bydgoską w kierunku Otorowa i Bydgoszczy. We wsi Otorowo jej bieg się kończy na skrzyżowaniu z drogą powiatową nr 01546C (Bydgoszcz – Łęgowo – Otorowo – Solec Kujawski), biegnącą w kierunku Bydgoszczy i DW397, która biegnie w kierunku DK10.
Początkowe odcinki DW394 przebiegają przez lasy. Wzdłuż niej, w okolicach Przyłubia znajduje się nieliczna zabudowa wiejska. Przy DW394 w granicach miasta sieć osadnicza jest bardzo rozwinięta, o czym świadczy m.in.:
Przy ul. Kościuszki znajduje się najstarsza szkoła w Solcu Kujawskim – Szkoła Podstawowa nr 1 im. 1 Dywizji Piechoty im. Tadeusza Kościuszki. Dalsza część drogi wojewódzkiej (ul. Bydgoska za zabudowaniami domków jednorodzinnych znajdujących się w pobliżu ul. Żeglarskiej) przebiega w lesie i na terenie niezabudowanym. W Otorowie znajduje się zabudowa wiejska.
Warto poza tym wspomnieć również o tym, że przy DW394 znajduje się największe przedsiębiorstwo w gminie – Solbet. Mieści się ono na obrzeżach miasta, w okolicach wjazdu do niego od strony Torunia.

</doc>
<doc id="756907" url="https://pl.wikipedia.org/wiki?curid=756907" title="Pchełki">
Pchełki

Pchełki – gra zręcznościowa, która polega na wstrzeleniu do miseczki mniejszych krążków przy pomocy większego. Wygrywa ten gracz, który pierwszy umieści w miseczce wszystkie swoje krążki. Jednemu graczowi są przyporządkowane "pchełki" w jednym kolorze.

</doc>
<doc id="756908" url="https://pl.wikipedia.org/wiki?curid=756908" title="Droga wojewódzka nr 397">
Droga wojewódzka nr 397

Droga wojewódzka nr 397 (DW397) – droga wojewódzka ciągnąca się w całości przez teren gminy Solec Kujawski w powiecie bydgoskim w woj. kujawsko-pomorskim. Jej długość wynosi 2,764 km, natomiast jej powierzchnia – 15 900 m²
Przebieg trasy.
DW397 rozpoczyna swój bieg od skrzyżowania z drogą powiatową nr 01546C (Bydgoszcz – Łęgnowo – Otorowo – Solec Kujawski), biegnącą w kierunku Bydgoszczy i DW394, która biegnie na wschód, w kierunku Torunia. DW397 ciągnie się w całości poza granicami miasta Solec Kujawski. Rozpoczyna się w Otorowie i biegnie w kierunku południowo-zachodnim. Niedaleko początkowego skrzyżowania (ok. 500 m) droga przecina przejazd kolejowo-drogowy. Niewiele dalej droga wchodzi na teren wsi Makowiska. DW397 biegnie dalej w tym samym kierunku aż do skrzyżowania z drogą powiatową nr 01547C. Tu zakręca w kierunku południowo-wschodnim i biegnie aż do skrzyżowania z DK10, gdzie się kończy.
Przez większość swego przebiegu na drodze spotykamy las i zabudowę wiejską Otorowa i Makowisk. Ponadto w Makowiskach, w pobliżu DW397 znajduje się firma drobiarska Drobex.

</doc>
<doc id="756912" url="https://pl.wikipedia.org/wiki?curid=756912" title="Water for Life">
Water for Life

Water for Life – koncert francuskiego muzyka Jeana Michela Jarre’a. Spektakl odbył się w wiosce Merzouga w Maroku na Saharze.

</doc>
<doc id="756913" url="https://pl.wikipedia.org/wiki?curid=756913" title="Bristolska skala uformowania stolca">
Bristolska skala uformowania stolca

Bristolska skala uformowania stolca (skala BSF; ang. Bristol Stool Form Scale) – naukowa 
klasyfikacja dzieląca ludzki kał na 7 grup według kryteriów kształtu i konsystencji.
Skala została stworzona przez Kenneth Willoughby Heaton i Sarah J. Lewis na Uniwersytecie w Bristolu. Publikacja autorów w "Scandinavian Journal of Gastroenterology" w 1997 wykazała jej przydatność w ocenie czasu pasażu jelitowego.
W Kryteriach Rzymskich IV zespołu jelita drażliwego uwzględniono bristolską skalę uformowania stolca przy podziale na podtypy tego schorzenia:
Kształt i konsystencja stolca zależy od czasu, przez jaki przebywa on w jelicie grubym (typ pierwszy zalega w jelicie najdłużej, typ siódmy – najkrócej).
Siedem typów stolca według bristolskiej skali uformowania stolca:

</doc>
<doc id="756917" url="https://pl.wikipedia.org/wiki?curid=756917" title="Dementia praecox">
Dementia praecox

Dementia praecox (otępienie wczesne) – termin wprowadzony do medycyny przez Arnolda Picka i spopularyzowany przez Emila Kraepelina, nazwa schorzenia psychicznego, polegającego na wycofaniu się ze wszystkich sfer działalności „zewnętrznej” i zatopieniu się w świecie wewnętrznym.
Jest to pojęcie historyczne, obecnie nieużywane. Zapewne pod pojęciem "dementia praecox" ukrywało się wiele różnych jednostek chorobowych: zaburzenia spektrum autyzmu, schizofrenia w swoich wielu odmianach, pewne odmiany psychotycznej depresji, a nawet niedoczynność tarczycy.

</doc>
<doc id="756918" url="https://pl.wikipedia.org/wiki?curid=756918" title="Miłość w czasach zarazy">
Miłość w czasach zarazy

Miłość w czasach zarazy () – powieść Gabriela Garcíi Márqueza wydana w 1985 w Bogocie przez Editorial Oveja Negra; powieść na język polski przełożył Carlos Marrodán (1994).
Opis fabuły.
W powieści splatają się wątki dotyczące jej głównych bohaterów: Ferminy Dazy, Florentina Arizy oraz doktora Juvenala Urbina. Młodzieńcza miłość Florentina Arizy do Ferminy Dazy przetrwała całe życie, aby u jego kresu znaleźć spełnienie. Początkowe „małżeństwo z rozsądku” Ferminy Dazy i doktora Juvenala Urbina w ciągu całego życia zamienia się w więź małżeńską, której podstawą jest prawdziwa miłość. Fermina Daza w młodości odrzuciła Florentina Arizę jako człowieka nijakiego, który nie ma w sobie nic prócz uwielbienia dla niej. Obdarza go miłością na starość, kiedy jej mąż już nie żyje. Odkrywa wtedy na nowo dawnego narzeczonego i kocha już nie wspomnienie dawnych lat, ale człowieka, który pomaga jej znieść wdowieństwo i wejść ze spokojem w ostatnie lata życia, dzięki mądrości zgromadzonej przez kilkadziesiąt lat samotnego życia i przelotnych romansów.
Ekranizacja.
W 2007 r. brytyjski reżyser Mike Newell zrealizował film fabularny pod tym samym tytułem na podstawie powieści, z Benjaminem Brattem, Javierem Bardemem i Giovanną Mezzogiorno w rolach głównych.

</doc>
<doc id="756919" url="https://pl.wikipedia.org/wiki?curid=756919" title="Mont-Cenis (masyw)">
Mont-Cenis (masyw)

Masyw Mont-Cenis – umowna nazwa fragmentu głównego grzbietu wododziałowego Alp wokół przełęczy Mont-Cenis, na pograniczu Alp Graickich (na północy) i Alp Kotyjskich (na południu).
Przez masyw przebiega granica francusko-włoska. Jej przebieg po zakończeniu II wojny światowej został określony traktatem pokojowym podpisanym w Paryżu 10 lutego 1947 r. Na podstawie układu francusko-włoskiego z dn. 8 lipca 1948 r. Francja zwróciła Włochom 16,2 km² terenu w otoczeniu przełęczy, istotnych z punktu widzenia hydroenergetycznego.
Przez przełęcz Mont-Cenis biegnie droga jezdna z Lanslebourg-Mont-Cenis w dolinie rzeki Arc (region Haute-Maurienne, na północy, po stronie francuskiej) do Susy w dolinie rzeki Dora Riparia (na południu, po stronie włoskiej).
Teren wokół przełęczy tworzy rozległe plateau, nachylone łagodnie ku południowemu wschodowi (w stronę włoską). Znaczną część plateau zajmuje zaporowe jezioro Mont-Cenis.
Na plateau Mont-Cenis w odległości ok. 3 km od jeziora, u stóp skalistych szczytów Dents d'Ambin, znajduje się schronisko turystyczne Refuge du Petit Mont-Cenis (2110 m n.p.m., 60 miejsc noclegowych, czynne od połowy czerwca do połowy września). Jest ono dostępne również konno, na rowerze, a nawet samochodem z drogi na przełęczy Mont-Cenis.
W zachodniej części masywu, w rejonie przełęczy Fréjus (2542 m n.p.m.) i szczytu Pointe de Fréjus (2932 m n.p.m.) między francuską Modane a włoską Bardonecchia przebito dwa tunele: tunel kolejowy Fréjus (1871, zwany czasem tunelem kolejowym Mont-Cenis) i tunel drogowy Fréjus (1980).

</doc>
<doc id="756922" url="https://pl.wikipedia.org/wiki?curid=756922" title="Brystolska skala uformowania stolca">
Brystolska skala uformowania stolca



</doc>
<doc id="756923" url="https://pl.wikipedia.org/wiki?curid=756923" title="Skala BSF">
Skala BSF



</doc>
<doc id="756924" url="https://pl.wikipedia.org/wiki?curid=756924" title="Full contact">
Full contact

Full contact (walka pełnokontaktowa, z ang. "full contact" - "pełny kontakt") – formuła walki sportowej w kick-boxingu i dyscyplinach pokrewnych, w której uderzenia zadaje się z pełną siłą.
Zakres pojęcia.
Specjaliści z kręgów boksu tajskiego i mieszanych sztuk walki (MMA) niekiedy zawężają pojęcie "full contact" do regulaminów, w których dozwolone są uderzenia we wszystkie części ciała (prócz najbardziej wrażliwych, np. krocze). Takie zawężanie zakresu pojęcia jest jednak nieuzasadnione, gdyż większość organizacji kick-boxingu rozgrywa pod nazwą "full contact" walki z wyłączeniem uderzeń poniżej pasa, z dozwolonymi uderzeniami jedynie w przednią i boczną część tułowia i głowy. Regulamin taekwondo WTF nie używa określenia "pełny kontakt" w odniesieniu do formuły walki, a jedynie w celu wskazania siły ciosu.
Reguły walki w kick-boxingu.
W "full contact" walka składa się z rund, podobnie jak w boksie, z tym, że jedna runda trwa 2 minuty, a przerwa między rundami 1 minutę. Są co najmniej trzy rundy, w kick-boxingu zawodowym odbywają się walki 12-rundowe. Walka odbywa się wyłącznie na ringu bokserskim pod okiem sędziego ringowego i sędziów punktowych.
W tej formule środkiem wygrania walki jest nokaut przeciwnika. Istnieją również i inne sposoby rozstrzygnięcia walki: na punkty, przez RSC itd. Rundy punktuje się systemem bokserskim. Do niedawna był wymóg wykonania co najmniej 8 kopnięć w ciągu jednej rundy z intencją trafienia, pod groźbą odjęcia punktu, ostatnio ten przepis zniesiono. W regulaminie organizacji ISKA nadal odejmuje się pół punktu za każde brakujące kopnięcie, a jeśli walecznik nie wykona wystarczającej liczby kopnięć w określonej liczbie rund, zależnej od liczby rund całej walki, może zostać zdyskwalifikowany. Regulamin WAKO wymaga co najmniej 6 kopnięć na rundę. Określa również algorytm odejmowania punktów za brakujące kopnięcia.
Zasadniczo w "full contact" dozwolone są kopnięcia i uderzenia pięścią powyżej pasa. Ze względów bezpieczeństwa, według regulaminu Polskiego Związku Kick-boxingu kopnięcia opadające i zahaczające muszą być wykonywane całą stopą, a nie tylko piętą.
Dozwolone są podcięcia, ale pod warunkiem, że stopa podcinającego kopie poniżej kostki podcinanego. Podcięcie musi mieć na celu pozbawienie przeciwnika równowagi, ale nie zadanie bólu. W regulaminie organizacji ISKA podcięcie może być wykonywane jedynie łukiem stopy na zewnętrzną stronę nogi przeciwnika na niską część łydki lub stopę. WAKO pozwala na podcięcia na poziomie kostki do wewnątrz i na zewnątrz.
Oprócz podcięć, wiele organizacji dozwala na niskie rzuty, jednak nie są one punktowane. Polski Związek Kick-boxingu pozwala na niskie rzuty do wysokości biodra, wynikające z akcji. ISKA i WAKO nie dopuszczają rzutów, jedynie podcięcia. Regulaminy zabraniają uderzania leżącego przeciwnika.
W regulaminach "full contact" zabronione jest uderzanie łokciami, kopanie kolanami i stosowanie wszelkich innych technik, zabronionych również w boksie. Przepisy Polskiego Związku Kick-boxingu zabraniają uderzania na odlew, z obrotową techniką ręczną. WAKO dopuszcza uderzanie grzbietem pięści (ang. "backfist"). Pewne z tych zabronionych technik dozwolone są w innych regulaminach niż "full contact".
Aby kick-bokser mógł wystartować w walce w formule "full contact" musi spełniać następujące wymagania:

</doc>
<doc id="756925" url="https://pl.wikipedia.org/wiki?curid=756925" title="Droga Różowa">
Droga Różowa

Droga Różowa – trasa przebiegająca w ciągu ulic "Droga Gdyńska" i "Lotników" omijająca Śródmieście Gdyni. Droga zlokalizowana po zachodniej stronie torów kolejowych Szybkiej Kolei Miejskiej w Trójmieście łączy ulice Warszawską i Śląską z ulicą Wielkopolską.
Historia.
Plan budowa trasy po raz pierwszy pojawił się w planach miasta w 1929 roku jako przedłużenie ulicy Śląskiej, która miała wraz z oddaloną od niej o 300 m Szosą Gdańską (dzisiejszy odcinek al. Zwycięstwa) tworzyć główny szkielet komunikacyjny rejonu centrum miasta.
W 1946 roku budowa odpowiednika Drogi Różowej pojawiła się w planach opracowanych przez zespół pod kierownictwem arch. Kamila Lisowskiego w postaci budowy zupełnie nowej trasy tzw. Drogi Czerwonej, która miała być nową, wewnątrz miejską autostradą łączącą Gdańsk z Gdynią. Następnie w 1956 roku Prezydium Miejskiej Rady Narodowej zmodyfikowało plany, planując Drogę Czerwoną jako przedłużenie ulicy Śląskiej, a następnie łączącą się z ulicą Stryjską. Budowa Drogi Czerwonej zakończyła się jedynie na planach.
Droga Różowa.
W 1996 roku ponownie został opracowany projekt o nazwie "Droga Różowa", której przebieg został wyznaczony po planowanym śladzie Drogi Czerwonej, o tyle że z niższymi parametrami, rezygnując po jednym dodatkowym pasie w obydwóch kierunkach oraz z niektórych bezkolizyjnych węzłów. Jednak projekt Biura Projektów Budownictwa Komunalnego pod przewodnictwem dyrektora Jana Kosiedowskiego został tak przygotowany, aby w przyszłości była możliwość podwyższenia parametrów trasy.
Budowa "Drogi Różowej" została podzielona na cztery etapy, a 28 sierpnia 2002 roku uchwałą Rady Miasta Gdyni część trasy otrzymała nazwę "Droga Gdyńska". Inwestycja została zrealizowana w przeważającej części ze środków własnych miasta.
Nazwa "Droga Różowa" wzięła swoją nazwę od koloru, jakim ją w latach 70. architekci zaznaczyli na mapie.
Etap I.
Inwestycja rozpoczęła się w maju 1999 roku od budowy węzła komunikacyjnego w dzielnicy Działki Leśne, w skład którego wchodzą: tunel dla pieszych pod przystankiem SKM, kładki dla pieszych, nowy wiadukt drogowy i pętla autobusowo-trolejbusowa u zbiegu ulic Kieleckiej i Śląskiej.
Wraz z tymi pracami wyremontowano także fragment ulicy Śląskiej oraz skrzyżowanie ulic Śląskiej i Warszawskiej. Wybudowany węzeł drogowy otrzymał imię byłej prezydent Gdyni Franciszki Cegielskiej.
Etap II.
Druga część inwestycji została oddana do użytku 5 września 2002 roku, w której zrealizowano dwie dwupasmowe jezdnie o długości 1300 metrów, na odcinku od ulicy Kieleckiej do ul. Stryjskiej wraz z wiaduktami pod torami kolejowymi do Kościerzyny. W międzyczasie odcinek tej jezdni został rozbudowany o dodatkowe zjazdy i drogi, które połączy nowe centrum handlowe (obecnie "CH Riviera") otwarte w maju 2001 roku. Dodatkowo zrealizowano tzw. etap IIb, który obejmował remont ulicy Łużyckiej oraz rondo Stryjska-Łużycka, które w czerwcu 2001 roku otrzymało imię byłego wiceprezydenta prezydenta Gdyni Macieja Brzeskiego. Pierwsze dwa etapy zostały zrealizowane wyłącznie ze środków budżetowych Gdyni, a dokładnie z miejskich obligacji.
Etap III.
Prace przy trzecim etapie inwestycji obejmowały budowę odcinka długości 873 m od ulicy Łużyckiej do ul. Lotników. W ramach tego etapu zrealizowano także budowę wiaduktów drogowych w ciągu ulicy Stryjskiej (tzw. faza Ic), która przebiega nad torami kolejowymi i Drogą Gdyńską oraz przebudowano skrzyżowanie alei Zwycięstwa i ul. Wielkopolskiej (tzw. faza Ia). Uroczyste zakończenie budowy III etapu odbyło się 26 lipca 2005 roku.
Etap IV.
Ostatni, czwarty etap budowy Drogi Różowej rozpoczął się na początku kwietnia 2007. 24 kwietnia 2007 została zamknięta do końca trwania robót dla ruchu kołowego ulica Lotników, którą przebiega trasa. Zakres robót obejmował rozbudowę ulicy Lotników do dwóch dwupasmowych jezdni wraz z dwoma pasami włączeniowymi, budowę ciągu pieszo–jezdnego, chodników, ścieżki rowerowej, oświetlenia ulicy, budowę dwóch mostków na cieku Kaczej, utworzenie pętli autobusowej przy SKM Gdynia Redłowo, przebudowę ul. Stryjskiej i Sieradzkiej. Długość odcinka czwartego etapu wynosi około 700 metrów, a koszt oszacowano na ponad 30 mln zł.. Odcinek został częściowo otwarty 26 listopada, a ostateczne oddanie drogi do użytku odbyło się 13 marca 2008.
Plany na przyszłość.
Ewentualne przedłużenie Drogi Różowej do granicy Gdyni z Sopotem będzie możliwe, gdy w Sopocie zapadnie decyzja o budowie tunelu pod miastem w ramach projektu Drogi Czerwonej.

</doc>
<doc id="756939" url="https://pl.wikipedia.org/wiki?curid=756939" title="Semi contact">
Semi contact

Semi Contact – formuła kick-boxingu nastawiona głównie na szybkość zawodników. Walka jest przerywana za każdym razem gdy sędzia ringowy zauważy czyste trafienie jednego zawodnika. Każde trafienie przeciwnika (o ile wychwyci je sędzia) jest punktowane.
Teoretycznie jest to najbezpieczniejsza forma kick-boxingu, jednakże ze względu na szybkość uderzeń i nie zawsze kontrolowaną siłę zdarza się w niej relatywnie dużo kontuzji włącznie z nokautami.
Przepisy walki semi-contact (streszczenie).
Wagi.
Według przepisów WAKO wyróżnia się kategorie wagowe:
Miejsce walki.
W regulaminie WAKO walki toczą się na planszach zwanych "tatami". W mistrzostwach świata i kontynentalnych pole walki jest kwadratem o wymiarach 8 na 8 metrów dla seniorów i juniorów oraz 6 na 6 metrów dla kadetów.
Ubiór i ochraniacze.
W regulaminie WAKO ochraniacze obejmują: kask na głowę, ochraniacz zębów, ochraniacz piersi dla kobiet (obowiązkowy dla seniorek i juniorek), rękawice do semi-contactu, suspensorium, nagolenniki i ochraniacze stóp. Zawodnicy powinni nosić czysty strój w dobrym stanie. Obowiązują długie, luźne spodnie do kostek. Górną część stroju stanowi bluza z dekoltem w kształcie "V", która powinna pokazywać nazwę lub skrót nazwy reprezentowanego kraju. Przepisy zawierają również wskazania dotyczące umieszczenia reklam sponsorów na strojach.
Komendy.
Zgodnie z przepisami WAKO sędzia wydaje komendy:
Czas walki.
Zgodnie z przepisami WAKO, w mistrzostwach świata i kontynentów dla seniorów oraz juniorów walka trwa 3 rundy po 2 minuty z jednominutową przerwą między rundami. W innych zawodach, ze względu na dużą liczbę zawodników, walkę można skrócić do 2 rund po 2 minuty. W przypadku kadetów, walki trwają 2 rundy po półtorej minuty.
Rozstrzygnięcia.
W regulaminie WAKO, zwycięża zawodnik, który uzyskał więcej punktów niż przeciwnik. W przypadku różnicy co najmniej punktów walka zostaje przerwana i zawodnik o większej liczbie punktów wygrywa. Inne przypadki rozstrzygnięcia to dyskwalifikacja i walkower. 
Zasady punktowania.
Uznaje się tylko dozwolone ciosy w dozwolone cele na przeciwnika ciele. Ciosy musi cechować kontrolowany kontakt. Sędziowie muszą widzieć uderzenie, nie mogą się opierać na odgłosie ciosu. Zawodnik winien patrzeć na punkt trafienia podczas wykonywania techniki. Każda technika musi trafiać z "sensowną" (ang. "reasonable") siłą - techniki, które jedynie trącają, dotykają lub pchają przeciwnika nie mogą być punktowane. W przypadku techniki z wyskoku, zawodnik musi wylądować na polu walki i utrzymać równowagę. Może dotknąć podłoża jedynie stopami.
Regulamin WAKO stosuje następującą punktację:
Jeżeli po podcięciu następuje inna technika, nie zostaje za nią przyznany punkt. W sytuacji wymagającej przyznania punktu, sędzia wydaje komendę "Stop" i następuje natychmiastowe wskazanie przez pozostałych sędziów liczby punktów oraz zawodnika, któremu się owe punkty przyznaje.
Ciosy i akcje dozwolone.
Przepisy WAKO pozwalają na ciosy w przednią, boczną część głowy oraz w czoło, a także w przód i boki tułowia. Dopuszcza się podcięcia poniżej połowy łydki. Dopuszczalne są kopnięcia: frontalne, boczne, w tył, okrężne, kopnięcie hakowe (jedynie podeszwą stopy), kopnięcie półksiężycowe (ang. "crescent kick"), kopnięcie opadające (jedynie podeszwą stopy), z wyskoku, obrotowe. Spośród technik ręcznych zezwala się na ciosy bokserskie, cios grzbietem pięści, cios wewnętrzną krawędzią dłoni (ang. "ridgehand").
Ciosy i akcje niedozwolone.
Zasadniczo zabronione są wszystkie techniki, które zabronione są w formule full contact. Poza tym uderzenia i kopnięcia nie mogą być zadawane z pełną siłą. 
Kary.
W wypadku, gdy zawodnik znokautuje przeciwnika i sędzia stwierdzi, że było to po zbyt silnym ciosie, to tenże zawodnik zostaje zdyskwalifikowany. Zawodnicy walczą w ochraniaczach na nogi, rękawicach oraz kaskach.

</doc>
<doc id="756941" url="https://pl.wikipedia.org/wiki?curid=756941" title="Hala sportowa">
Hala sportowa



</doc>
<doc id="756945" url="https://pl.wikipedia.org/wiki?curid=756945" title="Polimery fluorowe">
Polimery fluorowe

Polimery fluorowe – zwyczajowa nazwa polimerów zawierających w swych merach wiązania C−F. Otrzymywane są przez polimeryzację fluoroalkenów lub ich kopolimeryzację z innymi fluoroalkenami lub innymi monomerami. Mają dobrą odporność chemiczną i termiczną. Stosowane są m.in. jako uszczelki. Najdawniej otrzymanym polimerem z tej grupy jest poli(tetrafluoroetylen), znany od lat 1960.
Przykładowe monomery wykorzystywane do produkcji polimerów fluorowych:

</doc>
<doc id="756947" url="https://pl.wikipedia.org/wiki?curid=756947" title="Piraha">
Piraha



</doc>
<doc id="756948" url="https://pl.wikipedia.org/wiki?curid=756948" title="Light contact">
Light contact

Light contact - formuła walki sportowej w kick-boxingu i dyscyplinach pokrewnych.
W kick-boxingu walka Light contact składa się z co najmniej 2 rund po 2 minuty każda. Dozwolone są te same techniki, co w Full contact, ale teoretycznie nie można wkładać pełnej siły w uderzenia i kopnięcia. Zawodnicy walczą w ochraniaczach na nogi, rękawicach i kaskach. Walkę można wygrać tylko przez przewagę punktową. Spowodowanie nokautu u przeciwnika grozi dyskwalifikacją, chyba że sędzia ringowy stwierdzi, że cios agresora nie był zadany z pełną siłą. Zawody odbywają się na ringu, macie lub tatami.

</doc>
<doc id="756950" url="https://pl.wikipedia.org/wiki?curid=756950" title="Liba (imię)">
Liba (imię)

Liba lub Libia – imię żeńskie, którego patronką jest św. Liba, wspominana razem ze swoimi towarzyszkami, św. Leonidą i Eutropią. W literaturze hagiograficznej Libę (Libię) oznacza się przemiennie tym imieniem oraz imieniem Oliwia.
Liba (Libia) imieniny obchodzi 15 czerwca.

</doc>
<doc id="756954" url="https://pl.wikipedia.org/wiki?curid=756954" title="Fonotaksja">
Fonotaksja

Fonotaksja – (gr. "phōn" – głos, dźwięk, "táxis" – układ, porządek) jedna z taksji, jest reakcją ruchową zwierząt na bodziec dźwiękowy. Wyróżnia się fonotaksję:
Występuje między innymi u owadów.

</doc>
<doc id="756956" url="https://pl.wikipedia.org/wiki?curid=756956" title="Order Białej Róży Finlandii">
Order Białej Róży Finlandii

Order Białej Róży Finlandii (fin. "Suomen Valkoisen Ruusun ritarikunta", szw. "Finlands Vita Ros' orden") – najwyższe odznaczenie Finlandii, przyznawane za znamienite zasługi od 16 maja 1919.
Historia.
Order Białej Róży Finlandii został ustanowiony przez Gustawa Mannerheima, regenta ówczesnego Królestwa Finlandii 28 stycznia 1919, gdyż jedyne do tej pory fińskie odznaczenie, Krzyż Wolności, przestało być nadawane w czasie pokoju, po zakończeniu wojny domowej. 16 maja tego samego roku oficjalnie potwierdzono statuty odznaczenia. Wielkim Mistrzem jest każdorazowy prezydent Finlandii. Order mogą otrzymać obywatele fińscy lub obcy za zasługi dla kraju, może także być nadany za dzielność na polu bitwy. Świętem orderu jest Dzień Niepodległości Finlandii, 6 grudnia.
Order posiada pięć klas według znanego schematu Legii Honorowej, od Krzyża Wielkiego (niekiedy z łańcuchem) do Krzyża Kawalerskiego, oraz jednoklasowy, nadawany kobietom, Krzyż Zasługi i trzyklasowy medal, ze złotym, srebrnym lub brązowym krzyżem:
Insygnia.
Zaprojektowane przez fińskiego artystę Akseli Gallen-Kallela insygnia orderu to łańcuch orderowy, oznaka i gwiazda orderowa I i II klasy oraz medale. Łańcuch, przysługujący wśród obywateli Finlandii tylko głowie państwa, lecz także nadawany wybranym głowom państw obcych, składał się do roku 1963 z 9 heraldycznych róż i 6 prostych złotych swastyk, jednego z symboli ludowych Finlandii. W tym roku zastąpiono skompromitowany przez nazizm symbol swastyki stylizowanymi gałązkami jodły.
Oznaka orderu to emaliowany na biało z wąskim złotym obramowaniem krzyż kawalerski. W medalionie środkowym awersu znajduje się na niebieskim tle emaliowana na biało róża, rewers jest gładki, nieemaliowany. Między ramionami krzyża znajdują się złote lwy fińskie z godła państwowego. Od I do IV klasy krzyże są złote, przy V klasie srebrny. Order jest noszony na ciemnoniebieskiej wstędze.
Gwiazdy I i II klasy są pięciopromienne, srebrne (przy gwieździe I. klasy promienie srebrne przeplatają się ze złotymi) i noszą w swym centrum medalion środkowy oznaki, otoczony złotym napisem – dewizą orderu "ISÄNMAAN HYVÄKSI" ("DLA DOBRA OJCZYZNY") na niebieskim tle. Krzyż Zasługi jest srebrny i nieemaliowany, medale dwóch wyższych stopni są srebrne, z pozłacanym krzyżem w stopniu najwyższym, a brązowym w całości medalem w najniższym stopniu.
Przy nadaniach za zasługi wojenne oznaka otrzymuje skrzyżowane miecze między ramionami krzyża (podłożone pod lwy) lub położone na gwieździe pod medalionem środkowym. Order może być także nadawany z brylantami, którymi ozdabia się obramowanie medalionu oznaki i gwiazd.

</doc>
<doc id="756964" url="https://pl.wikipedia.org/wiki?curid=756964" title="Godzilla kontra Biollante">
Godzilla kontra Biollante

 – japoński film typu kaijū z 1989 roku w reżyserii Kazukiego Ōmori. Siedemnasty film z Godzillą.
Fabuła.
Godzilla wpada do krateru Mihara. Jakiś czas później w bliskowschodnim kraju, Sarazji w laboratorium instytutu inżynierii genetycznej wybucha bomba. W tej eksplozji ginie Erika – jedyna córka znanego japońskiego naukowca, dr Shiragami – przechowywane zaś w tym laboratorium komórki ciała Godzilli ulegają zniszczeniu. Po pięciu latach od tych dramatycznych wypadków górą Mihara na wyspie Oshima wstrząsają kolejne wybuchy. Godzilla powraca. Na zlecenie rządu grupa naukowców próbuje stworzyć nieznaną dotychczas, straszliwą broń biologiczną przeciwko potworowi, będącą połączeniem komórek Godzilli oraz komórek róży (ulubionych kwiatów Eriki). Nieco później Biollante pokazuje się w wielkim jeziorze. Okazuje się, że Erika wniknęła w jego ciało.
Potwory występujące w filmie: Godzilla, Biollante

</doc>
<doc id="756965" url="https://pl.wikipedia.org/wiki?curid=756965" title="As I Lay Dying">
As I Lay Dying

As I Lay Dying – amerykańska grupa muzyczna wykonująca metalcore.
Historia.
Geneza nazwy i etykieta grupy.
Nazwa zespołu została zaczerpnięta z powieści Williama Faulknera pod tym samym tytułem (pol. „Kiedy umieram”), choć nie ma jakiejkolwiek korelacji między przesłaniem zespołu a książką, zaś sami muzycy (poza Timem Lambesisem) przyznawali w wywiadach, iż wcześniej nie przeczytali nawet tej książki. Na pytanie, czy nazwa grupy pochodzi od tytułu tejże książki odpowiedział między innymi Tim Lambesis: „Na pomysł wpadliśmy od tytułu (książki). Nie powiedziałbym, że istnieje powiązanie pomiędzy znaczeniem książki a znaczeniem zespołu. Wzięliśmy sobie tytuł od niej”. W wywiadzie z 2005 Lambesis powiedział o książce: „Czytałem ją dość dawno i mogę powiedzieć, że jest ciekawa, ale znam lepsze książki. (...). Nikt z nas nie próbował dorabiać do tej nazwy ideologii, czy czegoś w tym rodzaju, tym bardziej, że książka jest raczej dołująca, a my nie zamierzamy śpiewać depresyjnych tekstów”.
W przeszłości wszyscy członkowie zespołu zadeklarowali się jako chrześcijanie. Teksty grupy dotyczyły m.in. spraw wiary, relacji wobec Boga (w szczególności na debiutanckim albumie "Beneath the Encasing of Ashes"), lecz także kwestii życiowych, relacji międzyludzkich, cierpienia, położenia w świecie ludzi zapomnianych, biednych i prześladowanych (na albumie "The Powerless Rise"). As I Lay Dying został określony jako zespół chrześcijański. Mimo tego muzycy przyznali, że nie występowali otwarcie z kwestiami religijnymi i nie zajmowali stanowiska kaznodziei dla słuchaczy. Z uwagi na ww. konotacje zespół w początkowym okresie działalności (przed 2005) był określany jako "piewcy białego metalu".
W początkowych latach istnienia grupy większość kompozycji w warstwie muzycznej i tekstowej tworzył Tim Lambesis.
Początki (1999–2003).
Grupa została założona w 1999 w San Diego. Rozpadła się w 2000, gdy wokalista Tim Lambesis wyjechał do Teksasu, gdzie związał się z grupą Society's Finest. Opuścił ją jednak w 2001 i powrócił do San Diego by reaktywować zespół.
"Frail Words Collapse" (2003–2005).
W marcu 2003 zespołowi został zaproponowany kontrakt przez wytwórnię Metal Blade Records. W lipcu tego roku premierę miał album "Frail Words Collapse", który osiągnął 30. pozycję na liście Billboard Independent Albums oraz 41. pozycję na liście Top Heatseekers. Płyta była promowana dwoma teledyskami do utworów „94 Hours” i „Forever” oraz koncertami wraz z grupami Himsa, Shadows Fall, The Black Dahlia Murder, Killswitch Engage, In Flames, Sworn Enemy oraz Hatebreed. Po latach lambesis określił ten materiał jako najgorszy album w dyskografii grupy (z uwagi na niedopracowanie, pośpiech w tworzeniu), mimo że została przyjęta entuzjastycznie przez krytyków i odbiorców.
"Shadows Are Security" (2005–2006).
W styczniu 2005 grupa weszła do studia Big Fish w Encinitas (Kalifornia), aby nagrać swój trzeci studyjny album. Płyta zatytułowana "Shadows Are Security" ukazała się w czerwcu 2005. Wydawnictwo zadebiutowało na pierwszym miejscu zestawienia Billboard Independent Albums. Był to pierwszy album zespołu, który dostał się na listę Billboard 200 na 35 pozycji. Wade Kergan z Allmusic nazwał krążek „jednym z najmocniejszych wydawnictw 2005 roku”, oraz stwierdził, że nowi gitarzyści Phil Sgrosso i Nick Hipa czynią zespół „silniejszym”.
W maju 2006 album "Beneath the Encasing of Ashes" oraz utwory ze wspólnego EP z zespołem American Tragedy zostały ponownie wydane przez Metal Blade Records na jednym krążku. Zespół zrobił to ponieważ nie chciał, aby słuchacze musieli wydawać mnóstwo pieniędzy na ich wczesne nagrania EP. Zespół zanotował znaczący wzrost zainteresowania w 2006, kiedy to wystąpił na tournée pod nazwą "Taste of Chaos" z takimi zespołami jak Deftones, Funeral for a Friend, Thrice, czy Story of the Year. W listopadzie 2006 grupę opuścił basista Clint Norris celem skupienia się na życiu rodzinnym. Informację tę potwierdzono w 2007, a jego miejsce zajął Josh Gilbert.
"An Ocean Between Us" (2007).
W 2007 formacja rozpoczęła nagrywanie nowego albumu, zatytułowanego "An Ocean Between Us", który został wydany 21 sierpnia 2007. Debiutując na 8 pozycji listy Billboard 200, oraz jako numer 1 w zestawieniu Top Rock z liczbą 39,000 sprzedanych kopii w ciągu pierwszego tygodnia od premiery, album stał się najwyżej notowanym wydawnictwem w historii grupy. W celu promowania nowego materiału zespół wyruszył w sierpniu na trasę "Warped Tour 2007", a we wrześniu grupa odbyła trasę po Europie z zespołami Darkest Hour, Himsa oraz Maroon. 28 czerwca 2007 grupa zagrała w Warszawie, w klubie Proxima i był to ich pierwszy koncert w Polsce.
"The Powerless Rise" (2010).
Przełom 2009/2010 upłynął na przygotowaniach do wydania kolejnego albumu As I Lay Dying. Na początku lutego 2010 poinformowano, iż zespół wraz z producentem Adamem D. (Killswitch Engage) kończył nagrywanie płyty zatytułowanej „The Powerless Rise”, której premierę zaplanowano na 11 maja 2010. Okładkę płyty po raz kolejny wykonał Jacob Bannon z zespołu Converge, który jest również autorem poprzednich okładek do albumów zespołu. Cechą wspólną tych obrazów jest widniejący na nich stały motyw ludzkiej czaszki.
Listopad 2010 upłynął zespołowi na europejskiej trasie koncertowej z Heaven Shall Burn i Suicide Silence.
10 stycznia 2011 zespół poprzez swój kanał w serwisie YouTube zapowiedział nakręcenie teledysku do utworu „Anodyne Sea” oraz amerykańską trasę koncertową wraz z Winds of Plague i After the Burial. Na przełomie maja i czerwca 2011 As I Lay Dying wybrał się do Ameryki Południowej razem z Heaven Shall Burn na kilka koncertów obejmujących Chile, Kolumbię, Wenezuelę, Ekwador, Argentynę i Brazylię. W sierpniu AILD wystąpił w warszawskim klubie Progresja.
"Decas" (2011).
W związku z jubileuszem dziesięciolecia działalności grupy, na 8 listopada 2011 zaplanowano wydanie wydawnictwa kompilacyjnego. Album zatytułowany "Decas" zawierał covery (m.in. grup Slayer i Judas Priest), remiksy i trzy nowe utwory (pierwszy z nich „Paralyzed” udostępniono we wrześniu 2011). Celem promocji albumu powstała specjalna strona internetowa.
"Awakened" (2012).
W czerwcu 2012 poinformowano, że kolejny, szósty album studyjny został zatytułowany "Awakened" i ukaże się ponownie nakładem Metal Blade Records. Materiał wyprodukował Bill Stevenson, a miksowanie wykonał Colin Richardson. Pierwszym utworem promującym wydawnictwo był „Cauterize”. 12 września 2012 opublikowano drugi singiel pod tytułem „A Greater Foundation”, do którego stworzono teledysk. 25 września 2012 oficjalnie odbyła się premiera nowego albumu.
Zawieszenie działalności (2013/2014).
7 maja 2013 wokalista i frontman grupy Tim Lambesis został aresztowany w Oceanside w związku z próbą najęcia innej osoby celem zamordowania swojej żony. Następnie czterej pozostali członkowie grupy odwołali udział As I Lay Dying we wcześniej awizowanej amerykańskiej trasie koncertowej "Disarm the Descent 2013 US Tour!" (miała się odbyć na przełomie maja i czerwca 2013 wraz z zespołem Killswitch Engage) oraz występy w Europie zaplanowane na lato 2013.
Po tym jak w lutym 2014 Tim Lambesis przyznał się przed sądem do swojej roli w najęciu osoby mającej pozbawić życia jego żonę, w kwietniu 2014 na oficjalnej stronie As I Lay Dying zostało wydane oficjalne oświadczenie, w którym poinformowano m.in. że zespół nie zakończył działalności, lecz przeszedł w stan uśpienia, jego jedynymi członkami uznano dwóch jedynych założycieli czyli Tima Lambesisa i Jordana Mancino, a ponadto potwierdzono, że w tym czasie tylko jeden członek grupy był chrześcijaninem, zaś w chwili aresztowana w 2013 nie był chrześcijaninem Tim Lambesis, który później przed sądem okazał ateistyczną postawę. W nawiązaniu do tego pozostali członkowie grupy, Jordan Mancino, Phil Sgrosso, Nick Hipa i Josh Gilbert, przekazali, że autorem oświadczenia był Tim Lambesis, zaś 14 kwietnia 2014 ujawnili, że powołali nowy zespół pod nazwą Wovenwar (został do niego zaangażowany wokalista grupy Oh, Sleeper, Shane Blay).
16 maja 2014 sąd skazał Tima Lambesisa na karę sześciu lat pozbawienia wolności bez zawieszenia za jego rolę w usiłowaniu zlecenia morderstwa. W wywiadzie udzielonym przed wydaniem wyroku Tim Lambesis stwierdził m.in., że jest ateistą, zaś w czasie działalności w zespole As I Lay Dying utrzymywał wrażenie bycia chrześcijaninem, aby nadal sprzedawać płyty słuchaczom wierzącym, że grupa wydaje twórczość z chrześcijańskim przekazem; jednocześnie powiedział, że również pozostali członkowie AILD zaprzestali być chrześcijanami w czasie działalności formacji.
Powrót, "Shaped By Fire" (2018/2019).
W dniu 7 czerwca 2018 został przedstawiony oficjalny teledysk do nowego utworu As I Lay Dying, zatytułowany „My Own Grave”, w którym grupa wystąpiła w składzie z momentu przerwania działalności w 2013. Kilka dni później, 16 czerwca 2018 za pośrednictwem kanału zespołu w serwisie You Tube został opublikowany ponad 30-minutowy materiał wideo, opatrzony tytułem "Dyskusja", w którym pięciu członków formacji wypowiada się w swojej obecności. Tego samego dnia miał miejsce pierwszy występ zespołu po przerwie. Pod koniec czerwca ogłoszono pierwszą od 5 lat europejską trasę koncertową, która objęła 15 miast w 9 krajach, w tym także w Polsce. Koncert w Warszawie miał się odbyć w klubie Hydrozagadka, natomiast ze względu na duże zainteresowanie został przeniesiony do klubu Proxima. Dzień po ogłoszeniu koncertów w Europie, 1 sierpnia, ogłoszono także amerykańską część trasy.
Na 20 września 2019 wyznaczono datę premiery nowego od siedmiu lat albumu grupy, wydanego nakładem Nuclear Blast i zatytułowanego "Shaped By Fire". Płytę promowały teledyski do utworów „Redefined”, „Shaped By Fire”, zaś na albumie znalazł się także ww. utwór „My Own Grave”. Celem promocji płyty zaplanowano trasy koncertowe w Ameryce Północnej, Rosji we wrześniu, następnie w Europie (z grupami Chelsea Grin, Unearth, Fit for a King) oraz na przełomie listopada i grudnia 2019 w Stanach Zjednoczonych (z zespołami After the Burial, Emmure).
Zmiany w składzie (2021–2022).
31 sierpnia 2021 swoje odejście ze składu ogłosił Nick Hipa. W połowie maja 2022 swoje odejście po 15 latach w zespole oznajmił basista i wokalista Josh Gilbert. 9 czerwca 2022 perkusista Jordan Mancino ogłosił, że nie weźmie udziału w przyszłych trasach koncertowych dopóki wewnętrzne sprawy na łonie zespołu nie zotaną rozwiązane. Zainaugurowaną 10 trasę koncertową pt. „The Decades of Destruction Tour” grupa As I Lay Dying podjęła w składzie z Timem Lambesisem (wokalista) i Philem Sgrosso (gitara) oraz zaangażowanymi muzykami, którymi zostali basista Ryan Neff (Miss May I), gitarzysta Ken Susi i perkusista Nick Pierce (obaj dawniej w Unearth). 17 czerwca 2022 Tim Lambesis ogłosił oficjalnie odejście Jordana Mancino ze składu AILD.

</doc>
<doc id="756967" url="https://pl.wikipedia.org/wiki?curid=756967" title="Anastasia">
Anastasia



</doc>
<doc id="756970" url="https://pl.wikipedia.org/wiki?curid=756970" title="Sękatość">
Sękatość

Sękatość – wskaźnik liczby znajdujących się w jednostce długości, powierzchni lub w okółku sęków liczonych na pobocznicy drewna okrągłego lub na tarcicy. Sękatość podaje się w sztukach: na 1 metr [m], na 1 metr kwadratowy [m²], na okółek lub jego część. Przy pomiarze i ocenie tarcicy mierzy się też powierzchnię widocznych sęków i odnosi do powierzchni bocznej tarcicy.
Im większa liczba sęków na jednostkę, tym większa jest sękatość. Drewno o dużej sękatości nie nadaje się na materiały do budowy konstrukcji – jest drewnem mniej wytrzymałym na bodźce mechaniczne. Jednocześnie duża sękatość jest atrakcyjna dla dekoratorów wnętrz – zarówno w postaci drewna nieprzetworzonego jak i w postaci oklein.

</doc>
<doc id="756971" url="https://pl.wikipedia.org/wiki?curid=756971" title="Ferdinand von Schill">
Ferdinand von Schill

Ferdinand Baptista von Schill (ur. 6 stycznia 1776 w Bannewitz, zm. 31 maja 1809 w Stralsundzie) – pruski oficer, uczestnik wojen napoleońskich, bohater narodowy Prus i Niemiec.
Pochodzenie.
Był synem Johanna Georga von Schilla, zawodowego oficera kawalerii służącego w armii austriackiej, saksońskiej, a następnie w pruskiej.
Kariera wojskowa.
Od wczesnego dzieciństwa ojciec uczył go jazdy konnej i fechtunku. Ferdinand rozpoczął nauki we Wrocławiu, ale mając 14 lat zaciągnął się jako podchorąży do elitarnego pułku dragonów Ansbach-Bayreuth w Pasewalku na Pomorzu. W 1793 został mianowany podporucznikiem. W 1806 walczył wraz ze swym pułkiem pod Auerstedt, gdzie został ranny. W styczniu 1807 uzyskał patent królewski na tworzenie korpusu ochotniczego (niem. "freikorps") na ziemi kołobrzeskiej. W lutym 1807 został porucznikiem, a w czerwcu – kapitanem. Wykazywał wybitne zdolności organizacyjne – w ciągu miesiąca korpus liczył już ponad tysiąc żołnierzy, w tym kilkuset kawalerzystów i kilkudziesięciu artylerzystów.
Von Schill zasłynął wojną podjazdową na Pomorzu przeciwko armii napoleońskiej, w tym Polakom. Szczególny rozgłos dało mu wzięcie do niewoli w styczniu 1807 w Choszcznie francuskiego generała Claude’a Victor-Perrina, którego zadaniem miało być obleganie Kołobrzegu. Victor znalazł się w Kołobrzegu, jako jeniec. Następnie von Schill walczył na Pomorzu Szwedzkim. W kwietniu 1808 Ferdynand von Schill został dowódcą 2. Brandenburskiego Pułku Huzarów, złożonego z byłych kawalerzystów swojego freikorpsu. 28 kwietnia 1809 Schill, pod pretekstem manewrów, opuścił ze swym szwadronem Berlin i zaczął wojnę partyzancką. Opanował Dessau i Halle.
31 maja 1809 oddziały napoleońskie, złożone z Holendrów i Duńczyków, pod dowództwem generałów: holenderskiego Pierre’a Gratiena i duńskiego Johanna von Ewalda rozbiły oddział Schilla w Stralsundzie. Schill zginął w walkach ulicznych.
Po śmierci.
Po opanowaniu Stralsundu przez wojska napoleońskie zwłokom Schilla odcięto głowę. Dekapitacji dokonał francuski oficer służby zdrowia Genoux. Głowę Schilla Holendrzy zawieźli do Kassel, by odebrać wysoką nagrodę (10 tysięcy franków) wyznaczoną przez króla Westfalii Hieronima Bonapartego. Następnie głowa przechowywana była na Uniwersytecie w Lejdzie w Holandii i powróciła do Prus dopiero w 1836, aż w końcu została uroczyście pochowana 24 września 1837 pod pomnikiem w St. Leonhard w Brunszwiku, wystawionym dla upamiętnienia powstania von Schilla.
Po klęsce Schilla 11 zbuntowanych oficerów z jego pułku zostało rozstrzelanych, a 500 huzarów odesłano do więzienia w Breście.

</doc>
<doc id="756972" url="https://pl.wikipedia.org/wiki?curid=756972" title="Izaur">
Izaur

Izaur — imię męskie pochodzenia łacińskiego. Wywodzi się od słowa oznaczającego osobę pochodzącą z Izaurii (region Azji Mniejszej). Patronem tego imienia jest św. Izaur diakon, męczennik, wspominany razem ze śwśw. Feliksem, Innocentym, Jeremiaszem i Peregrynem. 
Izaur imieniny obchodzi 17 czerwca.
Żeński odpowiednik: Izaura

</doc>
<doc id="756973" url="https://pl.wikipedia.org/wiki?curid=756973" title="MTT Superbike">
MTT Superbike

MTT Superbike (znany również jako Y2K Turbine SUPERBIKE) - produkowany przez firmę MTT w Luizjanie motocykl napędzany turbiną gazową. 
Jednostka napędowa Rolls-Royce Allison 250, stosowana przede wszystkim w lotnictwie (np. w helikopterach Bell JetRanger 206), wytwarza ona moc 320KM przy 52 000 obr./min i 576.30 Nm (425.1 ft.lbs) przy 2000 obr./min, co pozwala motocyklowi osiągnąć prędkość około 400 km/h i przyśpieszyć od 0 do 365 km/h w 15 sekund. Przyśpieszenie od 0 do 100 km/h nie jest znane. Jako paliwo do MTT Superbike może być stosowana nafta lotnicza lub olej napędowy. Rzeczywista prędkość maksymalna tego motocykla waha się w granicach 400-420 km/h. Maksymalna prędkość zmierzona przez niezależnych ekspertów wynosi 397 km/h.
Silnik pracował na paliwie diesla. "Może spalać cokolwiek, od normalnej benzyny, po tequilę, a nawet perfumy Chanel" - twierdził Travert, prezes MTT. Długi, opływowy kształt Y2K stwarzał dużą przestrzeń dla kierowcy, który mógł mocno się pochylić, aby skryć się przed naporem powietrza zwłaszcza, gdy wykorzystywał on do maksimum osiągi motocykla.
Wykorzystywane są silniki, które zakończyły swój cykl życia w lotnictwie - o zbyt dużym przebiegu, choć ciągle sprawne. Przystosowanie ich do napędzania motocykla jest więc recyklingiem. Koszt zakupu nowych silników zwiększyłby cenę motocykla kilkukrotnie czyniąc projekt nieopłacalnym.

</doc>
<doc id="756974" url="https://pl.wikipedia.org/wiki?curid=756974" title="Shōjo kakumei Utena">
Shōjo kakumei Utena



</doc>
<doc id="756978" url="https://pl.wikipedia.org/wiki?curid=756978" title="I liga polska w piłce nożnej (1966/1967)">
I liga polska w piłce nożnej (1966/1967)

I liga w piłce nożnej 1966/1967 – 33. edycja najwyższych w hierarchii rozgrywek ligowych polskiej klubowej piłki nożnej.
Tytuł obronił Górnik Zabrze.
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="756979" url="https://pl.wikipedia.org/wiki?curid=756979" title="Condicio sine qua non">
Condicio sine qua non



</doc>
<doc id="756983" url="https://pl.wikipedia.org/wiki?curid=756983" title="Rail Simulator">
Rail Simulator

Rail Simulator – komputerowy symulator kolejowy stworzony przez firmę Kuju Entertainment i wydawany przez Electronic Arts. Został wydany 12 października 2007.
"Rail Simulator" pozwala na kierowanie pociągiem na prawdziwych trasach w Wielkiej Brytanii i w Niemczech. Uznawany jest za następcę gry "Microsoft Train Simulator". Został oparty na nowym silniku graficznym a dołączone narzędzia takie jak "Edytor Świata" dają możliwość projektowania własnych tras i taboru. Wbrew sugestii płynącej z tytułu, symulator jest przede wszystkim symulatorem pracy maszynisty.

</doc>
<doc id="756985" url="https://pl.wikipedia.org/wiki?curid=756985" title="Inwersja (kombinatoryka)">
Inwersja (kombinatoryka)

Inwersja – para liczb: formula_1 w ciągu: formula_2 gdzie formula_3 jeżeli formula_4
Przykład:
Niech dany będzie ciąg liczb: 1, 2, 5, 7, 4, 6 – pary (5, 4), (7,4) oraz (7, 6) tworzą inwersje w tym ciągu.
Używa się formula_5 do oznaczenia liczby inwersji w pewnej permutacji formula_6

</doc>
<doc id="756987" url="https://pl.wikipedia.org/wiki?curid=756987" title="Aleja Pokoju w Częstochowie">
Aleja Pokoju w Częstochowie

Aleja Pokoju w Częstochowie to ulica położona (w swojej głównej części) w dzielnicy Raków, wytyczona w latach 50. XX wieku, w ramach planu sześcioletniego.
Historia.
Swoje powstanie zawdzięcza rozbudowie Huty Częstochowa i związaną z nią potrzebą zakwaterowania nowo przybyłych pracowników zakładu. Wcześniej krajobraz okolicy stanowiły małe domki rodzinne, zamieszkane przez ludzi, którzy nie cieszyli się w mieście dobrą sławą. Zostały one wyburzone, a na ich miejscu wybudowano nowoczesne, jak na owe czasy, osiedle mieszkaniowe. Aleja Pokoju to obecnie najważniejsza ulica Rakowa.
Budynki przy alei Pokoju to kilkupiętrowe bloki mieszkalne wybudowane w stylu socrealistycznym, pozbawione jednak ozdób charakterystycznych dla tego typu budowli w dzielnicach takich jak Nowa Huta czy MDM. Partery bloków przylegających do alei Pokoju to lokale handlowe, dlatego postrzegana jest ona jako ulica handlowa. W czasach PRL-u przeżywała ona lata swojej świetności w tej sferze, jednak po transformacji ustrojowej wiele sklepów zbankrutowało. Osiedle przy alei Pokoju rozciąga się od skrzyżowania z trasą DK1 do początku wiaduktu (o długości 216 m, drugiego co do długości w Częstochowie).
W 1959 roku wybudowano w Częstochowie linię tramwajową, która przebiega przez aleję Pokoju. W miejscu, gdzie wiadukt na alei przecina ulicę Łukasińskiego (uznawaną za główną ulicę starej części Rakowa), znajduje się pętla tramwajowa, gdzie kończy swój bieg linia nr 2, oraz stacja kolejowa Częstochowa Raków.
W miejscu tym znajduje się także rezerwat archeologiczny kultury łużyckiej, w którym mieści się część cmentarzyska z czasów kultury łużyckiej, odkrytego w 1955 roku, przy okazji budowy linii tramwajowej oraz wiaduktu.
Przy alei Pokoju mieściło się otwarte w 1968 roku kino „Relax” (na tyłach budynku znajdował się schron przeciwatomowy), które w 2001 roku zostało zamknięte z powodu braku widzów. Obecnie w budynku kina ma swą siedzibę market, należący do sieci Tesco (dawniej Leader Price). Po przeciwległej stronie ulicy znajduje się skwer z czynną fontanną, który od 2001 roku nosi imię Orląt Lwowskich. W 2006 odsłonięty został na nim pomnik upamiętniający patronów placu. W latach 1978-1990 na jego miejscu stał pomnik Bolesława Bieruta, później grobowiec Kazimierza Macińskiego.
W dzielnicy Raków, głównie w alei Pokoju osiedliło się sporo lwowiaków, którzy przybyli do Polski podczas tzw. II repatriacji w roku 1956.

</doc>
<doc id="756988" url="https://pl.wikipedia.org/wiki?curid=756988" title="REIT">
REIT



</doc>
<doc id="756989" url="https://pl.wikipedia.org/wiki?curid=756989" title="Szopka neapolitańska">
Szopka neapolitańska

Szopka neapolitańska – odmiana szopki bożonarodzeniowej z Neapolu, która cieszy się takim samym wielkim powodzeniem we Włoszech, jak w Polsce szopki krakowskie.
Po raz pierwszy szopka w Neapolu stanęła w XIII wieku, w kościele Santa del Presepe.
Szczyt popularności i kunsztu wykonania szopek neapolitańskich przypada na wiek XVIII. Wykonywano je na dworach królewskich i książęcych, w domach mieszczańskich i biednych chatach. Były zwyczajowymi podarkami w okresie Bożego Narodzenia.
Wykonane są najczęściej z malowanej terakoty, rzadziej z korala lub muszli morskich. Scenerią jest architektura Neapolu bądź krajobraz jego okolic.
Były często dziełem najlepszych włoskich architektów, rzeźbiarzy, złotników i krawców. Wykonane z wielkim realizmem, odwoływały się do scen z życia codziennego; poza postaciami Świętej Rodziny i pasterzy, zapełniały się figurkami rzeźników, winiarzy, tkaczy, garncarzy, ukazanych przy swoich warsztatach. Realizm scen podkreślają rekwizyty zaczerpnięte z codzienności: studnia, piec, stawiane w centrum szopki, częsty jest motyw jadła: kosze owoców, ryb, michy makaronu, bochny chleba.
Przedstawiane postacie ukazane są w całym bogactwie gestów, wyrazistości mimiki i grymasów, odciskają się na nich i piękno i ułomności ludzkie. Stroje z epoki, utrzymane w konwencji "mokrych szat" nadającej dynamizm postaciom, szyte są z najlepszych tkanin, złocenia wykonane z prawdziwego złota.
Niezwykłym osiągnięciem perspektywy uzyskanej grą świateł i konsekwentnym budowaniem planów na niewielkiej przestrzeni są kompozycje, których scenerią są wąskie, kamienne uliczki Neapolu czy górzysty krajobraz za miastem.
Niektóre szopki tak dalece zatraciły się w swym realizmie, że zupełnie brak w nich akcentów religijnych, przedstawiają zwykłych ludzi, wykonujących swą codzienną pracę. Ale są też takie szopki, że mimo iż nie pokazano w nich Boga wprost, jest on obecny: np. w scenie mieszczki na balkonie, która widać, że wybiegła w nagłym pośpiechu przez otwarte drzwi od pokoju i wypatruje intensywnie czegoś przed sobą. Kontemplacyjny Bóg natomiast zamieszkał w scenie z wnętrza izby, w postaci klęczącego mężczyzny, pokornie zwróconego w stronę otwartej sieni, przez którą wlewa się do środka łagodne światło.
W miejscowości Giffonii, w XII-wiecznym opactwie franciszkanów od kilkunastu lat organizowana jest doroczna wystawa szopek regionu Campania, na której prezentowane są też szopki z innych krajów, m.in. polskie szopki krakowskie.
W Polsce szopki neapolitańskie po raz pierwszy wystawiono w Krakowie w 2006 roku w Muzeum Historycznym Miasta Krakowa, przy okazji wystawy szopek krakowskich wykonanych na 64 konkurs szopek krakowskich.

</doc>
<doc id="756991" url="https://pl.wikipedia.org/wiki?curid=756991" title="Menno Coehoorn">
Menno Coehoorn



</doc>
<doc id="757000" url="https://pl.wikipedia.org/wiki?curid=757000" title="John Rambo (film)">
John Rambo (film)

John Rambo – czwarty film fabularny z serii filmów o losach weterana wojny w Wietnamie, Johnie Rambo. Sylvester Stallone zagrał główną, tytułową rolę, a także wyreżyserował film. Zdjęcia do filmu były kręcone na przełomie 2006/2007 roku. Film zarobił 113 344 290 dolarów.
Fabuła.
Akcja filmu rozpoczyna się w Tajlandii, gdzie John Rambo zostaje wynajęty przez grupę chrześcijańskich misjonarzy, aby przewiózł ich na drugą stronę rzeki do targanej wojną domową Birmy. Chcą oni nieść pomoc represjonowanej tam ludności kareńskiej. Po wydarzeniach, w których kilku misjonarzy zostaje uwięzionych przez sadystycznych birmańskich żołnierzy, Rambo wraz z grupą najemników wyrusza by uratować ofiary. Na miejscu okazuje się, że grupa ma przeciw sobie batalion armii rządowej. Rambo i jego towarzysze, prowadzeni przez jednego z partyzantów kareńskich decydują się uwolnić przetrzymywanych tam w nieludzkich warunkach więźniów. Cały film ukazuje okrucieństwo, jakie stosuje na niewinnych cywilach rządowa armia Birmy.

</doc>
<doc id="757001" url="https://pl.wikipedia.org/wiki?curid=757001" title="Graf Berge">
Graf Berge



</doc>
<doc id="757003" url="https://pl.wikipedia.org/wiki?curid=757003" title="I liga polska w piłce nożnej (1962)">
I liga polska w piłce nożnej (1962)

 
I liga w piłce nożnej 1962 – 28. edycja najwyższych w hierarchii rozgrywek ligowych polskiej klubowej piłki nożnej.
Tzw. rozgrywki przejściowe. Trwały tylko pół roku (wiosna 1962) z powodu przejścia z systemu wiosna-jesień na system jesień-wiosna. Na jesieni 1962 rozpoczęły się już rozgrywki następnego sezonu 1962/1963.
Tytułu bronił Górnik Zabrze. Mistrzostwo zdobyła .
Etap pierwszy.
Tabela grupy II.
Legenda:
Baraże.
"pogrubiono zwycięzców"
O 1. miejsce.
Górnik Zabrze - Polonia Bytom 1-4 
Polonia Bytom - Górnik Zabrze 1-2 
 Mistrzem została Polonia Bytom.
O 3. miejsce.
Odra Opole - Zagłębie Sosnowiec 1-0 
Zagłębie Sosnowiec - Odra Opole 1-0
"rywalizacja o 3. miejsce nie została rozstrzygnięta w barażach – 3. lokatę zajęło Zagłębie Sosnowiec" 
O 5. miejsce.
Wisła Kraków - Legia Warszawa 1-1 
Legia Warszawa - Wisła Kraków 4-1
O 7. miejsce.
Arkonia Szczecin - Ruch Chorzów 2-0 
Ruch Chorzów - Arkonia Szczecin 2-1 
O 9. miejsce.
Lechia Gdańsk - ŁKS Łódź 2-0 
ŁKS Łódź - Lechia Gdańsk 3-1
"rywalizacja o 9. miejsce nie została rozstrzygnięta w barażach – 9. lokatę zajęła Lechia Gdańsk " 
O 11. miejsce.
Gwardia Warszawa - Lech Poznań 2-6 
Lech Poznań - Gwardia Warszawa 2-1 
O 13. miejsce.
Stal Mielec - Cracovia 3-0 
Cracovia - Stal Mielec 0-1
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="757008" url="https://pl.wikipedia.org/wiki?curid=757008" title="Itō Yuna">
Itō Yuna



</doc>
<doc id="757010" url="https://pl.wikipedia.org/wiki?curid=757010" title="Nakashima Mika">
Nakashima Mika



</doc>
<doc id="757037" url="https://pl.wikipedia.org/wiki?curid=757037" title="Paulina Maj-Erwardt">
Paulina Maj-Erwardt

Paulina Maj-Erwardt (ur. 22 marca 1987 w Złotowie) − polska siatkarka, grająca na pozycji libero, reprezentantka kraju. Uczestniczka Mistrzostw Świata w 2006 i 2010. 
Sukcesy klubowe.
Puchar Polski:
Superpuchar Polski:
Mistrzostwo Polski:
Puchar CEV:
Sukcesy reprezentacyjne.
Letnia Uniwersjada:
Mistrzostwa Europy:
Volley Masters Montreux:

</doc>
<doc id="757046" url="https://pl.wikipedia.org/wiki?curid=757046" title="Mistrzostwa Europy w Boksie 1977">
Mistrzostwa Europy w Boksie 1977

XXII Mistrzostwa Europy w Boksie (mężczyzn) odbyły się w dniach 28 maja - 5 czerwca 1977 w Halle. Walczono w jedenastu kategoriach wagowych. Startowało 146 uczestników z 23 państw, w tym jedenastu reprezentantów Polski.

</doc>
<doc id="757052" url="https://pl.wikipedia.org/wiki?curid=757052" title="Parafia św. Michała Archanioła w Orzegowie">
Parafia św. Michała Archanioła w Orzegowie

Parafia św. Michała Archanioła – rzymskokatolicka parafia w Orzegowie, dzielnicy Rudy Śląskiej.
Budowa kościoła.
Od początku swego istnienia Orzegów należał do parafii św. Małgorzaty, potem do parafii mariackiej, a od 1888 roku do parafii Trójcy Świętej w Bytomiu, której pierwszy proboszcz ks. Reinhold Schirmeisen został zobowiązany do budowy kościoła w Orzegowie. Budowę kościoła wspomagały finansowo zakłady przemysłowe Schaffgotschów. Projekt architektoniczny wykonał Wilhelm Wieczorek. Pierwszy kościół został wybudowany w latach 1894-95. Wzrost liczby mieszkańców Orzegowa wymusił rozbudowę kościoła. Projekt rozbudowy kościoła w obecnym jego kształcie jest autorstwa Maksymilian Giemsy z Katowic. Budowę pierwszego kościoła zakończono w 1895 roku; w 1911 roku kościół otrzymał taką formę, jaką posiada obecnie. Konsekracji kościoła dokonał biskup wrocławski Adolf Bertram 6 października 1918 roku.
Kościół ma charakter budowli neoromańskiej, jednonawowej, z nawą poprzeczną, prezbiterium znajdującym się po stronie zachodniej zamkniętym ścianą prostą i dwuwieżową fasadą; strop jest belkowo-kasetonowy, prezbiterium zaś nakryte jest sklepieniem kolebkowym. Do prezbiterium przylegają dwie przeszklone kaplice oddzielone od nawy poprzecznej arkadami. Nawa jest jasna, jednolicie oświetlona wysokimi, zamkniętymi półokrągło oknami.
Do wystroju kościoła należą przepiękne witraże znajdujące się w ścianach nawy poprzecznej z wizerunkami świętych: Jerzego, Jadwigi, Floriana, Agnieszki, Jana Nepomucena, Antoniego z Padwy, Elżbiety, Franciszka, Alojzego Gonzagi, oraz witraże
w bocznych kaplicach: świętych Piotra i Pawła, św. Anny i św. Joachima. Po remoncie generalnym kościoła w 1999 r. dodano wzorowane na witrażach obrazy na deskach: św. Rafała Kalinowskiego, św. Maksymiliana Kolbego, św. Alberta Chmielowskiego, św. Królowej Jadwigi, św. Kingi, bł. Karoliny Kózkówny, bł. Józefa Czempiela, bł. Emila Szramka. Nad trzema wysokimi arkadami oddzielającymi nawę główną od poprzecznej znajdują się namalowane na ścianie wizerunki Archaniołów Rafała i Gabriela.
W prezbiterium znajduje się piękny szafowy ołtarz przedstawiający sceny ewangeliczne w formie tryptyku, nad którym umieszczono okno w kształcie rozety z witrażem przedstawiającym patrona świątyni św. Michała Archanioła depczącego węża.
Organy pochodzą z 1929 roku. W trakcie ich inauguracji grał na nich światowej sławy wirtuoz i kompozytor Feliks Nowowiejski. W 1905 roku do parafii przybyły siostry Elżbietanki, które zamieszkały w klasztorze ufundowanym dla nich przez Spółkę Schaffgotschów. W 1915 roku założyły przedszkole, które prowadzą także dzisiaj. Na terenie parafii usytuowany jest również Dom Pomocy Społecznej „Senior” posiadający swoją kaplicę i kapelana.

</doc>
<doc id="757055" url="https://pl.wikipedia.org/wiki?curid=757055" title="Witold Lipiński">
Witold Lipiński

Witold Lipiński, ps. „Szczedroń” (ur. 14 listopada 1923 roku w Kosakach koło Łomży, zm. 23 czerwca 2005 we Wrocławiu) – żołnierz wielu organizacji zbrojnych takich jak: Służba Zwycięstwu Polski, Związek Walki Zbrojnej, Armia Krajowa i Armia Krajowa Obywatelska. Architekt, profesor Politechniki Wrocławskiej.
Działalność konspiracyjna.
We wrześniu 1939 roku Witold Lipiński był uczniem gimnazjum w Łomży. Naukę przerwał wybuch II wojny światowej, a następnie wkroczeniem Armii Czerwonej na tereny białostockiego. Do SZP wstępuje już na jesieni 1939 roku mając 16 lat. Wraz ze zmianami w strukturze podziemia znajduje się w ZWZ, a później AK.
Po objęciu dowództwa Inspektoratu III (Łomża, Grajewo) przez kapitana Jana Tabortowskiego „Bruzdę”, Witold Lipiński związał z nim swoje podziemne losy. Został łącznikiem Inspektora Inspektoratu III AK. Używał pseudonimu „Szczedroń”. Razem z Franciszką Ramotowską „Iskrą” utrzymywał łączność i organizował konspiracyjne lokale. Bardzo często przebywał u boku „Bruzdy” i brał udział w kierowanych przez niego akcjach.
Początek Akcji „Burza” zastał starszego strzelca „Szczedronia” w bazie „Kobielne” na Bagnach Biebrzańskich. 2 lipca 1944 wraz majorem „Bruzdą” i całym jego pocztem przebywał we wsi Boguszki.
„Bruzda” odebrał wiadomość o aresztowaniu przez Gestapo porucznika Józefa Ramotowskiego „Rawicza” i podjął próbę jego odbicia. Potyczka zakończyła się porażką. Zginął Jan Kościelewski „Znicz”, ranni zostali major „Bruzda” oraz Hipolit Waniewski „Huzar” i Zbigniew Stronowski „Kmicic”. „Szczedroń” mimo iż kule poszarpały mu mundur wyszedł z potyczki bez szwanku.
Witoldowi Lipińskiemu udało się uniknąć aresztowania podczas rozbrojenia oddziału majora „Bruzdy” przez Armię Czerwoną 14 sierpnia 1944 roku. To właśnie on organizował na nowo kontakty „Bruzdy” po jego ucieczce z niewoli pod koniec sierpnia 1944 roku.
W kwietniu 1945 roku prowadził rozpoznanie szpitala garnizonowego w Białymstoku, gdzie przetrzymywano ranną w czasie próby ucieczki z rąk NKWD Franciszkę Ramotowską „Iskrę”, a następnie wspólnie z „Bruzdą”, „Rybą”, „Jastrzębiem”, „Komarem”, „Cezarem” i „Sokolikiem” uczestniczył w brawurowym odbiciu „Iskry”.
Czynnie uczestniczył w przygotowaniach do akcji opanowania Grajewa. Przenosił meldunki, podprowadzał na miejsce zgrupowania oddziały wyznaczone do tej akcji, a następnie w nocy z 8 na 9 maja 1945 roku, wspólnie ze swoim bratem Zdzisławem Lipińskim „Szczarą” wziął udział w akcji.
„Szczedroń” pozostał w podziemiu do maja 1946 roku, kiedy to za zgodą i namową majora „Bruzdy” wyjechał do Wrocławia.
Za działalność w podziemiu został odznaczony Srebrnym Krzyżem Zasługi z Mieczami i Krzyżem Walecznych. Wyszedł z podziemia w stopniu kaprala podchorążego.
Działalność naukowa i architektoniczna.
Na jesieni 1946 roku Witold Lipiński rozpoczął studia na Wydziale Architektury Politechniki Wrocławskiej. Studia ukończył w 1950 roku.
W 1951 roku został asystentem na wydziale który ukończył.
W 1956 roku został adiunktem.
W 1979 doktorem habilitowanym.
W 1991 roku profesorem nauk technicznych.
Profesor Witold Lipiński był promotorem 13 przewodów doktorskich.
Pozostawił po sobie wiele często nowatorskich opracowań z dziedziny architektury.
Pozostawił też materialne ślady swojej działalności. Z rozlicznych realizacji można wymienić dwie:
Jeden z domów projektu profesora Witolda Lipińskiego nazywany potocznie „Grzybkiem” można oglądać przy ulicy Wyścigowej 5 we Wrocławiu.
W 1962 roku na wrocławskim Zalesiu, przy ul. Moniuszki 33, wśród olbrzymich poniemieckich willi i kwadratowych domów kostek z płaskimi dachami, rozpoczęła się budowa domu igloo. Ta nietypowa konstrukcja, powstawała przez rok.
Był przewodniczącym koła NSZZ „Solidarność” na Wydziale Architektury Politechniki Wrocławskiej od roku 1980 aż do przejścia na emeryturę w roku 1994.
Był odznaczony między innymi Złotym Krzyżem Zasługi i Krzyżem Kawalerskim Orderu Odrodzenia Polski.
Przeszedł na emeryturę w 1994 roku, zachował jednak kontakt z uczelnią.
Zmarł we Wrocławiu 23 czerwca 2005 roku.
W 2017 roku Rada Miejska Wrocławia postanowiła, że jedna z ulic na Nowych Żernikach będzie nosić jego imię.

</doc>
<doc id="757058" url="https://pl.wikipedia.org/wiki?curid=757058" title="Hotel Mercure-Hevelius">
Hotel Mercure-Hevelius

Hotel Mercure Gdańsk Stare Miasto, dawniej Hotel Hevelius Gdańsk i Hotel Heweliusz – najwyższy hotel w Gdańsku. Właścicielem budynku jest firma Orbis Grupa Hotelowa. Wieżowiec położony jest na Starym Mieście. Z jego okien rozciąga się widok na starą zabudowę historycznego Gdańska oraz Zatokę Gdańską. Sam budynek widoczny jest ze Starego Miasta, terenów stoczniowych i Fortów. Siedemnastopiętrowy hotel posiada 281 pokoi (78 jednoosobowych, 197 dwuosobowych i sześć apartamentów).
Historia.
Podczas wydarzeń w Stoczni Gdańskiej, w latach 80. XX wieku, hotel gościł przedstawicieli zagranicznych mediów, którzy relacjonowali poczynania stoczniowców.
Obiekt przeszedł modernizację elewacji. Pierwotna żółta została wymieniona na srebrno-stalową. 
W okresie międzywojennym istniał też inny hotel o tej samej nazwie - Hevelius przy ul. Pfefferstadt 53 (obecnie Korzennej).
Odniesienia w kulturze.
W serialu „Znaki szczególne” w reżyserii Romana Załuskiego, powstający dopiero wysokościowiec zagrał przyszłe mieszkanie inżyniera Zawady.

</doc>
<doc id="757059" url="https://pl.wikipedia.org/wiki?curid=757059" title="SECOR 1B">
SECOR 1B

SECOR 1 (ang. "SEquential COllation of Range") – amerykański wojskowy satelita naukowy. Służył do badań związanych z nawigacją satelitarną i geodezją. Stanowił część programu SECOR. Zakładany czas pracy wynosił 3 lata.
Statek pozostaje na orbicie okołoziemskiej, której żywotność szacuje się na 1500 lat.
Nieudana próba.
SECOR 1 był tak naprawdę drugim statkiem w serii. Pierwszy, oznaczony nazwą SECOR 1A, uległ zniszczeniu w nieudanym starcie rakiety Thor Able Star, 24 stycznia 1962. Był to start ładunku 5 satelitów o wspólnej nazwie "Composite 1".

</doc>
<doc id="757061" url="https://pl.wikipedia.org/wiki?curid=757061" title="SECOR 1">
SECOR 1



</doc>
<doc id="757062" url="https://pl.wikipedia.org/wiki?curid=757062" title="Martina Ertl-Renz">
Martina Ertl-Renz

Martina Ertl-Renz (ur. 12 września 1973 w Bad Tölz) – niemiecka narciarka alpejska, trzykrotna medalistka olimpijska, czterokrotna medalistka mistrzostw świata oraz dwukrotna zdobywczyni Małej Kryształowej Kuli Pucharu Świata.
Kariera.
Pierwszy sukces w karierze Martina Ertl osiągnęła 1991 roku, kiedy podczas mistrzostw świata juniorów w Geilo zdobyła dwa medale. Najpierw zajęła drugie miejsce w gigancie, a dwa dni później była trzecia w kombinacji. W zawodach Pucharu Świata zadebiutowała w sezonie 1991/1992, a pierwsze punkty wywalczyła 8 grudnia 1991 roku w Santa Caterina, zajmując dziesiąte miejsce w gigancie. W kolejnych startach punktowała jeszcze trzykrotnie, jednak nie poprawiła wyniku z Santa Caterina. W klasyfikacji generalnej zajęła ostatecznie 65. miejsce. W lutym 1992 roku wzięła udział w slalomie podczas igrzysk olimpijskich w Albertville, kończąc rywalizację na piętnastej pozycji.
Na podium zawodów pucharowych po raz pierwszy stanęła 15 marca 1993 roku w Hafjell, gdzie była druga w gigancie. W zawodach tych wyprzedziła ją tylko Christina Meier-Höck, a trzecie miejsce zajęła kolejna Niemka, Katja Seizinger. Poza tym Ertl wielokrotnie plasowała się w czołowej dziesiątce, jednak na podium już nie stanęła. Sezon 1992/1993 ukończyła na siódmym miejscu w klasyfikacji generalnej oraz trzecim w klasyfikacji giganta, w której uległa tylko Francuzce Carole Merle i Austriaczce Anicie Wachter. W tym samym roku wystartowała także na mistrzostwach świata w Morioce, zdobywając brązowy medal w gigancie. Podobnie jak w Pucharze Świata lepsze były tylko Merle i Wachter.
Pierwsze zwycięstwo w zawodach PŚ odniosła 19 marca 1994 roku w Vail, gdzie była najlepsza w gigancie. Poza tym jeszcze trzykrotnie stawała na podium i sezon 1993/1994 zakończyła na piątej pozycji. Piąta była także w klasyfikacji giganta, w klasyfikacji slalomu zajęła czwarte miejsce. Podczas igrzysk olimpijskich w Lillehammer w lutym 1994 roku zdobyła srebrny medal w gigancie. Po pierwszym przejeździe zajmowała piąte miejsce, tracąc do prowadzącej Włoszki Debory Compagnoni 0,97 sekundy. W drugim przejeździe uzyskała drugi wynik, co dało jej drugi łączny czas, o 1,12 sekundy za Compagnoni i 0,78 sekundy przed Vreni Schneider ze Szwajcarii. Na tych samych igrzyskach była też między innymi czwarta w biegu zjazdowym, przegrywając walkę o podium z Włoszką Isolde Kostner o 0,25 sekundy. Kolejne dwa zwycięstwa odniosła w sezonie 1994/1995: 15 stycznia w Garmisch-Partenkirchen wygrała slalom, a 25 lutego w Mariborze była najlepsza w gigancie. Oprócz tego na podium stanęła czterokrotnie, co dało jej czwarte miejsce w klasyfikacji generalnej. Czwarta była też w gigancie, a w klasyfikacjach kombinacji i slalomu zajmowała trzecie miejsce.
Sezon 1995/1996 był jednym z najbardziej udanych w jej karierze. Niemka siedmiokrotnie stawała na podium, odnosząc przy tym cztery zwycięstwa: 16 listopada w Vail była najlepsza w supergigancie, a 8 grudnia w Val d’Isère, 21 grudnia w Veysonnaz oraz 5 stycznia w Mariborze wygrywała w gigantach. W klasyfikacji giganta wywalczyła pierwszą w karierze Małą Kryształową Kulę, w supergigancie była trzecia, a w klasyfikacji generalnej zajęła drugie miejsce, ulegając tylko Katji Seizinger. Na mistrzostwach świata w Sierra Nevada w lutym 1996 roku zdobyła kolejny brązowy medal w swej koronnej konkurencji. Tym razem wyprzedziły ją Deborah Compagnoni oraz Szwajcarka Karin Roten. Była tam także ósma w kombinacji i supergigancie, a rywalizacji w slalomie nie ukończyła. Z rozgrywanych rok później mistrzostw świata w Sestriere wróciła bez medalu. Najlepszy wynik osiągnęła tam w gigancie, który ukończyła na dwunastej pozycji. W zawodach pucharowych na podium stanęła tylko raz: 13 marca 1997 roku w Vail była w supergigancie. W klasyfikacji generalnej była dziewiąta, w supergigancie piąta, a w klasyfikacji giganta zajęła siódme miejsce.
Najlepsze wyniki osiągnęła w sezonie 1997/1998. Ertl zgromadziła 1508 punktów, dwanaście razy stanęła na podium i odniosła pięć zwycięstw. Trzy razy triumfowała w gigancie: 10 stycznia w Bormio, 25 stycznia w Cortina d’Ampezzo i 28 stycznia w Åre, 18 stycznia w Altenmarkt im Pongau wygrała supergiganta, a 1 marca 1998 roku w Saalbach-Hinterglemm triumfowała w slalomie. W klasyfikacji generalnej ponownie była druga za Seizinger, jednak w klasyfikacji giganta zdobyła Małą Kryształową Kulę, a w klasyfikacji kombinacji była druga za kolejną rodaczką, Hilde Gerg. We wszystkich swoich startach podczas igrzysk olimpijskich w Nagano plasowała się w czołowej dziesiątce. Starty rozpoczęła od zajęcia siódmego miejsca w supergigancie, jednak sześć dni później zdobyła srebrny medal w kombinacji. Niemka uzyskała czwarty czas zjazdu do kombinacji oraz najlepszy slalomu, co dało jej drugi łączny czas, o 0,18 sekundy za Seizinger i 0,58 sekundy przed Gerg. Był to czwarty przypadek w historii igrzysk olimpijskich, kiedy całe podium w narciarstwie alpejskim zajęli reprezentanci jednego kraju (Austriacy w gigancie na ZIO 1956, Austriaczki w zjeździe na ZIO 1964 i Norwegowie w kombinacji na ZIO 1994). Następnie Ertl zajęła czwarte miejsce w slalomie, przegrywając walkę o podium z Australijką Zali Steggall o 0,24 sekundy. W rozgrywanym następnego dnia gigancie także była czwarta, tym razem walkę o brązowy medal przegrała z Seizinger o 0,11 sekundy.
W sezonie 1998/1999 nie odniosła żadnego zwycięstwa na arenie międzynarodowej. Na podium zawodów pucharowych stawała siedmiokrotnie, sześć razy na drugim i raz na trzecim miejscu. W klasyfikacji supergiganta była trzecia za Austriaczkami: Alexandrą Meissnitzer i Michaelą Dorfmeister; w klasyfikacji kombinacji była szósta, a w klasyfikacji generalnej zajęła czwarte miejsce. Poza podium plasowała się także na mistrzostwach świata w Vail/Beaver Creek w lutym 1999 roku. Najlepsze wyniki uzyskała w gigancie i supergigancie, które ukończyła na piątym miejscu. Bez zwycięstw zakończyła także sezon 1999/2000. W Pucharze Świata na podium stanęła trzy razy, najlepszy wynik osiągając 16 marca 2000 roku w Bormio, gdzie była druga w supergigancie. W klasyfikacji generalnej była dziewiąta, w zjeździe ósma, a w klasyfikacji supergiganta jedenasta.
Największy indywidualny sukces odniosła na mistrzostwach świata w St. Anton, gdzie zdobyła złoty medal w kombinacji. Po zjeździe do kombinacji była czternasta, jednak w slalomie uzyskała najlepszy czas i ostatecznie zwyciężyła, wyprzedzając Austriaczkę Christine Sponring i Włoszkę Karen Putzer. Wystartowała także w gigancie i slalomie, jednak obu konkurencji nie ukończyła. Pięciokrotnie stawała na podium zawodów Pucharu Świata, przy czym odniosła jedno zwycięstwo: 28 października 2000 roku w Sölden wygrała giganta. W klasyfikacji generalnej sezonu 2000/2001 zajęła siódme miejsce, w gigancie szóste, a w klasyfikacji slalomu była trzecia za Janicą Kostelić z Chorwacji i Szwajcarką Sonją Nef.
Najważniejszym punktem sezonu 2001/2002 były igrzyska olimpijskie w Salt Lake City. Wystartowała tam w czterech konkurencjach, najlepszy wynik osiągając w kombinacji, którą ukończyła na trzeciej pozycji. Po slalomie do kombinacji Niemka była druga, tracąc do prowadzącej Kostelić 0,50 sekundy. W zjeździe do kombinacji uzyskała siódmy wynik, co dało jej jednak trzeci łączny czas i miejsce na podium. Ostatecznie o straciła 1,88 sekundy do Kostelić oraz 0,39 sekundy do Renate Götschl. Parę dni później była między innymi piąta w slalomie, tracąc do brązowej medalistki Anji Pärson ze Szwecji 0,73 sekundy. W zawodach pucharowych ani razu nie stanęła na podium, a w czołowej dziesiątce znalazła się cztery razy. W klasyfikacji generalnej dało jej to 31. miejsce.
Mistrzostwa świata w Sankt Moritz w 2003 roku nie przyniosły jej medalu. Była tam szósta w kombinacji, dziesiąta w gigancie i jedenasta w supergigancie, a rywalizacji w slalomie nie ukończyła. Na podium zawodów Pucharu Świata stanęła cztery razy, jednak ani razu nie wygrała. W klasyfikacji generalnej była piąta, a w kombinacji druga, plasując się tylko za Janicą Kostelić. Podobne wyniki osiągnęła w sezonie 2003/2004, który ukończyła na siódmej pozycji. Ponownie czterokrotnie stawała na podium, odnosząc przy tym swoje ostatnie pucharowe zwycięstwo: 25 października 2003 roku w gigancie w Sölden.
Startowała jeszcze przez dwa kolejne sezony, jednak osiągała słabsze wyniki. Łącznie trzy razy stawała na podium, w tym po raz ostatni w karierze: 16 marca 2006 roku w Åre, gdzie była trzecia w supergigancie. W 2005 roku wystartowała na mistrzostwach świata w Bormio, gdzie odniosła swój ostatni sukces. Wspólnie z Hilde Gerg, Florianem Eckertem, swoim bratem Andreasem, Felixem Neureutherem i Moniką Bergmann zdobyła tam złoty medal w zawodach drużynowych. W startach indywidualnych najlepiej wypadła w gigancie, który ukończyła na czwartym miejscu. Walkę o podium przegrała o 0,04 sekundy z Julią Mancuso z USA. Brała także udział w rozgrywanych rok później igrzyskach olimpijskich w Turynie, gdzie jej najlepszym wynikiem była siódma pozycja w kombinacji. W 2006 roku zakończyła karierę.
Wielokrotnie zdobywała medale mistrzostw kraju, w tym trzynaście złotych: w supergigancie w 2003 roku, slalomie w latach 1991, 1994, 1995, 1998 i 2002 oraz gigancie w latach 1993, 1996, 1997, 2000, 2003, 2004 i 2005.
W 2005 roku wyszła za mąż za triathlonistę Svena Renza, z którym ma dwójkę dzieci. Wraz z mężem prowadzi sklep z odzieżą sportową w Monachium. Regularnie pracuje także jako komentatorka zawodów narciarskich dla niemieckiej telewizji..
Osiągnięcia.
Puchar Świata.
Zwycięstwa w zawodach.
14 zwycięstw (10 gigantów, 2 supergiganty i 2 slalomy)

</doc>
<doc id="757063" url="https://pl.wikipedia.org/wiki?curid=757063" title="EGRS 1">
EGRS 1



</doc>
<doc id="757066" url="https://pl.wikipedia.org/wiki?curid=757066" title="Martina Ertl">
Martina Ertl



</doc>
<doc id="757067" url="https://pl.wikipedia.org/wiki?curid=757067" title="LOFTI 2">
LOFTI 2



</doc>
<doc id="757070" url="https://pl.wikipedia.org/wiki?curid=757070" title="Boletus aereus">
Boletus aereus



</doc>
<doc id="757071" url="https://pl.wikipedia.org/wiki?curid=757071" title="Boletus appendiculatus">
Boletus appendiculatus



</doc>
<doc id="757073" url="https://pl.wikipedia.org/wiki?curid=757073" title="SECOR 1A">
SECOR 1A



</doc>
<doc id="757074" url="https://pl.wikipedia.org/wiki?curid=757074" title="Composite 1">
Composite 1

Composite 1 – wspólna nazwa ładunku pięciu amerykańskich satelitów, które miały zostać wyniesione na orbitę zniszczoną w wyniku eksplozji rakietą kosmiczną Thor Able Star w dniu 24 stycznia 1962:
Nieudany start odbył się ze stanowiska LC-17B kosmodromu na przylądku Canaveral o 09:30 GMT. Drugi człon rakiety prawidłowo oddzielił się od członu pierwszego, lecz zanim osiągnął prędkość wystarczającą do wejścia na orbitę eksplodował. Szczątki rakiety i satelitów spadły do oceanu.

</doc>
<doc id="757075" url="https://pl.wikipedia.org/wiki?curid=757075" title="Kwas adypinowy">
Kwas adypinowy

Kwas adypinowy, E355 – organiczny związek chemiczny z grupy kwasów dikarboksylowych. Otrzymuje się go poprzez utlenianie cykloheksanolu, cykloheksanonu lub ich mieszaniny (za pomocą kwasu azotowego lub "N"-hydroksyftalimidu jako katalizatora):
Jest stosowany w syntezie poliamidów (np. nylonu).
W wyniku termicznej dehydratacji i dekarboksylacji w obecności wodorotlenku baru powstaje z niego cyklopentanon:

</doc>
<doc id="757077" url="https://pl.wikipedia.org/wiki?curid=757077" title="La Planeta">
La Planeta

La Planeta – miejscowość w Hiszpanii, w Katalonii, w prowincji Tarragona, w comarce Alt Camp, w gminie Aiguamúrcia.
Według danych INE z 2010 roku miejscowość zamieszkiwały 3 osoby.

</doc>
<doc id="757078" url="https://pl.wikipedia.org/wiki?curid=757078" title="Analizator polowy">
Analizator polowy

Analizator polowy "(analizator pola)" to rodzaj komputera analogowego, który służył do rozwiązywania zagadnień opisywanych za pomocą cząstkowych równań różniczkowych typu eliptycznego i parabolicznego (procesy nieustalone były rozwiązywane metodą Liebmanna).
Obliczenia były równoważne rozwiązaniu układu, rzędu tysiąca, równań liniowych na komputerze cyfrowym. Rozwiązanie ich na komputerze cyfrowym było długotrwałe i kłopotliwe ze względu na małą pojemność pamięci operacyjnej.
Analizator ten służył do modelowania procesów w reaktorach atomowych, przepływu wód powierzchniowych oraz pól elektrycznych.

</doc>
<doc id="757079" url="https://pl.wikipedia.org/wiki?curid=757079" title="Hagith">
Hagith



</doc>
<doc id="757080" url="https://pl.wikipedia.org/wiki?curid=757080" title="Ophiel">
Ophiel



</doc>
<doc id="757081" url="https://pl.wikipedia.org/wiki?curid=757081" title="Puigpelat">
Puigpelat

Puigpelat – gmina w Hiszpanii, w Katalonii, w prowincji Tarragona, w comarce Alt Camp.
Powierzchnia gminy wynosi 9,48 km². Zgodnie z danymi INE, w 2005 roku liczba ludności wynosiła 789, a gęstość zaludnienia 83,23 osoby/km². Wysokość bezwzględna gminy równa jest 252 metry. Współrzędne geograficzne gminy to 41°16'50"N, 1°17'55"E.

</doc>
<doc id="757083" url="https://pl.wikipedia.org/wiki?curid=757083" title="Piłka nożna w Anglii (1944/1945)">
Piłka nożna w Anglii (1944/1945)

Sezon 1944/1945 był szóstym w historii angielskiej piłki nożnej podczas II wojny światowej.
W latach 1939-1946 rozgrywki piłkarskie w Anglii były zawieszone. Wielu piłkarzy brało udział w wojnie, co osłabiło wiele zespołów. W miejsce angielskich rozgrywek ligowych i pucharowych ustanowiono ligi regionalne. Występy zawodników w tych zawodach nie są brane pod uwagę w oficjalnych zestawieniach.

</doc>
<doc id="757084" url="https://pl.wikipedia.org/wiki?curid=757084" title="Sonja Nef">
Sonja Nef

Sonja Nef (ur. 19 kwietnia 1972 w Heiden) – szwajcarska narciarka alpejska, brązowa medalistka olimpijska, mistrzyni świata oraz dwukrotna zdobywczyni Małej Kryształowej Kuli Pucharu Świata.
Kariera.
W zawodach Pucharu Świata Sonja Nef zadebiutowała 20 marca 1993 roku w Vemdalen, zajmując 22. miejsce w gigancie. Tym samym już w swoim debiucie zdobyła pierwsze pucharowe punkty. Pierwsze miejsce na podium wywalczyła 6 stycznia 1996 roku w Mariborze, gdzie była druga w gigancie. W zawodach tych rozdzieliła na podium dwie Niemki: Katję Seizinger i Martinę Ertl. W kolejnych latach wielokrotnie stawała na podium, odnosząc przy tym piętnaście zwycięstw. Dwukrotnie triumfowała w slalomie: 26 stycznia 1996 roku w Sestriere i 10 marca 2001 roku w Åre. Ponadto trzynaście razy była najlepsza w gigancie: 31 października 1999 roku w Tignes, 17 lutego w Åre, 11 marca w Sestriere, 16 listopada w Park City, 19 grudnia w Sestriere, 30 grudnia 2000 roku w Semmering, 6 stycznia w Mariborze, 21 stycznia w Cortina d’Ampezzo, 11 marca w Åre, 16 grudnia 2001 roku w Val d’Isère, 4 stycznia 2002 roku w Mariborze, 9 marca 2002 roku we Flachau oraz 4 stycznia 2003 roku w Bormio. Ostatni raz w najlepszej trójce zawodów tego cyklu znalazła się 29 listopada 2003 roku w Park City, zajmując drugie miejsce w slalomie.
Najlepsze wyniki osiągnęła w sezonie 2001/2002, który ukończyła na trzeciej pozycji, ulegając tylko Austriaczkom: Michaeli Dorfmeister i Renate Götschl. Szwajcarka dwukrotnie zwyciężała w klasyfikacji końcowej giganta, zdobywając Małą Kryształową Kulę w sezonach 2000/2001 i 2001/2002. W tej samej konkurencji była druga w sezonie 1999/2000, a w sezonie 2000/2001 drugie miejsce zajęła także w klasyfikacji slalomu. Najwięcej punktów, 1060, zgromadziła w sezonie 2000/2001, jednak w klasyfikacji generalnej była wtedy czwarta.
W lutym 1996 roku wystartowała w gigancie i slalomie na mistrzostwach świata w Sierra Nevada, jednak obu konkurencji nie ukończyła. Wystąpiła także na pięciu kolejnych edycjach tej imprezy, największy sukces osiągając podczas mistrzostw świata w St. Anton w 2001 roku, gdzie zwyciężyła w gigancie. Wyprzedziła tam Włoszkę Karen Putzer o 1,10 sekundy oraz Szwedkę Anję Pärson o 1,51 sekundy. Na tych samych mistrzostwach zajęła także siódme miejsce w slalomie. Była też między innymi szósta w slalomie i ósma w gigancie na rozgrywanych dwa lata później mistrzostwach świata w Sankt Moritz oraz ósma w gigancie podczas mistrzostw świata w Sestriere w 1997 roku.
Brała również udział w rozgrywanych w 1998 roku igrzyskach olimpijskich w Nagano, jednak udział w obu konkurencjach technicznych zakończyła w pierwszych przejazdach. Podczas rozgrywanych cztery lata później igrzysk olimpijskich w Salt Lake City Nef zdobyła brązowy medal w gigancie. Po pierwszym przejeździe zajmowała szóste miejsce, tracąc do prowadzącej Janicy Kostelić z Chorwacji 0,94 sekundy. W drugim przejeździe uzyskała trzeci wynik, co dało jej trzeci łączny czas i miejsce na najniższym stopniu podium. Ostatecznie straciła 1,66 sekundy do Kostelić i 0,34 sekundy do drugiej na mecie Pärson. Dwa dni wcześniej wystartowała także w slalomie, w którym po pierwszym przejeździe była szósta. W drugim przejeździe Szwajcarka wypadła z trasy i ostatecznie nie była klasyfikowana.
Wielokrotnie zdobywała medale mistrzostw Szwajcarii, w tym siedem złotych: w slalomie w latach 2000, 2001 i 2004 oraz gigancie w latach 1993, 2000, 2001 i 2002. W 2001 roku została wybrana sportsmenką roku w Szwajcarii. W lutym 2006 roku ogłosiła zakończenie kariery. Przyczyną tej decyzji były kłopoty z biodrem oraz przewlekła kontuzja kolana.
W 2011 roku wyszła za mąż za Hansa Flatschera, z którym ma trójkę dzieci.
Osiągnięcia.
Puchar Świata.
Zwycięstwa w zawodach Pucharu Świata.
15 zwycięstw (13 gigantów i 2 slalomy)

</doc>
<doc id="757085" url="https://pl.wikipedia.org/wiki?curid=757085" title="La Masó">
La Masó

La Masó – gmina w Hiszpanii, w Katalonii, w prowincji Tarragona, w comarce Alt Camp.
Powierzchnia gminy wynosi 3,56 km². Zgodnie z danymi INE, w 2005 roku liczba ludności wynosiła 285, a gęstość zaludnienia 80,06 osoby/km². Wysokość bezwzględna gminy równa jest 115 metrów. Współrzędne geograficzne gminy to 41°14'12"N, 1°13'26"E.

</doc>
<doc id="757086" url="https://pl.wikipedia.org/wiki?curid=757086" title="Energia swobodna Gibbsa">
Energia swobodna Gibbsa



</doc>
<doc id="757087" url="https://pl.wikipedia.org/wiki?curid=757087" title="El Rourell">
El Rourell

El Rourell – gmina w Hiszpanii, w Katalonii, w prowincji Tarragona, w comarce Alt Camp.
Powierzchnia gminy wynosi 2,32 km². Zgodnie z danymi INE, w 2005 roku liczba ludności wynosiła 376, a gęstość zaludnienia 162,07 osoby/km². Wysokość bezwzględna gminy równa jest 114 metrów. Współrzędne geograficzne gminy to 41°13'31"N, 1°13'8"E.

</doc>
<doc id="757088" url="https://pl.wikipedia.org/wiki?curid=757088" title="Vilabella">
Vilabella

Vilabella – gmina w Hiszpanii, w Katalonii, w prowincji Tarragona, w comarce Alt Camp.
Powierzchnia gminy wynosi 18,20 km². Zgodnie z danymi INE, w 2005 roku liczba ludności wynosiła 789, a gęstość zaludnienia 43,35 osoby/km². Wysokość bezwzględna gminy równa jest 254 metry. Współrzędne geograficzne gminy to 41°14'57"N, 1°19'53"E.

</doc>
<doc id="757090" url="https://pl.wikipedia.org/wiki?curid=757090" title="Borowik maślany">
Borowik maślany



</doc>
<doc id="757092" url="https://pl.wikipedia.org/wiki?curid=757092" title="Real Estate Investment Trust">
Real Estate Investment Trust

Real Estate Investment Trust (REIT) – typ funduszu inwestycyjnego. Jest to podmiot finansowy, który występuje w charakterze spółek albo funduszy notowanych na GPW, dzięki któremu mniejsi inwestorzy mogą lokować swoje środki w nieruchomości. Według polskiego ustawodawstwa REIT-y w Polsce nazwane zostały Spółkami Rynku Wynajmu Nieruchomości (SRWN). Spółki te zostały zwolnione z podatku CIT i mogą inwestować tylko na rynku nieruchomości komercyjnych. Według projektu ustawy, spółka powinna wypłacać 90 proc. zysku w formie dywidendy.
Cechy charakterystyczne:

</doc>
<doc id="757096" url="https://pl.wikipedia.org/wiki?curid=757096" title="Reforma Taika">
Reforma Taika

 - zestaw doktryn i reform, dotyczących przede wszystkim sposobu podziału i zarządzania ziemią. Ich wprowadzanie w życie rozpoczął cesarz Kōtoku w 646 r., wkrótce po pokonaniu rodu Soga, którego członkowie w ówczesnym czasie prezentowali poglądy konserwatywne. 
Za początek wprowadzenia reform Taika uważa się odsunięcie od władzy rodu Soga. Dokonało się to za pomocą udanego zamachu na życie Sogi no Irukiego, za którym stała koalicja, na czele z księciem Naka no Ōe - przyszłym cesarzem Tenji - oraz Nakatomim no Kamatarim.
Reforma bazowała na ideałach i filozofii konfucjańskiej, przede wszystkim zaś na koncepcji równego podziału ziemi. Prawdziwym jej celem było zwiększenie centralizacji państwa i wzmocnienie roli dworu cesarskiego kosztem rodów arystokratycznych klanów japońskich.
Reforma zapowiadała zniesienie rodowej własności ziemi, rodowej własności magazynów ryżowych, kontroli na "be" przez arystokrację rodową, budowę stałej stolicy (dotąd ród rezydował w Asuce, a stolica była niestała), wprowadzenie podziału terytorialnego niezależnego od dotychczasowych posiadłości rodowych, ustalenie służb drogowych, przejść górskich, przepraw przez rzeki oraz zbudowanie fortyfikacji granicznych, rejestr ludności i nadziałów ziemi, obalenie dotychczasowego systemu danin oraz zniesienie pracy przymusowej na rzecz arystokracji rodowej.
Reforma Taika trwała od 646-702 r. i miała także na celu przekształcenie Yamato na dwór chiński. 
W wyniku reformy:

</doc>
<doc id="757097" url="https://pl.wikipedia.org/wiki?curid=757097" title="Montferri">
Montferri

Montferri – gmina w Hiszpanii, w Katalonii, w prowincji Tarragona, w comarce Alt Camp.
Powierzchnia gminy wynosi 19,15 km². Zgodnie z danymi INE, w 2005 roku liczba ludności wynosiła 225, a gęstość zaludnienia 11,75 osoby/km². Wysokość bezwzględna gminy równa jest 229 metrów. Współrzędne geograficzne gminy to 41°16'2"N, 1°22'1"E.
Miejscowości.
W skład gminy wchodzą dwie miejscowości, w tym miejscowość gminna o tej samej nazwie:

</doc>
<doc id="757101" url="https://pl.wikipedia.org/wiki?curid=757101" title="Vilardida">
Vilardida

2 miejscowości w Hiszpanii:

</doc>
<doc id="757105" url="https://pl.wikipedia.org/wiki?curid=757105" title="Mariano González">
Mariano González

Mariano Nicolás González (ur. 5 maja 1981 w Tandili) – argentyński piłkarz grający na pozycji pomocnika.
Ze względu na pochodzenie przodków posiada również obywatelstwo włoskie.
Ma za sobą występy w Racing Club de Avellaneda i US Palermo. W barwach US Palermo wystąpił w 51 spotkaniach i zdobył cztery bramki. W sezonie 2006–2007 na zasadzie wypożyczenia grał w Inter Mediolan. Następnie trafił do FC Porto także na zasadzie wypożyczenia, spisywał się na tyle dobrze, że w następnym sezonie został wykupiony za 3,25 mln euro. Mariano Gonzalez rozegrał dla FC Porto ogółem 52 spotkania i strzelił 5 bramek. 2011 roku wrócił do ojczyzny, a konkretnie do Estudiantes de La Plata na zasadzie wolnego transferu.
W reprezentacji swojego kraju zagrał w dziewięciu spotkaniach.

</doc>
<doc id="757106" url="https://pl.wikipedia.org/wiki?curid=757106" title="Vilardida (Montferri)">
Vilardida (Montferri)

Vilardida – miejscowość w Hiszpanii, w Katalonii, w prowincji Tarragona, w comarce Alt Camp, w gminie Montferri.
Według danych INE z 2005 roku miejscowość zamieszkiwały 3 osoby.

</doc>
<doc id="757107" url="https://pl.wikipedia.org/wiki?curid=757107" title="Richard Parkes Bonington">
Richard Parkes Bonington

Richard Parkes Bonington (ur. 25 października 1802 w Arnold pod Nottingham, zm. 23 września 1828 w Londynie) – angielski malarz, grafik i pejzażysta.
Życie i twórczość.
Studiował w Paryżu. Przyjaźnił się z E. Delacroix i Th. Géricault. Malował w duchu nurtu epoki romantyzmu. Tworzył głównie akwarele, na których uwieczniał krajobrazy z Normandii. Oprócz tego malował również obrazy olejne o tematyce historycznej i sceny rodzajowe.
Często uwieczniał na swych obrazach nadmorskie plaże wraz z mającymi na nich miejsce wydarzeniami dnia codziennego. Jego prace wystawiane były w paryskim Salonie (w roku 1824 uzyskał złoty medal). Działał artystycznie w Londynie, Paryżu, Normandii oraz w Wenecji.
Richard Parkes Bonington chorował na gruźlicę, zmarł miesiąc przed ukończeniem 26 roku życia. Największe zbiory jego prac posiadają Wallace Collection w Londynie oraz City Museum and Art Gallery w Nottingham.
Inspiracje.
Wpłynął na wielu malarzy we Francji i Anglii (np. Jeana Corot). Jest uważany za prekursora szkoły barbizońskiej.

</doc>
<doc id="757108" url="https://pl.wikipedia.org/wiki?curid=757108" title="Polar Satellite Launch Vehicle">
Polar Satellite Launch Vehicle

Polar Satellite Launch Vehicle (PSLV) ("rakieta nośna" [dla] "satelitów" [na orbitach] "polarnych") – indyjska wieloczłonowa rakieta nośna przeznaczona do wynoszenia w kosmos satelitów mających krążyć po polarnych orbitach okołoziemskich. Opracowana przez ISRO w celu wynoszenia satelitów serii Indian Remote Sensing na polarne orbity synchroniczne ze Słońcem. Do pojawienia się PSLV, komercyjnie taką usługę świadczyli tylko Rosjanie. Należy do indyjskiej rodziny rakiet SLV.
Wariantem podstawowym jest PSLV D, zapisywana przeważnie bez literowego oznaczenia. Drugim wariantem jest PSLV C. Wariant CA nie posiada silników dodatkowych na paliwo stałe. Wariant XL ma udźwig większy o 200 kg dzięki ulepszonym rakietom dodatkowym.
Chronologia startów wersji D.
Inne oznaczenie tej wersji to PSLV-G (1).
Chronologia startów wersji C.
Rakiety w poszczególnych startach nie były identyczne, mimo wspólnego oznaczenia PSLV C. Dwie odmiany tej wersji noszą też oznaczenia PSLV-G (2) i PSLV-G (3), różnią się od siebie czwartym członem. Odmiana PSLV-G (2) poleciała w kosmos 3 razy (w 1997, 1999 i 2001 roku), od tej pory wykorzystywana jest wyłącznie odmiana PSLV-G (3).

</doc>
<doc id="757110" url="https://pl.wikipedia.org/wiki?curid=757110" title="PSLV">
PSLV



</doc>
<doc id="757111" url="https://pl.wikipedia.org/wiki?curid=757111" title="Querol">
Querol

Querol – gmina w Hiszpanii, w Katalonii, w prowincji Tarragona, w comarce Alt Camp.
Powierzchnia gminy wynosi 72,27 km². Zgodnie z danymi INE, w 2005 roku liczba ludności wynosiła 359, a gęstość zaludnienia 4,97 osoby/km². Wysokość bezwzględna gminy równa jest 565 metrów. Współrzędne geograficzne gminy to 41°25'32"N, 1°23'58"E.
Miejscowości.
W skład gminy wchodzą trzy miejscowości, w tym miejscowość gminna o tej samej nazwie:

</doc>
<doc id="757114" url="https://pl.wikipedia.org/wiki?curid=757114" title="Esblada">
Esblada

Esblada – miejscowość w Hiszpanii, w Katalonii, w prowincji Tarragona, w comarce Alt Camp, w gminie Querol.
Według danych INE z 2005 roku miejscowość zamieszkiwało 20 osób.

</doc>
<doc id="757115" url="https://pl.wikipedia.org/wiki?curid=757115" title="Valldossera">
Valldossera

Valldossera – miejscowość w Hiszpanii, w Katalonii, w prowincji Tarragona, w comarce Alt Camp, w gminie Querol.
Według danych INE z 2005 roku miejscowość zamieszkiwały 294 osoby.

</doc>
<doc id="757116" url="https://pl.wikipedia.org/wiki?curid=757116" title="Lahiri Mahaśaja">
Lahiri Mahaśaja

Lahiri Mahaśaja (Shyama Charan Lahiri. bengali শ্যাম চরণ লাহিড়ী trl. Shêm Chôron Lahiṛi) (ur. 30 września 1828, zm. 26 września 1895) – indyjski guru i jogin. Jego mistrzem był Mahawatar Babadźi. Lahiri Mahaśaja był obdarzony tytułem "Jogawatar", co oznacza "Zstąpienie jogi". 
Do najsłynniejszych uczniów Lahiriego Mahaśai należą: 

</doc>
<doc id="757119" url="https://pl.wikipedia.org/wiki?curid=757119" title="Marian Konieczny">
Marian Konieczny

Marian Adam Konieczny (ur. 13 stycznia 1930 w Jasionowie, zm. 25 lipca 2017 w Jaroszowcu) – polski rzeźbiarz, profesor, dziekan Wydziału Rzeźby (1968–1972) i rektor (1972–1981) Akademii Sztuk Pięknych im. Jana Matejki w Krakowie, poseł na Sejm PRL VIII i IX kadencji z ramienia PZPR, członek Rady Krajowej PRON. W 1975 delegat na VII Zjazd PZPR, w 1978 członek egzekutywy Komitetu Krakowskiego PZPR oraz przewodniczący Krakowskiego Komitetu Frontu Jedności Narodu. Honorowy członek Akademii Sztuk Pięknych ZSRR.
Życiorys.
Był synem małorolnego chłopa Stanisława i Stefanii. W czasie okupacji niemieckiej ukończył dwie klasy gimnazjum na tajnych kompletach. Uczęszczał do Gimnazjum Klasycznego w Brzozowie, a od 1948 na Akademię Sztuk Pięknych im. Jana Matejki w Krakowie (pracownia prof. Xawerego Dunikowskiego). Ukończył ją w 1954. Uczył się m.in. wraz z Augustynem Dyrdą. W latach 1954-1958 studiował na Instytucie im. Riepina w Petersburgu (wówczas Leningradzie), w pracowni Michaiła Kerzina, dziekana Wydziału Rzeźby. Z uczelni tej przywiózł do Polski trzy rzeźby, m.in. "Starego Atletę", za którego otrzymał Srebrny Medal na Wystawie Sztuki Młodych w 1959 w Wiedniu. W 1958 podjął pracę w ASP w Krakowie i w latach 1972–1981 był rektorem tej uczelni.
W latach 1948–1954 należał do Związku Młodzieży Polskiej. W 1953 wstąpił do Polskiej Zjednoczonej Partii Robotniczej. Od 1958 do 1980 był członkiem Związku Nauczycielstwa Polskiego. Przystąpił także do Związku Polskich Artystów Plastyków. Został pochowany w Alei Zasłużonych krakowskiego Cmentarza Rakowickiego.
O swojej twórczości powiedział:"Gdy tworzę pomnik, to traktuję własny wysiłek jako poszukiwanie odpowiedzi na konkretny, w pewnym sensie zadany temat. Fakt, że jest to zamówienie społeczne, pociąga mnie jeszcze bardziej. Nabieram wówczas pewności, iż rzeźbiarz jest jednostką w społeczeństwie potrzebną, a może nawet niezbędną... Pomnik jest po prostu głosem w dyskusji nad epoką, w której się żyje, lub nad wydarzeniem dla niej znaczącym i na swój sposób charakterystycznym""."Twórca wielkich kompozycji rzeźbiarskich, medali, portretów sławnych Polaków m.in. Konrada Swinarskiego, Krzysztofa Pendereckiego. Marian Konieczny jest także twórcą pomnika nagrobnego aktorki Barbary Kwiatkowskiej-Lass, zrealizowanego w 1998 oraz pomnika nagrobnego prof. Wiktora Zina zrealizowanego w 2012 – obydwa na Cmentarzu Rakowickim.
Nagrody i odznaczenia.
W 1966 otrzymał Nagrodę Państwową I stopnia. Postanowieniem z 23 grudnia 1999 został odznaczony przez prezydenta Aleksandra Kwaśniewskiego Krzyżem Komandorskim z Gwiazdą Orderu Odrodzenia Polski. W 2009 został odznaczony Złotym Medalem „Zasłużony Kulturze Gloria Artis”.

</doc>
<doc id="757120" url="https://pl.wikipedia.org/wiki?curid=757120" title="Somalijczycy">
Somalijczycy



</doc>
<doc id="757123" url="https://pl.wikipedia.org/wiki?curid=757123" title="Francesco Coco">
Francesco Coco

Francesco Coco, (ur. 8 stycznia 1977 w Paternò) – włoski piłkarz, występujący na pozycji lewego obrońcy. Ostatnim jego klubem był Inter Mediolan.
W przeszłości występował w AC Torino, Vicenza Calcio, AC Milan, AS Livorno i FC Barcelona. Wraz z reprezentacją Włoch uczestniczył w MŚ 2002 rozgrywanych w Korei Południowej i Japonii.
We wrześniu 2007 roku rozwiązał obowiązujący jeszcze dwa lata kontrakt z Interem Mediolan i zakończył przedwcześnie karierę. Planuje zostać aktorem.

</doc>
<doc id="757128" url="https://pl.wikipedia.org/wiki?curid=757128" title="Galeria „Fra Angelico”">
Galeria „Fra Angelico”

Galeria „Fra Angelico” − galeria powstała w 1986 roku z inicjatywy ówczesnego dyrektora Muzeum Diecezjalnego w Katowicach ks. dra Jerzego Myszora. Jej genezy należy szukać w "Gołębniku" – galerii działającej od 1983 roku przy Wyższym Śląskim Seminarium Duchownym w Katowicach. Galeria "Fra Angelico" stała się miejscem spotkań i wystaw artystów, którzy w stanie wojennym tworzyli niezależne formy działalności kulturalnej. Do pierwszego składu Rady Programowej galerii weszli: Maciej Bieniasz, Andrzej Kowalski, Roman Kalarus, Tadeusz Czober – przewodniczący Śląsko Dąbrowskiego Komitetu Kultury Niezależnej. Galeria była i jest nadal miejscem wystaw, promocji, spotkań artystów i otwartego dialogu Kościoła z postawami artystycznymi i intelektualnymi wyrażającymi się poprzez sztukę.
Od 1989 roku galerią kieruje ks. Henryk Pyka. Po 1989 roku galeria nie zawiesiła swojej działalności mimo że ustała aktywność wielu środowisk twórczych pod patronatem Kościoła. Muzeum Archidiecezjalne w Katowicach posiada archiwum działalności galerii i dokumentację wystaw w postaci katalogów i plakatów. Od 1986 roku galeria otwarła ogólnopolski konkurs na grafikę artystyczną opatrzony tytułem Ogólnopolskie Biennale "Wobec Wartości".
W galerii gościło wielu uznanych artystów: Stanisław Rodziński, Marian Stępień, Janusz Karbowniczek, Roman Kalarus, Tadeusz Czober, Mariusz Pałka, Irena Popiołek, Arne Bernd - Rhaue (Niemcy), Młoda Sztuka Białorusi (12 artystów), Paweł Warchoł, Antoni Rząsa, Jutta Osten (Niemcy) i inni.

</doc>
<doc id="757136" url="https://pl.wikipedia.org/wiki?curid=757136" title="Janina Konarska">
Janina Konarska

Janina Konarska-Słonimska z Seidemanów (ur. 30 kwietnia 1900 w Łodzi, zm. 9 czerwca 1975 w Warszawie) – polska malarka żydowskiego pochodzenia, graficzka, ilustratorka, członkini Stowarzyszenia Polskich Artystów Grafików „Ryt”.
Pochodzenie i edukacja.
Pochodziła z rodziny łódzkich fabrykantów Seidemanów. Otrzymała dobre i staranne wykształcenie. Początkowo uczyła się w szkole żeńskiej Kazimiery Kochanowskiej w Warszawie. Następnie kontynuowała naukę na Państwowych Kursach Pedagogicznych dla Nauczycieli Rysunku. Potem studiowała malarstwo, grafikę i rzeźbę w Szkole Sztuk Pięknych. Była ulubioną uczennicą Władysława Skoczylasa w klasie grafiki. W 1918 przyjęła pseudonim artystyczny Konarska, który oficjalnie przyjęła jako własne nazwisko w 1924. W tym samym czasie rodzina Seidemanów przeszła na katolicyzm, adaptując nazwisko córki w formie lekko zmienionej Konerscy. W roku 1920 podczas wojny polsko-sowieckiej pracowała w szpitalu Ligi Akademickiej i opiekowała się rannymi żołnierzami. 
W 1925 roku wraz z innymi studentami (m.in. Tadeuszem Cieślewskim, Bogną Krasnodębską-Gardowską, Wiktorem Podoskim) założyła Stowarzyszenie Polskich Artystów Grafików „Ryt”. 
Sukcesy na niwie artystycznej.
Janina Konarska dużo wystawiała i odnosiła liczne sukcesy. Była laureatką na Międzynarodowej Wystawie Sztuki i na międzynarodowych konkursach grafiki. Jej drzeworyty były rozchwytywane, przede wszystkim wizerunki świętych i prace o tematyce zwierzęcej. 
Została nagrodzona srebrnym medalem w olimpijskim konkursie sztuki i literatury w Los Angeles w 1932 roku za drzeworyt "Narciarze" (według innego źródła za drzeworyt "Stadion").
W 1937 otrzymała Grand Prix na międzynarodowej wystawie w Paryżu.
Kontakty towarzyskie i związek małżeński.
W latach dwudziestych XX wieku Janina Konarska obracała się w środowisku artystów i literatów. Była związana z grupą Skamandrytów. Uchodziła za urodziwą i wykształconą dziewczynę; miała licznych adoratorów, zachwyconych jej urodą. "Jasna blondyna z dużą głową, z pięknymi jasnymi oczami i piękną cerą" – jak ją charakteryzował Jarosław Iwaszkiewicz. Jej adorator Wacław Zbyszewski tak o niej pisał: "Była to wówczas młoda panna, bardzo przystojna, szałowa blondynka, naturalna, nie farbowana, o modrych, błękitnych oczach, istna Zosia z Soplicowa. Poza urodą, wielką inteligencją, zamiłowaniem do poetów i pisarzy, odznaczała się też tym, że była jedyną siostrzenicą i spadkobierczynią wielkiego przemysłowca tekstylnego z Łodzi, później senatora, Heimana-Jareckiego". W kuluarach mówiło się o jej burzliwych romansach, m.in. z poetą Kazimierzem Wierzyńskim. 
W marcu 1934 wyszła za mąż za Antoniego Słonimskiego, poetę i pisarza z grupy Skamandrytów. Małżeństwo to było wielkim zaskoczeniem dla całego środowiska, ale związek okazał się szczęśliwy i trwały. Po zawarciu ślubu Janina Konarska-Słonimska stopniowo wycofała się z życia artystycznego, poświęcając cały czas mężowi. Małżeństwo Słonimskich nie doczekało się potomstwa. 

</doc>
<doc id="757138" url="https://pl.wikipedia.org/wiki?curid=757138" title="Janina Konarska-Słonimska">
Janina Konarska-Słonimska



</doc>
<doc id="757139" url="https://pl.wikipedia.org/wiki?curid=757139" title="Lambros Chutos">
Lambros Chutos

Lambros Chutos (ur. 7 grudnia 1979 w Atenach) – grecki piłkarz, grający na pozycji napastnika. Od 2010 roku pozostaje bez klubu.
Występował w AS Roma, Olympiakos SFP, Interze Mediolan, Atalancie BC, RCD Mallorca, Regginie Calcio, Panioniosie GSS, PAOK FC i AS Pescina Valle del Giovenco.

</doc>
<doc id="757140" url="https://pl.wikipedia.org/wiki?curid=757140" title="Brzozowica (Słowacja)">
Brzozowica (Słowacja)

Brzozowica () – wieś i gmina (obec) w powiecie Twardoszyn, kraju żylińskim, w północnej Słowacji. Wieś lokowana w roku 1580.

</doc>
<doc id="757142" url="https://pl.wikipedia.org/wiki?curid=757142" title="Czymchowa">
Czymchowa

Czymchowa () – wieś i gmina (obec) w powiecie Twardoszyn, kraju żylińskim, w północnej Słowacji. Wieś lokowana w roku 1438.

</doc>
<doc id="757143" url="https://pl.wikipedia.org/wiki?curid=757143" title="Habówka">
Habówka

Habówka () – wieś i gmina (obec) w powiecie Twardoszyn, kraju żylińskim, w północnej Słowacji. Położona jest w Kotlinie Zuberskiej, pomiędzy Skoruszyńskimi Wierchami i Pogórzem Orawskim, u ujścia Błotnego Potoku (słow. "Blatná", "Blatný potok") do Zimnej Wody Orawskiej (słow. "Studený potok").
Wieś była założona w końcu XVI wieku przez Jerzego Thurzona, władającego wówczas feudalnym „państwem orawskim”. Lokowana na prawie wołoskim, była wzmiankowana po raz pierwszy w roku 1593. Pierwotnie osada miała tylko pięć domostw. Jej pierwszy sołtys Jan sprowadził prawdopodobnie pierwszych osadników z polskiej Chabówki. Stąd poszła nazwa wsi (pierwotnie: Chabovka) i nazwisko sołtysa, zwanego później już Habowskim.
Pierwszy, drewniany kościół, pod wezwaniem Przenajświętszej Marii Panny Bolesnej, powstał we wsi w roku 1715 jako kościół filialny parafii w Niżnej. Został poświęcony w roku 1716. Na jego miejscu stoi dziś murowana kaplica św. Marii Magdaleny z 1856 r. Parafię utworzono w roku 1787 w okresie reform józefińskich. W 1805 r. w dolnej części wsi, z tzw. funduszu religijnego, zbudowano pierwszy murowany kościół, a stary, drewniany po rozebraniu przeniesiono do Hut.
W 1605 r. wieś została spalona przez oddział Gregora Hajdy, pułkownika wojsk powstańczych Stefana Bocskaya. Zostały w niej tylko 3 domy. W 1683 r. zniszczyły ją znów litewskie oddziały posiłkowe Jana III Sobieskiego, spieszące pod Wiedeń. Z kolei w końcu sierpnia 1813 r. wielka powódź zniszczyła znaczną część wsi. Wezbrane wody Zimnej Wody Orawskiej zniszczyły m.in. pierwszy, murowany kościół. Woda powaliła kościelną wieżę oraz zasypała żwirem i rumoszem skalnym dzwony, które dopiero po dłuższym czasie odnaleziono w korycie. Obecny, drugi murowany kościół wzniesiono w latach 1821-1829 (remontowany był w latach 1884-1886).
Mieszkańcy wsi zajmowali się pierwotnie głównie hodowlą. Mieli obowiązek dostarczać na Zamek Orawski gonty i skórki kun. Z czasem do dużego znaczenia doszło rzemiosło: kowalstwo i garbarstwo. Rozwinęło się kożusznictwo: brązowo wyprawiane kożuchy znajdowały zbyt na całej Górnej Orawie. Od początku XIX w. tutejsi cieśle i murarze poszukiwali pracy na Węgrzech, wielu emigrowało do Ameryki. W okresie zimowym popularne były wyjazdy do prac w lesie aż na Szumawę.
Po II wojnie światowej wieś rozwijała się powoli, pozostając w cieniu sąsiedniego Zuberca. Szybszy rozwój nastąpił dopiero od początku lat 90. XX w. Dziś wieś jest popularną miejscowością turystyczną, praktycznie połączoną już z Zubercem. Położona na coraz ruchliwszym szlaku drogowym do Liptowskiego Mikułasza, dysponująca rozbudowaną bazą noclegową (liczne małe pensjonaty i kwatery prywatne), jest odwiedzana przez turystów, narciarzy i amatorów kąpieli w ciepłych źródłach w niedalekich Orawicach.

</doc>
<doc id="757144" url="https://pl.wikipedia.org/wiki?curid=757144" title="Głodówka (Słowacja)">
Głodówka (Słowacja)

Głodówka (słow. "Hladovka") – wieś i gmina (obec) w powiecie Twardoszyn, kraju żylińskim, w północnej Słowacji.
Położenie.
Miejscowość położona jest na wysokości około 750 m n.p.m. na granicy Orawicko-Witowskich Wierchów i Kotliny Orawskiej, w widłach rzeki Jeleśnia i jej dopływu (Tvorkov potok). Przebiega przez nią droga krajowa nr 520 od znajdującej się na granicy polsko-słowackiej miejscowości Sucha Góra do Trzciany.
Historia.
Wieś lokowana w 1598 roku. 
Do końca I wojny światowej wieś należała do Węgier. Po I wojnie światowej, Sucha Góra jako zamieszkana wyłącznie przez ludność polską, 5 listopada 1918 r. została przyłączona do Polski. 28 listopada 1918 r. Dekretem Tymczasowego Naczelnika Państwa Józefa Piłsudskiego, przyjętym przez rząd ludowy Jędrzeja Moraczewskiego zarządzone zostały tu wybory powszechne do Sejmu Ustawodawczego na dzień 26 stycznia 1919 r. Przynależność do Polski potwierdziło 31 grudnia 1918 r. polsko-czechosłowackie porozumienie zawarte w Chyżnem wyznaczające przebieg tymczasowej granicy wprost od Babiej Góry do Tatr. Jednakże 13 stycznia 1919 r. na skutek sfingowanego rozkazu naczelnego wodza Sił Sprzymierzonych gen. Ferdynanda Focha, Wojsko Polskie otrzymało nakaz wycofania się z tego terenu i w jego miejsce wkroczyło wojsko czechosłowackie. 27 września 1919 r. Rada Ambasadorów zapowiedziało przeprowadzenie tu plebiscytu, i wiosną 1920 r. teren plebiscytowy (całość Górnej Orawy) znalazł się pod kontrolą Międzysojuszniczej Komisji Rządzącej i Plebiscytowej, ale do plebiscytu nie doszło. Decyzją Rady Ambasadorów z 28 lipca 1920 r. Sucha Góra powróciła w granice państwa polskiego, ale w 1924, została (wraz z sąsiednią Suchą Górą) przekazana Czechosłowacji w wymianie za połowę większej miejscowości zamieszkanej przez ludność polską – Lipnicy Wielkiej, która decyzją Rady Ambasadorów została 28 lipca 1920 przepołowiona granicą państwową.
Ponownie powróciła do Polski w 1938. 30 czerwca 1939 wieś weszła w skład gminy Chochołów. Na początku II wojny światowej wieś została zajęta przez Słowację, a po II wojnie światowej znalazła się w granicach Czechosłowacji.
Kultura.
We wsi jest używana gwara przejściowa słowacko-orawska. Gwara orawska jest zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="757146" url="https://pl.wikipedia.org/wiki?curid=757146" title="Dienis Dienisow">
Dienis Dienisow

Dienis Walerjewicz Dienisow, ros. Денис Валерьевич Денисов (ur. 31 grudnia 1981 w Charkowie) – rosyjski hokeista, reprezentant Rosji, działacz hokejowy.
Kariera.
Urodzi się w Charkowie w Ukraińskiej SRR. Wychowanek THK Twer. W 2000 roku był draftowany do NHL przez Buffalo Sabres. Wystąpił w reprezentacji Rosji na Mistrzostwach Świata w 2005 roku. Od lipca 2012 roku zawodnik CSKA Moskwa. Od maja 2017 zawodnik Mietałłurga Magnitogorsk.
Uczestniczył w turniejach mistrzostw świata juniorów do lat 18 edycji 1999, mistrzostw świata juniorów do lat 20 edycji 2000, 2001, zimowej uniwersjady edycji 2001, mistrzostw świata w 2004, 2005, 2012, 2013, 2014.
Kariera działacza.
Podjął pracę działacza w CSKA Moskwa, w 2019 był zastępcą dyrektora sportowego, a w 2022 dyrektorem sportowym.

</doc>
<doc id="757147" url="https://pl.wikipedia.org/wiki?curid=757147" title="Orbis Grupa Hotelowa">
Orbis Grupa Hotelowa



</doc>
<doc id="757148" url="https://pl.wikipedia.org/wiki?curid=757148" title="Vágur">
Vágur

Vágur (duń. "Våg", IPA: ) – jest szóstym pod względem populacji miastem na Wyspach Owczych i największym na wyspie Suðuroy. Mieszka tam 1405 osób. Administracyjnie jest stolicą gminy Vágur, leżącej w regionie Suðuroy.
Geografia.
Położenie.
Miasto Vágur leży w południowej części wyspy Suðuroy, będącej najdalej na południe wysuniętą spośród wszystkich części składowych archipelagu Wysp Owczych. Miejscowość ta nie ma jednak kontaktu z otwartym morzem, albowiem leży na końcu fiordu Vágsfjørður, jednego z dłuższych w tamtym regionie, który wpływa od strony wschodniej do Morza Norweskiego. Na południu i północy od miejscowości znajdują się góry – Hvannafelli (558 m n.p.m., na północy) oraz Rávan (432 m n.p.m., na południu). Od zachodu znajduje się zaś niewielkie wzniesienie, za nim zaś klify i otwarty ocean. Na wschód, poza Vágsfjørður znajduje się także najbliższa Vágur miejscowość, Nes.
Klimat.
Podobnie, jak na całych Wyspach Owczych, także w Vágur panuje klimat umiarkowany chłodny w odmianie morskiej. Zimy są tam więc dość lekkie, w porównaniu do innych miejsc na tej szerokości geograficznej, a lata stosunkowo chłodne. Amplitudy temperatur nie są więc zbyt wysokie. Występuje tam duża ilość opadów deszczu i śniegu w najchłodniejszych miesiącach. Mieszkańcy są także narażeni na częste zachmurzenie, krótkie dni zimą, długie zaś latem, oraz białe noce. Najbliższa stacja meteorologiczna znajduje się na przylądku Akraberg i jest oddalona od Vágur o 14 km. W roku 2008 odnotowała ona najwyższą temperaturę 17,4 °C i najniższą -7,3 °C.
Informacje ogólne.
Populacja.
Większość mieszkańców Vágur stanowią Farerczycy, czyli rdzenni mieszkańcy archipelagu Wysp Owczych. Mieszka tam obecnie 1405 osób i liczba ta stale maleje. Mężczyźni stanowią większość społeczeństwa, 51,5% ludności. Społeczeństwo jest stosunkowo młode, ludzie do 20 roku życia stanowią około 27,6% populacji. Liczba ludności znacznie spadła od końca lat 80. XX wieku. Było to spowodowane rozwojem centralnego ośrodka Wysp Owczych – Tórshavn oraz kryzysem gospodarczym, jaki nawiedził archipelag na początku lat 90..
Transport.
W miejscowości Vágur nie ma lądowiska dla helikopterów, dość popularnych na Wyspach Owczych, jest przystań promowa, ale jej działalność została zawieszona. Kiedyś przybijały tam jednostki z Tórshavn, obecnie czynią to w Tvøroyri.
Jedynym więc transportem, który funkcjonuje w miejscowości jest transport kołowy, za pomocą sieci dróg jednopasmowych. Prócz prywatnych pojazdów można się tam dostać państwową linią niebieskich autobusów Bygdaleiðir numer 700, której kurs odbywa się na trasie Sumba-Lopra-Vágur-Porkeri-Hov-Øravík-Ferjulegan-Tvøroyri.
Sport.
W miejscowości mecze swe rozgrywa klub piłkarski VB Vágur, obecnie znany pod nazwą "VB/Sumba". Klub ten powstał 5 czerwca 1905 roku i jest jednym z najstarszych na całych Wyspach Owczych. W swej historii zajmował on wielokrotnie wysokie pozycje w tabeli pierwszoligowej, jednokrotnie także, w roku 2000 udało mu się zdobyć mistrzostwo, a w 1974 był triumfatorem Pucharu Wysp Owczych. W ostatnich latach jednak z klubem nie działo się najlepiej i spadł do drugiej ligi. 22 lutego 2005 nastąpiła fuzja z okolicznym SÍ Sumba, w wyniku czego powstał klub "VB/Sumba". Mecze tego zespołu rozgrywane są na stadionie Vesturi á Eidinum, zdolnym pomieścić trzy tysiące ludzi.
Jednym z zabytków miasta jest kościół zbudowany w 1927 roku.

</doc>
<doc id="757149" url="https://pl.wikipedia.org/wiki?curid=757149" title="Karmazyn (kura)">
Karmazyn (kura)



</doc>
<doc id="757150" url="https://pl.wikipedia.org/wiki?curid=757150" title="Mariano Gonzalez">
Mariano Gonzalez



</doc>
<doc id="757151" url="https://pl.wikipedia.org/wiki?curid=757151" title="Żakowice (przystanek kolejowy)">
Żakowice (przystanek kolejowy)

Żakowice – przystanek kolejowy w Żakowicach, w województwie łódzkim, w Polsce. Zmodernizowany w 2007 roku (perony i tory). Odjeżdżają z niego pociągi na linii Skierniewice – Koluszki – Łódź Fabryczna/Łódź Kaliska oraz Częstochowa – Łódź Fabryczna. W pobliżu (ok. 200 m) znajduje się przystanek Żakowice Południowe.
W roku 2017 przystanek obsługiwał 200–299 pasażerów na dobę.

</doc>
<doc id="757158" url="https://pl.wikipedia.org/wiki?curid=757158" title="Robert Kalicki">
Robert Kalicki

Robert Kalicki (ur. w Świnoujściu) – polski muzyk, klawiszowiec, wokalista, kompozytor, producent muzyczny, autor tekstów. Były klawiszowiec w zespole Lombard.
Życiorys.
Zadebiutował na festiwalu w Jarocinie, grając ze świnoujskim zespołem Kwestia Formalna. Był członkiem szczecińskiego zespołu, big bandu Operation Condition Orchestra. Wraz z zespołem Salvator zdobył nagrodę na opolskim festiwalu Debiuty. Wraz z zespołem Labirynt dostał się do tzw. "Złotej dziesiątki" OMPP we Wrocławiu. Studiował klasyczne kierunki muzyczne w Akademii Muzycznej w Szczecinie oraz na Uniwersytecie Muzycznym Fryderyka Chopina w Warszawie. Po 4 latach współpracy odszedł z zespołu Lombard i założył grupę Dzidziuś i Diabeł z byłym gitarzystą zespołu Damianem Jaroszykiem. Razem wydali płytę "Impreza". Jako kompozytor był wielokrotnym laureatem plebiscytu TVP 1 "Muzyczna Jedynka" m.in. z kompozycją zaśpiewaną przez Krzysztofa Krawczyka – "Nowy Jork – dochodzi chyba piąta". Współpracuje m.in. z Danutą Błażejczyk, Krzysztofem Krawczykiem, Ireną Jarocką, zespołami Queens oraz Bajm w którym to zespole w latach 2004–2005 występował jako instrumentalista klawiszowy. W latach 1998–2000 przebywał w Hamburgu gdzie wraz z międzynarodowym zespołem Inusa Groove Factory zdobył III nagrodę na ogólnoniemieckim festiwalu w Dortmundzie. W 2000 roku był producentem muzycznym płyty "Złap je wszystkie" do anime Pokémon.
W 2003 współtworzył i był klawiszowcem zespołu OffSide w składzie z m.in. z Łukaszem Zagrobelnym (voc.) oraz Piotrem Zanderem (git.). Kompozycja tego zespołu pt. "Dreaming about you" zakwalifikowała się do finałowej piętnastki Krajowego Konkursu Eurowizja 2004. Offside wystąpił również na festiwalu w Opolu w 2004 roku w koncercie premier z piosenką "Moja obsesja". W 2006 roku jest wraz z Andrzejem Kosmalą producentem muzycznym i wraz z Krzysztofem Krawczykiem był kompozytorem pięciu utworów na płytę Krzysztofa Krawczyka "Tacy samotni" (status płyty platynowej): "To wszystko sprawił grzech", "Tylko ty,tylko ja", "Bez twojej wiary", "To moje życie" oraz tytułowego "Tacy samotni". Jest kompozytorem dwóch utworów na płytę Małgorzaty Ostrowskiej ("Słowa" – premiera 1 października 2007): "To był długi dzień" oraz "Rzeka we mnie" wybrany na singlowy utwór promujący płytę w mediach. Jesienią 2007 roku komponował, nagrał i produkował szereg piosenek dla dzieci, których partie wokalne wykonuje Ewa Złotowska. Piosenki promujące wydawnictwo to m.in. "Co się stało z pszczółką Mają" oraz "Super Maja" do słów Marka Dutkiewicza. Pod koniec 2007 roku wraz z Krzysztofem Krawczykiem i Andrzejem Kosmalą był kompozytorem oraz producentem muzycznym piosenki "Życie jak wino" będącej tytułowa i przewodnią piosenką wydanego przez wydawnictwo Agora na przełomie 2007 i 2008 roku – składającego się z 20 książek i płyt – leksykonu Krzysztofa Krawczyka. Leksykon uzyskał status trzynastu złotych i dwóch platynowych płyt.
W okresie od stycznia do września 2009 roku w studio nagraniowym Roberta Kalickiego w Warszawie powstało jedenaście premierowych utworów na najnowszą płytę Krzysztofa Krawczyka "Nigdy nie jest za późno", których jest kompozytorem i producentem, producentem muzycznym wspólnie z Andrzejem Kosmalą, managerem artysty. Premiera płyty miała miejsce 27 listopada 2009, a pierwszym promującym ją utworem jest duet Krzysztofa Krawczyka z Danielem Olbrychskim "Z kobietami to różnie bywało". Kompozytor piosenki "Pół wieku człowieku", z tekstem Andrzeja Kosmali i Adama Tersy, będącej tytułowym i pierwszym singlem do albumu Krzysztofa Krawczyka z okazji jego 50 lecia pracy artystycznej. Premiera singla miała miejsce 28 kwietnia 2014 roku, premiera płyty: maj 2014 rok. Tytułowa wersja piosenki jest wykonana z gościnnym udziałem artysty sceny reggae Ras Lutą. Współkompozytor singla dla Beaty Kozidrak pt."Niebiesko-zielone" (Listopad 2016) promującego trzeci solowy album artystki zatytułowany "B3".

</doc>
<doc id="757163" url="https://pl.wikipedia.org/wiki?curid=757163" title="Józef Dankowski (piłkarz)">
Józef Dankowski (piłkarz)

Józef Dankowski – (ur. 16 marca 1960 w Walentynowie) – polski piłkarz, trener piłkarski.
Kariera piłkarska.
Józef Dankowski podczas kariery piłkarskiej grał na pozycji obrońcy. Jego pierwszym profesjonalnym klubem był Górnik Zabrze. Czterokrotnie zdobył z nim mistrzostwo Polski oraz raz Superpuchar Polski. W 1990 został wypożyczony do greckiego klubu AE Larisa. Następnie do końca swojej kariery grał w Polsce. Reprezentował barwy Hetmana Zamość, Concordii Knurów, Polonii Warszawa i Stali Stalowa Wola. Karierę zakończył w 1995 roku, a następnie został trenerem.
Kariera trenerska.
W sezonie 2002/2003 doprowadził klub Concordia Knurów do IV ligi. Niegdyś szkoleniowiec takich klubów jak: Piast Gliwice, GKS BOT Bełchatów i Górnik Zabrze, z którym dotarł aż do finału Pucharu Polski. Następnie pełnił funkcję asystenta Dariusza Fornalaka w Piaście Gliwice i GKS-ie Katowice. Od rundy wiosennej sezonu 2010/11 prowadzi zespół Młodej Ekstraklasy Górnika Zabrze i jest koordynatorem ds. młodzieży śląskiego klubu.

</doc>
<doc id="757164" url="https://pl.wikipedia.org/wiki?curid=757164" title="Lesek">
Lesek

Lesek (słow. "Liesek") – wieś i gmina (obec) w powiecie Twardoszyn, kraju żylińskim, w północnej Słowacji. Wieś lokowana w roku 1558.

</doc>
<doc id="757165" url="https://pl.wikipedia.org/wiki?curid=757165" title="Niżna">
Niżna

Niżna (słow. "Nižná") – wieś i gmina (obec) w powiecie Twardoszyn, kraju żylińskim, w północnej Słowacji.
Położenie.
Niżna leży w wąskiej i krętej dolinie Orawy, ok. 3 km na południowy zachód (w dół rzeki) od Twardoszyna. Od strony północno-zachodniej ograniczają ją stoki pasma Magury Orawskiej, a od strony południowo-wschodniej Skoruszyńskie Wierchy. Starsza zabudowa rozpościera się na prawym brzegu rzeki, wspinając się na stoki wzgórza Ostražica (768 m n.p.m.), natomiast na brzegu lewym nowa dzielnica rozbudowuje się w kierunku wzgórza Ostrvka (694 m n.p.m.).
Przez wieś przebiega droga krajowa nr 59 (międzynarodowy szlak E 77) z Dolnego Kubina do granicy z Polską w Chyżnem, a także normalnotorowa linia kolejowa Kraľovany – Trzciana.
Historia.
Człowiek przebywa w dolinie Orawy w rejonie Niżnej już co najmniej od kilku tysięcy lat. Świadczy o tym m.in. znalezisko artefaktów z późnej epoki brązu oraz ślady prehistorycznych umocnień i liczne przedmioty zaliczone do kultury puchowskiej, znalezione na szczycie wzgórza Ostražica.
Dzisiejsza wieś została założona jeszcze pod koniec XIV w, zapewne ok. roku 1395. Należała do feudalnego „państwa” z siedzibą na Zamku Orawskim. Pierwsza pisemna wzmianka o miejscowości pochodzi z roku 1420. Rozwój wsi nie przebiegał równomiernie. Nawiedzały ją powodzie, pożary i zarazy. Znaczne szkody uczyniły powstania kuruców w XVII i na początku XVIII w., a w 1683 r. spustoszyły ją wojska polsko-litewskiego korpusu posiłkowego wiedeńskiej ekspedycji Jana III Sobieskiego.
Mieszkańcy zajmowali się hodowlą owiec i uprawą lnu, płóciennictwem, sukiennictwem, pracą w lasach i flisactwem (spławiali pnie wiązane w tratwy Orawą i Wagiem do Dunaju). W 1728 r. pracowały tu trzy młyny z foluszami. W 1785 r. została założona papiernia. Stanowiła ona własność Komposesoratu Orawskiego, ale produkcję w niej prowadzili najmowani majstrowie, którzy oprócz opłat byli zobowiązani dostarczać na Zamek Orawski również określoną ilość papieru. Sławę zyskała zwłaszcza rodzina Páników, która dzierżawiła zakład przez blisko sto lat. Wiele historycznych dokumentów powstałych na Orawie zostało zapisanych na tutejszym papierze. W XIX w. przez pewien czas istniały tu również huta żelaza (tzw. Huta Franciszka) i browar.
W 1947 r. powstał na terenie wsi zakład produkcji tekstylnej, który jednak w 1957 r. przekształcono w fabrykę sprzętu elektronicznego marki Tesla. Wytwarzała ona początkowo radioodbiorniki, a następnie do lat 80. XX w. była jedynym producentem w CSRS telewizorów i elektronicznych kalkulatorów. Obecnie na jej miejscu działa kilka innych firm.
Częścią miejscowości jest również Zemianska Dedina, dawniej samodzielna wieś, położona w dolince potoku Ráztoka (prawobrzeżny dopływ Orawy), na północ od centrum Niżnej, za grzbietem Ostražicy. Była wsią ziemiańską (stąd obecna nazwa), założyła ją (pod nazwą Hodosin) w 1355 r. szlachecka rodzina Reviczkych (Revików) z Revišnégo (dziś część Veličnej).

</doc>
<doc id="757166" url="https://pl.wikipedia.org/wiki?curid=757166" title="Orawski Biały Potok">
Orawski Biały Potok

Orawski Biały Potok (słow. "Oravský Biely Potok", węg. "Bjelipotok", w latach 1889–1920 "Árvafejérpatak") – wieś i gmina (obec) w powiecie Twardoszyn, kraju żylińskim, w północnej Słowacji.
Wieś lokowana w roku 1567. Od XVIII w. do początków XX w. była znanym ośrodkiem kamieniarstwa i ludowej rzeźby w kamieniu, zwłaszcza sakralnej. Z miejscowych warsztatów pochodzi wiele krzyży przydrożnych, kapliczek słupowych, postaci świętych i nagrobków cmentarnych, spotykanych dziś na całym terenie Orawy, a nawet na terenach sąsiednich (Podhale, Żywiecczyzna).

</doc>
<doc id="757167" url="https://pl.wikipedia.org/wiki?curid=757167" title="Podbiel (Słowacja)">
Podbiel (Słowacja)

Podbiel (węg. "Podbjel") – wieś i gmina (obec) w powiecie Twardoszyn, kraju żylińskim, w północnej Słowacji. Położona jest w historycznym regionie Orawa, na Pogórzu Orawskim w zakolu rzeki Orawy, w miejscu gdzie wpływa do niej Zimna Woda Orawska.
Historia miejscowości.
Pierwsza wzmianka o wsi wystąpiła w roku 1564, kiedy panami Orawy była rodzina Thurzonów. Początkowo nazwę wsi pisano na różne sposoby: Podbyly, Podbielie, Podbilia, Podbiela, Podbiel, Podbel. Nazwa, która ustaliła się ostatecznie w XVIII wieku, pochodzi od skały Biała (Biela), znajdującej się w pobliżu. Mieszkańcy miejscowości zajmowali się głównie rolnictwem, a część zbiorów sprzedawali na jarmarkach w Twardoszynie i Liptowskim Mikułaszu. Niektórzy spławiali drewno pobliską Orawą, inni dorabiali transportowaniem soli z Liptowskiego Gródka do magazynu w Twardoszynie. W 1786 zaczął funkcjonować browar, oprócz niego działał również młyn oraz 2 tartaki, należące do właścicieli ziemskich. Miejscowe tradycje górnicze i hutnicze sięgają końca XVII wieku, a w 1836 pojawiła się w Podbielu huta z wielkim piecem (ludowo zwana "hamor" lub "Františkova huta ") do wytapiania żelaza; rudę dostarczały pobliskie kopalnie, ale wytapiane tutaj żelazo było słabej jakości. Huta od początku miała problemy finansowe i po zniesieniu poddaństwa ostatecznie zamknięto ją w 1863.
W 1831 wieś zdziesiątkowała epidemia cholery (zmarło 80 osób). W 1833 wybudowano pierwszą szkołę – była drewniana, a w środku znajdowały się dwie klasy i pokój nauczycielski. W 1885 w wyniku pożaru spłonęło 38 domów. Mieszkańcy, którym dokuczała bieda i ciężkie warunki klimatyczne, emigrowali zarówno w inne rejony Węgier, jak i za Ocean do Stanów Zjednoczonych.
W 1899 wieś została połączona linią kolejową z Orawskiego Podzamcza do Twardoszyna. W okresie międzywojennym pojawiła się komunikacja autobusowa – od 1933 do wsi kursował autokar w kierunku dworca w Zubercu. Mieszkańcy zaczęli także zarabiać na ruchu turystycznym, związanym z pasmem górskim Rohacze. W okresie niepodległej Republiki Słowackiej, w 1940, całość wsi została zelektryfikowana, choć prąd elektryczny pojawił się już wcześniej.
Rezerwat architektury i inne zabytkowe obiekty.
W 1977 część wsi (Bobrova) została uznana za rezerwat architektury ludowej – ocalała tutaj drewniana zabudowa charakterystyczna dla środkowej Orawy. Podbiel jest dwurzędową wsią ulicową, z trójkątnym placem wokół kościoła. Wzdłuż głównej drogi stoją drewniane chaty zrębowe, kryte gontem z rzeźbionymi gankami, najczęściej ustawione rzędem ku ulicy swoją węższą ścianą. W jednym rzędzie stoi ich kilka, często wraz z zabudowaniami gospodarczymi. Najbardziej interesująca jest tzw. "Bobrova raľa" – kompleks domów zbudowanych w jednej linii (18 to domy z dwoma mieszkaniami, 2 posiadają trzy mieszkania, a jedno jest czteromieszkaniowe). Budynki mają wspólne podwórza, umieszczone prawie w identycznych odległościach od siebie, otwarte od strony ulicy.
Drewniany dom w Podbielu jest charakterystyczny dla północnej części środkowej Słowacji, ale z pewnymi różnicami: typowy dom w tym rejonie składa się z głównej izby i tzw. pitwora – części podzielonej na kuchnię i tylne izby (komórki), natomiast w Podbielu połączone są wszystkie trzy pomieszczenia. Po jednej stronie od pitwora była główna izba z piecem, po drugiej komórka, która stała się tylną izbą. W jednej chałupie mieszkały zazwyczaj dwie rodziny, które miały osobne izby, a kuchnie był wspólne. Miejscowe domy pochodzą z II połowy XIX i początku XX wieku – na niektórych belkach stropowych zachowały się daty i nazwiska budowniczych.
Większość zabytkowych domów nie jest obecnie zamieszkana, ale w niektórych mogą przenocować turyści.
Innym ciekawym obiektem jest zrekonstruowany budynek dawnej szkółki kościelnej, w którym urządzono niewielkie muzeum etnograficzne. Od całkowitej ruiny uratowano również zabudowania huty z XIX wieku (częściowo pozostały ściany zewnętrzne, pozostałości wielkiego pieca i innych urządzeń typu kowadło, dmuchawy itp.), która służy współcześnie jako miejsce imprez muzycznych lub sylwestrowych. Położona jest na skraju wsi, 2 kilometry od centrum, przy Studziennym Potoku.
Biała i Czerwona Skała.
Biela skala to punkt widokowy o wysokości 750 m n.p.m., a w przeszłości ważny punkt obserwacyjny. Po raz pierwszy teren ten był zasiedlony w okresie kultury łużyckiej – prawdopodobnie istniała tam osada, będąca najbardziej wysuniętą na północ na terenie Słowacji. Podczas prac archeologicznych znaleziono tam groby urnowe i ceramikę grobową.
Czerwona Skała (Červená skala) to także punkt widokowy (wysokość 690 metrów n.p.m., 130 metrów nad wodami Orawy). Nazwa pochodzi od skał wapniowych czerwonego koloru. Znaleziono na niej skamieniałe odciski amonitów.
Dialekt.
Mieszkańcy wsi posługują się specyficznym dialektem dolnoorawskim, z elementami typowymi dla dialektów środkowosłowackich. Zwłaszcza charakterystyczna jest głoska "ä", natomiast wiele wyrazów używanych przez miejscową ludność jest rzadko spotykanych lub wręcz nie występują.
Kultura.
W miejscowości odbywają się festyny folkowej i country – „Tavba”. W Podbielu działa miejscowa grupa wokalna Senková oraz zespół ludowy braci Murinovców.

</doc>
<doc id="757168" url="https://pl.wikipedia.org/wiki?curid=757168" title="Szczepanów nad Orawą">
Szczepanów nad Orawą

Szczepanów nad Orawą (słow. "Štefanov nad Oravou") – wieś i gmina (obec) w powiecie Twardoszyn, kraju żylińskim, w północnej Słowacji. Wieś lokowana w roku 1355.

</doc>
<doc id="757171" url="https://pl.wikipedia.org/wiki?curid=757171" title="Witanowa">
Witanowa

Witanowa (słow. "Vitanová") – wieś i gmina (obec) w powiecie Twardoszyn, kraju żylińskim, w północnej Słowacji. 
Położenie.
Miejscowość położona jest nad rzeką Orawica w Dolinie Orawickiej, na obszarze Pogórza Skoruszyńskiego. Przez miejscowość przebiega Droga krajowa nr 520 od przejścia granicznego w Suchej Górze do Trzciany oraz odchodząca od niej droga z Witanowej przez Orawice do Zuberca.
Historia.
Wieś lokowana w roku 1550. Przez wieki zamieszkiwana przez ludność polską. Według spisu ludności z 1910 stanowili oni niemal całość mieszkańców. Obecnie miejscowość o charakterze letniskowym.

</doc>
<doc id="757172" url="https://pl.wikipedia.org/wiki?curid=757172" title="Zabiedowo">
Zabiedowo

Zabiedowo (słow. "Zábiedovo") – wieś i gmina (obec) w powiecie Twardoszyn, kraju żylińskim, w północnej Słowacji. Wieś lokowana w roku 1567.

</doc>
<doc id="757173" url="https://pl.wikipedia.org/wiki?curid=757173" title="Zuberzec">
Zuberzec

Zuberzec (słow. "Zuberec", węg. 1889–1920 "Bölényfalu") – wieś i gmina (obec) w powiecie Twardoszyn, kraju żylińskim, w północnej Słowacji.
Położenie.
Miejscowość znajduje się na Orawie, w odległości 30 km od dawnego przejścia granicznego Chochołów-Suchá Hora. Położona jest w Kotlinie Zuberskiej, pomiędzy Tatrami Zachodnimi i Skoruszyńskimi Wierchami. Jest ważnym centrum ruchu turystycznego i narciarskiego, szczególnie jej osiedle Zwierówka, położone u wylotu Doliny Rohackiej i Doliny Łatanej, na otoczonej ze wszystkich stron tatrzańskim lasem polanie.
Historia.
Wieś lokowana w roku 1593.
Muzeum Wsi Orawskiej.
Muzeum Wsi Orawskiej zostało powołane w 1967 roku, a otwarte dla zwiedzających w 1975 roku. Do skansenu sprowadzono oryginalne zabudowania z szeregu orawskich miejscowości, m.in. drewniane chałupy, zabudowania gospodarskie, młyny i drewniany kościół.

</doc>
<doc id="757176" url="https://pl.wikipedia.org/wiki?curid=757176" title="Kościół św. Barbary w Dąbrowie Górniczej">
Kościół św. Barbary w Dąbrowie Górniczej

Kościół św. Barbary w Dąbrowie Górniczej – kościół parafialny Parafii Rzymskokatolickiej św. Barbary w Dąbrowie Górniczej. Należy do dekanatu Matki Bożej Anielskiej w Dąbrowie Górniczej (diecezja sosnowiecka). Obecnym proboszczem parafii jest ks. Wojciech Stach.
Historia.
Zbudowany przez ewangelików w 1882 r. W 1945 r. wszedł w posiadanie katolików i do 1957 r. służył jako kościół rektorski pobliskiej Szkoły Górniczej "Sztygarka". W 1988 r. rozbudowany o nawę boczną. Po roku 2000 wnętrze kościoła przeszło gruntowny remont. W 2006 roku drewniane ambona i ołtarz główny zostały zastąpione nowymi - marmurowymi, a w 2007 roku kościół wzbogacił się o nową marmurową chrzcielnicę. W kwietniu 2008 r. rozpoczęto wyburzanie nieużytków na terenie plebanii. Długo planowana inwestycja generalnego remontu elewacji i przede wszystkim uszkodzonej wieży rozpoczęła się w czerwcu 2008 r. Przewidywana data zakończenia prac remontowych przy wieży to grudzień 2008 r.
4 grudnia 2008 r. odbyła się uroczystość konsekracji kościoła.

</doc>
<doc id="757177" url="https://pl.wikipedia.org/wiki?curid=757177" title="McFLY">
McFLY



</doc>
<doc id="757178" url="https://pl.wikipedia.org/wiki?curid=757178" title="Abramová">
Abramová

Abramová – wieś i gmina (obec) w powiecie Turčianske Teplice, kraju żylińskim, w północno-centralnej Słowacji. Znajduje się na wzniesieniu w Kotlinie Turczańskiej. Wieś wzmiankowana po raz pierwszy w roku 1400 pod nazwą "Villa Abraham".
Do Abramovej należy także Polerieka położona w dolinie potoku o tej samej nazwie) oraz Laclavá z kościołem św. Kosmy i Damiana.

</doc>
<doc id="757179" url="https://pl.wikipedia.org/wiki?curid=757179" title="Balderschwang">
Balderschwang

Balderschwang – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu, wchodzi w skład wspólnoty administracyjnej Hörnergruppe. Leży w regionie Allgäu, w Alpach Algawskich, około 15 km na południowy zachód od Sonthofen, przy granicy z Austrią.
W miejscowości rośnie najstarsze drzewo w Niemczech, jest nim cis pospolity o wieku powyżej 2 tys. lat.
Polityka.
Wójtem gminy jest bezpartyjny Werner Fritz, rada gminy liczy sobie 8 osób.

</doc>
<doc id="757180" url="https://pl.wikipedia.org/wiki?curid=757180" title="Blažovce">
Blažovce

Blažovce – wieś i gmina (obec) w powiecie Turčianske Teplice, kraju żylińskim, w północno-centralnej Słowacji. Leży w Kotlinie Turczańskiej na prawym brzegu rzeki Turiec, 17 km na południe od Martina.
Historia.
Wieś była lokowana w roku 1343 jako osada drobnej szlachty zagrodowej (). Należała później do wielu różnych rodów ziemiańskich. Obecna nazwa zanotowana była po raz pierwszy w 1505 r.

</doc>
<doc id="757182" url="https://pl.wikipedia.org/wiki?curid=757182" title="Brassica rapa">
Brassica rapa



</doc>
<doc id="757183" url="https://pl.wikipedia.org/wiki?curid=757183" title="Bodorová">
Bodorová

Bodorová – wieś i gmina (obec) w powiecie Turčianske Teplice, kraju żylińskim, w północno-centralnej Słowacji. Wieś po raz pierwszy wzmiankowana w roku 1265 pod nazwą "Vida". Znajduje się na Kotlinie Turczańskiej, a jej zabudowania nad prawym brzegiem potoku Dolinka

</doc>
<doc id="757184" url="https://pl.wikipedia.org/wiki?curid=757184" title="Borcová">
Borcová

Borcová – wieś i gmina (obec) w powiecie Turčianske Teplice, kraju żylińskim, w północno-centralnej Słowacji. Wieś lokowana w roku 1302. Znajduje się w Kotlinie Turczańskiej nad prawym brzegiem potoku Dolinka.

</doc>
<doc id="757186" url="https://pl.wikipedia.org/wiki?curid=757186" title="Brieštie">
Brieštie

Brieštie () – wieś i gmina (obec) w powiecie Turčianske Teplice, kraju żylińskim, w północno-centralnej Słowacji.
Historia.
Wieś lokowana w roku 1392. Została założona przez kolonistów niemieckich i była częścią tzw. Hauerlandu. Jeszcze do czasów międzywojennych większość ludności była narodowości niemieckiej – została ona wysiedlona tuż po II wojnie światowej. W 1954 do gminy włączono również obszar dawnej niemieckojęzycznej wsi Hadviga (niem. Hedwig/Hedwigsau). W spisie z 2001 roku narodowość niemiecką podało 25 osób (14,71%).

</doc>
<doc id="757187" url="https://pl.wikipedia.org/wiki?curid=757187" title="Budiš">
Budiš

Budiš (węg. "Turócborkút", do 1899 "Budis", niem. "Budisch") – wieś i gmina (obec) w powiecie Turčianske Teplice, kraju żylińskim, w północno-centralnej Słowacji. Znajduje się w Kotlinie Turczańskiej nad prawym brzegiem potoku Jasenca. 
Na terenie wsi znajdują się źródła mineralne. Źródło zwane „Slatina” odkrył i opisał w 1573 r. benedyktyński mnich, a jednocześnie zamiłowany przyrodnik, Mikuláš Pavol Brikcius. Wkrótce zasłynęło ono w całej okolicy jako „zdrowa woda”. Uczony Matej Bel dwa wieki później twierdził, że w całym Turcu nie ma chorego, który by w nadziei na wyleczenie nie pił wody z budziskiego źródła.
Pierwszą analizę chemiczną wody ze źródła „Budiš” wykonał turczański naukowiec Michal Torner. Zaliczył ją do szczaw alkalicznych. Całkowita mineralizacja tej wody wynosi 2500 mg/litr, a zawartość dwutlenku węgla również 2500 mg/litr. Jako woda średnio zmineralizowana, słabo kwaśna lub neutralna, hipotoniczna, ma doskonały smak i odświeżające działanie na cały organizm. Jest zalecana przy niektórych chorobach żołądka, skłonnościach do kamieni żółciowych i niektórych schorzeniach górnych dróg oddechowych.
W miejscu dawnej „Slatiny” w 1963 r. został wykonany odwiert (B1) głębokości 20 m. Przelew wody następuje do lokalnego cieku wodnego. Źródło jest w dalszym ciągu intensywnie wykorzystywane przez miejscową ludność.
Drugie źródło znajdujące się we wsi zwano „Młaki”. Wykonany w jego miejscu odwiert (B2) głębokości 65 m był wykorzystywany w latach 1963–1999 przez miejscową spółdzielnię do produkcji wody mineralnej „Budišanka”. Woda z wykonanego w pobliżu w 1977 r. nowego odwiertu głębokości 50 m (B4), o mineralizacji sięgającej 4250 mg/litr, jest obecnie w nowoczesnym zakładzie butelkowana w stanie naturalnym, jak również z różnymi dodatkami smakowymi (pomarańcza, cytryna, grejpfrut, tonic).

</doc>
<doc id="757188" url="https://pl.wikipedia.org/wiki?curid=757188" title="Čremošné">
Čremošné

Čremošné – wieś i gmina (obec) w powiecie Turčianske Teplice, kraju żylińskim, w północno-centralnej Słowacji. Znajduje się u południowo-zachodnich podnóży Wielkiej Fatry w dolinie Somolickiego potoku. Wieś po raz pierwszy wzmiankowana w roku 1340 pod nazwą "Polun".

</doc>
<doc id="757191" url="https://pl.wikipedia.org/wiki?curid=757191" title="Dubové (powiat Turčianske Teplice)">
Dubové (powiat Turčianske Teplice)

Dubové (węg. "Dubovó", od 1899 "Turóctölgyes", niem. "Daun") – wieś i gmina (obec) w powiecie Turčianske Teplice, kraju żylińskim, w północno-centralnej Słowacji. Znajduje się w Kotlinie Turczańskiej, na wschodnich zboczach wzgórza Diel (542 m), nad potokiem Besná voda. 
Wieś po raz pierwszy wzmiankowana w roku 1262 pod nazwą "Doba".

</doc>
<doc id="757192" url="https://pl.wikipedia.org/wiki?curid=757192" title="Bolsterlang">
Bolsterlang

Bolsterlang – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu, wchodzi w skład wspólnoty administracyjnej Hörnergruppe. Leży w Allgäu, około 7 km na południe od Sonthofen.
Polityka.
Wójtem gminy jest Monika Zeller (Freie Wählergemeinschaft), jej poprzednikiem był Hans Buhl. Rada gminy składa się z 12 osób.

</doc>
<doc id="757194" url="https://pl.wikipedia.org/wiki?curid=757194" title="Arkadiusz Nakoniecznik">
Arkadiusz Nakoniecznik

Arkadiusz Mieczysław Nakoniecznik (ur. 1963) – polski tłumacz literatury fantastycznej, sensacyjnej, ale także z głównego nurtu. Autor kilkudziesięciu przekładów z języka angielskiego.
W latach 2003–2005 był redaktorem naczelnym Nowej Fantastyki, a w roku 2006 – miesięcznika Alfred Hitchcock poleca.
W 2007 na uroczystości Z okazji 25-lecia pisma „Fantastyka” został odznaczony przez ministra kultury i dziedzictwa narodowego Kazimierza Michała Ujazdowskiego Brązowym Medalem „Zasłużony Kulturze Gloria Artis”.

</doc>
<doc id="757195" url="https://pl.wikipedia.org/wiki?curid=757195" title="Háj (powiat Turčianske Teplice)">
Háj (powiat Turčianske Teplice)

Háj (węg. od 1899 "Turócliget") – wieś i gmina (obec) w powiecie Turčianske Teplice, kraju żylińskim, w północno-centralnej Słowacji. Znajduje się w Kotlinie Turczańskiej, u zachodnich podnóży Wielkiej Fatry, a jej zabudowania rozłożyły się nad Somolickim potokiem. 
Historia.
Najstarsze ślady osadnictwa na terenie wsi pochodzą z XI w. Wzmiankowana po raz pierwszy w 1264 r. jako "Hai", następnie jako "Gay", "Goi", w 1340 r. – jako "Hay", była pierwotnie osadą królewską. Na początku XIV w. stanowiła już jednak własność komesa Mechka, w latach 1430–1493 wchodziła w skład „państwa” feudalnego Hájskich, zaś w latach 1532–1849 należała do majątków miasta Kremnicy.
Háj należał pierwotnie do parafii św. Michała Archanioła w Turczańskim św. Michale (słow. "Turčiansky sv. Michal", obecnie w granicach miasta Turčianske Teplice). Od XVI w. stał się samodzielną parafią, obejmującą również wsie: Turčianske Teplice, Dolná Štubňa i Čremošné.

</doc>
<doc id="757197" url="https://pl.wikipedia.org/wiki?curid=757197" title="Horná Štubňa">
Horná Štubňa

Horná Štubňa – wieś i gmina (obec) w powiecie Turčianske Teplice, kraju żylińskim, w północno-centralnej Słowacji. Wieś lokowana w 1390 roku, nosiła wówczas nazwę "Wylehota". Przez długi czas była własnością miasta Kremnica.

</doc>
<doc id="757198" url="https://pl.wikipedia.org/wiki?curid=757198" title="Ivančiná">
Ivančiná

Ivančiná – wieś i gmina (obec) w powiecie Turčianske Teplice, kraju żylińskim, w północno-centralnej Słowacji. Znajduje się w Kotlinie Turczańskiej nad reką Turiec i uchodzącym do niej Ivančinským potokiem. Wieś lokowana w roku 1248. Od 1991 r. włączono do niej osadę Dvorec.

</doc>
<doc id="757199" url="https://pl.wikipedia.org/wiki?curid=757199" title="Jasenovo (Słowacja)">
Jasenovo (Słowacja)

Jasenovo – wieś i gmina (obec) w powiecie Turčianske Teplice, kraju żylińskim, w północno-centralnej Słowacji. Wieś została założona w 2. połowie XIV wieku; w 1495 roku wzmiankowana pod nazwą "Kenenfeld".

</doc>
<doc id="757201" url="https://pl.wikipedia.org/wiki?curid=757201" title="Jazernica">
Jazernica

Jazernica – wieś i gmina (obec) w powiecie Turčianske Teplice, kraju żylińskim, w północno-centralnej Słowacji.
Położenie.
Znajduje się nad brzegami rzeki Teplica w Kotlinie Turczańskiej.
Historia.
Wieś lokowana była zapewne w II połowie XIII w. Pierwsza wzmianka z roku 1361. Była wsią szlachecką rodziny Jazernickych, potem też Tarnovskych. Część Markovice należała do Markovskych.
Zabytki.
Z Jazernicy pochodził Janko Bojmír (1887–1970) – znany słowacki działacz turystyczny.

</doc>
<doc id="757202" url="https://pl.wikipedia.org/wiki?curid=757202" title="Kaľamenová">
Kaľamenová

Kaľamenová – wieś i gmina (obec) w powiecie Turčianske Teplice, kraju żylińskim, w północno-centralnej Słowacji.
Położenie.
Znajduje się w Kotlinie Turczańskiej, ok. 7 km na północny zachód od Turčianskych Teplic i 28 km na południowy zachód od Martina. Zabudowania wsi leżą na prawym brzegu potoku Jasenica, lewobrzeżnego dopływu Turca.
Historia.
Wieś lokowana w roku 1240. Należała kolejno do Lieskovskych, w XV w. do Kalamenów, a od XVI w. do Rakovskych (1546) i Horvathów.

</doc>
<doc id="757206" url="https://pl.wikipedia.org/wiki?curid=757206" title="Liešno">
Liešno

Liešno – wieś i gmina (obec) w powiecie Turčianske Teplice, kraju żylińskim, w północno-centralnej Słowacji. Znajduje się w Kotlinie Turczańskiej nad potokiem Lúčky. Wieś po raz pierwszy wzmiankowana w roku 1302 pod nazwą "Lesna".

</doc>
<doc id="757208" url="https://pl.wikipedia.org/wiki?curid=757208" title="Malý Čepčín">
Malý Čepčín

Malý Čepčín – wieś i gmina (obec) w powiecie Turčianske Teplice, kraju żylińskim, w północno-centralnej Słowacji. Znajduje się w Kotlinie Turczańskiej nad rzeką Teplica. Wieś lokowana w roku 1254.

</doc>
<doc id="757209" url="https://pl.wikipedia.org/wiki?curid=757209" title="Moškovec">
Moškovec

Moškovec – wieś i gmina (obec) w powiecie Turčianske Teplice, kraju żylińskim, w północno-centralnej Słowacji. Znajduje się w Kotlinie Turczańskiej u podnóży gór. Zabudowania wsi rozłożyły się nad brzegami wypływającego z tych gór potoku Vedžer. Pierwsza pisemna wzmianka o wsi pochodzi z roku 1258.

</doc>
<doc id="757210" url="https://pl.wikipedia.org/wiki?curid=757210" title="Ondrašová">
Ondrašová

Ondrašová – wieś i gmina (obec) w powiecie Turčianske Teplice, kraju żylińskim, w północno-centralnej Słowacji. Znajduje się w Kotlinie Turczańskiej u podnóży gór Żar, a jej zabudowania rozłożyły się wzdłuż potoku uchodzącego do Hronu. Wieś lokowana w roku 1252.

</doc>
<doc id="757212" url="https://pl.wikipedia.org/wiki?curid=757212" title="Obwód">
Obwód



</doc>
<doc id="757214" url="https://pl.wikipedia.org/wiki?curid=757214" title="Rakša (wieś)">
Rakša (wieś)

Rakša – wieś i gmina (obec) w powiecie Turčianske Teplice, kraju żylińskim, w północno-centralnej Słowacji. Znajduje się w Kotlinie Turczańskiej u południowo-zachodnich podnóży Wielkiej Fatry, a jej zabudowania rozłożyły się nad brzegami potoku Rakša. Wieś po raz pierwszy wzmiankowana w roku 1277 pod nazwą "Roxa".

</doc>
<doc id="757216" url="https://pl.wikipedia.org/wiki?curid=757216" title="Las Czeski">
Las Czeski

Las Czeski ("czes." "Český les", "Českoleská oblast", "niem." "Oberpfälzer Wald" lub "Böhmischer Wald" na stronę czeską) – makroregion o charakterze wyżynno-górskim na granicy Czech i Bawarii. Dla części niemieckiej używany jest wariantowy egzonim Las Górnopalatynacki. W Czechach odróżnia się makroregion Las Czeski (cz. "Českoleská oblast") oraz stanowiący jego najwyższą część mezoregion Las Czeski (cz. "Český Les").
Geografia.
Las Czeski jest długim na 100 km pasmem górskim znajdującym się na zachodnim skraju Masywu Czeskiego między miejscowościami Furth im Wald na południu a Waldsassen na północy. Jedynie dwa szczyty przekraczają 1000 m: Čerchov (niem. "Schwarzkopf", 1042 m) i Skalka (1005 m). Głównymi skałami budującymi region są gnejsy porozdzielane granitowymi intruzjami. 
Od Smreczan oddziela go Bruzda Naaby-Odravy (niem. "Naab-Wondreb-Senke") i Kotlina Chebska (cz. "Chebská Pánev", niem. "Egerbecken"). Od wschodu graniczy z Wyżyną Karlowarską i Wyżyną Berounki. Od Południa od Szumawy jest oddzielona Wyżyną Všerubską (cz. "Všerubská vrchovina", niem. "Cham-Furth-Senke"). Od zachodu sąsiaduje ze Wzgórzami Górnopalatynacko-Górnomeńskimi stanowiącymi wschodni skraj Basenu Szwabsko-Frankońskiego.
Na makroregion Czeski Las/Las Górnopalatynacki składają się następujące mezoregiony:
Obszar jest znany z zamków, dolin, formacji skalnych, kapliczek. Charakterystyczna sieć osadnicza, która przetrwała szczególnie w Przednim Lesie Górnopalatynackim, składa się z rolniczych wysp otoczonych lasem, powstałych w wyniku krudowania.
Przyroda.
Słabe uprzemysłowienie i stosunkowo słaba gęstość zaludnienia powodują, że jest to obszar ciekawy przyrodniczo. Dużą część Lasu Czeskiego porastają bory świerkowe, wprowadzone sztucznie przez gospodarkę leśną. Wcześniej w lesie dominowały buczyny oraz lasy jodłowo-bukowe . Fauna regionu jest typowa dla środkowoeuropejskich gór niskich. Występują więc zwierzęta takie jak wydra, bóbr, jeleń. Sporadycznie spotyka się też rysie
Najcenniejsze przyrodniczo fragmenty chronią rezerwaty przyrody. Ponadto po stronie niemieckiej niemal całe góry znajdują się na terenie Parku Krajobrazowego Lasu Górnopalatynackiego (niem. "Naturpark Oberpfälzer Wald"), Parku Krajobrazowego Północnego Lasu Górnopalatynackiego (niem. "Naturpark Nördlicher Oberpfälzer Wald") oraz częściowo Parku Krajobrazowego Górnego Lasu Bawarskiego (niem. "Naturpark Oberer Bayerischer Wald"), natomiast po stronie czeskiej powołano Obszar Chronionego Krajobrazu Lasu Czeskiego (cz. "Chráněná krajinná oblast Český les"). 
Historia.
W średniowieczu kraina stanowiła słabo zaludnione pogranicze między ludnością słowiańską i germańską, oddzielając Czechy od Bawarii. Początkowo mianem „Lasu Czeskiego” ("Böhmerwald") określano łącznie Las Czeski i Szumawę. Szerszą akcję kolonizacyjną władcy tych państw rozpoczęli dopiero w XII wieku, w ramach umacniania swoich granic. Wzdłuż podgórza po stronie czeskiej osiadali Chodowie, których lokalne tradycje przetrwały do dziś w okolicach Domažlic w regionie etnograficznym Chodsko.
W XVIII wieku Habsburgowie zainicjowali kampanię osadniczą, zwiększając w ten sposób udział ludności niemieckojęzycznej. Ta przywędrowała głównie z sąsiednich regionów Bawarii i Austrii. Osadnicy przyczynili się do rozwoju przemysłu w regionie, wyrabiając przede wszystkim szkło, porcelanę i tekstylia. Innymi zajęciami miejscowej ludności było rolnictwo i leśnictwo.
W XIX wieku nastąpiło odrodzenie narodowe Czechów, w którym Chodowie uzyskali symboliczny status, jako najbardziej na zachód wysunięta czeska grupa etniczna, której utrzymanie słowiańskiej tożsamości wiązano z ich średniowieczną misją strażników granicznych. Nieco później, w 1871 roku nastąpiło zjednoczenie Niemiec, w wyniku którego Bawaria weszła w skład nowego państwa federalnego.
Ten stan rzeczy zmienił się po I wojnie światowej, w wyniku której powołano Czechosłowację, a Niemcy stały się republiką. To nie podobało się miejscowej ludności niemieckojęzycznej i sprowokowało aneksję regionu przez III Rzeszę w 1938 roku. W czasie dyktatury narodowosocjalistycznej ludność czeska była prześladowana, co zaowocowało samosądami po klęsce III Rzeszy w II wojnie światowej, a następnie wypędzeniem ludności niemieckojęzycznej. Ponieważ w wyniku zamachu stanu w 1948 roku władzę w kraju objęli komuniści, kraina stanowiła część Żelaznej Kurtyny. Władze czechosłowackie zadecydowały o niezasiedlaniu pasa granicznego i wyburzyły większość poniemieckich wsi. 
Turystyka.
Las Czeski posiada dobrze rozwiniętą infrastrukturę turystyczną. Oprócz atrakcji przyrodniczych zachowały się zabytki świadczące o długich dziejach regionu. Okolice Domažlic są znane ze swojej stosunkowo dobrze zachowanej kultury ludowej. Do ciekawszych miejscowości należą:

</doc>
<doc id="757218" url="https://pl.wikipedia.org/wiki?curid=757218" title="Rudno (Słowacja)">
Rudno (Słowacja)

Rudno (węg. "Turócrudnó") – niewielka wieś i gmina (obec) w powiecie Turčianske Teplice, kraju żylińskim, w północno-centralnej Słowacji. Znajduje się w Kotlinie Turczańskiej u podnóży gór Żar nad Rudniańskim Potokiem. 
Wieś po raz pierwszy wzmiankowana w roku 1343 pod nazwą "Rudna". Stojący tu kiedyś drewniany kościółek z XV w., przebudowany w XVIII w., z XVII-wiecznym ołtarzem, został przeniesiony do skansenu (słow. "Múzeum slovenskej dediny") w Martinie.

</doc>
<doc id="757219" url="https://pl.wikipedia.org/wiki?curid=757219" title="Chorw.">
Chorw.



</doc>
<doc id="757220" url="https://pl.wikipedia.org/wiki?curid=757220" title="Sklené (powiat Turčianske Teplice)">
Sklené (powiat Turčianske Teplice)

Sklené – wieś i gmina (obec) w powiecie Turčianske Teplice, kraju żylińskim, w północno-środkowej Słowacji. Wieś lokowana w roku 1360.

</doc>
<doc id="757223" url="https://pl.wikipedia.org/wiki?curid=757223" title="Slovenské Pravno">
Slovenské Pravno

Slovenské Pravno – wieś i gmina (obec) w powiecie Turčianske Teplice, kraju żylińskim, w północno-centralnej Słowacji. Znajduje się na Kotlinie Turczańskiej u podnóży gór Żar nad potokiem Briešťanka. Wieś lokowana w roku 1113.

</doc>
<doc id="757224" url="https://pl.wikipedia.org/wiki?curid=757224" title="Nokia 6131">
Nokia 6131

Nokia 6131 – telefon komórkowy firmy Nokia działający w sieciach GSM 850/900/1800/1900. Ma wbudowany aparat i kamerę cyfrową.

</doc>
<doc id="757226" url="https://pl.wikipedia.org/wiki?curid=757226" title="HD 187085">
HD 187085

HD 187085 – gwiazda ciągu głównego, oddalona od Ziemi o około 147 lat świetlnych, położona w gwiazdozbiorze Strzelca. Gwiazda jest młodsza od Słońca – jej wiek wynosi około 3,3 miliarda lat, a jej masa stanowi 1,22 masy Słońca. 
Posiada planetę HD 187085 b, której masa wynosi ok. 0,75 masy Jowisza. Krąży ona w średniej odległości 2,05 j.a., a jeden pełny obieg wokół macierzystej gwiazdy zajmuje jej 986 dni.

</doc>
<doc id="757227" url="https://pl.wikipedia.org/wiki?curid=757227" title="Turček">
Turček

Turček – wieś i gmina (obec) w powiecie Turčianske Teplice, kraju żylińskim, w północno-centralnej Słowacji.
Położenie.
Wieś leży na północno-wschodnim skraju Płaskowyżu Kunešovskiego (słow. "Kunešovská planina"), u podnóży grzbietu Flochovej w Górach Kremnickich, ok. 6 km na północ od Kremnicy. Zabudowania dawnego Górnego Turčeka (słow. "Horný Turček") leżą u zbiegu doliny źródłowego toku rzeki Turiec i Doliny Krahulskiej (słow. "Krahuľská dolina"), zabudowania dawnego Dolnego Turčeka (słow. "Dolný Turček") – nieco niżej, już w dolinie Turca.
Historia.
Wieś powstała w 1951 r. przez połączenie dwóch pierwotnie samodzielnych wsi: Dolný Turček i Horný Turček. Dzieje obu z nich były w zasadzie jednakowe. Powstały w wyniku kolonizacji, w znacznej części ludnością pochodzącą z krain niemieckich, w XIV w. Po raz pierwszy wzmiankowane były w roku 1371. Przez długi czas były własnością miasta Kremnica. Ich mieszkańcy byli głównie górnikami i hutnikami w zakładach wydobycia i przerobu rud w Kremnicy, zajmowali się paleniem węgla drzewnego oraz rzemiosłem. Z czasem, po upadku kremnickiego ośrodka górniczo-hutniczego, zajmowali się pracami sezonowymi, zwłaszcza na Dolnych Węgrzech.
W pobliżu wsi toczyły się walki słowackich ochotników z wojskami węgierskimi w czasie Wiosny Ludów w 1849 r., a także walki powstańczej armii słowackiej z wojskami faszystowskimi w czasie słowackiego powstania narodowego jesienią 1944 r.
Sport i turystyka.
Wieś jest lokalnym ośrodkiem sportów zimowych i turystyki narciarskiej. Znajduje się w niej początek turystycznej trasy narciarskiej, znanej jako "Zimný prechod Kremnickými vrchmi". W Turčeku zaczynają się również dwa znakowane szlaki turystyczne wiodące w Góry Kremnickie.

</doc>
<doc id="757229" url="https://pl.wikipedia.org/wiki?curid=757229" title="Veľký Čepčín">
Veľký Čepčín

Veľký Čepčín – wieś i gmina (obec) w powiecie Turčianske Teplice, kraju żylińskim, w północno-centralnej Słowacji. Wieś lokowana w roku 1262.

</doc>
<doc id="757230" url="https://pl.wikipedia.org/wiki?curid=757230" title="Stowarzyszenie rejestrowe">
Stowarzyszenie rejestrowe



</doc>
<doc id="757231" url="https://pl.wikipedia.org/wiki?curid=757231" title="Marcin Firlej">
Marcin Firlej

Marcin Firlej (ur. w 1975 w Rejowcu Fabrycznym) – polski dziennikarz, korespondent telewizyjny, reporter wojenny.
Życiorys.
Student dziennikarstwa na Wydziale Dziennikarstwa i Nauk Politycznych Uniwersytetu Warszawskiego. Od maja 2008 do maja 2014 roku pracował w TVP. Najpierw w redakcji "Wiadomości", a od kwietnia 2009 jako korespondent w Waszyngtonie. Poprzednio reporter radia RMF FM oraz TVN24, wcześniej współpracownik "Gazety Wyborczej" oraz dziennika "Życie". Współzałożyciel lokalnego radia Bon Ton w Chełmie.
Najbardziej rozpoznawalny stał się dzięki relacjom z konfliktów zbrojnych. Po 11 września 2001 wyjechał do Pakistanu, relacjonował wojny w Afganistanie oraz Iraku. Podczas konfliktu irackiego w kwietniu 2003 wraz z Jackiem Kaczmarkiem (reporterem Polskiego Radia) zostali uwięzieni przez żołnierzy wojsk Saddama Husajna pod miejscowością Al Hilla w południowym Iraku. Po dobie spędzonej w niewoli udało im się uciec podczas amerykańskiego szturmu na miasto. 4 maja 2008 po raz pierwszy wystąpił jako dziennikarz "Wiadomości" w TVP1 (relacjonował sytuację w Gruzji).
Specjalizuje się w problematyce krajów muzułmańskich. W latach 2003-2008 wielokrotnie odwiedził Irak oraz Afganistan, gdzie zrealizował m.in. dwa filmy dokumentalne dla Discovery Historia: "Legenda zniszczonych gigantów" (o posagach starożytnych Buddy w Bamjan) i "Niezdobyta dolina" (o Dolinie Pandższeru).
Od kwietnia 2008 reporter "Wiadomości" TVP1; w tej pracy odwiedził Haiti, Górski Karabach, relacjonował atak terrorystyczny na hotel Taj Mahal w Bombaju oraz zamieszki w Grecji w grudniu 2008. W styczniu 2009 przez trzy tygodnie z Izraela przekazywał informacje o wojnie w Strefie Gazy. Od 1 kwietnia 2009 do 26 maja 2014 stały korespondent TVP w Waszyngtonie. Od 7 listopada 2016 roku był korespondentem w Waszyngtonie dla kanału Nowa TV. Obecnie redaktor naczelny serwisu holistic.news.
Geopolityka.
Związany z ruchem o wyzwolenie Tybetu. Kilkakrotnie odwiedził tybetańską diasporę w Dharamsali w Indiach, relacjonując między innymi problemy uchodźców, antychińskie wystąpienia przed olimpiadą w Pekinie oraz działalność XIV Dalajlamy i Tybetańskiego Rządu na Uchodźstwie.
Autor książki o wojnie w Iraku zatytułowanej "Szum skrzydeł Azraela".
Życie prywatne.
Jego żoną jest Anna Maria Firlej, od 2013 zatrudniona w Ambasadzie RP w USA.

</doc>
<doc id="757232" url="https://pl.wikipedia.org/wiki?curid=757232" title="Fischen im Allgäu">
Fischen im Allgäu

Fischen im Allgäu, Fischen i.Allgäu – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu, siedziba wspólnoty administracyjnej Hörnergruppe. Leży w Allgäu, w Alpach Algawskich, około 7 km na południe od Sonthofen, nad rzeką Iller, przy drodze B19 i linii kolejowej InterCity; Oberstdorf–Ulm ze stacją kolejową Fischen.
Historia.
Fischen im Allgäu było znane w 906 jako "Fiskina". Jako dzielnica hrabstwa Königsegg-Rotenfels włączone w 1804 do Austrii, lecz na mocy traktatu pokojowego z Brna i Bratysławy w 1805 wraz z hrabstwem została dołączona do Bawarii.
Turystyka.
Fischen im Allgäu jest kurortem klimatycznym, który odwiedza co roku około 580 tys. osób. Miejscowość jest "bramą" dla turystów wychodzących w góry. Znajduje się tu ok. 50 km ścieżek spacerowych i wędrowniczych. Atrakcjami jest dom uzdrowiskowy "Fiskina", odkryty basen oraz plac sportowy.
Polityka.
Wójtem gminy jest Edgar Rölz, rada gminy składa się z 14 osób.
Współpraca.
Miejscowość partnerska: 

</doc>
<doc id="757235" url="https://pl.wikipedia.org/wiki?curid=757235" title="Beszeniowa">
Beszeniowa

Beszeniowa (, ) – wieś i gmina (obec) w powiecie Rużomberk, kraju żylińskim, w północnej Słowacji. Leży wzdłuż rzeki Wag oraz graniczy ze zbudowanym na tej rzece sztucznym zbiornikiem wodnym Bešeňová. Po raz pierwszy wzmiankowana w 1503 roku jako "Besenow".
Źródła termalne zbadano i opisano już w pierwszej połowie XIX wieku.
Ze względu na obecność parku termalnego Bešeňová hotelarstwo i agroturystyka są tutaj dobrze rozwinięte.

</doc>
<doc id="757238" url="https://pl.wikipedia.org/wiki?curid=757238" title="Fischen">
Fischen



</doc>
<doc id="757239" url="https://pl.wikipedia.org/wiki?curid=757239" title="Fischen im Allgau">
Fischen im Allgau



</doc>
<doc id="757240" url="https://pl.wikipedia.org/wiki?curid=757240" title="Fischen im Allgaeu">
Fischen im Allgaeu



</doc>
<doc id="757241" url="https://pl.wikipedia.org/wiki?curid=757241" title="Warogodzina">
Warogodzina

Warogodzina (var · h) – legalna pozaukładowa jednostka biernej energii elektrycznej.

</doc>
<doc id="757242" url="https://pl.wikipedia.org/wiki?curid=757242" title="Hubová">
Hubová

Hubová – wieś i gmina (obec) w powiecie Rużomberk, kraju żylińskim, w północnej Słowacji. Pierwsza pisemna wzmianka o wsi pochodzi z roku 1425.

</doc>
<doc id="757244" url="https://pl.wikipedia.org/wiki?curid=757244" title="Ivachnová">
Ivachnová

Ivachnová – wieś i gmina (obec) w powiecie Rużomberk, kraju żylińskim, w północnej Słowacji. Lokowana była w roku 1298 poprzez wydzielenie z obszaru starszej wsi Liptovská Teplá.

</doc>
<doc id="757245" url="https://pl.wikipedia.org/wiki?curid=757245" title="Resolute">
Resolute

Resolute – osada w kanadyjskiej prowincji Nunavut. Znajduje się na Wyspie Cornwallisa, nad zatoką Resolute Bay. Jest to jedno z najdalej wysuniętych na północ osiedli ludzkich zamieszkanych przez cały rok. W miejscowości znajduje się lotnisko.
Osada znajduje się w polarnej strefie klimatycznej. Najniższa zanotowana tu temperatura wyniosła –52,2 °C, a najwyższa 18,3 °C. Opady około 150 mm rocznie.
Resolute liczy 198 mieszkańców (2016).

</doc>
<doc id="757246" url="https://pl.wikipedia.org/wiki?curid=757246" title="Kalameny">
Kalameny

Kalameny – wieś i gmina (obec) w powiecie Rużomberk, kraju żylińskim, w północnej Słowacji.
Położenie.
Leży u południowych podnóży Gór Choczańskich, u wylotu Doliny Kalameńskiej, w wąskim pasie tzw. Pogórza Choczańskiego. Centrum wsi leży na wysokości 568 m n.p.m., ok. 3 km na północ od Liptowskej Teplej i 1 km na wschód od wsi Lúčky.
Historia.
Wieś została założona z nadania króla Beli IV w roku 1264, na terenach wyłączonych z obszaru Liptovskej Teplej. Jako pierwszy władał nią niejaki Kelemen (lub Klementin – skąd nazwa wsi), a następnie inne rody ziemiańskie. W 1375 r. występowała jako "Kelemenfolua", 1391 – "Kelemenfalva", i dopiero w 1773 jako "Kalameny". W 1720 r. opisywana jako czasowo wyludniona.
Aktualnie część mieszkańców zajmuje się jeszcze hodowlą i rolnictwem, także pracą w lesie. Większość pracuje w przemyśle, handlu i usługach w Rużomberku lub Liptowskim Mikułaszu.
Na północ od wsi, u wylotu doliny Kalamenianki, pod tzw. Záblatím, żelaziste źródła mineralne z wodą o temperaturze 62,8 °C.
Jedyne na Słowacji naturalne jeziorko termalne.

</doc>
<doc id="757248" url="https://pl.wikipedia.org/wiki?curid=757248" title="Komjatná">
Komjatná

Komjatná – wieś i gmina (obec) w powiecie Rużomberk, kraju żylińskim, w północnej Słowacji. Leży na dolnym Liptowie, ok. 15 km na północny zachód od Rużomberku.
Wieś położona jest w górnej części doliny potoku Komjatná (dopływ Wagu), tworzącej tu dość szeroką, urodzajną kotlinę powyżej głębokiego i wąskiego przewężenia Komjatnianskiej doliny ("Komjatnianská dolina"). Pomimo iż leży po północnej stronie tzw. Szypskiej Fatry i wygodniejszy dostęp do niej jest od strony Orawy, należy do historycznych ziem Liptowa. Częścią Komjatnej jest osada Studničná, położona w zamknięciu doliny ok. 2 km na południowy wschód od centrum wsi, w malowniczej scenerii wapiennych skał Hlavačka (na pn.) i Sivá skala (na pd.), oraz porośniętych lasem szczytów Žiar, Kotolnica, Tlstá hora, Klzká hora i Radičiná.
Człowiek pojawił się na terenie dzisiejszej wsi bardzo wcześnie. Świadczą o tym dokonane na pograniczu Komjatnej oraz sąsiednich wsi: Jasenovej i Žaškova bogate znaleziska broni, siekier i sierpów z młodszej epoki brązu. Największym z nich był „skarb” 11 mieczy tzw. typu liptowskiego. Znaleziono tu również ślady osadnictwa kultury puchowskiej.
Doliną potoku Komjatná wiódł od niepamiętnych czasów szlak handlowy, łączący Dolny Liptów z Orawą. Nazwa wsi, wywodząca się jakoby od słowa "komňata", oznaczającego przydrożny gościniec, mogłaby świadczyć, że istniało przy tym szlaku jakieś stałe osadnictwo już w XIII w.
Pierwsza wzmianka pisemna o Komjatnej pochodzi z roku 1330, kiedy to tereny dzisiejszej wsi darował żupan Doncz szlachcicowi imieniem Piotr. Rok ten uznawany jest za datę lokacji Komjatnej. Rozwijająca się powoli wieś pańszczyźniana należała następnie aż do 1848 r. do rodziny Turanskich z Turíka. Pierwsza wzmianka o szkole w Komjatnej pochodzi z 1697 r., kiedy uczył w niej w języku łacińskim nauczyciel Michal Kozay. W roku 1715 wieś była wspominana jako "Possessio Komiattna". Osada Studničná notowana była po raz pierwszy w 1600 r. Mieszkańcy zajmowali się rolnictwem, handlem zbożem, a także wyplataniem i sprzedażą wiklinowych koszy.
Już w XV w. Komjatná była siedzibą parafii, zgrupowanej wokół kościoła pw. Świętego Ducha (wspominany w 1492 r., zaniknął przed 1820 r.) i obejmującej również inne wsie najniższej części Liptowa (tj. Hubová, Stankovany i Švošov). Obecnie we wsi znajduje się kościół katolicki pw. św. Galla opata z 1823 r., murowany, klasycystyczny. W ołtarzu obraz przedstawiający patrona kościoła pędzla J.B. Klemensa. W wystroju wnętrza wyróżniają się nadto ambona z barokowymi rzeźbami ewangelistów oraz procesyjna figura Matki Boskiej Niepokalanego Poczęcia.

</doc>
<doc id="757250" url="https://pl.wikipedia.org/wiki?curid=757250" title="Likavka">
Likavka

Likavka – wieś i gmina (obec) w powiecie Rużomberk, kraju żylińskim, w północnej Słowacji. Nad wsią góruje zamek Likawa po raz pierwszy wzmiankowany w 1315 roku. Miejscowość po raz pierwszy wymieniona jest na nieznanej liście z czasów panowania króla Beli IV (okres panowania 1235–1270), która wzmiankowana jest w dokumencie z 1341 roku.
Innymi zabytkami są oprócz zamku Likava, neogotycki kościół rzymskokatolicki pw św. Juraja z r. 1880, kaplica na małej Kalwarii z początku XIX w., ale także jabłoń zasadzona przez proboszcza Štefana Janovčíka z okazji pozycji i święceń tutejszego kościoła.
Na terenie wsi znajduje się stacja kolejowa Ružomberok.

</doc>
<doc id="757251" url="https://pl.wikipedia.org/wiki?curid=757251" title="Tytus Groan">
Tytus Groan



</doc>
<doc id="757252" url="https://pl.wikipedia.org/wiki?curid=757252" title="Liptovská Lúžna">
Liptovská Lúžna

Liptovská Lúžna (węg. "Lúzsna") – wieś i gmina (obec) w powiecie Rużomberk, kraju żylińskim, w północnej Słowacji.
Miejscowość znajduje się w Lúžňanskiej kotlinie między dwiema jednostkami geomorfologicznymi Niżnych Tatr: masywem Prašivej i Grupą Salatynów. Zabudowania miejscowości ciągną się wzdłuż potoku Lúžňanka.
Wieś lokowana była w 1669 roku. Została zasiedlona przez osadników z wsi Orawskie Wesele.
W 2011 roku rozkład populacji względem narodowości i przynależności etnicznej wyglądał następująco:
We wsi jest używana gwara przejściowa słowacko-orawska. Gwara orawska jest zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="757253" url="https://pl.wikipedia.org/wiki?curid=757253" title="Liptovská Osada">
Liptovská Osada

Liptovská Osada – wieś i gmina (obec) w powiecie Rużomberk, kraju żylińskim, w północnej Słowacji. Wieś lokowana w roku 1649. 
Położenie.
Znajduje się po południowej stronie miasta Rużomberk (słow. "Ružomberok") w Dolinie Rewuckiej ("Revúcka dolina"), między wzniesieniami Wielkiej Fatry i Niżnych Tatr. Przez wieś przepływa rzeka Revúca, do której w obrębie zabudowanego obszaru wsi uchodza potoki Korytnica i Lúžňanka. Przez wieś przechodzi europejska trasa E77. W Liptowskiej Osadzie odgałęziają się od niej drogi do wsi Liptovské Revúce, Liptovská Lúžna i do Korytnica-kúpele (część wsi Liptovská Osada).

</doc>
<doc id="757255" url="https://pl.wikipedia.org/wiki?curid=757255" title="Liptovská Štiavnica">
Liptovská Štiavnica

Liptovská Štiavnica – wieś i gmina (obec) w powiecie Rużomberk, kraju żylińskim, w północnej Słowacji. Wieś lokowana w roku 1300.

</doc>
<doc id="757256" url="https://pl.wikipedia.org/wiki?curid=757256" title="Kościół Matki Boskiej Ostrobramskiej w Krakowie">
Kościół Matki Boskiej Ostrobramskiej w Krakowie

Kościół Matki Boskiej Ostrobramskiej został zbudowany w latach 1985–1994 na os. Wieczysta w Krakowie, przy ul. Meissnera 20. Projekt kościoła wykonał architekt Zdzisław Nowakowski.
Jest to budynek jednonawowy, z dwiema kaplicami – jedna wzorowana jest na wileńskiej Ostrej Bramie. Kościół podlega zakonowi ojców Pijarów.
W 2016 roku w kościele zamontowano organy piszczałkowe (3 manuały + pedał, 41 głosów), wcześniej używano instrumentu elektronicznego.

</doc>
<doc id="757258" url="https://pl.wikipedia.org/wiki?curid=757258" title="Obermaiselstein">
Obermaiselstein

Obermaiselstein – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu, wchodzi w skład wspólnoty administracyjnej Hörnergruppe. Leży w Allgäu, w Alpach Algawskich, około 7 km na południe od Sonthofen.
Polityka.
Wójtem gminy jest Peter Stehle z Einheitsliste, w radzie gminy znajduje się 8 osób.

</doc>
<doc id="757259" url="https://pl.wikipedia.org/wiki?curid=757259" title="Liptovská Teplá">
Liptovská Teplá

Liptovská Teplá – wieś i gmina (obec) w powiecie Rużomberk, kraju żylińskim, w północnej Słowacji.
Położenie.
Liptovská Teplá leży w Kotlinie Liptowskiej na pograniczu dolnego i środkowego Liptowa, ok. 9 km na wschód od Rużomberku. Jej zabudowania ciągną się wzdłuż dolnej części doliny potoku Teplianka aż po jego ujście do Wagu, a częściowo również wzdłuż tej rzeki w górę jej biegu (tu m.in. stacja kolejowa). Centrum wsi leży na wysokości ok. 510 m n.p.m.
W 1264 r. notowana jako "Tepla", w 1300 r. jako "Thopla" i dopiero od 1920 r. nosi nazwę "Liptovská Teplá".
Do wsi należy również położona nieco wyżej w dolinie Teplianki osada Madočany, wspominana po raz pierwszy w 1326 r.
Historia.
Historia osadnictwa ludzkiego na terenie dzisiejszej wsi sięga końca neolitu. Osada nad Teplianką istniała zapewne już w XI w. i była terytorialnie jedną z największych na terenach Kotliny Liptowskiej. Obecna wieś pojawia się w zapiskach w roku 1264, kiedy to ziemiami z niej wydzielonymi król Bela IV obdarował niejakiego Klemensa (Klementa – Kelemena), założyciela dzisiejszej wsi Kalameny. Później z jej obszaru zostały wydzielone jeszcze kolejne wsie: w 1278 r. Turík, a w 1298 r. Ivachnová.
Teplá pierwotnie należała do rozległych włości feudalnych z siedzibą na starym Zamku Liptowskim, a następnie do „państwa” grodowego Zamku Likawa. Już w średniowieczu była ludną wsią. W 1600 r. były tu 34 gospodarstwa, dwór (słow. "kúria") ziemiański, kościół, plebania i szkoła. Ta ostatnia była ważnym ośrodkiem szerzenia się idei reformacyjnych. Około 1580 r. w rodzinie protestanckiego duchownego urodził się tu Daniel Pribiš - renesansowy poeta, autor religijnych pieśni i modlitw. Działał tu m.in. barokowy pisarz Ondrej Lucae, a także protestancki duchowny, kaznodzieja, tłumacz i poeta okresu baroku Daniel Sinapius. W 1657 urodził się tu jego syn, związany później ze Śląskiem pisarz i pedagog Jan Sinapius (zm. 1725).
Od XVIII w. Teplá była prywatnym miasteczkiem z prawem organizowania cotygodniowych targów i dorocznych jarmarków. Ważnym momentem w dziejach wsi była budowa latach 1869–1872 biegnącej wzdłuż Wagu linii Kolei Koszycko-Bogumińskiej. Mieszkańcy zajmowali się rzemiosłami związanymi z obróbką drewna oraz flisactwem na Wagu, natomiast od drugiej połowy XIX w. pracą na kolei i w zakładach przemysłowych Rużomberku. Po II wojnie światowej we wsi powstała duża ferma drobiarska oraz zakłady przemysłowe „Prefa” i „Stavoindustria”.

</doc>
<doc id="757260" url="https://pl.wikipedia.org/wiki?curid=757260" title="Liptovské Revúce">
Liptovské Revúce

Liptovské Revúce – wieś (obec) w powiecie Rużomberk, kraju żylińskim, w północnej Słowacji. Wieś lokowana w roku 1233.
Zabudowania miejscowości ciągną się w dolinie rzeki Revúca, głęboko wciętej między szczyty Wielkiej Fatry. Wyróżnia się 3 części miejscowości: Nižná Revúca, Stredná Revúca i Vyšná Revúca. Do miejscowości Liptovské Revúce prowadzi droga z Liptovskiej Osady, ślepo kończąca się w Vyšnej Revúcy.

</doc>
<doc id="757261" url="https://pl.wikipedia.org/wiki?curid=757261" title="Obwód (podział administracyjny)">
Obwód (podział administracyjny)



</doc>
<doc id="757262" url="https://pl.wikipedia.org/wiki?curid=757262" title="Rzepa jadalna">
Rzepa jadalna



</doc>
<doc id="757263" url="https://pl.wikipedia.org/wiki?curid=757263" title="Liptovské Sliače">
Liptovské Sliače

Liptovské Sliače – wieś i gmina (obec) w powiecie Rużomberk, kraju żylińskim, w północnej Słowacji.
Wieś leży w południowo-zachodniej części Kotliny Liptowskiej. Jest największą wsią powiatu Rużomberk. Składa się z trzech osad: Niżniego (słow. Nižný Sliač), Średniego (słow. Stredný Sliač) i Wyżniego (słow. Vyšný Sliač) Sliača.
Na terenie wsi człowiek pojawiał się już w epoce brązu, jak świadczy o tym znalezisko 6 brązowych mieczy. Najstarsza wzmianka pisemna o wsi Sliače pochodzi z 1251 r.
We wsi gotycki kościół pod wezwaniem św. św. Szymona i Judy zbudowany w latach 1326–1334. Zachowały się w nim cenne freski z XIV i XV wieku – najbardziej znanym ich fragmentem jest postać Matki Boskiej Pocieszycielki Wiernych, przedstawiona na będącym w obiegu do końca 2008 r. słowackim banknocie tysiąckoronowym. Wnętrze kościoła zdobią również malowidła autorstwa urodzonego tu słowackiego malarza Jozefa Hanuli.
W tutejszej farze przez 13 lat pracował ksiądz Andrej Hlinka.

</doc>
<doc id="757264" url="https://pl.wikipedia.org/wiki?curid=757264" title="Mahawatar Babadźi">
Mahawatar Babadźi

Mahawatar Babadźi – legendarny indyjski jogin oraz guru Lahiriego Mahaśaji i Swamiego Vishwanandy. Opisany jest w książce Paramahansy Yoganandy "Autobiografia jogina". Tam jest nazwany awatarem. 
Mahawatar Babadźi często mylony jest z innymi hinduistycznymi czy sikhistowskimi świętymi, wobec których stosuje się tytuł Babadźi. 
Według niektórych opinii, Mahawatar Babadźi inkarnował ponownie w 1970 roku w jaskini położonej w Haidakhanie w górach Kumaon jako Haidakhan Babadźi.

</doc>
<doc id="757265" url="https://pl.wikipedia.org/wiki?curid=757265" title="Rzepa pastewna">
Rzepa pastewna



</doc>
<doc id="757266" url="https://pl.wikipedia.org/wiki?curid=757266" title="Liptovský Michal">
Liptovský Michal

Liptovský Michal – wieś i gmina (obec) w powiecie Rużomberk, kraju żylińskim, w północnej Słowacji. Wieś lokowana w roku 1331.
We wsi zachował się zabytkowy kościół św. Michała (murowany, otynkowany, z przyporami, kryty gontem, z sygnaturką pośrodku dachu), otoczony murem, z (częściowo) drewnianą (piętro, dach, kopuła) dzwonnicą w narożniku muru i figurą Trójcy Św.(?) obok wejścia. Za kościołem niewielki, nadal czynny cmentarz.

</doc>
<doc id="757267" url="https://pl.wikipedia.org/wiki?curid=757267" title="Lisková">
Lisková

Lisková – wieś i gmina (obec) w powiecie Rużomberk, kraju żylińskim, w północnej Słowacji. Wieś lokowana w roku 1252.
Miastem partnerskim Liskovej jest śląskie miasto Woźniki.

</doc>
<doc id="757268" url="https://pl.wikipedia.org/wiki?curid=757268" title="HD 208487">
HD 208487

HD 208487 (Itonda) – gwiazda w gwiazdozbiorze Żurawia, oddalona o 147 lat świetlnych od Słońca. Jest to żółty karzeł, należy do typu widmowego G, tak jak Słońce, lecz jest od niego trochę większa i masywniejsza.
Układ planetarny.
W 2004 roku odkryto planetę HD 208487 b (Mintome), krążącą wokół tej gwiazdy w średniej odległości 0,51 au.
W 2005 Philip C. Gregory zasugerował istnienie drugiej planety, której okres obiegu miałby wynosić ok. 998 dni. Analiza danych obserwacyjnych przeprowadzona zespół naukowców pod kierunkiem J.T. Wrighta zakłada dwa możliwe rozwiązania – pierwsze to planeta o masie ok. 0,5 masy Jowisza i okresie obiegu ok. 1000 dni, drugie – planeta o masie 0,14 i okresie obiegu 28,6 dni. Jednocześnie zespół nie wyklucza, że druga planeta w tym systemie w ogóle nie istnieje.
Nazwa.
Gwiazda ma nazwę własną Itonda, w języku myene odnoszącą się do wszystkiego, co jest piękne. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Gabonu mogli wybrać nazwę dla tej gwiazdy. Spośród nadesłanych propozycji zwyciężyła nazwa Itonda dla gwiazdy i Mintome dla planety b.

</doc>
<doc id="757269" url="https://pl.wikipedia.org/wiki?curid=757269" title="Ebedmelek">
Ebedmelek

Ebedmelek (hebr. עֶבֶד-מֶלֶךְ "‘Eḇeḏmeleḵ"; łac. "Abdemelech") – postać biblijna z Starego Testamentu.
Etiopczyk, który był jednym z urzędników w pałacu króla Sedecjasza (VI wiek p.n.e.). Ponieważ uratował życie Jeremiaszowi, Bóg obiecał, że Ebedmelek nie zginie w czasie zburzenia Jerozolimy.
Występuje w Księdze Jeremiasza 38; 39, 16-18 

</doc>
<doc id="757270" url="https://pl.wikipedia.org/wiki?curid=757270" title="Ľubochňa">
Ľubochňa

Ľubochňa – wieś i gmina (obec) w powiecie Rużomberk, kraju żylińskim, w północnej Słowacji. Pierwsza pisemna wzmianka o wsi pochodzi z 1808 roku.

</doc>
<doc id="757271" url="https://pl.wikipedia.org/wiki?curid=757271" title="Lúčky (powiat Rużomberk)">
Lúčky (powiat Rużomberk)

Lúčky (węg. "Lucski") – wieś i gmina (obec) w powiecie Rużomberk, kraju żylińskim, w północnej Słowacji. Położona na północnym skraju Kotliny Liptowskiej, w dolinie potoku Teplianka (też: "Ráztočná") u podnóży Gór Choczańskich, 13 km na północny wschód od Rużomberku. Składa się z dwóch części: dolna część to stara wieś (słow. "dedina"), górna – to uzdrowisko o nazwie Lúčky Kúpele.
Historia.
Jak wskazują ślady, znalezione w jaskini pod szczytem Smrekov (1029 m n.p.m.) na zachód od wsi, okolica była zamieszkana przez człowieka już w neolicie. Na wzniesieniu Zápolie w pobliżu centrum wsi, częściowo zniszczonym łamaniem trawertynu, znajdowało się grodzisko kultury łużyckiej, a pod nim osiedle, znane z cennych wykopalisk (m.in. brązowy hełm i kociołek) z pogranicza epoki brązu i epoki żelaza, reprezentujące kulturę halsztacką.
Wieś lokowana była w roku 1287. Jej mieszkańcy trudnili się pracą w lesie i flisactwem na Wagu, częściowo także rolnictwem. W 1564 r. miały tu miejsce zbrojne wystąpienia chłopów przeciwko uciskowi feudalnemu.
Już w XVII w. mieszkańcy wsi znali źródła mineralne wypływające na północ od wsi, jednak ich wody wykorzystywano jedynie do moczenia lnu i konopi. Dopiero w roku 1761 rozpoczęto próby ich wykorzystania leczniczego. W 1712 r. powstał tu zakład kąpielowy. W latach 1820–1824 miała miejsce znaczna rozbudowa uzdrowiska, które jednak pod koniec XIX w. podupadło. Ponowne ożywienie zanotowano tu pod koniec dwudziestolecia międzywojennego. W czasie II wojny światowej zaczęto budować hotel „Choč”, jednak jego ukończenie przypadło już na okres powojenny, podobnie jak budowa kilku innych obiektów hotelowych i sanatoryjnych.
W uzdrowisku leczy się choroby kobiece. Elementem leczniczym są ciepłe wody mineralne o charakterze szczaw żelazistych, wodorowęglanowo-ziemnych, o temperaturze 31,5 °C. Obecnie eksploatowanych jest pięć źródeł: „Wiktoria”, „Walentyna” i „Barbara” w części południowej uzdrowiska, których wody ujęte są do kąpieli leczniczych oraz „Marta” i „Helena” w części północnej, których wody wykorzystuje się do picia.

</doc>
<doc id="757272" url="https://pl.wikipedia.org/wiki?curid=757272" title="Martinček">
Martinček

Martinček – wieś i gmina (obec) w powiecie Rużomberk, kraju żylińskim, w północnej Słowacji.
Historia.
Rejon wsi był zamieszkiwany przez ludzi już w czasach prehistorycznych. System ziemnych wałów na górze Mních przedstawia sobą najrozleglejsze wyżynne osiedle obronne kultury łużyckiej na Liptowie. W 1260 r. na wzniesieniu ponad dzisiejszą wsią zbudowano kościół p. w. św. Marcina jako wspólny dla sąsiadujących wówczas ze sobą wsi Likavka i Lisková. Wkrótce wokół świątyni zaczęła powstawać nowa wieś – dzisiejszy Martinček.
Zabytki.
Kościół św. Marcina – murowana świątynia katolicka o cechach architektonicznych romańsko-gotyckich. Jedna z najstarszych świątyń w północnej Słowacji i jeden z najlepiej zachowanych przykładów średniowiecznej architektury sakralnej w tym kraju. Jednonawowa, z prostokątnie zamkniętym prezbiterium, dobudowaną zakrystią i czworokątną wieżą dostawioną na osi w XIV w. Nad nawą i prezbiterium dachy dwuspadowe kryte gontem. Wieża nakryta dachem hełmowym z latarnią. Na wieży trzy dzwony z lat 1594, 1763 i 1842.
W XVII w. kościół był w posiadaniu protestantów. Do przebudowy wnętrza w duchu barokowym doszło w roku 1737, kiedy świątynia była już na powrót w rękach katolików. Pomimo przebudowy zachowało się szereg romańsko-gotyckich detali architektonicznych (portal wejściowy, portal zakrystii, okna w wieży). Podczas prac restauracyjnych w 1999 r. wewnątrz świątyni (w prezbiterium, częściowo w nawie) odkryto późnoromańskie naścienne malowidła, pochodzące z ok. 1300 r. Jest to jeden z najlepiej zachowanych zespołów średniowiecznego naściennego malarstwa sakralnego na Słowacji. W następnych latach zostały odkryte i odrestaurowane freski, zajmujące prawie całe wnętrze kościoła. Dekoracje malarskie odkryto również na zewnętrznej, wschodniej ścianie świątyni.

</doc>
<doc id="757273" url="https://pl.wikipedia.org/wiki?curid=757273" title="Potok (powiat Rużomberk)">
Potok (powiat Rużomberk)

Potok – wieś i gmina (obec) w powiecie Rużomberk, kraju żylińskim, w północnej Słowacji. Wieś po raz pierwszy wzmiankowana w 1273 roku jako "Medekus", lokowana w roku 1286 pod nazwą "Medekus Potoka".
Miejscowość położona jest na Kotlinie Liptowskiej w dolinie niewielkiego potoku uchodzącego do Wagu.

</doc>
<doc id="757274" url="https://pl.wikipedia.org/wiki?curid=757274" title="Henryk VI, część 1">
Henryk VI, część 1

Henryk VI, część 1 () – kronika, napisana przez Williama Shakespeare’a, będąca częścią pierwszej tetralogii. Opisuje losy króla Henryka VI.
Publikacja, inscenizacja i autorstwo.
Sztuka ta nie była publikowana przed Pierwszym Folio wydanym w 1623 roku. Można ją było także znaleźć w Fałszywym Folio. Po raz pierwszy wystawiana była w 1592 roku, jako jedna z pierwszych sztuk Szekspira. Po zwycięstwie nad hiszpańską Wielką Armadą w 1588 w Londynie było spore zapotrzebowanie na sztuki historyczne, stąd też powstanie pierwszej tetralogii.
Uważa się, że Szekspir nie był autorem całości tej sztuki, a jedynie jednym z co najmniej trzech pisarzy, którzy włączyli się w jej tworzenie. Badacze przyjmują, że poeta ze Stratford jest autorem nie więcej niż jej 20%, więc sformułowanie "Szekspir" używane w tym artykule powinno się rozumieć raczej jako "Szekspir autorzy". Trzeba pamiętać, że w XVI w. wspólne pisanie sztuk nie należało do rzadkości.
Zgodność historyczna.
W dużym stopniu sztuka ta pozostaje wierna autentycznym wydarzeniom historycznym, Szekspir nie ustrzegł się jednak posunięć mających na celu przypodobanie się publiczności. Po zwycięstwie pod Agincourt wojsko angielskie było uważane za zdecydowanie lepsze od francuskiego. Bohaterka narodowa Francuzów, Joanna d’Arc, przedstawiona jest jako wiedźma, pełna negatywnych cech.
Fabuła.
Akcja tego utworu rozgrywa się głównie w dwóch miejscach. We Francji, wojska angielskie muszą radzić sobie z oblężeniem Joanny d’Arc. Po jej pokonaniu, skazują ją na śmierć. W końcowych scenach tej części, Małgorzata Andegaweńska, inspirowana przez Williama de la Pole, ma poślubić króla Henryka, dzięki czemu hrabia chce uzyskać kontrolę nad władcą.
W Anglii zaś rodzi się konflikt Dwóch Róż, pomiędzy Lancasterami a Yorkami.

</doc>
<doc id="757276" url="https://pl.wikipedia.org/wiki?curid=757276" title="Stankovany">
Stankovany

Stankovany – wieś i gmina (obec) w powiecie Rużomberk, kraju żylińskim, w północnej Słowacji. Należy do niej również osada Rojkov.
Stankovany leżą na prawym brzegu Wagu, u stóp masywu Šípu, ok. 20 km na zachód od Rużomberku. Wieś powstała prawdopodobnie pod koniec XIV w. Najstarsza wzmianka o niej pochodzi z roku 1425. Jej mieszkańcy zajmowali się głównie pracą w lesie i flisactwem.
Wieś znana jest z licznych źródeł mineralnych oraz termalnych. Na terenie wsi znajdują się także rezerwat przyrody Šíp, rezerwat przyrody Rojkovské rašelnisko oraz pomnik przyrody Rojkovská travertínová kopa.

</doc>
<doc id="757279" url="https://pl.wikipedia.org/wiki?curid=757279" title="Lahiri Mahasaya">
Lahiri Mahasaya



</doc>
<doc id="757280" url="https://pl.wikipedia.org/wiki?curid=757280" title="Štiavnička (wieś)">
Štiavnička (wieś)

Štiavnička – wieś i gmina (obec) w powiecie Rużomberk, kraju żylińskim, w północnej Słowacji. Pierwsza, pośrednia wzmianka o wsi pochodzi z 1449 roku; w 1505 roku wzmiankowana bezpośrednio pod nazwą "Kysstzewnycza".

</doc>
<doc id="757282" url="https://pl.wikipedia.org/wiki?curid=757282" title="Efraim">
Efraim

Efraim, (hebr.:אֶפְרָיִם) – postać biblijna ze Starego Testamentu.
Młodszy z dwóch synów Józefa i Asenat, urodzony w Egipcie. Jakub zaadoptował Efraima, swego wnuka, i swoje błogosławieństwo dał jemu, a nie jego starszemu bratu Manassesowi. Początkowo miał dziewięciu synów: Szutelacha, Bereda, Tachata, Eleadę, Tachata, Zabada, Szutelacha, Ezera oraz Eleada. Wszyscy oni zostali jednak zabici. Po tym wydarzeniu urodził się jeszcze tylko jeden syn Efraima, a imię które zostało mu nadane to Beria. Od Efraima wywodzi się ważne pokolenie. Prorocy nazywają czasem jego imieniem Izrael.
Pojawia się w Księdze Rodzaju 41, 52; 48.

</doc>
<doc id="757284" url="https://pl.wikipedia.org/wiki?curid=757284" title="Švošov">
Švošov

Švošov – wieś i gmina (obec) w powiecie Rużomberk, kraju żylińskim, w północnej Słowacji.
Wieś leży na wysokości ok. 460 m n.p.m., na wysokim, prawym brzegu rzeki Wag, u samych podnóży należących do Gór Choczańskich szczytów Ostré (1067 m n.p.m.) i Havran (915 m n.p.m.), ok. 2 km na wschód od Lubochni.
Historia.
Švošov powstał przy brodzie na Wagu, przez który wiódł prastary szlak z Turca, prowadzący dalej doliną potoku Komjatná na Orawę i do Polski. Wieś lokowana była w XV w. Jako tzw. „dolną wsią” wraz z położoną po drugiej stronie Wagu sąsiednią Hubovą rządził nią sołtys z pobliskich Stankovian. Mieszkańcy zajmowali się uprawą roli, hodowlą owiec, a zwłaszcza pracą w lesie. Byli zawołanymi flisakami, spławiającymi tratwy aż do Komárna nad Dunajem. Po 1894 r. znaleźli pracę w zakładach tekstylnych w Rużomberku. W 1946 r. wielki pożar zniszczył 2/3 wsi.
Przez Švošov przebiega linia kolejowa Vrútky - Poprad, będąca fragmentem historycznej Kolei Koszycko-Bogumińskiej. Przystanek znajduje się ok. 1 km na wschód od centrum wsi. Do lat 40. XX w. funkcjonował we wsi prom przez Wag. Obecnie Švošov połączony jest z położoną po drugiej stronie rzeki Hubovą kładką dla pieszych. Dojazd kołowy od drogi krajowej nr 18 odbywa się od strony zachodniej, przez most drogowy w Lubochni.

</doc>
<doc id="757287" url="https://pl.wikipedia.org/wiki?curid=757287" title="Turík">
Turík

Turík – wieś i gmina (obec) w powiecie Rużomberk, kraju żylińskim, w północnej Słowacji, w granicach historycznego Liptowa.
Położenie.
Turík leży w dolinie potoku Turík, prawobrzeżnego dopływu Wagu, u południowych podnóży Gór Choczańskich. Zabudowania wsi ciągną się w środkowej części dość wąskiej Doliny Turíckiej. Nad nimi od północy piętrzy się szczyt Magury Turíckiej (1085 m n.p.m.). Grupa zabudowań przy odgałęzieniu drogi do centrum wsi od drogi biegnącej prawym brzegiem Wagu z Liptowskiej Ciepłej do Liskovej nosi nazwę "Turíček", zaś niedaleki były młyn nad Wagiem i znana dawniej karczma nosiły nazwę "Vlčia jama" (pol. Wilcza Jama).
Historia.
Tereny wsi były zamieszkane przez człowieka już w czasach prehistorycznych. Na skalistym wzniesieniu nad wsią, zwanym Hradište, znaleziono fragmenty ceramiki z młodszej epoki brązu i początków epoki żelaza, zaliczane do kultury łużyckiej. Wieś należała do szlacheckiej rodziny Turánskich. Ich przodkowie otrzymali te ziemie w 1278 r. w nagrodę za służby dla króla przy prowadzeniu królewskich posłów do Polski i w tym samym roku lokowali wieś. W latach 1976–1990 wieś była włączona do niedalekiej Liskovej.

</doc>
<doc id="757289" url="https://pl.wikipedia.org/wiki?curid=757289" title="Valaská Dubová">
Valaská Dubová

Valaská Dubová (węg. "Oláhdubova", łac. "Dubova Valachorum") – wieś i gmina (obec) w powiecie Rużomberk kraju żylińskiego, w północnej Słowacji. Ok. 800 mieszkańców (2011). Położona jest 7 km na północ od Rużomberku, na wysokości 662 m n.p.m., na zachodnim skraju Gór Choczańskich, na południowym skłonie ograniczającej je przełęczy Brestová.
Wieś wzmiankowana już w 1322 r., położona była przy trakcie z Liptowa na Orawę, będącym fragmentem jednego z głównych transkarpackich szlaków handlowych z dawnych Węgier do Polski. W 1474 król Węgier Maciej Korwin potwierdził jej przywileje lokacyjne na prawie wołoskim. Mieszkańcy, w zamian za szereg ulg, byli zobowiązani strzec bezpieczeństwa wspomnianego traktu i chronić jego użytkowników przed zbójnikami. Valaská Dubová należała początkowo do tzw. „państwa Likawa”, a od 1556 do „Państwa Orawskiego” z siedzibą na Zamku Orawskim.
W czasie powstań kuruców w końcu XVII w. wieś przez kilka lat była opuszczona. W 1933 r. zniszczył ją wielki pożar: spłonęły 133 zagrody i 2 młyny wodne. Ponowna rozbudowa, zwłaszcza po II wojnie światowej, doprowadziła do okresowego wzrostu liczby mieszkańców do ok. 1000. Mieszkańcy zajmowali się dawniej głównie hodowlą bydła i owiec oraz drobnym rzemiosłem, później pracą w okolicznych lasach. Obecnie większość z nich pracuje w sąsiednich miastach: Rużomberku i Dolnym Kubínie.
We wsi neoromański kościół katolicki zbudowany w latach 1866–1872 z dekoracją malarską z 1904 pędzla Jozefa Hanuli. W dolnej części wsi, przy dawnym trakcie zwanym tu „furmańcem”, budynek „karczmy” wzniesiony na początku XIX w. na miejscu dawnej, drewnianej karczmy furmańskiej (obecnie restauracja). Według tradycji to tu został schwytany w 1713 r. słynny zbójnik Juraj Jánošík, co przypomina okolicznościowy napis na fasadzie (faktycznie Janosika złapano w Liptowskim Mikułaszu).
Valaská Dubová jest najlepszym punktem wyjściowym wycieczek na Wielki Chocz (nowa szosa z Dolnego Kubína do Rużomberku omija wieś od zachodu, ale autobusy kursujące między wyżej wymienionymi miastami zajeżdżają do centrum osady).

</doc>
<doc id="757291" url="https://pl.wikipedia.org/wiki?curid=757291" title="Eglon">
Eglon

Eglon – postać biblijna ze Starego Testamentu.
Król Moabu w czasach Sędziów. Pokonał Izrael i zdobył Jerycho, utrzymując władzę nad Izraelitami przez osiemnaście lat. Został zamordowany przez Ehuda.
Pojawia się w Księdze Sędziów 3,12-26

</doc>
<doc id="757295" url="https://pl.wikipedia.org/wiki?curid=757295" title="Ofterschwang">
Ofterschwang

Ofterschwang – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu, wchodzi w skład wspólnoty administracyjnej Hörnergruppe. Leży w Allgäu, około 5 km na południowy zachód od Sonthofen.
W Ofterschwang rozgrywane są zawody Pucharu Świata w narciarstwie alpejskim.
Polityka.
Wójtem gminy jest Alois Ried, rada gminy składa się z 14 osób.

</doc>
<doc id="757299" url="https://pl.wikipedia.org/wiki?curid=757299" title="Ehud">
Ehud

Ehud (hebr. אֵהוּד, gr. "Judes") – postać biblijna (Sędzia) ze Starego Testamentu. Był on drugim z sędziów - jego poprzednikiem był Otniel.
Leworęczny Izraelita z plemienia Beniamina. Ehud obmyślił chytry i zuchwały plan zabicia Eglona, króla Moabu, który uciskał część Izraela, włącznie ze wschodnią częścią kraju należącą do plemienia Ehuda. Po zabiciu Eglona Ehud zebrał armię i pokonał Moabitów, uwalniając swój naród.
Pojawia się w Księdze Sędziów 3,15-30
Historia Ehuda.
Gdy król Moabitów, Eglon, napadł na Hebrajczyków, pokonał ich w wielu bitwach. Ustanowił swoją stolicę w Jerychu i nałożył daniny, których płacenie było ponad ich siły. Przez 18 lat gnębieni ubóstwem Izraelici prosili Boga o wybawienie.
Ehud syn Gera, znany ze swej krzepkiej budowy i silnej lewej ręki, zaprzyjaźnił się z Eglonem i królewskimi dworzanami śląc do nich niezliczone dary. Nikt więc nie podejrzewał go, gdy raz niosąc dary do króla przypasał sobie pod ramieniem sztylet. Gdy jak zwykle z Eglonem wdali się w długą pogawędkę i ten odesłał swoje sługi, by w niej nie przeszkadzały, Ehud poprosił go, by wstał, gdyż z woli Boga chce mu on opowiedzieć swój sen. Gdy król ucieszony powstał, Ehud ugodził go ukrytym ostrzem w samo serce. Zostawił sztylet i spokojnie wyszedł, a słudzy króla myśleli, że ten usnął. Ehud po cichu powiadomił wszystkich mieszkańców Jerycha i nim straże się zorientowały, co się stało z ich królem, Izraelici spadli na nich, zgniatając ich opór. W taki sposób rozbita została tyrania Moabitów. Ehud za swą zasługę został zaszczycony władzą nad całym ludem, którą dzierżył przez 80 lat. (Józef Flawiusz DDIk5_185-197)

</doc>
<doc id="757301" url="https://pl.wikipedia.org/wiki?curid=757301" title="Valaska Dubova">
Valaska Dubova



</doc>
<doc id="757305" url="https://pl.wikipedia.org/wiki?curid=757305" title="Svosov">
Svosov



</doc>
<doc id="757309" url="https://pl.wikipedia.org/wiki?curid=757309" title="Stiavnicka">
Stiavnicka



</doc>
<doc id="757310" url="https://pl.wikipedia.org/wiki?curid=757310" title="Luciano Siqueira">
Luciano Siqueira

Luciano Siqueira de Oliveira (ur. 3 grudnia 1975 w Rio de Janeiro) – brazylijski piłkarz występujący na pozycji bocznego pomocnika. Był zawodnikiem kolejno takich klubów jak SE Palmeiras, Bologna FC, Chievo, Inter Mediolan oraz Mantova.

</doc>
<doc id="757311" url="https://pl.wikipedia.org/wiki?curid=757311" title="Martincek">
Martincek



</doc>
<doc id="757312" url="https://pl.wikipedia.org/wiki?curid=757312" title="Czerne">
Czerne

Czerne (słow. "Čierne", gw. czad. "Ciorne", węg. "Cserne") – wieś i gmina (obec) w powiecie Czadca, kraju żylińskim, w północnej Słowacji.
Historia.
Pierwsze, niestałe jeszcze osiedla na terenie dzisiejszego Czernego utworzyli w II połowie XVI w. wędrowni pasterze wołoscy, wypasający tu swoje bydło (owce, kozy). Wieś została założona ok. 1640 r. przez właścicieli feudalnego „państwa” Budziatyń, a w 1645 r. liczyła 28 rodzin. Została zasiedlona przez polskich osadników z Orawy i ze Śląska. Od 1659 r. należała do „państwa” Streczno. Jako datę lokacji podawany jest rok 1662. Parafia w Czernem powstała dopiero w 1796 r., a pierwszą świątynią parafialną został stary, drewniany kościół, przeniesiony tu w tym samym roku z sąsiedniego Skalitego.
W 1884 r. uruchomiona została linia kolejowa z Czadcy do Żywca, a w Czernem powstał przystanek kolejowy. Jednak pierwszy, drewniany most przez Czerniankę, umożliwiający mieszkańcom wsi dostęp do niego powstał dopiero w 1897 r.
W latach 1847–1851, które były w tym regionie latami nieurodzaju, głodu i epidemii (tzw. „Głodne roki”) zmarło tu blisko 1200 osób, tj. ok. 40% mieszkańców wsi. Rozdrobnienie gospodarstw i brak pracy spowodowały później, na przełomie XIX i XX w., wzmożoną falę emigracji na Śląsk (zarówno austriacki jak i pruski), w okolice Hamburga i wreszcie do Ameryki. Gdy w latach 1903–1904 władze zamknęły możliwości wyjazdów, Czerne – z racji bliskości granic księstwa cieszyńskiego i Galicji stało się jednym z punktów emigracji nielegalnej.
W 1908 r. została tu założona wiejska spółdzielnia („Gazdovský spolok”), a w 1914 r. Spółdzielnia Spożywców. Były to reakcje na zdominowanie miejscowego handlu przez kupców żydowskich. Ostre wystąpienia antyżydowskie miały miejsce w całej okolicy tuż po zakończeniu I wojny światowej.
25 listopada 1938 r. do wsi wkroczyło polskie wojsko. Północna część Czernego po linię kolejową Czadca – Zwardoń została włączona do Polski. Nieco później wieś na krótki czas ponownie znalazła się na szlaku nielegalnej emigracji, tym razem służącym Czechom, uciekającym z Protektoratu Czech i Moraw do Polski.
Wojska radzieckie wkroczyły do Czernego dopiero 1 maja 1945 r. Po II wojnie światowej nastąpiła lawinowa emigracja mieszkańców wsi: wyjeżdżano nie tylko do niedalekiej Czadcy, ale także do czeskiego Trzyńca i miast Zagłębia Ostrawsko-Karwińskiego. W latach 1945–1950 liczba mieszkańców zmalała z 3991 do 2355. Stan ludności z 1945 r. osiągnęło Czerne z powrotem dopiero w 1969 r.
Kultura.
We wsi jest używana gwara przejściowa słowacko-czadecka. Gwara czadecka jest zaliczana przez polskich językoznawców jako gwara ze zmieszanymi elementami dialektów małopolskiego i śląskiego języka polskiego, przez słowackich zaś jako gwara przejściowa polsko-słowacka.

</doc>
<doc id="757314" url="https://pl.wikipedia.org/wiki?curid=757314" title="Jan Szancenbach">
Jan Szancenbach

Jan Szancenbach (ur. 8 stycznia 1928 w Krakowie, zm. 15 grudnia 1998 tamże) – polski malarz, przedstawiciel koloryzmu, profesor i rektor Akademii Sztuk Pięknych w Krakowie.
Życiorys.
Był synem Jana Szancenbacha, lekarza ginekologa, jeńca obozu w Starobielsku zamordowanego w Charkowie oraz Marii Skłodowskiej-Szancenbachowej, artystki malarki, uczennicy Olgi Boznańskiej.
W 1940 rozpoczął studia w Szkole Przemysłu Artystycznego w Krakowie ("Kunstgewerbeschule"). Od 1943, gdy szkoła została zamknięta przez niemieckie władze okupacyjne, do 1945 kształcił się samodzielnie w gronie kolegów pod przewodnictwem Tadeusza Brzozowskiego. W 1945 został przyjęty na II rok Akademii Sztuk Pięknych w Krakowie, gdzie przez kilka miesięcy uczęszczał do pracowni malarstwa Wojciecha Weissa, a następnie Eugeniusza Eibischa. W 1948 otrzymał absolutorium, zaś w 1952 uzyskał dyplom magistra sztuki.
W 1948 rozpoczął pracę na krakowskiej ASP. Początkowo uczył rysunku, liternictwa, projektowania graficznego i technik graficznych. Od 1972 prowadził pracownię malarstwa sztalugowego na Wydziale Malarstwa ASP. Od 1976 miał na uczelni własne atelier. W latach 1972–1978 i 1981–1984 był dziekanem Wydziału Malarstwa, prorektorem ASP w latach 1978-1981, a następnie przez dwie kadencje rektorem Akademii Sztuk Pięknych w Krakowie (1987-1993). W 1986 uzyskał tytuł profesora zwyczajnego. W latach 1971-1987 i 1993-1996 był członkiem Rady Wyższego Szkolnictwa Artystycznego. Był członkiem Związku Polskich Artystów Plastyków, kilkanaście lat pracował społecznie w zarządzie związku pełniąc między innymi funkcję sekretarza i prezesa okręgu krakowskiego ZPAP.
Twórczość.
Malował pejzaże, martwe natury, widoki wnętrz pełne ekspresji, o urozmaiconej fakturze, niekiedy na pograniczu abstrakcji. Oprócz malarstwa zajmował się także grafiką, projektowaniem (plakatów, okładek itp.), malarstwem w architekturze (m.in. renowacja widowni Teatru im. J. Słowackiego w Krakowie, widowni i plafonu w Operze Wrocławskiej) i filmem rysunkowym.
W latach 1948–1996 brał udział w ponad 300 wystawach ogólnopolskich i 70 zagranicznych. 
Nagrody i odznaczenia.
Otrzymał też kilkanaście nagród w konkursach na plakaty, znaki firmowe, odznaki, znaczki pocztowe, opakowania itp.

</doc>
<doc id="757315" url="https://pl.wikipedia.org/wiki?curid=757315" title="Lucky">
Lucky



</doc>
<doc id="757316" url="https://pl.wikipedia.org/wiki?curid=757316" title="Ela (król Izraela)">
Ela (król Izraela)

Ela (zm. 885 p.n.e.) – władca królestwa izraelskiego, syn Baszy.
Informacje o nim podaje 1 Księga Królewska 16,8-14. Szczegóły panowania Eli nie są znane.
Tron po swoim ojcu objął w 886 p.n.e. i panował przez rok do czasu swojej skrytobójczej śmierci w 885 r. p.n.e. Jego zabójcą był dowódca wojskowy – Zimri. "Gdy tylko został królem i zasiadł na swym tronie, wybił cały ród Baszy, nie zostawiając mu żadnego chłopca, oraz jego krewnych i przyjaciół."

</doc>
<doc id="757317" url="https://pl.wikipedia.org/wiki?curid=757317" title="Dlhá nad Kysucou">
Dlhá nad Kysucou

Dlhá nad Kysucou () – wieś i gmina (obec) w powiecie Czadca, kraju żylińskim, w północnej Słowacji.
Dlhá nad Kysucou do 1948 była osadą wsi Dlhé Pole, od 1949 osadą Turzówki, zaś w 1954 stała się samodzielną wsią.

</doc>
<doc id="757318" url="https://pl.wikipedia.org/wiki?curid=757318" title="HD 52265">
HD 52265

HD 52265 (Citalá) – gwiazda w gwiazdozbiorze Jednorożca, odległa o około 98 lat świetlnych od Słońca. Jest żółtym karłem, podobnym do Słońca, jednak o około 20% masywniejszym. Jej wielkość gwiazdowa wynosi ponad 6.
W 2000 roku odkryto planetę HD 52265 b (Cayahuanca) krążącą wokół tej gwiazdy.
Nazwa.
Gwiazda ma nazwę własną Citalá, co oznacza „rzeka gwiazd” w języku nahuatl. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Salwadoru mogli wybrać nazwę dla tej gwiazdy. Spośród nadesłanych propozycji zwyciężyła nazwa Citalá dla gwiazdy i Cayahuanca dla planety.

</doc>
<doc id="757319" url="https://pl.wikipedia.org/wiki?curid=757319" title="Turik">
Turik



</doc>
<doc id="757321" url="https://pl.wikipedia.org/wiki?curid=757321" title="Ľubochna">
Ľubochna



</doc>
<doc id="757322" url="https://pl.wikipedia.org/wiki?curid=757322" title="Dunajov">
Dunajov

Dunajov () – wieś i gmina (obec) w powiecie Czadca, kraju żylińskim, w północnej Słowacji. Wieś lokowana w roku 1598.

</doc>
<doc id="757323" url="https://pl.wikipedia.org/wiki?curid=757323" title="Liskova">
Liskova



</doc>
<doc id="757324" url="https://pl.wikipedia.org/wiki?curid=757324" title="Liptovsky Michal">
Liptovsky Michal



</doc>
<doc id="757325" url="https://pl.wikipedia.org/wiki?curid=757325" title="Klokočov (powiat Czadca)">
Klokočov (powiat Czadca)

Klokočov (węg. "Klokocsóvölgy") – wieś i gmina (obec) w powiecie Czadca, kraju żylińskim, w północnej Słowacji.
Położenie.
Wieś leży w dolinach potoku Predmieranka (lewobrzeżny dopływ Kisucy) oraz jego licznych dopływów, spływających z południowych stoków głównego grzbietu Beskidu Śląsko-Morawskiego. Tereny wsi sięgają po wspomniany wyżej grzbiet na odcinku od Małego Połomu po szczyt Konečná (865 m n.p.m.), którym biegnie tu granica państwowa słowacko-czeska oraz obejmują znaczny fragment jego podnóży, wyróżnianych przez słowackich geografów jako Turzovska vrchovina. Wieś tworzy obecnie 10 większych osiedli (Klokočov-ústredie, Rybáre, Kornica, Klín, Vrchpredmier, Hlavice, Javorová, Podjavorová, Riečky i Hrubý Buk.), a w ich ramach również wielką liczbę mniejszych, rodzinnych „dworów” lub nawet pojedynczych gospodarstw, rozrzuconych po stokach. Jest to spowodowane dawnym osadnictwem na prawie wołoskim i prowadzoną przez wieki polaniarską formą gospodarki.
Historia.
Obecny Klokočov stanowił pierwotnie jedną z peryferyjnych części Turzówki, należącej wówczas do feudalnego „państwa” z siedzibą na zamku w Bytčy. Zaczął się formować około połowy XVII w. na fali zasiedlania pustych dotąd gór ludnością parającą się głównie pasterstwem owiec. Poza szałaśnictwem mieszkańcy trudnili się hodowlą bydła, drobnym rolnictwem, wyrobem gontów i drobnych przedmiotów gospodarstwa domowego z drewna, a od połowy XIX druciarstwem. Po II wojnie światowej wielu mieszkańców znalazło zatrudnienie w Turzówce, Czadcy, a także w zakładach przemysłowych i kopalniach węgla kamiennego Zagłębia Ostrawsko-Karwińskiego.
Status samodzielnej wsi Klokočov uzyskał w roku 1954, po odłączeniu od Turzówki wspomnianych wyżej osiedli i utworzeniu z nich z dniem 15 maja tegoż roku nowej jednostki administracyjnej.
Od początku lat 50. zaczęła funkcjonować komunikacja autobusowa z Czadcy przez Turzówkę, która z czasem, w ślad za budową dróg i mostów, dotarła do większości osiedli. W 1952 r. przeprowadzono telefonizację wsi. Z końcem 1957 r. rozpoczęto systematyczną elektryfikację wsi. Dzięki zaangażowaniu mieszkańców w 1958 r. oddano do użytku budynek gminny, w którym oprócz władz gminy umieszczono remizę straży pożarnej, salę na imprezy społeczno-kulturalne, urząd pocztowy, bibliotekę i sklep. W 1961 r. rozpoczęto budowę nowej szkoły 9-latki w centrum Klokočova, którą oddano do użytku w 1963 r., likwidując z czasem większość starych placówek szkolnych w poszczególnych osiedlach. W następnym roku wybudowano salę gimnastyczną i pierwsze mieszkania dla nauczycieli. Z innych inwestycji były to m.in. przekaźnik RTV na Javorovej (788 m n.p.m.; w 1975 r.), boisko do piłki nożnej, wyciąg narciarski w Hlaviciach (budowa w 1986 r., obecnie już nie istnieje).
Ochrona przyrody.
Zdecydowana większość terenu wsi leży w granicach zachodniej części Obszaru Chronionego Krajobrazu Kisuce. W granicach wsi znajdują się trzy rezerwaty przyrody: Klokočovské skálie, Malý Polom i Polková.

</doc>
<doc id="757326" url="https://pl.wikipedia.org/wiki?curid=757326" title="Liptovske Sliace">
Liptovske Sliace



</doc>
<doc id="757327" url="https://pl.wikipedia.org/wiki?curid=757327" title="Klubina">
Klubina

Klubina () – wieś i gmina (obec) w powiecie Czadca, kraju żylińskim, w północnej Słowacji. Pierwsza pisemna wzmianka o miejscowości pochodzi z roku 1662. Została zasiedlona przez polskich osadników z Małopolski.

</doc>
<doc id="757328" url="https://pl.wikipedia.org/wiki?curid=757328" title="Liptovske Revuce">
Liptovske Revuce



</doc>
<doc id="757330" url="https://pl.wikipedia.org/wiki?curid=757330" title="Liptovska Tepla">
Liptovska Tepla



</doc>
<doc id="757331" url="https://pl.wikipedia.org/wiki?curid=757331" title="Eliab">
Eliab

Eliab − postać biblijna ze Starego Testamentu.
Najstarszy syn Jessego, brat Dawida.
Pojawia się w I Księdze Samuela 16,6 nn.; 17,13.28

</doc>
<doc id="757332" url="https://pl.wikipedia.org/wiki?curid=757332" title="Korňa">
Korňa

Korňa () – wieś i gmina (obec) w powiecie Czadca, kraju żylińskim, w północnej Słowacji.
Korňa uzyskała status samodzielnej wsi w roku 1954, po odłączeniu się od Turzówki.

</doc>
<doc id="757334" url="https://pl.wikipedia.org/wiki?curid=757334" title="Liptovska Stiavnica">
Liptovska Stiavnica



</doc>
<doc id="757335" url="https://pl.wikipedia.org/wiki?curid=757335" title="Liptovska Osada">
Liptovska Osada



</doc>
<doc id="757336" url="https://pl.wikipedia.org/wiki?curid=757336" title="Maków (Słowacja)">
Maków (Słowacja)

Maków (słow. Makov, węg. "Trencsénmakó") – wieś i gmina (obec) w powiecie Czadca, kraju żylińskim, w północnej Słowacji. Pierwsza pisemna wzmianka o miejscowości pochodzi z roku 1720.

</doc>
<doc id="757337" url="https://pl.wikipedia.org/wiki?curid=757337" title="Liptovska Luzna">
Liptovska Luzna



</doc>
<doc id="757338" url="https://pl.wikipedia.org/wiki?curid=757338" title="Komjatna">
Komjatna



</doc>
<doc id="757339" url="https://pl.wikipedia.org/wiki?curid=757339" title="Nová Bystrica (wieś)">
Nová Bystrica (wieś)

Nová Bystrica (węg. "Újbeszterce") – wieś i gmina (obec) w powiecie Czadca, kraju żylińskim, w północnej Słowacji. Jej powierzchnia, po włączeniu w l. 80. ub. wieku terenów wsi Riečnica i Harvelka zatopionych przez wody jeziora zaporowego Nová Bystrica wynosi 1256 ha.
Położenie.
Wieś leży w górnej części doliny Bystricy, jej centrum znajduje się tuż poniżej ujścia do Bystricy jej prawobrzeżnego dopływu, potoku Vychylovka. W granicach katastralnych wsi znajduje się zapora wodna Nová Bystrica oraz utworzone dzięki niej jezioro zaporowe Nová Bystrica.
Historia.
Wieś lokowana w roku 1662.

</doc>
<doc id="757340" url="https://pl.wikipedia.org/wiki?curid=757340" title="System wielopartyjny">
System wielopartyjny

System wielopartyjny – system partyjny występujący najczęściej w państwach demokratycznych, w których zazwyczaj obowiązuje ordynacja proporcjonalna, zwłaszcza bez progu wyborczego.
W przeciwieństwie do systemu dwupartyjnego charakteryzuje się zdolnością trzech lub więcej partii politycznych do sformowania rządu. Prowadzi to z reguły do konieczności zawierania koalicji rządowych albo powoływania rządów mniejszościowych.
Przykłady.
Współczesnymi przykładami stabilnych systemów wielopartyjnych są m.in. Holandia, Belgia, Dania, Irlandia, Szwecja, Finlandia, Estonia, Czechy, Kanada, Australia i Nowa Zelandia. 
System wielopartyjny istnieje też w Polsce, przy czym od kilku lat zaznacza się tendencja do powstania systemu dwuipółpartyjnego.

</doc>
<doc id="757341" url="https://pl.wikipedia.org/wiki?curid=757341" title="Spółgłoska drżąca uderzeniowa dziąsłowa">
Spółgłoska drżąca uderzeniowa dziąsłowa



</doc>
<doc id="757342" url="https://pl.wikipedia.org/wiki?curid=757342" title="Ivachnova">
Ivachnova



</doc>
<doc id="757343" url="https://pl.wikipedia.org/wiki?curid=757343" title="Oleśna">
Oleśna

Oleśna (słow. Olešná) – wieś i gmina (obec) w powiecie Czadca, kraju żylińskim, w północnej Słowacji.
Położenie.
Leży ok. 10 km na zachód od Czadcy, w górnej części doliny Kisucy, jednak jej zabudowania są głównie rozrzucone w dolinie uchodzącego do Kisucy od północy (od lewego brzegu) potoku Olešnianka, sięgając aż pod grzbiet, którym biegnie obecnie granica Słowacji i Czech (w tym konkretnym przypadku czeskiego Śląska).
Historia.
Wieś była lokowana w roku 1619. Od początku należała do feudalnego "państwa" z siedzibą w Bytčy. Jej mieszkańcy osiedlali się w rozrzuconych po stokach samotnych gospodarstwach, które z czasem rozrastały się w niewielkie, rodzinne osiedla. Zajmowali się głównie pasterstwem owiec i krów, pracą w lesie, wytwarzaniem gospodarskich przedmiotów z drewna, druciarstwem i drobnym handlem domokrążczym.

</doc>
<doc id="757345" url="https://pl.wikipedia.org/wiki?curid=757345" title="Hubova">
Hubova



</doc>
<doc id="757347" url="https://pl.wikipedia.org/wiki?curid=757347" title="Eliakim (postać biblijna)">
Eliakim (postać biblijna)

Eliakim – postać biblijna ze Starego Testamentu.
Najważniejszym człowiekiem o tym imieniu w Biblii był syn Chilkiasza, główny urzędnik pałacu króla Ezechiasza. Kiedy król Asyrii, Sennacheryb, zagroził oblężeniem Jerozolimy, Ezechiasz wysłał Eliakima razem z Szebną i Joachem, aby wysłuchali rzecznika Asyryjczyków.
Pojawia się w II Księdze Królewskiej 18,18 nn.
Źródło: 

</doc>
<doc id="757348" url="https://pl.wikipedia.org/wiki?curid=757348" title="Besenova">
Besenova



</doc>
<doc id="757349" url="https://pl.wikipedia.org/wiki?curid=757349" title="Oszczadnica (powiat Czadca)">
Oszczadnica (powiat Czadca)

Oszczadnica (słow. "Oščadnica", węg. "Ócsad", do 1902 "Oscsadnica") – wieś i gmina (obec) w powiecie Czadca, kraju żylińskim, w północnej Słowacji.
Pierwsza pisemna wzmianka o miejscowości pochodzi z roku 1712. Znajduje się w niej Snow Paradise Veľká Rača Oščadnica.
Kultura.
We wsi jest używana gwara przejściowa słowacko-czadecka. Gwara czadecka jest zaliczana przez polskich językoznawców jako gwara ze zmieszanymi elementami dialektów małopolskiego i śląskiego języka polskiego, przez słowackich zaś jako gwara przejściowa polsko-słowacka.

</doc>
<doc id="757355" url="https://pl.wikipedia.org/wiki?curid=757355" title="Velky Cepcin">
Velky Cepcin



</doc>
<doc id="757356" url="https://pl.wikipedia.org/wiki?curid=757356" title="Podvysoká">
Podvysoká

Podvysoká (węg. "Határújfalu", do 1899 "Podviszoka") – wieś i gmina (obec) w powiecie Czadca, kraju żylińskim, w północnej Słowacji. Pierwsza pisemna wzmianka o miejscowości pochodzi z roku 1658.

</doc>
<doc id="757358" url="https://pl.wikipedia.org/wiki?curid=757358" title="Turcek">
Turcek



</doc>
<doc id="757359" url="https://pl.wikipedia.org/wiki?curid=757359" title="Radôstka (powiat Czadca)">
Radôstka (powiat Czadca)

Radôstka – wieś i gmina (obec) w powiecie Czadca, kraju żylińskim, w północnej Słowacji. Wieś lokowana w roku 1662.

</doc>
<doc id="757360" url="https://pl.wikipedia.org/wiki?curid=757360" title="Eliaszib">
Eliaszib

Eliaszib – postać biblijna ze Starego Testamentu.
Arcykapłan z czasów Nehemiasza, który pomógł odbudować mury Jerozolimy.
Pojawia się w Księdze Nehemiasza 3,1, 13,4-9
Źródło: 

</doc>
<doc id="757362" url="https://pl.wikipedia.org/wiki?curid=757362" title="Raková (powiat Czadca)">
Raková (powiat Czadca)

Raková (węg. "Trencsénrákó") – wieś i gmina (obec) w powiecie Czadca, kraju żylińskim, w północnej Słowacji. Wieś lokowana w roku 1658.

</doc>
<doc id="757363" url="https://pl.wikipedia.org/wiki?curid=757363" title="Sklene">
Sklene



</doc>
<doc id="757365" url="https://pl.wikipedia.org/wiki?curid=757365" title="Raksa">
Raksa



</doc>
<doc id="757367" url="https://pl.wikipedia.org/wiki?curid=757367" title="Ondrasova">
Ondrasova



</doc>
<doc id="757368" url="https://pl.wikipedia.org/wiki?curid=757368" title="Stará Bystrica">
Stará Bystrica

Stará Bystrica (węg. "Óbeszterce") – wieś i gmina (obec) w powiecie Czadca, kraju żylińskim, w północnej Słowacji. Leży w historycznym regionie Kysuce.
Położenie.
Leży w Beskidach Zachodnich, w dolinie rzeki Bystrica, wg nomenklatury słowackiej oddzielającej tu Kysucké Beskydy (na północy) od Kysuckéj vrchoviny (na południu). Położona jest w środkowej, poszerzonej części w/w. doliny, określanej tu jako Bystrická Brázda, tuż powyżej miejsca w którym do Bystricy wpada jej największy lewostronny dopływ, duży potok Radôstka. Centrum wsi leży na wysokości 496 m n.p.m.
Historia.
Na terenie wsi znaleziono kości mamuta i nosorożca włochatego, co świadczy o możliwości przebywania tu ludzi już w okresie paleolitu. Współczesna wieś została założona zapewne ok. 1585 r. w systemie tzw. kolonizacji wałaskiej. Została zasiedlona prawdopodobnie przez polskich osadników z Małopolski i ze Śląska. Należała do „państwa feudalnego” z siedzibą na zamku w Strečnie. Po raz pierwszy wspominana była w 1662 r. jako "Vetus Besztercze", później w roku 1773 jako "Bistrice", od roku 1808 jako "Stará Bystrica". W roku 1784 miała 390 domów z 2264 mieszkańcami, a w roku 1828 - 389 domów i 2751 mieszkańców.
Mieszkańcy zajmowali się hodowlą owiec i bydła w typowej dla tych terenów formie z „folwarkami” (letnimi gospodarstwami) na wyżej położonych łąkach i polanach, pracą w lesie oraz flisactwem (w okresie wiosennym) i tkactwem. Działał tartak, młyn wodny i folusz. W II poł. XVII w. powstał browar, a w następnym stuleciu gorzelnia. W roku 1767 założono tu hamernię (kuźnię) o trzech piecach. Zanikła ona jeszcze przed końcem XVIII w. W XIX w., podobnie jak i w wielu innych wsiach Kysuc, popularne stało się tu druciarstwo: wędrowni druciarze, naprawiający gliniane garnki i wykonujący inne tego typu usługi, docierali również do wsi śląskich i małopolskich. Pod koniec XIX w. silnie zaznaczyła się emigracja do USA.
W latach II wojny światowej góry wokół wsi były terenem działań oddziałów partyzanckich pod dowództwem Morskiego, Jefremowa i Jaromowa. 9 stycznia 1945 r. Niemcy rozstrzelali tu 11 ujętych uczestników Słowackiego Powstania Narodowego. W kwietniu 1945 r., podczas walk z zawzięcie broniącymi się tu Niemcami, większość wsi spłonęła – spaliły się 142 domy. Część mieszkańców wyemigrowała wkrótce do wsi Rovinka w pobliżu Bratysławy.
Po wojnie mieszkańcy systematycznie porzucali pracę na roli i w lesie, szukając jej w tworzących się zakładach w miastach doliny Kisucy, a także w przemyśle Republiki Czeskiej: w trzynieckiej hucie oraz kopalniach Zagłębia Ostrawsko-Karwińskiego. W roku 1953 od Starej Bystricy oddzieliła się Harvelka, tworząc osobną wieś.
Współczesność.
Z końcem lat 90. ub. w. Stará Bystrica zaczęła intensywnie rozwijać jako miejscowość turystyczno-rekreacyjna. Sprzyjała temu podjęta wkrótce kompleksowa przebudowa centrum wsi, w której postawiono nacisk na wyeksponowanie jej walorów historyczno-kulturowych oraz na obsługę ruchu turystycznego.

</doc>
<doc id="757369" url="https://pl.wikipedia.org/wiki?curid=757369" title="Eliezer">
Eliezer

Eliezer – postać biblijna ze Starego Testamentu.
Jego imię znaczy „Bóg mego ojca był dla mnie pomocą”. Główny sługa Abrahama, który miał po nim dziedziczyć, gdy Abraham nie miał potomka. Najprawdopodobniej to Eliezerowi powierzono misję udania się do Mezopotamii po żonę dla Izaaka.
Pojawia się w Księdze Rodzaju 15,2; 24

</doc>
<doc id="757370" url="https://pl.wikipedia.org/wiki?curid=757370" title="Bronisław Łoziński">
Bronisław Łoziński

Bronisław Łoziński, ps. "Bartek Szkolarz", "Tadeusz Słowiński" (ur. 23 października 1848 w Smolnicy, zm. 16 grudnia 1911 we Lwowie) – prawnik polski, historyk prawa, radca Namiestnictwa we Lwowie, publicysta, członek korespondent krakowskiej Akademii Umiejętności.
Życiorys.
Był synem Waleriana (poczmistrza) i Julii z Lewickich. Jego braćmi byli pisarze Walery i Władysław (także znany historyk Lwowa). Był również po kądzieli spokrewniony z historykiem Karolem Szajnochą i geologiem Władysławem Szajnochą. Uczęszczał do gimnazjum w Samborze (1857-1861) i II Gimnazjum we Lwowie (1861-1867). W latach 1867–1871 studiował prawo na Uniwersytecie Lwowskim, gdzie w 1872 obronił dyplom doktora praw. Po studiach pracował przez rok jako adiunkt w Namiestnictwie we Lwowie. W 1872 przeszedł do pracy we lwowskim Wydziale Krajowym, gdzie był kolejno koncypientem (1872-1874), adiunktem (1874-1882) i sekretarzem (1882-1884). Od 1884 ponownie pracował w Namiestnictwie, do 1889 jako starosta, w latach 1889–1891 jako radca. Był uważany za jednego z najzdolniejszych urzędników Namiestnictwa za rządów Filipa Zaleskiego i Kazimierza Badeniego. W latach 1885–1891 brał udział w pracach Państwowej Komisji Egzaminacyjnej we Lwowie w zakresie nauk prawno-państwowych.
Był autorem szeregu prac poświęconych historii nowożytnego prawa polskiego, prawu cywilnemu i prawu administracyjnemu. Wiele uwagi poświęcił XIX-wiecznym instytucjom prawnym Galicji. Badał ponadto m.in. genezę powstania krakowskiego, interesował się zagadnieniem psychologii tłumu w kontekście zjawiska przestępstwa oraz kwestią konieczności i nieuniknioności wojen. Postulował zmiany w prawie karnym i administracyjnym, mające na celu zapobieganie brutalności człowieka wobec zwierząt. Przygotowywał na potrzeby władz galicyjskich projekty ustaw. Był recenzentem prac m.in. Ludwika Gumplowicza i Rudolfa von Jheringa.
Do 13 czerwca 1909 był członkiem rady nadzorczej Pierwszego Galicyjskiego Towarzystwa Akcyjnego Budowy Wagonów i Maszyn w Sanoku.
Jego synem był Walery Władysław Łoziński, profesor Uniwersytetu Jagiellońskiego.
Publikacje.
Publikował na łamach „Dzwonka”, „Przyjaciela Domowego”, „Opiekuna Domowego”, „Dziennika Literackiego”, „Kwartalnika Historycznego”, jako korespondent współpracował również z „Czasem” (jako korespondent lwowski) i „Przeglądem Sądowym i Administracyjnym”. Ogłosił m.in.:
Pracę "Szkice z historyi Galicyi XIX wieku" wydał w 1913 (już po śmierci Łozińskiego) Wacław Tokarz. Łoziński ogłosił ponadto m.in. nowelę "Opieka grobu" (1870). Od 1896 był członkiem korespondentem Akademii Umiejętności w Krakowie, należał take do Towarzystwa dla Popierania Nauki Polskiej we Lwowie (członek czynny od 1901). „Gazeta Sądowa Warszawska” wyróżniła go w 1893 nagrodą za studia prawno-społeczne. W 1891 roku odznaczony Orderem Żelaznej Korony III klasy.

</doc>
<doc id="757372" url="https://pl.wikipedia.org/wiki?curid=757372" title="Moskovec">
Moskovec



</doc>
<doc id="757373" url="https://pl.wikipedia.org/wiki?curid=757373" title="Staszków (Słowacja)">
Staszków (Słowacja)

Staszków (słow. Staškov, węg. "Szaniszlófalva", do 1899 "Sztaskó") – wieś i gmina (obec) w powiecie Czadca, kraju żylińskim, w północnej Słowacji. Najstarsze pisemne wzmianki o miejscowości pochodzą z 1614 i 1658 roku. Została zasiedlona przez polskich osadników z sąsiedniego Śląska. Jeszcze w XIX w. mieszkańcy porozumiewali się gwarą czadecką.

</doc>
<doc id="757375" url="https://pl.wikipedia.org/wiki?curid=757375" title="Maly Cepcin">
Maly Cepcin



</doc>
<doc id="757376" url="https://pl.wikipedia.org/wiki?curid=757376" title="Cristiano Doni">
Cristiano Doni

Cristiano Doni (ur. 1 kwietnia 1973 w Rzymie) – włoski piłkarz występujący na pozycji napastnika.
Kariera klubowa.
Cristiano Doni zawodową karierę rozpoczął w 1991 w Modenie. Nie rozegrał dla niej jednak ani jednego spotkania i po zakończeniu sezonu odszedł do Rimini. W 31 spotkaniach zaliczył sześć trafień, po czym przeniósł się do zespołu Pistoiese. Tam także spędził jeden sezon i latem 1994 Doni został zawodnikiem Bologny. W debiutanckim sezonie w ekipie „Rossoblu” zdobył siedem bramek, jednak w kolejnych rozgrywkach już tylko raz udało mu się wpisać na listę strzelców.
W letnim okienku transferowym w 1998 Włoch odszedł do Atalanty BC z miasta Bergamo. W nowym klubie od razu wywalczył sobie miejsce w podstawowej jedenastce i sezon 1998/1999 zakończył z ośmioma golami na koncie. W kolejnych rozgrywkach Doni strzelił już o sześć bramek więcej i w dużym stopniu przyczynił się do awansu Atalanty do Serie A. W kolejnych sezonach włoski napastnik dalej regularnie zdobywał gole. W rozgrywkach 2001/2002 z szesnastoma trafieniami wspólnie z Alessandro Del Piero zajął szóste miejsce w klasyfikacji najlepszych strzelców.
Latem 2003 Doni odszedł do Sampdorii. W ciągu dwóch sezonów tylko siedem razy wpisał się na listę strzelców i w 2005 przeniósł się do hiszpańskiej Mallorki. Tam jednak także zawiódł i po nieudanym sezonie powrócił do Atalanty BC. W ekipie „Nerazzurrich” odzyskał dawną skuteczność i dwa razy z rzędu okazał się najlepszym strzelcem zespołu. W sezonie 2009/2010 Doni razem ze swoim klubem spadł do Serie B.
W sierpniu Doni został zdyskwalifikowany przez włoską federację na trzy i pół roku. Piłkarz twierdził, że jest niewinny. W Grudniu przyznał się do zarzucanych mu zarzutów, zaprzeczył jednak jakoby miał znajdować się w tzw. międzynarodowej grupie ustawiaczy meczów piłkarskich.
Kariera reprezentacyjna.
W reprezentacji Włoch Doni zadebiutował 7 listopada 2001 w zremisowanym 1:1 towarzyskim meczu z Japonią, w którym strzelił gola. Rok później Giovanni Trapattoni powołał go do 23–osobowej kadry „Squadra Azzura” na mistrzostwa świata. Na azjatyckich boiskach Włosi dotarli do 1/8 finału, gdzie zostali wyeliminowani przez współgospodarzy turnieju – Koreę Południową. Łącznie dla drużyny narodowej Doni rozegrał siedem spotkań i strzelił jedną bramkę.

</doc>
<doc id="757377" url="https://pl.wikipedia.org/wiki?curid=757377" title="Liesno">
Liesno



</doc>
<doc id="757378" url="https://pl.wikipedia.org/wiki?curid=757378" title="Świerczynowiec">
Świerczynowiec

Świerczynowiec (słow. "Svrčinovec", śl. "Śwjyrczyńec", węg. "Fenyvesszoros", do 1899 "Szvrcsinovecz") – wieś i gmina (obec) w powiecie Czadca, kraju żylińskim, w północnej Słowacji.
Historia.
Nazwa "Svrčinovec" pojawiła się po raz pierwszy pod koniec XVI w. przy okazji sporu granicznego między Sunneghami, ówczesnymi właścicielami „państwa” Budziatyń, a książętami cieszyńskimi. W dokumentach wymieniona jest „rzeczka Svrčinovec” ("rivulus Surchinovecz"), jak pierwotnie nazywano Czerniankę. Pierwsze osiedla pasterskie na tym terenie wzmiankowane były w 1584 r. Jako samodzielna wieś był Svrčinovec wymieniany w 1635 r., zaś jego nazwa ma wywodzić się stąd, iż położony był wśród głębokich lasów świerkowych. Został zasiedlony przez polskich osadników z Małopolski i zasiedlonego z Małopolski i z Orawy Krásna nad Kysucou.
W 1653 r. Świerczynowiec występuje w urbarzu państwa Strečno jako siedziba wojewody wałaskiego. W późniejszym rozwoju wsi dominującą rolę odegrali polscy osadnicy z górskich wsi księstwa cieszyńskiego. Szybszy rozwój wsi datowany jest od końca XVIII w., kiedy to wytyczono obecny wariant traktu na Przełęcz Jabłonkowską oraz nowy gościniec „cesarski” przez Zwardoń do Żywca. Kolejnymi istotnymi datami było uruchomienie Kolei Koszycko-Bogumińskiej (1871 r.), a później linii kolejowej przez Przełęcz Zwardońską do Żywca (1884 r.). Do 1794 r. wieś należała do fary w Czadcy, a później do parafii w Czarnem.
W 1913 r. w części wsi zwanej Zatky (przy samej obecnej granicy państwowej) prowadzone były wiercenia w poszukiwaniu węgla kamiennego. Obok cienkich pokładów węgla, na głębokości 1400 m natrafiono na ropę naftową i gaz ziemny. Niespodziewany wybuch zniszczył urządzenia wiertnicze, a I wojna światowa uniemożliwiła wznowienie prac.
25 listopada 1938 r. północna część Świerczynowca, wraz z obydwoma liniami kolejowymi wiodącymi w kierunku Polski i budowanym od ponad roku budynkiem kościoła, została zajęta przez wojsko polskie. Zajmowaniu wsi towarzyszyła regularna wymiana ognia z posterunkami armii czechosłowackiej, w trakcie których zginęło 2 polskich żołnierzy, a 9 odniosło rany. Nowy stan rzeczy trwał jednak zaledwie do 1 września 1939 r., kiedy to oddziały Wehrmachtu, kierujące się ze Świerczynowca na Przełęcze: Jabłonkowską i Zwardońską, przekroczyły grzbiet Karpat rozpoczynając II wojnę światową. Niespełna 5 lat później tą samą drogą, lecz w przeciwnym kierunku wkroczyły na teren państwa słowackiego oddziały niemieckie w celu zdławienia słowackiego powstania narodowego. Wojska radzieckie wkroczyły do wsi 1 maja 1945 r.
Powojenne dzieje mieszkańców Świerczynowca związane są z zakładami przemysłowymi pobliskiej Czadcy („Tatran”, „Slovanka”). Znaczna część ludności wsi szukała pracy w czeskiej części Śląska Cieszyńskiego i jeszcze dziś, pomimo granicy słowacko-czeskiej, w dalszym ciągu pracuje w hucie w Trzyńcu, a nawet w kopalniach zagłębia karwińskiego.
Poza nielicznymi przykładami drewnianych chałup we wsi nie ma innych zabytków. Modernistyczny kościół katolicki pw. Matki Boskiej Różańcowej, budowany od 1937 r. został dokończony po wojnie. Samodzielna parafia śś. Cyryla i Metodego powstała 1 lipca 2001 roku.
W latach 1923–1925 w szkole w przysiółku Dejówka pod Szańcami (na samej obecnej granicy słowacko-czeskiej) uczył Peter Jilemnický (1901-49), późniejszy pisarz, jeden z twórców nurtu słowackiej tzw. literatury proletariackiej.
Kultura.
We wsi jest używana gwara przejściowa słowacko-czadecka. Gwara czadecka jest zaliczana przez polskich językoznawców jako gwara ze zmieszanymi elementami dialektów małopolskiego i śląskiego języka polskiego, przez słowackich zaś jako gwara przejściowa polsko-słowacka.

</doc>
<doc id="757379" url="https://pl.wikipedia.org/wiki?curid=757379" title="Kalamenova">
Kalamenova



</doc>
<doc id="757380" url="https://pl.wikipedia.org/wiki?curid=757380" title="Ivancina">
Ivancina



</doc>
<doc id="757381" url="https://pl.wikipedia.org/wiki?curid=757381" title="Wysoka nad Kisucą">
Wysoka nad Kisucą

Wysoka nad Kisucą (słow. Vysoká nad Kysucou, węg. "Hegyeshely", do 1899 "Viszoka") – wieś i gmina (obec) w powiecie Czadca, kraju żylińskim, w północnej Słowacji. Wieś lokowana w roku 1619.

</doc>
<doc id="757382" url="https://pl.wikipedia.org/wiki?curid=757382" title="Horna Stubna">
Horna Stubna



</doc>
<doc id="757383" url="https://pl.wikipedia.org/wiki?curid=757383" title="Zakopcze">
Zakopcze

Zakopcze (słow. Zákopčie, węg. "Dombelve", do 1899 "Zákopcse") – wieś i gmina (obec) w powiecie Czadca, kraju żylińskim, w północnej Słowacji. Wieś lokowana w roku 1662. Została zasiedlona przez osadników z doliny Kisucy, których przodkowie przybyli tu z Małopolski, ze Śląska i ze Słowacji.

</doc>
<doc id="757385" url="https://pl.wikipedia.org/wiki?curid=757385" title="Dubove">
Dubove



</doc>
<doc id="757386" url="https://pl.wikipedia.org/wiki?curid=757386" title="Elifaz">
Elifaz

Elifaz – postać biblijna ze Starego Testamentu. Pochodził z Temanu.
Jeden z trzech przyjaciół Hioba, którzy przyszli, gdy spadły na niego nieszczęścia.
Pojawia się w Księdze Hioba 2,11 nn.

</doc>
<doc id="757387" url="https://pl.wikipedia.org/wiki?curid=757387" title="Zborov nad Bystricou">
Zborov nad Bystricou

Zborov nad Bystricou (węg. "Felsőzboró") – wieś i gmina (obec) w powiecie Czadca, kraju żylińskim, w północnej Słowacji. Wieś lokowana w roku 1662.

</doc>
<doc id="757388" url="https://pl.wikipedia.org/wiki?curid=757388" title="Cremosne">
Cremosne



</doc>
<doc id="757389" url="https://pl.wikipedia.org/wiki?curid=757389" title="Budis">
Budis



</doc>
<doc id="757390" url="https://pl.wikipedia.org/wiki?curid=757390" title="Briestie">
Briestie



</doc>
<doc id="757391" url="https://pl.wikipedia.org/wiki?curid=757391" title="Borcova">
Borcova



</doc>
<doc id="757393" url="https://pl.wikipedia.org/wiki?curid=757393" title="Herb Byczyny">
Herb Byczyny

Herb Byczyny – jeden z symboli miasta Byczyna i gminy Byczyna w postaci herbu.
Wygląd i symbolika.
Herb przedstawia w polu srebrnym czerwony mur miejski z dwoma wieżami o błękitnych dachach.
Historia.
W latach 2002-2016 obowiązywał herb, o nieco odmiennym rysunku niż zaprojektowany przez Marka Adamczewskiego i obowiązujący od 31 marca 2016.

</doc>
<doc id="757394" url="https://pl.wikipedia.org/wiki?curid=757394" title="Domenico Morfeo">
Domenico Morfeo

Domenico Morfeo (ur. 16 stycznia 1976 roku w Pescinie) – włoski piłkarz występujący na pozycji ofensywnego pomocnika. Obecnie nie gra w żadnym klubie.
Kariera klubowa.
Domenico Morfeo zawodową karierę rozpoczynał w 1993 roku w Atalancie BC. W jej barwach 19 grudnia tego samego roku w wygranym 2:1 spotkaniu przeciwko Genoi zadebiutował w rozgrywkach Serie A. Po rozegraniu dla Atalanty 83 ligowych spotkań Morfeo odszedł do Fiorentiny. W debiutanckim sezonie w ekipie "Fioletowych" włoski zawodnik wystąpił w 24 meczach i zdobył pięć bramek. Na początku kolejnych rozgrywek został wypożyczony do Milanu, by w styczniu 1999 roku powrócić do Florencji.
W sezonie 1999/2000 Morfeo reprezentował barwy dwóch klubów – Cagliari Calcio oraz Hellas Werona. Latem powrócił do Fiorentiny, a następnie wypożyczony został do Atalanty Bergamo. Latem 2002 roku Włoch zmienił klub i podpisał kontrakt z Interem Mediolan, z którym wywalczył wicemistrzostwo kraju oraz dotarł do półfinału Ligi Mistrzów. Dla ekipy "Nerazzurrich" Morfeo zaliczył siedemnaście występów i strzelił jednego gola. Po zakończeniu sezonu na zasadzie wypożyczenia odszedł do Parmy, a w 2005 roku przeniósł się do tego klubu na stałe. W międzyczasie "Rossoblu" znacznie pogorszyli swoje wyniki w rozgrywkach ligowych. Przez pięć sezonów spędzonych w Parmie Morfeo rozegrał 111 ligowych pojedynków i zaliczył w nich szesnaście trafień.
17 lipca 2008 roku włoski pomocnik przeszedł do drugoligowej Brescii Calcio. Na początku 2009 roku został graczem US Cremonese, jednak wkrótce stał się wolnym zawodnikiem.
Kariera reprezentacyjna.
Morfeo ma za sobą występy w młodzieżowych reprezentacjach Włoch. Grał w zespołach do lat 16, 18 oraz 21, dla których łącznie rozegrał 20 meczów i strzelił 9 goli. Razem z kadrą do lat 21 w 1996 roku sięgnął po Młodzieżowe Mistrzostwo Europy.

</doc>
<doc id="757395" url="https://pl.wikipedia.org/wiki?curid=757395" title="Herb gminy Byczyna">
Herb gminy Byczyna



</doc>
<doc id="757399" url="https://pl.wikipedia.org/wiki?curid=757399" title="DW204">
DW204



</doc>
<doc id="757402" url="https://pl.wikipedia.org/wiki?curid=757402" title="Reometr impedancyjny">
Reometr impedancyjny

Reometr impedancyjny - urządzenie diagnostyczne wykorzystywane w medycynie.
Reometr umożliwia pomiar impedancji wybranego segmentu ciała lub fragmentu tkanki. Przy użyciu reometru możliwe jest: określenie parametrów przepływu krwi, stanu krążenia peryferyjnego przy równoczesnym użyciu badań okluzyjnych, zbadanie parametrów oddechowych oraz wiele innych badań specjalistycznych.
Zasada działania reometru (uproszczenie) - za pomocą elektrod wprowadza się do ciała pacjenta prąd o dużej częstotliwości (np. 100 kHz) i małej amplitudzie (np. 1mA). Ten prąd nazywany jest prądem aplikacyjnym i jest nieodczuwalny dla pacjenta. Elektrody odbiorcze mierzą wartość tego prądu po przejściu przez tkanki i jego zmiany w czasie. 
"Przebiegi (patrząc od góry) przedstawiają odpowiednio: zmiany badanej impedancji w czasie, zapis EKG z II odprowadzenia kończynowego Einthovena, oraz pochodną impedancji po czasie (formula_1) "

</doc>
<doc id="757404" url="https://pl.wikipedia.org/wiki?curid=757404" title="DW249">
DW249



</doc>
<doc id="757405" url="https://pl.wikipedia.org/wiki?curid=757405" title="Edmund Andrzej Zientara">
Edmund Andrzej Zientara



</doc>
<doc id="757406" url="https://pl.wikipedia.org/wiki?curid=757406" title="Bodorova">
Bodorova



</doc>
<doc id="757409" url="https://pl.wikipedia.org/wiki?curid=757409" title="Blazovce">
Blazovce



</doc>
<doc id="757410" url="https://pl.wikipedia.org/wiki?curid=757410" title="Abramova">
Abramova



</doc>
<doc id="757413" url="https://pl.wikipedia.org/wiki?curid=757413" title="Zabiedovo">
Zabiedovo



</doc>
<doc id="757414" url="https://pl.wikipedia.org/wiki?curid=757414" title="Suðuroy">
Suðuroy

Suðuroy (wym. , lub , duń. "Suderø") – jest czwartą co do wielkości wyspą archipelagu Wysp Owczych. Zajmuje ona 163,7 km² i mieszka na niej ok. 5 tysięcy ludzi, co daje jej również czwartą pozycję. Na Wyspie jest kilkanaście gór, z których najwyższą jest Gluggarnir (610 m n.p.m.), jednak najpopularniejszym wzniesieniem jest nadmorski Beinisvørð.
Na wyspie znajduje się 17 osad: Vágur (1452 mieszkańców), Tvøroyri (1195 mieszkańców), Hvalba (654), Trongisvágur (415), Sumba (281), Porkeri (273), Froðba (153), Hov (133), Fámjin (115), Sandvík (113), Lopra (96), Øravík (35) i Akrar (28), Víkarbyrgi (0), Akrarbyrgi (0), Tjaldavík i Fámará.
Na wyspie Suðuroy funkcjonowały do roku 2006 aż cztery drużyny piłkarskie: TB Tvøroyri (najstarszy na całych wyspach, w 2007 roku 1. Deild), VB Vágur (2007 – Formuladeildin, Royn Hvalba (2007 – 2. Deild) oraz klub z miasteczka Sumba. Na rok 2007 Sumba i Vágur połączyły siły, a na przyszłe lata planowane jest złączenie wszystkich zespołów z Suðuroy.
Wyspa Suðuroy jest najbardziej popularna wśród turystów, głównie dzięki wspaniałym widokom z jej brzegów.

</doc>
<doc id="757415" url="https://pl.wikipedia.org/wiki?curid=757415" title="Blażowce">
Blażowce



</doc>
<doc id="757416" url="https://pl.wikipedia.org/wiki?curid=757416" title="Vitanova">
Vitanova



</doc>
<doc id="757418" url="https://pl.wikipedia.org/wiki?curid=757418" title="Stefanov nad Oravou">
Stefanov nad Oravou



</doc>
<doc id="757419" url="https://pl.wikipedia.org/wiki?curid=757419" title="Suduroy">
Suduroy



</doc>
<doc id="757420" url="https://pl.wikipedia.org/wiki?curid=757420" title="Oravsky Biely Potok">
Oravsky Biely Potok



</doc>
<doc id="757421" url="https://pl.wikipedia.org/wiki?curid=757421" title="Puchar Spenglera 2005">
Puchar Spenglera 2005

Puchar Spenglera 2005
Faza Grupowa.
"L = lokata, M = liczba rozegranych spotkań, W = Wygrane (ogółem), P = Porażki (ogółem), R = Remisy, WpD = Wygrane po dogrywce, PpD = Porażki po dogrywce, G+ = Gole strzelone, G- = Gole stracone, Pkt = Liczba zdobytych punktów, +/- Różnica bramek"
26 grudnia:
27 grudnia:
28 grudnia:
29 grudnia:
30 grudnia:
Finał.
31 grudnia:

</doc>
<doc id="757423" url="https://pl.wikipedia.org/wiki?curid=757423" title="Nizna">
Nizna



</doc>
<doc id="757425" url="https://pl.wikipedia.org/wiki?curid=757425" title="Vagur">
Vagur



</doc>
<doc id="757427" url="https://pl.wikipedia.org/wiki?curid=757427" title="Cimhova">
Cimhova



</doc>
<doc id="757431" url="https://pl.wikipedia.org/wiki?curid=757431" title="Cierne">
Cierne



</doc>
<doc id="757433" url="https://pl.wikipedia.org/wiki?curid=757433" title="Dlha nad Kysucou">
Dlha nad Kysucou



</doc>
<doc id="757435" url="https://pl.wikipedia.org/wiki?curid=757435" title="Klokocov">
Klokocov



</doc>
<doc id="757436" url="https://pl.wikipedia.org/wiki?curid=757436" title="Czierne">
Czierne



</doc>
<doc id="757438" url="https://pl.wikipedia.org/wiki?curid=757438" title="Korna">
Korna



</doc>
<doc id="757440" url="https://pl.wikipedia.org/wiki?curid=757440" title="Kornia">
Kornia



</doc>
<doc id="757441" url="https://pl.wikipedia.org/wiki?curid=757441" title="Nova Bystrica">
Nova Bystrica



</doc>
<doc id="757442" url="https://pl.wikipedia.org/wiki?curid=757442" title="Olesna">
Olesna



</doc>
<doc id="757443" url="https://pl.wikipedia.org/wiki?curid=757443" title="Oscadnica">
Oscadnica



</doc>
<doc id="757444" url="https://pl.wikipedia.org/wiki?curid=757444" title="Podvysoka">
Podvysoka



</doc>
<doc id="757446" url="https://pl.wikipedia.org/wiki?curid=757446" title="Radostka">
Radostka



</doc>
<doc id="757448" url="https://pl.wikipedia.org/wiki?curid=757448" title="Rakova">
Rakova



</doc>
<doc id="757449" url="https://pl.wikipedia.org/wiki?curid=757449" title="Stara Bystrica">
Stara Bystrica



</doc>
<doc id="757451" url="https://pl.wikipedia.org/wiki?curid=757451" title="Staskov">
Staskov



</doc>
<doc id="757452" url="https://pl.wikipedia.org/wiki?curid=757452" title="Svrcinovec">
Svrcinovec



</doc>
<doc id="757453" url="https://pl.wikipedia.org/wiki?curid=757453" title="Staszkov">
Staszkov



</doc>
<doc id="757454" url="https://pl.wikipedia.org/wiki?curid=757454" title="Vysoka nad Kysucou">
Vysoka nad Kysucou



</doc>
<doc id="757455" url="https://pl.wikipedia.org/wiki?curid=757455" title="Svrczinovec">
Svrczinovec



</doc>
<doc id="757456" url="https://pl.wikipedia.org/wiki?curid=757456" title="Zakopcie">
Zakopcie



</doc>
<doc id="757457" url="https://pl.wikipedia.org/wiki?curid=757457" title="JSF">
JSF



</doc>
<doc id="757459" url="https://pl.wikipedia.org/wiki?curid=757459" title="Suthuroy">
Suthuroy



</doc>
<doc id="757463" url="https://pl.wikipedia.org/wiki?curid=757463" title="DW394">
DW394



</doc>
<doc id="757464" url="https://pl.wikipedia.org/wiki?curid=757464" title="DW397">
DW397



</doc>
<doc id="757466" url="https://pl.wikipedia.org/wiki?curid=757466" title="BMW E12">
BMW E12



</doc>
<doc id="757467" url="https://pl.wikipedia.org/wiki?curid=757467" title="Narzeczona">
Narzeczona



</doc>
<doc id="757470" url="https://pl.wikipedia.org/wiki?curid=757470" title="Zakopczie">
Zakopczie



</doc>
<doc id="757479" url="https://pl.wikipedia.org/wiki?curid=757479" title="Kuukai">
Kuukai



</doc>
<doc id="757481" url="https://pl.wikipedia.org/wiki?curid=757481" title="Termoemisja">
Termoemisja



</doc>
<doc id="757483" url="https://pl.wikipedia.org/wiki?curid=757483" title="Paramahamsa Jogananda">
Paramahamsa Jogananda



</doc>
<doc id="757485" url="https://pl.wikipedia.org/wiki?curid=757485" title="Złote DVD">
Złote DVD

Złote DVD – album DVD stanowiący podsumowanie ponad 20-letniej działalności Republiki.
W lutym 2003 nagranie uzyskało status złotej płyty DVD.
Zawartość albumu.
Płyta druga jest określana mianem koncertowej – zawiera mniej znane koncerty zespołu, takie jak:

</doc>
<doc id="757491" url="https://pl.wikipedia.org/wiki?curid=757491" title="Al Bano">
Al Bano

Al Bano (właśc. Albano Carrisi, znany też jako Al Bano Carrisi; ur. 20 maja 1943 w Cellino San Marco) – włoski piosenkarz i aktor. Jeden z najbardziej rozpoznawalnych i lubianych włoskich tenorów na świecie, którego kariera muzyczna obejmuje siedem dekad i fanów różnych pokoleń. W swojej karierze sprzedał ponad 165 milionów płyt, szczególnie dzięki duetowi z hollywoodzką piosenkarką Rominą Power.
Życiorys.
1943–1966: Dzieciństwo i początki kariery.
Albano Carrisi urodził się 20 maja 1943 w Cellino San Marco we Włoszech jako pierwszy syn rolników, Jolandy (1923-2019) i Carmelo Carrisich (1914–2005). Razem z młodszym bratem, Franco Carrisim, pomagał rodzicom w prowadzeniu gospodarstwa. Zamiłowanie do muzyki zaczerpnął od ojca, który podczas pracy śpiewał tradycyjne włoskie piosenki oraz grał na gitarze. Mając 12 lat, Albano napisał swoją pierwszą kompozycję, „Addio Sicillia”. W wieku 16 lat, kiedy sytuacja finansowa rodziny znacznie się pogorszyła, postanowił wyemigrować do Mediolanu. Początkowo mieszkał na dworcu, po kilku tygodniach udało mu się znaleźć pracę jako kelner w restauracji "Al Dollaro". W Madiolanie znalazł też ogłoszenie o castingu do "Clan Celentano", który ostatecznie udało mu się przejść. Założyciel klanu – Adriano Celentano – zmienił mu wówczas pseudonim na "Al Bano" oraz umożliwił mu nagranie debiutanckiego singla – „La strada”, będącego coverem piosenki Gene’a Pitneya. Utwór ukazał się w 1965 roku pod szyldem firmy fonograficznej Fantasy. Równolegle z grą w spektaklach, Carrisi wciąż pracował jako kelner.
Jesienią 1965 roku wziął udział w manifestacji "Ribalta per Sanremo". Chociaż nie był wówczas uczestnikiem festiwalu, został zauważony przez wytwórnię fonograficzną La Voce Del Padrone. 12 września kolejnego roku zadebiutował w stawce konkursowej podczas "Festival delle Rose", na którym razem z Pino Donaggio zaśpiewał utwór „Quando il sole chiudi gli occhi”. W tym samym roku dostał się do programu muzycznego "Settevoci", który prowadził Pippo Baudo. W jednym z odcinków wokalista zaprezentował swój najnowszy singiel „Io di notte”, który zyskał zainteresowanie nie tylko publiczności, ale także uznanych artystów, takich jak np. Milva.
1967–1973: Pierwszy sukces.
W 1967 roku Albano nagrał swój pierwszy przebój „Nel sole”, z którym wygrał konkurs piosenkarski Disco per l'estate i zajął pierwsze miejsce na liście najlepiej sprzedanych singli w całym roku we Włoszech, sprzedając go w nakładzie półtora miliona egzemplarzy. Jego głos dotarł do wszystkich gazet i telewizji. W tym samym roku został nagrany film pod tym samym tytułem, w którym Albano wystąpił z młodą, nieznaną wówczas, amerykańską aktorką Rominą Power, córką sławnego aktora Tyrone’a Powera. Sztuka opowiada o namiętnej miłości dwóch młodych ludzi, którzy – pomimo sprzeciwu rodziców – postanawiają wziąć ślub.
Pod koniec roku pojawił się pierwszy album Carrisiego, na którym znalazły się m.in. piosenki „Nel sole” oraz cover piosenki „La donna dell’amico mio” Roberto Carlosa. Wszystkie utwory skomponowane zostały przez Detto Mariano oraz napisane przez Alessandro Colombiniego, którego artysta poznał w "Clan Celentano". W 1968 roku pojawił się drugi album artysty pt. "Il ragazzo che sorride". Tytułowy utwór został napisany przez Vito Pallaviciniego oraz skomponowany przez Mikisa Theodorakisa. W lutym tego samego roku wokalista wystąpił na Festiwalu Piosenki Włoskiej w San Remo z utworem „La siepe”, z którym zajął 9. miejsce i zdobył pierwszą nagrodę krytyków. W kolejnym roku wygrał Disco per l’estate z piosenką „Pensando a te”, która została tytułowym singlem jego trzeciego albumu, oraz skomponował utwór „Acqua di mare” dla Rominy Power. Para wzięła ślub 26 lipca 1970 roku. W tym samym roku małżeństwo zaczęło współpracować (Albano napisał dla niej kolejną piosenkę – „Storia di due innamorati”, który umieścił na swoim kolejnym albumie pt. "A cavallo di due stilli"), doczekało się także pierwszego dziecka – Ylenii. W 1973 roku Power urodziła Yariego, w 1985 – Cristel, a w 1987 – Rominę Junior.
W 1971 roku Albano powrócił do stawki konkursowej Festiwalu Piosenki Włoskiej w San Remo, biorąc udział w finale z piosenką „13' storia d’Oggi”, za którą zajął 8. miejsce oraz zdobył nagrodę dziennikarzy. W tym samym roku zajął drugie miejsce w konkursie Un disco per l’estate z utworem „E il sole dorme tra le braccia della notte”. Oba single promowały kolejny album wokalisty pt. "1972". W 1973 roku, Carrisi skomponował utwór „La canzone di Maria” dla Bruno Lauzi, a rok później wydał dwupłytowy album pt. "Antologia" ze wszystkimi swoimi przebojami oraz nowymi utworami: „Addio alla Madre” Pietra Mascagniego, „Vesti la giubba” Ruggera Leoncavallo, „E lucevan le stelle” Giacoma Pucciniego oraz „Una furtiva lagrima” Gaetana Donizettiego.
1975–1995: Duet z Rominą Power.
W 1975 roku Albano postanowił rozpocząć pełną współpracę z małżonką. Efektem pracy był pierwszy wspólny album studyjny pary pt. "Dialogo", wydany nakładem wytwórni fonograficznej Libra. W tym samym roku zajęli drugie miejsce z utworem „Dialogo" na "Disco per l’estate”, a w kolejnym roku zostali reprezentantami Włoch podczas 21. Konkursu Piosenki Eurowizji, na którym zajęli ostateczne siódme miejsce z utworem „We'll Live It All Again”.
W 1981 roku para nagrała jeden ze swoich największych przebojów – „Sharazan”. Rok później, w 1982 wystartowali po raz pierwszy w duecie na Festiwalu w San Remo z utworem „Felicità”, z którym zajęli drugie miejsce. Piosenka podbiła włoskie listy przebojów na wiele tygodni, a w samych Niemczech singiel sprzedał się w nakładzie ponad 6 milionów egzemplarzy, za co para dostała nagrodę "Złotego Globa". Dwa lata później Albano i Romina ponownie wystąpili podczas festiwalu, zajmując pierwsze miejsce w finale z singlem „Ci sarà”. Singiel promował ich album pt. "Effetto amore".
W 1985 roku, ponownie wzięli udział w Konkursie Piosenki Eurowizji, po raz drugi zajmując 7. miejsce w finale imprezy, tym razem z propozycją „Magic Oh Magic”. Rok później para podpisała kontrakt z wytwórnią WEA, która wydała ich album pt. "Sempre Sempre". W lutym 1987 roku znów wystąpili w finale Festiwalu w San Remo, zgłaszając się z utworem „Nostalgia canaglia”, z którym zajęli trzecie miejsce. Pod koniec tego samego roku wydana została najnowsza płyta "Libertà", a rok później – "Fragile". Wydawnictwo promował singiel „Cara terra mia”, z którym małżeństwo wzięło udział w finale Festiwalu w San Remo w 1989 roku, ponownie zajmując trzecie miejsce. W 1991 roku para znowu pojawiła się w stawce konkursowej imprezy, zajmując 9. miejsce z utworem „Oggi Sposi”. W tym samym roku para obchodziła 25-lecie wspólnej pracy artystycznej, co zaowocowało albumem pt. "Le piů belle canzoni" oraz książką autobiograficzną, zatytułowaną "Autoritatto", a także VHS o tym samym tytule.
W 1993 roku para nagrała kolejny album pt. "Notte e giorno", który promował utwór „Atto d’amore”, wykorzystany jako muzyka rozpoczynająca popularny we Włoszech serial. W utworze „Il mondo degli angeli” swój głos po raz drugi użyczyła Cristel, córka pary. W tym samym roku małżeństwo dostało propozycję nakręcenia programu dokumentalnego o Stanach Zjednoczonych dla włoskiej telewizji RAI.
1996–2014: Powrót do solowej kariery.
W 1996 roku Albano powrócił do solowej kariery, którą zaczął od występu na Festiwalu Piosenki Włoskiej w San Remo z piosenką „È la mia vita” napisaną przez Maurizio Fabrizio oraz Giuseppe Marino. Utwór podsumował dotychczasowe życie wokalisty, wspominając w nim m.in. zaginioną w 1994 roku córkę. Propozycja zajęła 7. miejsce. W kolejnym roku artysta wydał kolejny, solowy album pt. "Concerto Classico", który był zbiorem najbardziej znanych pieśni operowych. Według niektórych krytyków muzycznych, wydawnictwo uznawane jest za najlepszy solowy album w jego karierze oraz taki, w którym pokazał maksymalne możliwości głosowe. Z okazji Festiwalu Piosenki Włoskiej, na którym wystąpił z utworem „Verso il sole”, Carrisi wydał album kompilacyjny o takiej samej nazwie. Na zaproszenie organizatorów festiwalu sopockiego, Albano i Romina po raz pierwszy odwiedzili Polskę. Zaśpiewali swoje największe hity. Pod koniec roku grali jeszcze kilka koncertów w Europie.
4 października 1998 roku, podczas II Światowego Spotkania Rodzin, małżeństwo zagrało swój ostatni koncert, występując na żywo przed Janem Pawłem II. Zaśpiewali wówczas wcześniej nieopublikowany utwór „Al mondo siamo noi” oraz przebój Domenico Modugno „Nel blu dipinto nel blu”. Po zakończeniu ceremonii, duet długo rozmawiał z papieżem na temat problemów w ich małżeństwie. W 1999 roku, na łamach tygodnika "Oggi", Albano ogłosił oficjalnie separację z żoną oraz wyjaśnił powody swojej decyzji. Po tych wydarzeniach wystąpił ponownie na Festiwalu Piosenki Włoskiej, tym razem z utworem „Ancora in volo”, z którym zajął szóste miejsce. W tym samym roku do sklepów trafił także album wokalisty o takiej samej nazwie oraz płyta kompilacyjna pt. "Volare", na której znalazły się ulubione włoskie piosenki artysty w jego wersji. Oprócz tego, Carrisi wyruszył w międzynarodową trasę koncertową, występując m.in. w Stanach Zjednoczonych, Rosji, Grecji, Hiszpanii, Austrii oraz w Niemczech.
W 2000 roku wokalista ponownie pojawił się podczas festiwalu w Sopocie. Wystąpił podczas "włoskiego dnia" imprezy, na którym zaśpiewał swoje największe przeboje. W maju zaśpiewał w chórkach Jane Bogaert podczas jej występu w 45. Konkursu Piosenki Eurowizji, na którym reprezentowała Szwajcarię z utworem „La vita cos'è?”, zajmując 20. miejsce w finale. W tym samym roku artysta dołączył się do kampanii antynarkotykowej jako "Ambasador Dobrej Woli", a w 2001 roku wydał album pt. "Canto al sole". W 2007 roku zajął drugie miejsce na Festiwal Piosenki Włoskiej z piosenką „Nel Perdono” autorstwa swojego syna Yariego oraz Renato Zero. W kolejnych latach jeszcze dwukrotnie startował w konkursie: w 2009 roku z utworem „L’amore è sempre amore” uplasował się na piątym miejscu, a w 2011 – z singlem „Amanda è libera” zajął trzecią pozycję w ogólnej klasyfikacji.
W 2013 roku Albano wydał książkę "Io ci credo" (polski tytuł: "Wierząc, nie poddałem się nigdy"). W tym samym roku wystąpił ponownie, po kilkunastu latach przerwy, w duecie z Rominą Power.
Zaginięcie córki.
W 1994 roku w Nowym Orleanie zaginęła najstarsza córka Albano i Rominy Power – Ylenia. Para porzuciła wówczas wszystkie swoje prace muzyczne i wyruszyła na poszukiwania do Stanów Zjednoczonych, gdzie starała się odnaleźć córkę. Dziewczyny nie znaleziono, podejrzewa się, że pod wpływem narkotyków wskoczyła do rzeki Missisipi i utonęła.

</doc>
<doc id="757499" url="https://pl.wikipedia.org/wiki?curid=757499" title="Henryk VI, część 2">
Henryk VI, część 2

Henryk VI, część 2 () – kronika, napisana przez Williama Shakespeare’a, będąca częścią pierwszej tetralogii. Opisuje losy króla Henryka VI. Została napisana około 1590 roku, wiadomo o niej niewiele.
Po raz pierwszy sztuka ta pojawiła się na scenie w 3 marca 1592. Znalazła się w rejestrze Stationer's Company (organizacji zajmującej się regulacją praw autorskich) w 1594 roku, wtedy też po raz pierwszy ukazała się drukiem. Znalazła się także w Fałszywym Folio. 
Opisuje sytuację na angielskim dworze, sterowanym przez Małgorzatę Andegaweńską. Utwór kończy bitwa pod St. Albans, podczas Wojny Dwóch Róż. Akcja tego utworu jest kontynuacją Henryka VI, części 1, natomiast kolejną, ostatnią częścią cyklu jest Henryk VI, część 3.

</doc>
<doc id="757503" url="https://pl.wikipedia.org/wiki?curid=757503" title="Rząd federalny">
Rząd federalny



</doc>
<doc id="757504" url="https://pl.wikipedia.org/wiki?curid=757504" title="Niepamięć">
Niepamięć



</doc>
<doc id="757509" url="https://pl.wikipedia.org/wiki?curid=757509" title="Superliga rosyjska w hokeju na lodzie (2002/2003)">
Superliga rosyjska w hokeju na lodzie (2002/2003)

 Superliga rosyjska w hokeju na lodzie sezon 2002/2003
Sezon zasadniczy.
"L = lokata, M = liczba rozegranych spotkań, W = Wygrane (ogółem), P = Porażki (ogółem), R = Remisy, WpD = Wygrane po dogrywce, PpD = Porażki po dogrywce, G+ = Gole strzelone, G- = Gole stracone, Pkt = Liczba zdobytych punktów +/- Różnica bramek"
Ostateczna kolejność.
Legenda:

</doc>
<doc id="757510" url="https://pl.wikipedia.org/wiki?curid=757510" title="Liga polska w piłce nożnej (1934)">
Liga polska w piłce nożnej (1934)

Liga polska w piłce nożnej 1934 – 8. edycja najwyższych w hierarchii rozgrywek ligowych polskiej klubowej piłki nożnej.
Drużyny.
Uwaga: Strzelec Siedlce wycofał się z rozgrywek po rozegraniu 14 spotkań.
Klasyfikacja medalowa mistrzostw Polski po sezonie.
"Tabela obejmuje wyłącznie kluby mistrzowskie."

</doc>
<doc id="757514" url="https://pl.wikipedia.org/wiki?curid=757514" title="Fałszywe Folio">
Fałszywe Folio

Fałszywe Folio – termin, którym określa się pierwszą próbę wydania zbioru dzieł Williama Shakespeare’a w 1619 roku.
Zawiera dziesięć sztuk, nie wszystkie jednak są autorstwa pisarza ze Stratfordu. Termin Fałszywe Folio jest przeciwieństwem dla Pierwszego Folio. Jego wydawca, William Jaggard, nie posiadał praw autorskich do dużej części tych dzieł. 
W skład tego zbioru wchodziły następujące sztuki: 

</doc>
<doc id="757516" url="https://pl.wikipedia.org/wiki?curid=757516" title="Apinae">
Apinae



</doc>
<doc id="757519" url="https://pl.wikipedia.org/wiki?curid=757519" title="Hlboké nad Váhom">
Hlboké nad Váhom

Hlboké nad Váhom – wieś i gmina (obec) w powiecie Bytča, kraju żylińskim, w północnej Słowacji. Wieś Hlboké nad Váhom powstała w 1961 roku z połączenia wsi Dolné Hlboké (założona w XVI w.) i Horné Hlboké (po raz pierwszy wzmiankowana w roku 1347).

</doc>
<doc id="757520" url="https://pl.wikipedia.org/wiki?curid=757520" title="DW178">
DW178



</doc>
<doc id="757521" url="https://pl.wikipedia.org/wiki?curid=757521" title="DW180">
DW180



</doc>
<doc id="757522" url="https://pl.wikipedia.org/wiki?curid=757522" title="DW183">
DW183



</doc>
<doc id="757523" url="https://pl.wikipedia.org/wiki?curid=757523" title="DW188">
DW188



</doc>
<doc id="757524" url="https://pl.wikipedia.org/wiki?curid=757524" title="DW191">
DW191



</doc>
<doc id="757525" url="https://pl.wikipedia.org/wiki?curid=757525" title="DW193">
DW193



</doc>
<doc id="757527" url="https://pl.wikipedia.org/wiki?curid=757527" title="Kamilla Baar">
Kamilla Baar

Kamilla Krystyna Baar-Kochańska (ur. 6 października 1979 w Człuchowie) – polska aktorka filmowa, teatralna i telewizyjna.
Życiorys.
Jest córką oficera Wojska Polskiego i nauczycielki. Ma dwóch młodszych braci – Błażeja, producenta filmowego i Damiana, programistę. Jej babcią była Maria Baar, regionalistka i polonistka zasłużona dla miasta Wągrowca.
Dzieciństwo spędziła w Poznaniu, a następnie w Tychach, gdzie uczęszczała do szkoły podstawowej i średniej. Podczas nauki w tej ostatniej uczyła się też w studium aktorskim w Katowicach prowadzonym przez aktorkę Dorotę Pomykałę. W 2002 ukończyła Akademię Teatralną w Warszawie, do której przyjęto ją za pierwszym podejściem. Na egzaminy do szkoły teatralnej przygotowała 28 tekstów. Wśród nich znalazły się m.in. monolog Hamleta oraz monolog Nataszy ze "Skrzywdzonych i poniżonych" Dostojewskiego.
Teatr.
Akademię Teatralną ukończyła przedstawieniem dyplomowym "Sen nocy letniej", w reżyserii Jana Englerta (premiera 19 listopada 2001). Oficjalny debiut teatralny to rola Julii, w przedstawieniu "Norway today", w reżyserii Macieja Sobocińskiego, na scenie Fundacji Starego Teatru w Krakowie (premiera 18 stycznia 2003). Od 2005 jest aktorką Teatru Narodowego w Warszawie. Współpracuje też z innymi teatrami.
Współpracowała między innymi z Janem Englertem, Jerzym Jarockim, Iwanem Wyrypajewem, Arturem Urbańskim, Mają Kleczewską. Występuje w repertuarze klasycznym i współczesnym. Sama preferuje role dramatyczne. Pozytywnie oceniono jej rolę w "Fedrze" (choć sam spektakl niezbyt podobał się krytykom) oraz w "Ślubach panieńskich", a kreację w "Pierwszym razie" uznano za wyjątkowo udaną.
Film.
Po raz pierwszy przed kamerą stanęła w 2002 na planie telewizyjnego spektaklu "Oszuści". Debiutem serialowym była rola Ewy w serialu "Na dobre i na złe" w 2003. W 2004 debiutowała w filmie fabularnym rolą Magdy w komedii sensacyjnej "Vinci" Juliusza Machulskiego.
Życie prywatne.
W 2005 wyszła za aktora Wojciecha Solarza, z którym rozwiodła się w 2009. Z aktorem Wojciechem Błachem ma syna Brunona (ur. 2011). W 2015 w Lizbonie poślubiła adwokata Piotra Kochańskiego.
Nagrody i nominacje.
26 listopada 2012 roku otrzymała nagrodę Złotej Kaczki w kategorii najlepsza aktorka filmów sensacyjnych za rolę w "Vincim" reż. Juliusza Machulskiego. 6 kwietnia 2013 roku została laureatką nagrody Wiktora w kategorii „Odkrycie telewizyjne roku”, m.in. za rolę w serialu "Na dobre i na złe". 3 lutego 2014 roku aktorka została nagrodzona Telekamerą 2014 w kategorii „Aktorka”.

</doc>
<doc id="757529" url="https://pl.wikipedia.org/wiki?curid=757529" title="Teoria intymności">
Teoria intymności

Teoria intymności – teoria z zakresu psychologii społecznej, która próbuje wyjaśnić nietypowe zachowania niewerbalne ludzi w windach, zatłoczonych autobusach, poczekalniach, restauracjach itp.
Według tej teorii poczucie bliskości i intymność objawia się w zachowaniu słownym i bezsłownym. Obserwując te komunikaty, możemy wnioskować, czy ludzie lubią się i czują się sobie bliscy, czy też nie. Wymiar emocjonalnej bliskości ujawnia się w następujących zachowaniach:
Zwolennicy tej teorii twierdzą, że gdy spotykają się dwie osoby, to będą wysyłać takie komunikaty niewerbalne, które pasują do ich poczucia bliskości.
Na przykład dwie szczerze lubiące się osoby będą często patrzeć sobie w oczy, stać blisko siebie i pochylać się delikatnie ku sobie, temat ich rozmowy będzie bardziej intymny, pojawi się żywa mimika, uśmiechy, lekkie potakiwania głową itp.
W teorii tej twierdzi się dalej, że jeśli okoliczności zmienią jeden z tych wymiarów intymności, ludzie będą próbowali przywrócić stan równowagi na innych wymiarach.
Na przykład gdy stoimy stłoczeni w windzie, to odległość jest charakterystyczna dla kontaktu z ludźmi bliskimi i dobrymi znajomymi (dystans intymny). Jesteśmy jednak w towarzystwie obcych ludzi, dlatego staramy się zwiększyć dystans. Fizycznie jest to niemożliwe, dlatego robimy to na innych wymiarach intymności: przestajemy rozmawiać, nie patrzymy na siebie, staramy się oddalić, a jeśli nie jest możliwe uniknięcie dotyku, to części ciała, które dotykają innych, są usztywnione, ustawiamy się do siebie bokiem, zachowujemy maskowatą twarz, postawa ciała jest zamknięta – ręce zasłaniają genitalia, ewentualny bagaż jest trzymany przed sobą. Podobnie dzieje się w zatłoczonych autobusach czy w poczekalniach i w większości warunków, w których zaburzony jest naturalny dystans, który ludzie chcieliby zachować w stosunku do innych.
Podobnie, gdy dwie bardzo bliskie osoby są zmuszone stać w większej odległości niżby to wynikało z ich wzajemnej dobrej relacji, będą się starać psychologicznie zmniejszyć dystans. Dwoje kochanków przy zbyt dużym stole w restauracji, będzie silnie pochylać się ku sobie, dłużej na siebie patrzeć, dotykać się (np. nogami pod stołem), mówić przyciszonym głosem, usuwać przedmioty, które stoją między nimi itp.
Teoria ta tłumaczy także, dlaczego podczas zmiany tematu rozmowy zmieniają się komunikaty niewerbalne, które z nią współwystępują.
Np. gdy poruszamy temat, który budzi wiele emocji lub jest trudny, to rzadziej na siebie patrzymy, a kontakt wzrokowy jest krótszy. Zmiana tematu rozmowy powoduje bowiem zmniejszenie psychologicznego dystansu między ludźmi, co wpływa z kolei na dążenie do przywrócenia stanu równowagi. Zerwanie kontaktu wzrokowego jest takim właśnie manewrem. Gdy temat rozmowy jest trudny pod względem złożoności, nawiązywanie kontaktu wzrokowego podnosi poziom emocji, co utrudnia budowanie zdań złożonych (zobacz: prawa Yerkesa-Dodsona). Dlatego wielu wykładowców mówi, nie patrząc na publiczność spoza pulpitów lub stołu, co psychologicznie zwiększa dystans między mówcą a słuchaczami i pozwala formułować czytelne wypowiedzi.

</doc>
<doc id="757530" url="https://pl.wikipedia.org/wiki?curid=757530" title="Hvozdnica">
Hvozdnica

Hvozdnica – wieś i gmina (obec) w powiecie Bytča, kraju żylińskim, w północnej Słowacji. Pierwsza pisemna wzmianka o wsi pochodzi z 1250 roku.

</doc>
<doc id="757532" url="https://pl.wikipedia.org/wiki?curid=757532" title="Jablonové (powiat Bytča)">
Jablonové (powiat Bytča)

Jablonové – wieś i gmina (obec) w powiecie Bytča, kraju żylińskim, w północnej Słowacji. Pierwsza pisemna wzmianka o wsi pochodzi z 1268 roku.

</doc>
<doc id="757534" url="https://pl.wikipedia.org/wiki?curid=757534" title="Kolárovice">
Kolárovice

Kolárovice – wieś i gmina (obec) w powiecie Bytča, kraju żylińskim, w północnej Słowacji. Pierwsza pisemna wzmianka o wsi pochodzi z 1312 roku.

</doc>
<doc id="757535" url="https://pl.wikipedia.org/wiki?curid=757535" title="BMW E115">
BMW E115



</doc>
<doc id="757536" url="https://pl.wikipedia.org/wiki?curid=757536" title="Ace of Base">
Ace of Base

Ace of Base – szwedzka grupa muzyczna, grająca pop, pochodząca z Göteborga w Szwecji. Oryginalnymi członkami zespołu byli: Ulf Ekberg (Buddha) oraz rodzeństwo Linn Berggren, Jonas Berggren (pseudonim: Joker) i Jenny Berggren.
Zespół wydał swój debiutancki album "Happy Nation" w 1992 roku – nagranie okazało się dużym sukcesem komercyjnym i sprzedało się w nakładzie ponad 30 milionów egzemplarzy na całym świecie, oraz uzyskał dziewięciokrotną platynę w Stanach Zjednoczonych. Dwa single z albumu: „All That She Wants” i „The Sign” uplasowały się na 1. miejscach list przebojów w wielu krajach. Po odejściu z zespołu Linn Berggren w 2007, zespół udał się na trasę koncertową po Europie i Azji. W 2010 zespół powrócił z singlem „All for You”, który jest pierwszym utworem z ich albumu "The Golden Ratio". W 2015 grupa Ace of Base w oryginalnym składzie wydała album z wcześniej niepublikowanymi utworami pt. "Hidden Gems".
Historia.
Zawiązanie zespołu.
W 1987, po kilku latach spędzonych w zespole związanym z nową falą, grającym covery znanych utworów, G Konrad, Jonas Berggren stworzył amatorski zespół wraz z Johnnym Lindénem i Niklasem Tränk; do zespołu po kilku miesiącach dołączyły siostry Jonasa, wokalistki Linn i Jenny. Zespół w początkowej fazie działalności miał kilka nazw – Kalinin Prospect (ulica w Moskwie); CAD (Computer-Aided Disco) i Tech-Noir (francuska nazwa określenia "czarna technologia"; nazwa pochodzi od klubu nocnego z filmu "Terminator"). Formacja dawała koncerty w klubach w całej Szwecji, prezentując własny materiał, zainspirowany twórczością takich artystów jak The KLF i Snap!.
Lindén opuścił zespół w 1989. Tränk został wyrzucony z zespołu po tym, jak nie pojawił się na koncercie zespołu w Bältesspännarparken 6 sierpnia 1990, gdyż udał się na występ The Rolling Stones po drugiej stronie miasta. Jonas poprosił swojego przyjaciela Ulfa Ekberga, o przystąpienie do zespołu. Grupa zaczęła myśleć nad nową nazwą formacji; Linn powiedziała „nikt nie będzie w stanie przeliterować nazwy naszego zespołu i nikt nie będzie umiał jej zapamiętać”. Grupę nazwano Ace of Base, gdyż członkowie zespołu sami siebie nazywali „mistrzami studia” (ang. "masters of their studio"), którym był stary garaż należący do serwisu naprawczego.
Zespołowi nie udawało się zaistnieć na lokalnej scenie, gdyż zdaniem Jenny ich rodzinne miasto preferowało muzykę zbliżoną do heavy metalu, a nie do techno. W 1991 John Ballard umieścił w jednej ze szwedzkich gazet ogłoszenie w sprawie naboru talentów; Ace of Base udali się na casting. Z relacji członków zespołu wiadomo, że Ballard nie był pewien co do potencjału zespołu, jednak umówił muzyków na spotkanie z Klasem Lunding z wytwórni płytowej Telegram Records, który później pomógł formacji nagrać demo piosenki „Wheel of Fortune”. Nagranie nie spowodowało jednak podpisania kontraktu z Telegram Records. Ostatecznie niedokończone i niedopracowane demo zostało sprzedane za niewielką sumę niezależnej duńskiej wytwórni Mega Records w marcu 1992. „Wheel of Fortune” został nagrany ponownie i wydany jako singel w Danii w maju, nie uplasował się jednak na listach przebojów. Nagrano amatorskie, niskobudżetowe wideo, którego reżyserem był Viking Nielsson. We wrześniu, po dwóch nieudanych próbach, singel wszedł na listy przebojów.
Międzynarodowy sukces (1993–1994).
Piosenka była jednym z utworów, które pomogły Ace of Base odnieść ogólnoświatowy sukces i uznanie. Po wysłuchaniu utworu „Another Mother” autorstwa Kayo Shekoni (znalazł się w czołowej dwudziestce notowań w Szwecji), zespół zdał sobie sprawę z tego, że zamierza tworzyć podobną muzykę. Zespół skontaktował się z producentem muzycznym, Denniz Pop, i wysłał mu nagranie demo zatytułowane „Mr Ace”. Anegdota mówi, że kaseta zaklinowała się w samochodowym odtwarzaczu producenta, przez co zmuszony był słuchać utworu kilkadziesiąt razy z rzędu. Piosenkę ostatecznie wydano jako singel pod nazwą „All That She Wants” – utwór stał się w późniejszym okresie symbolem brzmienia grupy. Wydana w październiku 1992, w szybkim tempie uplasowała się na 1. miejscu duńskiej listy przebojów. Wytwórnia Mega Records postanowiła skorzystać z rosnącej popularności zespołu i w celu wydania albumu studyjnego w okresie Świąt Bożego Narodzenia zaproponowała formacji kontrakt. Album został nagrany, wyprodukowany i wydany w ciągu kilku tygodni.
"Happy Nation", którego wydanie poprzedziła emisja singla o tym samym tytule, stał się hitem w Danii i stopniowo osiągał 1. miejsca list przebojów w Europie. Zespół zamierzał podpisać kontrakt z PolyGram (później Universal Music Group) na wydanie albumu na całym świecie, wytwórnia jednak odrzuciła propozycję wydania płyty w Stanach Zjednoczonych. W ciągu kilku miesięcy „All That She Wants” osiągnął 3. miejsce na listach przebojów w Szwecji, a także przez 8 tygodni przewodził listom w Niemczech. Utwór „The Sign” został wykorzystany w jednym z odcinków serialu "South Park", „Prehistoric Ice Man” (emitowany w 1999).
Zespół był w 1993 powodem kontrowersji – 27 marca 1993 szwedzki magazyn „Expressen” napisał, że Ekberg w młodości był członkiem formacji Commit Suicide, śpiewającej teksty o podłożu rasistowskim i neonazistowskim. Muzyk był również członkiem skrajnie prawicowej partii Sverigedemokraterna. Ulf potwierdził informacje zawarte w artykule, zaprzeczył jednak informacji o swoim zamiłowaniu do rasizmu. W filmie dokumentalnym opowiadającym o historii Ace of Base "Our Story" (1997) Ekberg powiedział:
Pogłoski nie przeszkodziły zespołowi w dalszej karierze. Formacja w kwietniu 1993 wystąpiła w Tel Awiwie obok takich wykonawców jak: Inner Circle i Dr. Alban. Liczbę widzów oszacowano na , co jest rekordem w historii formacji.
Przez trzy tygodnie maja „All That She Wants” zajmował 1. miejsce na liście przebojów w Wielkiej Brytanii. Pomimo starań wytwórni Mega Records, by wydać album w Stanach Zjednoczonych, zespół nie wyrażał zgody na występy w USA. Ostatecznie jednak singel został wydany w USA pod koniec 1993 za pośrednictwem Arista Records i uplasował się na 2. miejscu listy czasopisma „Billboard” Hot 100.
W celu „odświeżenia” materiału w celu wydania go w USA, założyciel i szef Arista Records, Clive Davis, nalegał na nagranie kilku nowych utworów. Nagrano kilka piosenek, m.in. „The Sign”, od którego pochodzi nazwa amerykańskiej wersji płyty i który był drugim singlem wydanym w USA. Singel spędził 6 tygodni na 1. miejscu listy „Billboard” Hot 100 i został najlepiej sprzedającym się singlem w 1994. Nagranie uplasowało się również na 2.miejscu w Wielkiej Brytanii i Szwecji, a także na 1. w Niemczech. Album został wydany ponownie przez PolyGram pod nazwą "Happy Nation (US Version)".
Z albumu pochodzą dwa pozostałe single – „Living in Danger” i „Don’t Turn Around”, kower utworu autorstwa Diane Warren. Drugi utwór został pierwotnie wydany przez Tinę Turner, a następnie przez zespół Aswad (piosenka osiągnęła 1. miejsce listy przebojów w Wielkiej Brytanii). Nagranie nowej wersji zostało zasugerowane przez Davisa; utwór okazał się kolejnym hitem z płyty. "Happy Nation" okazał się dużym ogólnoświatowym sukcesem komercyjnym.
"The Bridge" i "Flowers"/"Cruel Summer" (1995–1998).
Zespół, porównywany swoim potencjałem do ABBA, udał się w niemal dwuletnią trasę koncertową i zorganizował zakrojoną na międzynarodową skalę akcję promującą "Happy Nation". W kwietniu 1994 chora psychicznie niemiecka fanka zespołu, Manuela Behrendt, wtargnęła do domu Berggrenów mając przy sobie nóż. Krótko po incydencie zespół podpisał kontrakt z firmą ochroniarską. Zespół zmuszony był bezzwłocznie zacząć pracować nad kolejnym albumem z powodu ponagleń ze strony zakontraktowanych z grupą wytwórni muzycznych na całym świecie. Wyjątkowo w procesie pisania materiału na album i produkcji uczestniczyli wszyscy członkowie zespołu w niemal równym stopniu (na poprzednim i na kolejnych albumach zajmują się tym Jonas i Ulf).
Ostatecznie napisanych zostało 17 utworów, które zostały umieszczone na drugim albumie studyjnym grupy, "The Bridge". Album zaakcentował zmianę brzmienia zespołu – usunięte zostały nurty reggae i muzyki klubowej, które uczyniły z grupy gwiazdy muzyki pop. Pierwszy singel z płyty, „Lucky Love”, tuż po swojej emisji w październiku 1995, uplasował się n1 1. miejscu list przebojów w Szwecji, 13. w Niemczech i 20. w Wielkiej Brytanii; Arista Records zdecydowała, że singel nie jest odpowiedni na amerykański rynek fonograficzny; zamiast „Lucky Love” wydany został „Beautiful Life”, który uplasował się na 15. miejscu zarówno w USA, jak i Wielkiej Brytanii. "The Bridge" zdobył status platynowej i sprzedał się w nakładzie ponad 6 milionów egzemplarzy, jednak sukces Happy Nation okazał się niemożliwy do powtórzenia. W lutym 1996 zespół zagrał na festiwalu w Viña del Mar obok takich wykonawców jak 2 Unlimited.
Następnie zespół zniknął ze sceny na ponad pół roku, pojawiając się w lipcu 1997 na koncercie z okazji 20. urodzin Księżnej Wiktorii. Zespół dostał pełną dowolność zarówno w sferze czasu, jak i tematu ich trzeciego albumu; większość materiału została nagrana w prywatnym studiu Jonasa „The Barn”. Tuż po wydaniu "Flowers" w czerwcu 1998 zespół stwierdził, że jest to ich najlepszy dotychczas wydany album. Tytuł jest wywołany faktem, że zespół wierzył, że materiał zawarty na albumie (zainspirowany muzyką gospel) komponuje się idealnie jak bukiet kwiatów. Fani zespołu byli zdziwieni faktem, że funkcję dominującej wokalistki przejęła Jenny; dodatkowo Linn nie znalazła się na wielu promocyjnych fotografiach. Niechęć Linn do bycia liderem i główną wokalistką grupy była tłumaczona uszkodzeniem głosu, obawą przed lataniem samolotem i znienawidzeniem sławy.
Pierwszy singel, „Life Is a Flower”, został najczęściej nadawanym w europejskich rozgłośniach radiowych utworem roku 1998 i sprzedał się w samej Wielkiej Brytanii w nakładzie ponad kopii, a także uplasował się na 5. miejscu miejscowych list przebojów. Drugim singlem został „Cruel Summer”, wydany przez wytwórnię London Records; wytwórnia stwierdziła, że „Life Is a Flower” jest „zbyt europejski z natury”. Clive Davis postanowił wydać singel „Cruel Summer” w USA, co poskutkowało pojawieniem się Ace of Base w pierwszej 10. notowań po czteroletniej przerwie. W USA wydano nieco zmienioną wersję albumu pod nazwą "Cruel Summer" (zmieniony spis utworów). Davis poprosił Linn o nagranie utworu „Everytime It Rains”, zaś „Life Is a Flower” został nagrany ponownie i wydany pod nazwą „Whenever You're Near Me” – utwór ten został drugim singlem, osiągnął jednak jedynie 76. miejsce. „Always Have, Always Will” i „Travel to Romantis” zostały wydane w Europie i uplasowały się na listach przebojów m.in. w państwach skandynawskich. „Everytime It Rains” został wydany jedynie w Wielkiej Brytanii, podobnie jak reedycja "Flowers".
"Singles of the 90s" i "Greatest Hits" (1999–2000).
W listopadzie 1999 zespół wydał kompilację szesnastu singli pt. "Singles of the 90s". Pierwszy z nich, "C'est la Vie (Always 21)", uplasował się na 1. miejscu listy przebojów w Hiszpanii. Z nadzieją na podobny sukces, zespół wydał singel „Hallo Hallo” jedynie na rynek hiszpański. Ostatnim singlem promocyjnym pochodzącym z "Singles of the 90s" był „Love in December” (był nadawany jedynie w radiu). „Everytime It Rains”, wydany wcześniej na Cruel Summer, został wydany jako singel jedynie w Stanach Zjednoczonych w formie remixu autorstwa Clive’a Davisa w celu promocji kompilacji hitów "Greatest Hits" na rynku amerykańskim; singel nie pojawił się na żadnej z list przebojów i sprzedał się w nakładzie mniejszym niż 5000 w ciągu pierwszego tygodnia od wydania. Album zakończył kontrakt z Arista Records, który nie został przedłużony. „Hallo Hallo” był w planach jako pierwszy singel z amerykańskiego wydania kompilacji, w ostatecznym rozrachunku nie został jednak w ogóle umieszczony na albumie. „C’est La Vie (Always 21)” był jedynym utworem bonusowym dołączonym do wersji wydanej w USA. Do kompilacji dołączono dwa remixy utworów: „Lucky Love” i „Beautiful Life”.
Nowe tysiąclecie i "Da Capo" (2002–2003).
Ace of Base wydał swój czwarty album studyjny zatytułowany "Da Capo" 30 września 2002 w Europie i w Japonii (za pośrednictwem EMI Music Japan) z alternatywną wersją okładką i trzema bonusowymi utworami. Album pierwotnie zawierał 12 utworów, zaś datę jego wydania zaplanowano na lato 2000; datę wydania wielokrotnie przekładano z uwagi na nieporozumienia z wytwórniami muzycznymi. Tytuł płyty pochodzi od zwrotu Da capo al fine, który oznacza „od nowa od początku”. Album był próbą powrotu zespołu do ich brzmienia z wczesnego okresu ich kariery.
Pomimo tego, że album pojawił się na listach przebojów w wielu europejskich krajach, nie okazał się sukcesem komercyjnym w podobnym stopniu, jak jego poprzednicy. Jedynie Jenny i Ulf wyruszyli w krótką trasę promocyjną obejmującą Szwecję, Danię, Norwegię, Finlandię, Niemcy, Polskę i Austrię; Jonas został w domu w celu opieki nad dzieckiem, Linn pojawiła się jedynie na jednym koncercie w Niemczech. Album nie został wydany w obu Amerykach i Australii, zaś w Wielkiej Brytanii został wydany nieoficjalnie przez wytwórnię Polydor Records, która uważała, że brzmienie Ace of Base „przedawniło się”.
Pierwszym singlem pochodzącym z Da Capo był „Beautiful Morning”, który uplasował się na 14. miejscu list przebojów w Szwecji i 38. w Niemczech. Drugim singlem był „The Juvenile” – utwór uplasował się na 78. miejscu list w Niemczech oraz został wykorzystany w kampanii świątecznej przez niemiecką stację telewizyjną RTL; był tzw. „zgubionym utworem” – został napisany w 1995 na potrzeby filmu "GoldenEye". Zakontraktowana z zespołem wówczas wytwórnia Arista Records zdecydowała się nie wydawać utworu, przez co nie został on w filmie użyty. Zamiast tego w filmie wykorzystany został utwór „GoldenEye” śpiewany przez Tinę Turner.
W Skandynawii wydany został za pośrednictwem Mega Records jeszcze jeden singel – utwór otwierający płytę, „Unspeakable”. Z powodu małej popularności singla w zasadzie nie przeprowadzono jego promocji.
Zawieszenie działalności zespołu (2003–2006).
Zespół nie był pokazywany w mediach w 2003 i 2004. Jenny wydała swój solowy album i wyruszyła w europejską trasę koncertową, a także dołączyła do zespołu Arose wraz ze swoim mężem Jakobem Pétrenem.
Pod koniec 2005 zespół zagrał koncert na belgijskim festiwalu Night of the Proms obok takich wykonawców jak Donna Summer; grupa zagrała swoje największe hity, m.in. „All That She Wants” i „The Sign”. Następnie zespół powrócił do Szwecji i zaczął prace nad swoim piątym albumem studyjnym.
Powrót do mediów i trasa koncertowa (od 2007).
14 sierpnia 2007 rzecznik zespołu, Lasse Karlsson, poinformował o tym, że zespół zagra swój pierwszy od 1996 koncert w Bangalore w Indiach 24 listopada 2007. Występ został anulowany, jednak formacja wystąpiła w takich miastach jak Jekaterynburg (15 listopada 2007) i Petersburg (17 listopada). Formacja wystąpiła również w Danii, Estonii i na Litwie; seria koncertów była wstępem do ogólnoświatowej trasy koncertowej zapowiedzianej na 2008. Spis utworów na koncerty zawierał utwory szczególnie z pierwszych dwóch albumów grupy, a także remix piosenki „Wheel of Fortune”.
Ekberg w wywiadzie udzielonym 28 listopada 2007 potwierdził, iż Linn Berggren nie jest już oficjalnie członkiem zespołu i nie zostanie zaangażowana do pisania materiału na nowy album. Grupa koncertowała bez Linn właściwie już od 1999. Jenny potwierdziła odejście Linn z zespołu w wywiadzie udzielonym duńskiej prasie: "Ona nie jest częścią Ace of Base już od kilku lat". Po odejściu z grupy Linn zapowiedziała skupienie się na studiach i rodzinie. Jej odejście odbiło się na brzmieniu grupy – głos Linn, uznawany przez fanów za mocniejszy i przyjemniejszy dla ucha niż głos Jenny, był jednym z czynników, dzięki którym zespół odniósł sukces komercyjny w pierwszej połowie lat 90.
Zespół zaczął planować wydanie swojego piątego albumu studyjnego już w październiku 2004, po zakończeniu krótkiej trasy koncertowej promujące album Da Capo; pierwszą wstępna datą wydania płyty było lato 2005. Data wydania została przełożona z powodu ślubu Jenny i problemami z kontraktami z wytwórniami muzycznymi. Zespół rozpoczął nagrana albumu 4 listopada 2007, po oficjalnym odejściu Linn.
14 grudnia 2007 Jonas Berggren na spotkaniu z fanami po koncercie na Litwie oznajmił, że zespół pracuje ze słynnymi amerykańskimi producentami, nie ujawnił jednak nazwisk. Susanna Safsund i Linnea Deb, wokalistki wspomagające zespół w trasie, będą dodawały wokal wspierający na nowym albumie.
4 kwietnia 2008 umieszczone zostały (w serwisie UnitedStage.se) promocyjne fotografie zespołu. 10 kwietnia uruchomiono nową stronę internetową formacji. Wiosną 2008 zespół poinformował, że ich nowym menadżerem jest Orlando John z korporacji Urbania Group, który wcześniej towarzyszył zespołowi w podróżach po Azji, Europie Wschodniej i Afryce.
W czasie koncertu na festiwalu Rock Under Broen (Dania) 14 czerwca 2008 zespół zagrał nową piosenkę pt. „Sparks from a Fire”. Niewiadomym jest, czy utwór pojawi się na nowej płycie Ace of Base.
12 listopada 2008 wydano składankę hitów i teledysków – "Greatest Hits, Classic Remixes and Music Videos". Box składa się z trzech płyt: CD z utworami, drugiej CD z remixami i DVD z teledyskami. Do zestawu dołączona jest specjalna poligrafia i fotografie cżłonków grupy. Cztery utwory nagrano w nieco zmienionej wersji – „Wheel of Fortune 2009”, „Lucky Love 2009” i „Don’t Turn Around 2009”; do japońskiej wersji składanki dołączono piosenkę „The Sign – Freedom Bunch Mix”. „Wheel of Fortune 2009” został wydany jako singel 24 października 2008 jako pierwszy singel ze składanki.
Obecnie zespół pracuje nad nowym albumem wraz z producentem (Peer Åström). W dalszym ciągu jednak zespół nie ma podpisanego kontraktu z oficjalną wytwórnią muzyczną.
Zespół obecnie jest w trakcie trasy koncertowej. Zespół ma za sobą występ na festiwalu "Smukfest" w Skanderborgu w Danii. Wiosną 2009 grupa rozpoczęła amerykański etap trasy.
Powrót w nowym składzie i The Golden Ratio (2010–2014).
10 września ukazał się nowy singel nowego składu Ace of Base zatytułowany „All for you”. Pełny album wydano 24 września 2010 pod tytułem "The Golden ratio". Pierwszego solowego singla wydała była wokalistka tej grupy Jenny Berggren, nosi on tytuł „Here I am”.
W 2012 z grupy odeszła Clara. W styczniu 2014 Julia ogłosiła swoje odejście z zespołu na swojej stronie oficjalnej, która już nie istnieje. Potwierdziła, że grupa już nie występuje w starym składzie.
Osiągnięcia.
Zespół jest zdobywcą kilku prestiżowych nagród związanych z przemysłem muzycznym. Album Happy Nation został wpisany do Księgi Rekordów Guinnessa jako „Najlepiej Sprzedający się Debiutancki Album”. Łączny nakład Happy Nation i The Sign oszacowano na ponad 23 miliony na całym świecie. Album uplasował się na 1. miejscu list przebojów w przynajmniej 16 krajach, w tym m.in. takich jak:
W 1994 grupa została laureatem dwóch American Music Awards m.in. „Najlepszy Singel” dla „The Sign”, który zdobył również nagrodę Billboard Music Awards. dla najlepiej sprzedającego się singla roku 1994. W tym samym roku Ace of Base bł nominowany do Nagrody Grammy w kategorii „Najlepszy Nowy Zespół”, nagrodę zdobyła jednak Sheryl Crow.
Zespół ma w dorobku kilka wydawnictw posiadający certyfikaty nadane w Stanach Zjednoczonych przez RIAA. Są to:
Ponadto składanka „The Sign: Home Video Collection” zdobyła status złotej płyty.
W Europie Ace of Base zdobył nagrodę „Najlepiej Sprzedający się Artysta Skandynawski” na World Music Awards w 1994, 1995, 1996 i 1997 w Monako. Zespół jest również laureatem nagrody World Music Awards w kategorii „Nowość w Świecie Popu” w 1994. Utwór „Life Is a Flower” był najczęściej nadawanym przez radia europejskie utworem w 1998.
W Wielkiej Brytanii singel „All That She Wants” sprzedał się w nakładzie ponad 600 000 kopii (był trzecim najlepiej sprzedającym się singlem w 1993). Dwanaście singli zespołu pojawiło się na liście UK Singles Chart, ponadto grupa dziesięciokrotnie wystąpiła w programie "Top of the Pops".

</doc>
<doc id="757537" url="https://pl.wikipedia.org/wiki?curid=757537" title="Kotešová">
Kotešová

Kotešová – wieś i gmina (obec) w powiecie Bytča, kraju żylińskim, w północnej Słowacji.
Kotešová powstała w 1943 roku z połączenia wsi Veľká Kotešová (po raz pierwszy wzmiankowana w 1234 roku) i Zemianska Kotešová (pierwsza wzmianka w 1598 roku).

</doc>
<doc id="757538" url="https://pl.wikipedia.org/wiki?curid=757538" title="Maršová - Rašov">
Maršová - Rašov

Maršová - Rašov – wieś i gmina (obec) w powiecie Bytča, kraju żylińskim, w północnej Słowacji. Wieś powstała pod koniec XIX w. z połączenia trzech wsi: Maršová, Rašov i Urbanov. Pierwsza pisemna wzmianka o wsi Maršová pochodzi z 1400 roku, Rašov wzmiankowano po raz pierwszy w 1439 roku, a Urbanov w 1269 roku.

</doc>
<doc id="757539" url="https://pl.wikipedia.org/wiki?curid=757539" title="False Folio">
False Folio



</doc>
<doc id="757540" url="https://pl.wikipedia.org/wiki?curid=757540" title="Petrovice (Słowacja)">
Petrovice (Słowacja)

Petrovice (węg. "Trencsénpéteri," do 1899 "Petrovic") – wieś i gmina (obec) w powiecie Bytča, kraju żylińskim, w północnej Słowacji. Pierwsza pisemna wzmianka o wsi pochodzi z 1312 roku. W 1960 roku do Petrovic przyłączono sąsiedni Setechov.

</doc>
<doc id="757541" url="https://pl.wikipedia.org/wiki?curid=757541" title="DW790">
DW790



</doc>
<doc id="757542" url="https://pl.wikipedia.org/wiki?curid=757542" title="Predmier">
Predmier

Predmier – wieś i gmina (obec) w powiecie Bytča, kraju żylińskim, w północnej Słowacji. Pierwsza pisemna wzmianka o wsi pochodzi z 1193 roku.

</doc>
<doc id="757543" url="https://pl.wikipedia.org/wiki?curid=757543" title="DW796">
DW796



</doc>
<doc id="757544" url="https://pl.wikipedia.org/wiki?curid=757544" title="DW863">
DW863



</doc>
<doc id="757545" url="https://pl.wikipedia.org/wiki?curid=757545" title="Súľov-Hradná">
Súľov-Hradná

Súľov-Hradná (węg. "Szulyóváralja", do 1899 "Szulyó-Hradna") – wieś i gmina (obec) w powiecie Bytča, kraju żylińskim, w północnej Słowacji. Pierwotnie dwie osobne wsie, połączone w 1898 r.
Położenie.
Obie wsie leżą w Kotlinie Sulowskiej – głębokiej kotlinie górskiej, otoczonej wzniesieniami Sulowskich Skał. Dawny Súľov leży w północnej części kotliny, natomiast Hradná – w południowej, pod najwyższym szczytem Sulowskich Skał – Žibridem (868 m n.p.m.), ok. 1 km od Súľova. Przez obie części dzisiejszej wsi przepływa potok Hradnianka, dopływ Wagu.
Historia.
Tereny obu wsi niosą ślady człowieka już od czasów prehistorycznych. W tym rejonie znalezione zostały podobno brązowa biżuteria i broń z młodszej epoki brązu, jednak źródła nie podają szczegółów. Liczniejsze i pewne są pozostałości kultur łużyckiej i puchowskiej. Pod skałami Wąwozu Sulowskiego odnalezione zostało cmentarzysko ciałopalne kultury łużyckiej. Z okresu halsztackiego (VII-V w. p.n.e.) znanych jest w okolicy kilka cmentarzysk i osiedli ludzkich. Szereg artefaktów w postaci fragmentów ceramiki pochodzi z doby lateńskiej (IV-I w. p.n.e.) i rzymskiej (I-IV w.). Nazwy typu "Hrádek" czy "Hradná" oraz pojedyncze znaleziska, w tym cmentarzysko popielnicowe, wskazują na obecność ludzi we wczesnym średniowieczu.
Súľov był wspominany już w roku 1193 w liście króla Beli III, którym za zasługi w wojnach dalmatyńskich nadawał on wieś Predmier wraz z Súľovem Vratysławowi z Dubnicy i Ostratíc. Dokument ten nie wymienia Zamku Sulowskiego, z czego wynika, że powstał on dopiero później.
19 marca 1337 r. król węgierski Karol Robert nadał Eliaszowi, królewskiemu kasztelanowi z Budatína, majątek Súľov (Hradná w tym dokumencie nie była jeszcze wymieniona). Rzeczony Eliasz stał się założycielem rodu Súľovskich, który władał tymi ziemiami ponad dwa stulecia. Król Zygmunt Luksemburski potwierdził ważność nadania w liście z dnia 30 maja 1417 r. skierowanym do wnuka Eliasza, który jest w nim określony już jako Piotr z Hradnej (łac. "Petrus de Gradna").
W okresie wojen husyckich w pierwszej połowie XV w. wieś była przez pewien czas w rękach Polaka – niejakiego Mikołaja Świdrygała. Ze spisu danin z 1546 r. wiemy, że wsią (i sąsiednią Hradną) władali wówczas Podmaniccy z zamku Bystrzyca. Súľov liczył wtedy 5 „port” (ok. 20 rodzin poddańskich), 5 wolnych chłopów, 2 chałupników bez ziemi, był tu jeden młyn i zagroda sołtysa.
Nazwa wsi z biegiem czasu zmieniała się i występowała w wielu wersjach: "Zovlov", "Zulyo", "Zwlo", "Zulw", "Swlow", "Zywluchk", "Zelew", "Slow", "Szullo", "Sullow" i in.
Po wymarciu rodu Súľovskich w 1550 r. właścicielem majątku Súľov-Hradna, Sulowskiego Zamku oraz wsi Lúky i Marček (dziś części odpowiednio Divína i Svederníka) został z nadania Ferdynanda I Habsburga Sebastian Sirmiensis, wówczas królewski radca i sekretarz królewskiej komory sądowej w Bratysławie. Syn Sebastiana, Teodoz, który dzierżył "Roháčsky hrad" (tj. Zamek Súľov), został z czasem podżupanem żupy trenczyńskiej, a po roku 1616 również asesorem sądu królewskiego. Wraz ze swoimi szwagrami wzniósł on w 1616 r. we wsi ewangelicki kościół (obecny kościół katolicki). Pierwszy duchowny katolicki trafił do Súľova dopiero w 1766 r.
Mieszkańcy wsi zajmowali się rolnictwem, hodowlą i wyrobem z drewna przedmiotów gospodarstwa domowego. Uprawiali żyto, jęczmień i owies.
Hradná jest znacznie młodszą wsią, była wspominana po raz pierwszy w 1408 r. w dokumencie, który najprawdopodobniej potwierdzał jej przynależność do rodu Súľovskich. W 1546 r. była własnością Podmanickich, liczyła wówczas 4 „porty” (16 rodzin chłopskich), pięciu wolnych chłopów i jednego biednego chałupnika. Później należała do ziemiańskich rodów Záskalskich, Medňanskich i Milochovskich. Jej mieszkańcy zajmowali się głównie rolnictwem i hodowlą. Uprawiali m.in. konopie i chmiel. Tzw. spis józefiński z roku 1784 podawał, że było wówczas we wsi 35 domów i żyły w nich 33 rodziny (łącznie 196 osób).
W tej części wsi zachowały się jeszcze fragmenty dawnej drewnianej, szeregowej zabudowy, a także niektóre elementy dawnego folkloru, w tym tańce i piosenki ludowe.
W czasie słowackiego powstania narodowego w rejonie obu wsi walki z Niemcami toczyła 2. Brygada Partyzancka im. Stalina. Wyzwolenie spod okupacji niemieckiej nastąpiło dopiero 30 kwietnia 1945 r. Po II wojnie mieszkańcy znaleźli zatrudnienie głównie w nowych zakładach przemysłowych Bytczy i Powaskiej Bystrzycy.
Działał tu Ján Čerňanský (1709-1766), pisarz epoki Oświecenia, przedstawiciel słowackiej literatury barokowej.
Na terenie wsi tradycyjnie odbywają się coroczne zawody w kolarstwie terenowym „AUTHOR ŠKODA bikemaratón Súľovské skaly” (w 2017 r. po raz 19).

</doc>
<doc id="757547" url="https://pl.wikipedia.org/wiki?curid=757547" title="DW910">
DW910



</doc>
<doc id="757548" url="https://pl.wikipedia.org/wiki?curid=757548" title="Štiavnik">
Štiavnik

Štiavnik – wieś i gmina (obec) w powiecie Bytča, kraju żylińskim, w północnej Słowacji. Pierwsza pisemna wzmianka o wsi pochodzi z 1439 roku.

</doc>
<doc id="757549" url="https://pl.wikipedia.org/wiki?curid=757549" title="Veľké Rovné">
Veľké Rovné

Veľké Rovné – wieś i gmina (obec) w powiecie Bytča, kraju żylińskim, w północnej Słowacji. Pierwsza pisemna wzmianka o wsi pochodzi z 1408 roku.

</doc>
<doc id="757552" url="https://pl.wikipedia.org/wiki?curid=757552" title="Brosza">
Brosza

Brosza, broszka – rodzaj biżuterii, ozdoba, współcześnie noszona niemal wyłącznie przez kobiety. Umocowana od dołu szpilka służy przyczepianiu broszki do ubrań oraz sczepianiu poszczególnych części ubrania. Broszki mają różne kształty: od prostych, owalnych do fantastycznie powyginanych. Także wielkości tych ozdób są zróżnicowane.
Brosza była popularna już w starożytnej Grecji i Rzymie (fibula). Brosze noszono w średniowieczu, ale najchętniej używano ich w XVII i XVIII wieku. W XIX wieku rozpowszechniły się broszki zdobione kameami.
Historia.
Historia broszki sięga epoki brązu. Początkowo pełniła funkcję typowo praktyczną – pozwalała spinać ubrania. Broszki wytwarzano z materiałów naturalnych (m.in. z muszli, kości, drewna oraz kamienia). Około 1500 r. p.n.e. w na terenie współczesnej Italii używano jednoczęściowych broszek z brązu, w których szpila i kabłąk były jednym elementem. W północnej Europie rozpowszechniły się wtedy elementy dwuczęściowe. Około 1100 r. p.n.e. ozdoba stała się popularna na terenie Europy środkowej. 
Z czasem broszka przeszła dużą metamorfozę – zaczęto przyozdabiać ją kamieniami i metalami szlachetnymi. W krajach germańskich broszki przybrały wyszukane kształty (m.in. zwierząt, łuków czy łodzi). XV wieku ten drobny detal zaczęto zdobić szafirami, diamentami i rubinami. W tym czasie broszka stała się wyznacznikiem bogactwa, a arystokratki i arystokraci nosili ją, aby podkreślić swój wysoki stan społeczny.
Broszka wiktoriańska.
W epoce wiktoriańskiej zaczęto wytwarzać nowy model broszki ze zdejmowanymi elementami. Ozdoba miała kształt kropelki. W tym czasie produkowano również broszki na indywidualne zamówienie, które stawały się pamiątkami z życia noszących je osób.
Wytwórcy, oprócz drogich brosz ze szlachetnych metali, zaczęli tworzyć tańsze ozdoby pozłacane i posrebrzane. Dzięki temu broszki zaczęli wtedy nosić także mniej zamożni użytkownicy.
Broszka w stylu secesyjnym.
W XIX wieku modny stał się styl secesyjny. Jego wyznaczniki nie ominęły świata biżuterii. Delikatne broszki wiktoriańskie zostały wtedy zastąpione przez cięższe ozdoby metalowe. Francuski jubiler Georges Frederic Strass zaprojektował serię broszek ze sztucznymi kamieniami imitującymi diamenty, rubiny i szafiry, po które chętnie zaczęła sięgać klasa aspirująca.
Za słynną miłośniczkę broszek uznaje się angielską królową Wiktorię. Jej biżuteria słynęła z wyszukanego charakteru i misternych zdobień przypominających małe dzieła sztuki. Broszki wpisały się także w wizerunek Coco Chanel. Projektantka nosiła modele wykonane ze srebra.

</doc>
<doc id="757556" url="https://pl.wikipedia.org/wiki?curid=757556" title="Kopalnia Węgla Kamiennego Chwałowice">
Kopalnia Węgla Kamiennego Chwałowice

Kopalnia Węgla Kamiennego Chwałowice – kopalnia węgla kamiennego znajdująca się w Rybniku – dzielnicy Chwałowicach. Kopalnia położona przy drodze wylotowej z Rybnika w kierunku Świerklan. Obecnie wchodzi w skład zespolonej KWK ROW jako Ruch Chwałowice.
Historia.
Utworzona 14 września 1897 jako "Donnersmarck-Grube" przez połączenie pól górniczych przez Guidona Henckel von Donnersmarcka. Na początku XXI stulecia przejęła teren KWK Rymer w dzielnicy Niedobczyce i tym samym zamykając ją, część górników została przeniesiona do pracy w pobliskich kopalniach.
Przy KWK Chwałowice, Ministerstwo Bezpieczeństwa Publicznego na podstawie dekretu PKWN z 31 sierpnia 1944 utworzyło obóz pracy nr 32 podlegający Centralnemu Zarządowi Przemysłu Węglowego.
Kopalnia.
Kopalnia wydobywa ok. 10 500 ton na dobę. Operatywne zasoby węgla wynoszą 126 315 tys. ton do poziomu 700 m i 243 738 tys. ton do poziomu 1000 m. Jest to energetyczny węgiel gazowo-płomienny typu 32.1.
Kopalnia posiada jeden czynny poziom wydobywczy na głębokości 550 m. Drugi poziom wydobywczy na głębokości 700 m jest obecnie w trakcie budowy. Poziomy wentylacyjne znajdują się na głębokości 305 m (planuje się jego upraszczanie aż do całkowitej likwidacji) oraz 390 m.
Kopalnia obejmuje dwa obszary górnicze o łącznej powierzchni 40,35 km2: rodzimy "Chwałowice" o powierzchni 20,7 km2 oraz OG "Rymer" po "wchłoniętej" i zlikwidowanej kopalni o tej samej nazwie i powierzchni 19,65 km2.
Kopalnia dysponuje sześcioma szybami w obszarze górniczym Chwałowice:
wdechowe – zlokalizowane centralnie:
wentylacyjne – peryferyjne:
Kopalnia w I półroczu 2014 r. zatrudniała 3135 pracowników i przynosiła straty w wysokości -12,46 zł. na tonie wydobytego węgla.
Średniodobowe wydobycie w 2016 r. wynosiło 9500 ton.
Kopalnia jest zabezpieczana przez Okręgową Stację Ratownictwa Górniczego w Wodzisławiu Śląskim.

</doc>
<doc id="757558" url="https://pl.wikipedia.org/wiki?curid=757558" title="Kościół św. Ducha i św. Anny w Szydłowcu">
Kościół św. Ducha i św. Anny w Szydłowcu

Kościół św. Ducha i św. Anny – kościół szpitalny, który znajdował się w Szydłowcu na terenie ówczesnej Skałki między obecnymi ul. Zamkową, Radomską - ówcześnie Szpitalną - Przechodnią i Garbarską. Spłonął w 1876.
Historia.
Kościół został wybudowany w latach 1528–1529 przez Mikołaja Szydłowieckiego. Kościół wraz z budynkami szpitala i przytułku wzniesiono najprawdopodobniej na fundamentach pierwotnego dworu Sławka Szydłowieckiego, który miał znajdować się na dzisiejszym "pl. Ducha Świętego", na dawnym przedmieściu Szydłowca, "Skałce".
Kościół wraz ze szpitalem i przytułkiem został erygowany przez biskupa krakowskiego Piotra Tomickiego w 1529 i został włączony pod zarząd parafii szydłowieckiej. Obowiązki duszpasterskie wypełniał kapelan szpitala, desygnowany przez prepozyta szydłowieckiego (każdorazowego proboszcza). Sprawami majątkowymi przede wszystkim szpitala, ale również przynależnego mu kościoła zarządzali dwaj administratorzy. Wybierani oni byli na 3-letnią kadencję przez właściciela miasta spośród kandydatur zgłoszonych przez radę miejską. Uposażenie szpitala stanowiły pola uprawne, łąki i sady ofiarowane przez Mikołaja Szydłowieckiego. Część spośród nich została przyznana kapelanowi, którego zobowiązano do zaopatrywania pacjentów szpitala w chleb, groch, warzywa i mięso. Ponadto właściciel miasta miał dostarczać szpitalowi raz na kwartał 1 korzec mąki pszennej. Niedługo później Piotr Tomicki ustanowił dziesięcinę dla szpitala, ściąganą ze wsi Krawara. Od 1698 szpital otrzymywał stały przychód pieniężny, pochodzący z dochodów z kamienicy Wadowskiej w Warszawie (własności parafii św. Zygmunta).
5 listopada 1744 zawieszono trzeci dzwon, poświęcony przez bpa Michała Kunickiego. W 1781 Mikołaj Radziwiłł zlecił budowę nowego kościoła, przypuszczalnie już murowanego, jednak nigdy nieukończonego. Ostatnim kapelanem kościoła był ks. Eustachy Zabarski (zm. 2 maja 1821).
Kościół podupadający stopniowo, ostatecznie spłonął w 1876. W miejscu kościoła i cmentarza urządzony został ogrodzony skwer z lapidarium i kapliczką z 1881.
Architektura.
Kościół był o drewnianej konstrukcji zrębowej, opartej na płatwi. Przypuszczalnie zastosowano w nim powszechny ówcześnie w Małopolsce gotycki system więźbowo-zaskrzynieniowego. Kościół wyposażony został w trzy dzwony, zatem jego bryła musiała posiadać wieżę, zapewne w przedniej części nawy. Dach kościoła najprawdopodobniej kryty był gontem.
Nieznany jest rzut bryły kościoła, nie wiadomo więc, czy składała się ona z więcej niż jednej nawy. Jednak kościół mieścił w sobie cztery ołtarze: główny z obrazem Matki Boskiej samotrzeć ze św. Anną oraz boczne: po lewej stronie od wejścia z obrazem ukrzyżowanego Jezusa Chrystusa i po prawej z wizerunkami Matki Boskiej i św. Rocha.
W zespole kościelnym znajdowały się również niewielkie, parterowe budynki, najpewniej drewniane. Mieściły one w sobie szpital i przytułek oraz pomieszczenia gospodarcze. Wśród zabudowań znalazła się również mansjonaria. Pomimo odnotowywanych danych świadczących o istnieniu przy kościele "scoli cantorum", nie znajdujemy uwag o gmachu takiej szkoły. Wokół kościoła założono również cmentarz.

</doc>
<doc id="757560" url="https://pl.wikipedia.org/wiki?curid=757560" title="Nikodem Skotarczak">
Nikodem Skotarczak

Nikodem Skotarczak, ps. „Nikoś” (ur. 29 czerwca 1954 w Gdańsku, zm. 24 kwietnia 1998 w Gdyni) – polski gangster, biznesmen i działacz sportowy.
Życiorys.
Urodził się i dorastał w Gdańsku. Pracował w Gdańsku jako ochroniarz w nocnym klubie „Lucynka”. Z wykształcenia był ogrodnikiem. Był także na początku swojej kariery ochroniarzem „Mecenasa” – największego pasera z Trójmiasta. Michał Antoniszyn ps. Mecenas dostrzegł potencjał Nikosia i później przez wiele lat razem współpracowali. Nikoś wyjechał do Budapesztu, gdzie z kolegami handlował walutą i różnymi artykułami, które sprowadzali do Polski.
W połowie lat 70. stał się cinkciarzem oraz założył pierwszą zorganizowaną grupę przestępczą zajmującą się przemytem kradzionych samochodów z Niemiec i Austrii do Polski, ale oficjalnie próbowano udowodnić mu paserstwo zaledwie dwudziestu kilku samochodów.
Na początku lat 80. był sponsorem Lechii Gdańsk, a po zdobyciu przez nią Pucharu Polski w sezonie 1982/1983, otrzymał z rąk Kazimierza Rynkowskiego, ówczesnego prezydenta miasta, tytuł „Zasłużonego dla Gdańska”. W połowie lat 80. wyemigrował do Niemiec Zachodnich, skąd nadal kierował przemytem kradzionych samochodów. Mieszkał z trzecią żoną w Hamburgu, gdzie był współwłaścicielem firmy „Skotex” oraz sklepu z elektroniką. W listopadzie 1986 przeniósł się z Hamburga do Berlina, gdzie w 1989 został zatrzymany przez policjantów podczas jazdy kradzionym samochodem marki Audi Coupé. Został za to skazany na karę 1 roku i 9 miesięcy pozbawienia wolności i został osadzony w więzieniu Moabit w Berlinie. 4 grudnia 1989, po niecałych trzech miesiącach odbywania kary, uciekł: podczas widzenia w zakładzie karnym Berlin-Tegel zamienił się ubraniami ze swoim bratem i spokojnie wyszedł.
Na początku lat 90. powrócił do Polski nielegalnie przez Austrię. W 1991 roku poznał w Krakowie swoją ostatnią, czwartą żonę – Edytę. “Nikoś” był już wówczas bardzo znaczącym paserem samochodowym na dużą skalę. Nie jest tajemnicą, że samochody, które „sprowadzał” zza granicy na podstawione i chętne osoby, były sprzedawane między innymi przedstawicielom ówczesnych elit, w tym członkom lokalnych i centralnych struktur PZPR, a także milicjantom, przedstawicielom resortów, hierarchom kościoła i innym notablom, a jego działalność odbywała się poprzez jego liczne krajowe i międzynarodowe kontakty. Pomimo że podejrzewano go o kierowanie zorganizowaną grupa przestępczą w skład której wchodzili m.in. milicjanci, złodzieje, fałszerze dokumentów i właściciele warsztatów samochodowych, to na początku lat 90 na wniosek późniejszego szefa gdańskiego Centralnego Biura Śledczego Policji (CBŚ) majora Edmunda Muchy zakończono operację kryptonim „GRUDA” dotyczącą rozpracowywania jego grupy i sprawę oficjalnie umorzono – nie stawiając „Nikosiowi” żadnych zarzutów. Wtedy Nikodem Skotarczak zaczął inwestować także w legalne interesy. W tym czasie poszukiwany był listem gończym wydanym przez niemiecką policję za ucieczkę z więzienia i ukrywał się m.in. w Krakowie, gdzie poznał swoją ostatnią żonę Edytę. Nie przeszkadzało mu to przyjaźnić się i robić interesy z osobami z listy 100 najbogatszych Polaków (według tygodnika WPROST), ale także spotykać się towarzysko z wieloma innymi znanymi osobistościami, w tym sportowcami i aktorami.
W 1992 w Krakowie wymknął się z policyjnej obławy. W lipcu tego samego roku uciekł z policyjnego konwoju w Warszawie. Poszukiwany na podstawie listu gończego, przez kilka miesięcy ukrywał się. Został zatrzymany w lutym 1993 na Żoliborzu w Warszawie, pod zarzutem posługiwania się fałszywym paszportem i ucieczki z policyjnego konwoju. W 1993 roku został skazany na karę dwóch lat pozbawienia wolności. Zakład karny opuścił w lutym 1994 – oficjalnie za dobre sprawowanie, a w rzeczywistości dzięki łapówkom wręczanym funkcjonariuszom Służby Więziennej.
Po odzyskaniu wolności dalej inwestował w legalne interesy. Był też znany z tego, iż należące do znanych osób ukradzione samochody odzyskiwał za darmo. W październiku 1996 w ówczesnym Sądzie Wojewódzkim w Gdańsku rozpoczął się proces w sprawie Skotarczaka, oskarżanego przez śledczych z prokuratury m.in. o kierowanie grupą przestępczą zajmującą się kradzieżami samochodów. W 1994 roku w pałacu ślubów w Gdańsku Nikodem zalegalizował związek ze swoją czwartą żoną, Edytą Skotarczak. Świadkami byli Henryk Konopka (biznesmen i jeden z najlepszych polskich golfistów – przyjaciel Nikodema) oraz Renata Kurowska (żona Wojciecha Kurowskiego – znanego biznesmena i współzałożyciela firmy ubezpieczeniowej Hestia – przyjaciela Nikodema). Miał 4 dzieci, w tym syna i córkę z ostatnią żoną Edytą Skotarczak.
W 1997 wystąpił w filmie pt. "Sztos", debiucie reżyserskim Olafa Lubaszenki; zagrał w tym filmie rolę epizodyczną jako mężczyzna witający się z Erykiem (granym przez Jana Nowickiego).
Żona Nikosia, w pierwszym wywiadzie udzielonym po 24 latach od zabójstwa męża stwierdziła wprost, że niektóre osoby były zainteresowane w kreowaniu jego nieprawdziwego, a krzywdzącego wizerunku, podczas gdy prawda jest nieco bardziej skomplikowana.
W 2022 r. ukazała się książka ostatniej żony Nikosia – Edyty Skotarczak pt. Nikodem Skotarczak „Nikoś” Ruletka życia.
Strzelanina w agencji towarzyskiej w Gdyni.
Został zastrzelony 24 kwietnia 1998, gdy około południa do agencji towarzyskiej „Las Vegas” mieszczącej się przy ul. Chwarznieńskiej 170a w Gdyni weszło dwóch zamaskowanych mężczyzn. Jeden z nich strzałami z małej odległości zabił Nikodema Skotarczaka i rykoszetem zranił jego przyjaciela i wspólnika Wojciecha K., ps. „Kura”, jednego z oficjalnych założycieli i współwłaściciela firmy ubezpieczeniowej Hestia. Nikoś i Kura wraz ze swoimi żonami świętowali imieniny Wojciecha K., ps. Kura. W klubie Las Vegas przebywały także żony „Nikosia” i „Kury”. Śledztwo prowadzone przez prokuratorów z Prokuratury Okręgowej w Gdańsku – Janusza Kaczmarka i Konrada Kornatowskiego nie przyniosło rezultatów. Zabójcy, ani ewentualnych zleceniodawców, nie schwytano. Postępowanie umorzono. Śmierć Nikodema Skotarczaka mogła być też efektem jego konfliktu z członkami grupy pruszkowskiej, co potwierdzał w swoich zeznaniach świadek koronny Jarosław Sokołowski, pseudonim „Masa”. Według innej teorii zleceniodawcą był gdańszczanin Daniel Zacharzewski, ps. „Zachar”.
W sprawie zabójstwa Skotarczaka, jako zleceniodawca, sądzony był także Krzysztof Jędrzejczak z łódzkiej „ośmiornicy”. Postępowanie umorzono jednak z powodu „rażących uchybień”, a proces ruszył ponownie w 2010. „Nikoś” został pochowany na cmentarzu Srebrzysko w Gdańsku (rejon I, polana I).
Filmy.
W 1996 powstał dokumentalny film telewizyjny "Kraina złudzeń" w reżyserii Wojciecha Szumowskiego, opowiadający o „Nikosiu”.
W 2021 powstał film fabularny w reżyserii Macieja Kawulskiego "Jak pokochałam gangstera", inspirowany życiorysem „Nikosia”.
Film Macieja Kawulskiego został poddany szerokiej krytyce, w tym przez wdowę po Nikosiu Edytę Skotarczak, co było przytaczane i komentowane w ogólnopolskich i lokalnych mediach – między innymi w Dzienniku Bałtyckim, Polska Times, onet.pl, pudelek.pl, spidersweb.pl, interia.pl czy wp.pl.

</doc>
<doc id="757562" url="https://pl.wikipedia.org/wiki?curid=757562" title="Numerov (krater księżycowy)">
Numerov (krater księżycowy)

Numerov – krater uderzeniowy położony na niewidocznej z Ziemi stronie Księżyca. Zachodnią ścianą przylega do większego i młodszego krateru Antoniadi. Na południowy wschód znajduje się większy krater Zeeman, a na północny wschód starszy krater Crommelin.
Brzeg i wewnętrzna ściana krateru Numerov przeszły znaczącą erozję, znaczna część z wschodniej części jest pokryta małymi kraterami. W pobliżu znajduje się mały krater, mocno zniszczony w procesie erozji, przylegający do zewnętrznej południowo-wschodniej ściany, a "Numerov Z" jest niemal połączony z północną ścianą. Wnętrze krateru Numerov jest stosunkowo płaskie, ale na środku nadal znajduje się centralny szczyt, a na południu kilka niskich grzbietów. W północno-wschodniej powierzchni jest parę żłobień. Zachodnia krawędź i część wnętrza zostały pokryte materiałem po uderzeniu i powstaniu krateru Antoniadi.

</doc>
<doc id="757563" url="https://pl.wikipedia.org/wiki?curid=757563" title="Składka">
Składka

Składka – pieniężne świadczenie okresowe członka stowarzyszenia bądź ubezpieczonego, m.in.:
Składka to także:

</doc>
<doc id="757567" url="https://pl.wikipedia.org/wiki?curid=757567" title="Rozmieszczanie">
Rozmieszczanie

Rozmieszczanie wojsk – rodzaj pomocniczych działań taktycznych. To stacjonowanie wojsk w garnizonach oraz pobyt w rejonach ześrodkowania (wyjściowych, odpoczynku) z zachowaniem odpowiedniego stopnia (poziomu) gotowości bojowej.
Charakterystyka.
Aby wojska mogły efektywnie walczyć, muszą odpoczywać, uzupełniać środki materiałowe i stany osobowe i mieć wydzielony czas i miejsce na przygotowanie się do walki. Zajęcie rejonów ześrodkowania może nastąpić po wyjściu wojsk garnizonów do rejonów alarmowych, po przemieszczeniu w strefę działań bojowych, gdy nie przewiduje się ich wejścia do walki bezpośrednio z marszu; po wyjściu z walki w celu odtworzenia zdolności bojowej; po przeprowadzonych manewrach, mających na celu przegrupowanie sił. Rozmieszczenie poprzedzone jest zawsze przemieszczeniem wojsk. Planując przemieszczanie, powinno się także planować rejony odpoczynków oraz koncentracji po jego zakończeniu.
Wojska rozmieszcza się w sposób umożliwiający zorganizowanie obrony i ochrony oraz wykonanie manewru. Teren przewidziany do rozmieszczania wojsk powinien umożliwiać maskowanie, posiadać dogodne warunki odpoczynku wojsk, być bezpiecznym pod względem sanitarnym i epidemiologicznym. Znajdować się tam powinna odpowiednia liczba dróg manewru.Nie rozmieszcza się wojsk w pobliżu obiektów, które mogą stanowić cele uderzeń przeciwnika.
Wojska w rejonach ześrodkowania zachowują gotowość do odparcia napadu przeciwnika naziemnego i powietrznego oraz do szybkiego i skrytego opuszczenia rejonu.
Podział rejonów rozmieszczenia.
W okresie pokoju wojska stacjonują w garnizonach. W przypadku zagrożenia, wojny lub na polecenie przełożonych jednostki wojskowe mogą zajmować rejony ześrodkowania, w których przygotowują się do dalszych działań. Są to:
Rejony ześrodkowania zapewnić muszą skryte rozmieszczanie oddziałów, obronę przed środkami rażenia, szybką zbiórkę i wykonanie manewru, dogodne warunki odpoczynku żołnierzy, dobre warunki sanitarno-epidemiczne, źródła wody oraz dogodne drogi dla ruchu wojsk i środków walk. Do maskowania wykorzystuje się fałdy terenowe, lasy, zagajniki, mniejsze miejscowości.
Zajęcie rejonu.
Przed rozmieszczaniem wojsk w terenie, szczególnie w rejonach, które zajmował przeciwnik, przeprowadza się rozpoznanie w celu wykrycia ewentualnych grup dywersyjno-rozpoznawczych, wykrycia oznakowania zaminowanych i skażonych odcinków terenowych, określenia przydatności źródeł wody oraz możliwości wykorzystania innych zasobów terenowych. W celu wybrania (ustalenia) rejonów rozmieszczenia oddziałów (pododdziałów) oraz określenia ich przydatności wysyła się grupy rekonesansowe. W skład grup mogą wchodzić oficerowie sztabu, rodzajów wojsk i służb oraz przedstawiciele oddziałów (łącznicy z pododdziałów).
Związkowi taktycznemu (oddziałowi) wyznacza się główny i zapasowy rejon rozmieszczania. Zapasowych rejonów dla oddziałów nie wyznacza się wewnątrz głównego rejonu rozmieszczenia związku taktycznego. Oddziały zajmują rejony w miarę podchodzenia do nich bez zatrzymywanie kolumn na drogach zachowując przy tym planowane ugrupowanie do przyszłych działań. Rozmieszcza się je w pewnym oddaleniu od dróg marszu, w odległościach i odstępach zapewniających bezpieczeństwo w wypadku uderzeń rakietowych, lotnictwa, śmigłowców bojowych czy artylerii przeciwnika.
Oddziały przeciwlotnicze rozwija się na obrzeżach rejonu w stałej gotowości do odparcia środków napadu powietrznego. Część pododdziałów przeciwlotniczych organizuje system zasadzek przeciwlotniczych.
Stanowiska dowodzenia rozwija się w rejonach zapewniających ciągłość dowodzenia zarówno podczas ich przebywania w rejonie rozmieszczenia, jak też w czasie ich wymarszu z zajmowanego obszaru. Łączność utrzymuje się za pomocą ruchomych i przewodowych środków łączności. Praca środków radiowych jest dozwolona w wypadkach przekazywania sygnałów powiadamiania, ostrzegania i alarmowania oraz do kierowania ogniem środków przeciwlotniczych. Oddziały logistyczne rozmieszcza się w pobliżu dróg dowozu i ewakuacji zapewniając im obronę i ochronę.
Po wejściu wojsk do rejonu rozpoczyna się niezwłocznie rozbudowę fortyfikacyjną. Równolegle z budową obiektów fortyfikacyjnych rozbudowuje się system zapór inżynieryjnych i utrzymuje drogi manewru. Wszelkie prace i wykonywane obiekty dokładnie się maskuje. Wojska rozmieszcza się w pewnym oddaleniu od dróg marszu, w odległościach i odstępach zapewniających bezpieczeństwo i niewielkie prawdopodobieństwo strat w wypadku uderzeń rakietowych, lotnictwa, śmigłowców bojowych oraz artylerii przeciwnika. Oddział i pododdziały przeciwlotnicze rozwija się na obrzeżach rejonu ześrodkowania w stałej gotowości do odparcia środków napadu powietrznego przeciwnika. Stanowiska dowodzenia związku taktycznego (oddziału) rozwija się w rejonach zapewniających ciągłe dowodzenie oddziałami (pododdziałami) zarówno podczas ich przebywania w rejonie rozmieszczenia, jak też w czasie ich wymarszu z zajmowanego obszaru. Jednostki i urządzenia logistyczne rozmieszcza się w pobliżu dróg, zapewniając im obronę i ochronę. Łączność utrzymuje się z oddziałami (pododdziałami) za pomocą ruchomych przewodowych środków łączności. Praca środków radiowych jest dozwolona w wypadkach przekazywania sygnałów powiadamiania, ostrzegania i alarmowania oraz do kierowania ogniem środków przeciwlotniczych.
W rejonach rozmieszczania oddziałów (pododdziałów) organizuje się i prowadzi rozpoznanie przeciwnika powietrznego oraz alarmowanie wojsk o zagrożeniu. Ponadto prowadzi się rozpoznanie inżynieryjne i rozpoznanie skażeń oraz realizuje przedsięwzięcia przeciwepidemiczne.
Ubezpieczenie postoju.
Wojska w rejonach rozmieszczania organizują ubezpieczenia postoju. Liczba pododdziałów, wydzielonych do ubezpieczenia postoju, zależna jest od warunków terenowych, odległości od przeciwnika i jego aktywności bojowej.
Elementami ubezpieczenia postoju są oddział czat i czaty.
Każdorazowo odległość ubezpieczenia postoju od ubezpieczanych oddziałów (pododdziałów) powinna zapewnić wykonanie manewru zorganizowane wejście do walki. Odległość ubezpieczenia postoju od ubezpieczanych oddziałów może wynosić od 5 do 15 km. Szerokość pasa ubezpieczeń może wynosić: dla batalionu do 10 km, kompanii do 5 km, plutonu do 2 km. Oddział czat (czaty) powinny być rozmieszczone na rubieży dogodnej do obrony i zapewniającej dobrą obserwację przeciwnika. Rubież ubezpieczenia postoju rozbudowuje się pod względem inżynieryjnym podobnie jak w obronie.
Rubież ubezpieczenia postoju rozbudowuje się pod względem inżynieryjnym podobnie jak w obronie.
Bezpośrednio w rejonie rozmieszczania oddziału (pododdziału) organizuje się patrole, podsłuchy, posterunki obserwacyjne, wystawia czujki oraz wyznacza pododdziały dyżurne.

</doc>
<doc id="757570" url="https://pl.wikipedia.org/wiki?curid=757570" title="Della">
Della



</doc>
<doc id="757572" url="https://pl.wikipedia.org/wiki?curid=757572" title="System opieki zdrowotnej">
System opieki zdrowotnej

System opieki zdrowotnej (również system zdrowotny) – system definiowany jako spójna całość, której liczne, powiązane między sobą części wspólnie oddziaływając wpływają pozytywnie na stan zdrowia populacji. Jest on wyodrębnioną całością złożoną z wielu różnorodnych elementów, które powiązane są różnorodnymi więziami (czyli między którymi zachodzą różnorodne relacje) i który realizuje cele związane ze zdrowiem.
System zdrowotny można również zdefiniować jako zorganizowany i skoordynowany zespół działań, którego celem jest realizacja świadczeń i usług profilaktyczno-leczniczych i rehabilitacyjnych mających na celu zabezpieczenie i poprawę stanu zdrowia jednostki i zbiorowości.
W literaturze można spotkać wiele koncepcji odnośnie do elementów wchodzących w skład systemu ochrony zdrowia. W modelu tradycyjnym, reprezentowanym przez D. Mechanica, elementy składowe systemu były tożsame z trzema szczeblami opieki: pierwszego, drugiego i trzeciego szczebla, czyli opieką podstawową, specjalistyczną i wąskospecjalistyczną. Na pierwszym poziomie dochodzi do pierwszego kontaktu między systemem i ludźmi. Pozostałe poziomy służą wsparciem i dostarczają świadczeń specjalistycznych, stając się coraz bardziej złożonymi w miarę przesuwania się w górę systemu.
Obecnie najbardziej rozpowszechnionym podejściem do problemu jest koncepcja tzw. „trójkąta”. Wyróżnia się tu trzech uczestników systemu: pacjentów (jako podmioty korzystające ze świadczeń), lekarzy wraz z pozostałymi wytwórcami usług zdrowotnych oraz płatnika publicznego, nazywanego również „płatnikiem trzeciej strony” (dysponującego środkami publicznymi).

</doc>
<doc id="757574" url="https://pl.wikipedia.org/wiki?curid=757574" title="Giselle Itié">
Giselle Itié

Giselle Itié (ur. 3 października 1982 w Meksyku) − brazylijska aktorka.
Córka Meksykanina i Brazylijki, debiutowała w 2001 roku w miniserialu "Os Maias". Później wystąpiła m.in. w telenowelach "Esperança" i "Kubanacan" oraz w filmie akcji "Niezniszczalni" ("The Expendables", 2010) w reżyserii Sylvestra Stallone.

</doc>
<doc id="757575" url="https://pl.wikipedia.org/wiki?curid=757575" title="Mônica Carvalho">
Mônica Carvalho

Mônica Rodrigues Carvalho (ur. 28 marca 1971 w Rio de Janeiro) - brazylijska aktorka, znana z występów w telenowelach. Ma córkę Yaclarę, którą urodziła 6 sierpnia 2004 r.
W 1993 i 2001 roku wystąpiła w miesięczniku „Playboy”.

</doc>
<doc id="757576" url="https://pl.wikipedia.org/wiki?curid=757576" title="De facto">
De facto

De facto (z łac., czyt. "de fakto"), w rzeczywistości – faktycznie, w rzeczywistości, w praktyce, rzeczywiście, w przeciwieństwie do prognoz lub zamierzeń; w języku prawniczym przeciwstawne do "de iure". Fraza ta bywa również stosowana do wzmocnienia znaczenia zdania jako figura stylistyczna.

</doc>
<doc id="757577" url="https://pl.wikipedia.org/wiki?curid=757577" title="Konstytucja raweńska">
Konstytucja raweńska

Konstytucja raweńska ("ustawa o cytowaniu") – akt prawny wydany w roku 426 w Rawennie przez Walentyniana III i Teodozjusza II, przyznający tekstom pięciu wybitnych rzymskich jurystów status równy z ustanowionym prawem. Byli to:
Prócz Gaiusa wszyscy obdarzeni byli "ius publice respondendi", lecz ustawodawcy uznali jego autorytet na równi z pozostałymi. 
W wypadku braku unormowań w danej kwestii można było oprzeć się na poglądzie, który prezentuje większość spośród pięciu podanych prawników. Jeżeli taka zgodność nie istniała, pierwszeństwo miały poglądy Papiniana. W braku opinii Papiniana i równości pozostałych głosów "rozwaga sędziego niech przesądzi za którym autorytetem należy pójść" ("Ubi autem pares eorum sententiae recitantur, quorum par censetur auctoritas, quod sequi debeat, eligat moderatio iudicantis").
W 438 została zmodyfikowana o możliwość respektowania poglądów innych prawników, jeśli powołał się na nie jeden z pięciu wymienionych. W tym samym roku ustawa o cytowaniu została włączona do Kodeksu teodozjańskiego i jednocześnie jej moc obowiązująca została rozciągnięta na wschodnią część państwa rzymskiego.

</doc>
<doc id="757579" url="https://pl.wikipedia.org/wiki?curid=757579" title="De iure">
De iure

De iure (łac., czyt. "de jure"), według prawa – w języku prawniczym stan zgodny z treścią norm prawnych. Często używane dla przeciwstawienia stanu "de facto" wobec rzeczywistości prawnej.

</doc>
<doc id="757580" url="https://pl.wikipedia.org/wiki?curid=757580" title="Tetrahydrotiofen">
Tetrahydrotiofen

Tetrahydrotiofen (THT) – heterocykliczny związek chemiczny, nasycona pochodna tiofenu.
W temperaturze pokojowej jest to lepka, oleista ciecz o specyficznym zapachu.
Jest szkodliwy dla zdrowia. Wchłania się do organizmu poprzez układ oddechowy i przez skórę (nie da się jej całkowicie wymyć). Służy do nawaniania gazu ziemnego w tzw. nawanialniach.
Podczas pracy z THT należy zachować szczególną ostrożność, ponieważ opary są cięższe od powietrza i gromadzą się przy powierzchni, a opary o stężeniu 1/3 z powietrzem tworzą mieszaninę wybuchową. 
Przy wycieku gazu do środowiska ziemia często nasącza się THT. Aby usunąć ten bardzo intensywny i nieprzyjemny zapach polewa się ziemię 10% roztworem nadmanganianu potasu lub 5% podchlorynu sodowego.

</doc>
<doc id="757594" url="https://pl.wikipedia.org/wiki?curid=757594" title="Bulanżyzm">
Bulanżyzm

Bulanżyzm (fr. "boulangisme") – nacjonalistyczny ruch polityczny we Francji końca XIX wieku (1886–1891), który stanowił zagrożenie dla Trzeciej Republiki. Nazwa ruchu pochodzi od nazwiska Georges'a Boulangera, francuskiego generała i polityka, ministra wojny III Republiki Francuskiej w latach 1886–1887, który zdobył popularność dzięki przeprowadzonym reformom, ale niepokoił rząd wojowniczym językiem swoich wystąpień i dyktatorskimi zapędami. Jego pozycja załamała się po nieudanej próbie zamachu stanu w 1889 roku i ucieczce generała do Belgii. Bulanżyści jako ruch polityczny przestali istnieć po jego samobójstwie (zastrzelił się na grobie kochanki).

</doc>
<doc id="757597" url="https://pl.wikipedia.org/wiki?curid=757597" title="Szpilka">
Szpilka

Szpilka – cienki odcinek sztywnego drutu (zwykle ok. 3 cm) zakończona z jednej strony metalową lub plastikową główką, a z drugiej ostrą końcówką. Dzięki temu łatwo można nią spinać tkaniny, kartki papieru itp. Szpilką w odróżnieniu od igły nie da się szyć, niemniej jednak jest ona bardzo pomocna w krawiectwie. Ozdobna odmiana szpilki to szpila.
Historia.
Szpilki są wykorzystywane już od ponad 4 tysięcy lat. Pierwotnie były one wytwarzane z żelaza oraz kości przez Sumerów i były używane do przytrzymywania ubrań. Później były również używane do spinania papierowych arkuszy poprzez nawlekanie ich w górnym rogu.
W późniejszym okresie szpilki wytwarzano z bardziej wytrzymałego materiału – mosiądzu. Stal została wykorzystana jeszcze później, ale trudnością było utrzymanie procesu produkcji bez korozji, dlatego spinki wyższej jakości były pokryte niklem, ale taka powłoka w warunkach wysokiej wilgotności łuszczyła się powodując postęp korozji i w rezultacie pokrycie spinki rdzą. Stalowe szpilki nie były uciążliwe w domowych zastosowaniach ponieważ były używane tylko chwilowo podczas szycia odzieży.

</doc>
<doc id="757598" url="https://pl.wikipedia.org/wiki?curid=757598" title="Nawłoć późna">
Nawłoć późna

Nawłoć późna, nawłoć olbrzymia ("Solidago gigantea" Aiton) – gatunek rośliny wieloletniej należący do rodziny astrowatych. Występuje naturalnie w Ameryce Północnej. Rozpowszechniony został jako roślina ozdobna i stał się gatunkiem inwazyjnym na znacznym obszarze Europy, ale też na innych kontynentach. Jest pospolity na obszarze całej Polski. Doskonale aklimatyzuje się i wypiera gatunki rodzime. Status gatunku w polskiej florze: kenofit, agriofit.
Rozmieszczenie geograficzne.
Nawłoć późna rośnie w Ameryce Północnej, gdzie jej zasięg obejmuje rozległe obszary Stanów Zjednoczonych i Kanady. Brak jej lub występuje na nielicznych stanowiskach w północnej części Kanady i na Alasce, na Florydzie i w południowo-zachodniej części USA.
Gatunek został introdukowany do Europy w XVIII wieku jako roślina ozdobna. Pierwsza dane o tym gatunku pochodzą z roku 1758, kiedy to roślina została sprowadzona do ogrodu botanicznego w Londynie. W pierwszej połowie XIX w. została odnotowana we Francji, a 50 lat później w Szwajcarii i Niemczech. Pierwsze wzmianka o występowaniu "S. gigantea" w Niemczech datuje się na rok 1832, a w Austrii na rok 1857. W latach 1850–1880 odnotowano wielokrotnie pojawianie się gatunku w środkowej Europie. Według analizy notowań botanicznych, szacunkowa ekspansywność wynosiła blisko 910 km²/rok. W roku 1950 zasięg występowania nawłoci był zbliżony do obecnego tj. obejmował obszar od północnych Włoch do południowej Skandynawii, oraz od północnej Hiszpanii i zachodniego wybrzeża Francji do zachodniej Rosji. Nawłoć późna występuje do wysokości 1200 m n.p.m., rzadziej notowana jest powyżej tej wysokości.
Poza Europą roślina ta zawleczona została i jako zdziczała rośnie w Japonii, Korei, na Rosyjskim Dalekim Wschodzie, na Nowej Zelandii i w Australii, a także na Azorach i w Meksyku. Ze względu na zmiany warunków klimatycznych i preferencje siedliskowe prognozowane jest dalsze powiększanie obszaru występowania przez ten gatunek.
Nawłoć późna jest gatunkiem rozpowszechnionym w Polsce, zwłaszcza w jej południowo-wschodniej części oraz wzdłuż doliny Wisły, rzadziej natomiast jest spotykana w północno-wschodniej części kraju.
Systematyka, zmienność i mieszańce.
Jeden z ok. 130 gatunków rodzaju nawłoć "Solidago" zaliczany w jego obrębie do podrodzaju "Triplinervae", skupiającego ok. 16 gatunków o liściach trójnerwowych, a w jego obrębie do kompleksu "S. canadensis". W obrębie tej grupy wyróżnia się najsłabszym owłosieniem pędów.
Ze względu na znaczną zmienność w obrębie gatunku, opisano w jego obrębie szereg odmian, podgatunków lub takson ten traktowany jest jako kompleks trzech gatunków reprezentujących różne cytotypy (co uzasadnia istnienie między nimi bariery reprodukcyjnej, ale nie jest szerzej akceptowane):
Do Europy zawleczone zostały według niektórych źródeł wszystkie cytotypy, ale według innych tylko tetraploid (2n=36).
W Ameryce Północnej oraz we Francji zarejestrowano mieszańca między nawłocią późną i kanadyjską "S. canadensis" × "S. gigantea".
Biologia.
Rozwój.
Nawłoć późna jest hemikryptofitem kłączowym, rozmnażającym się wegetatywnie za pomocą kłącza i generatywnie za pomocą nasion. Nasiona, nowe pędy nadziemne i podziemne kłącza powstają w każdym roku, przy czym pędy nadziemne jesienią zawsze zamierają.
Wzrost pędów nadziemnych zaczyna się wiosną i trwa zwykle nieprzerwanie do lipca, tj. do powstania kwiatostanu na szczycie pędu. Liczba liści na pędzie powiązana jest z wysokością pędu, przy czym najstarsze liście od podstawy pędu ku górze opadają sukcesywnie w ciągu lata. Największe ulistnienie obserwowane jest w lipcu. Kwitnienie przypada zwykle na sierpień i wrzesień, ale bywa że zaczyna się w lipcu i kończy w listopadzie. Owoce rozsiewane są przez wiatr, ale wiele z nich pozostaje na pędzie w trakcie zimy. Nasiona kiełkują zwykle wiosną, ale zdarza się, że i latem, przy czym wschodzące później siewki nie tworzą kwiatostanu w pierwszym roku rozwoju. Nowe kłącza formują się wiosną jako pąki i rozwijają w trakcie lata. Z jednej ramety może rozwinąć się do 50 kłączy, przy czym w starszych okazach powstaje mniej kłączy, co tłumaczone jest większym zaangażowaniem takich roślin w rozmnażanie płciowe (kwitnienie i owocowanie). Pędy nadziemne zasychają późną jesienią, a zawarte w nich zasoby (woda, węglowodany, sole mineralne) trafiają do kłączy pełniących także funkcję organów spichrzowych.
Rozprzestrzenianie.
Dzięki nasionom gatunek rozprzestrzenia się na większe odległości – siewki nie są znajdowane w zwartych płatach nawłoci, chyba że ich pędy zostaną skoszone wiosną. W miejscach już zasiedlonych rośliny rozmnażają się niemal wyłącznie klonalnie za pomocą kłączy.
Na większe odległości owoce, zaopatrzone w puch lotny, przenoszone są za pomocą wiatru. Także fragmenty kłączy bywają unoszone przez wody i rozprzestrzeniane wzdłuż dolin rzecznych.
Maksymalne przyrosty roczne kłączy na długość sięgają 0,9 m, co pozwala powiększać płaty nawłoci zwykle o 0,3 do 0,8 m rocznie. Zwłaszcza na inicjalnych stanowiskach wyraźnie widoczne są koliste płaty roślin tego gatunku o średnicy do kilku m. Starsze okazy zajmują rozległe powierzchnie i liczą tysiące ramet. Na zachowanie ciągłości kłączy wpływ mają w obrębie naturalnego zasięgu roślinożercy – to oni wpływają na dzielenie jednego klonalnie rozrastającego się okazu (genetu) na polikormony. Wobec braku presji roślinożerców na obszarach, gdzie nawłoć dokonuje inwazji – polikormony osiągają wielkie rozmiary.
Ekologia.
Siedlisko.
W obrębie naturalnego zasięgu nawłoć późna związana jest z siedliskami przynajmniej okresowo wilgotnymi – rośnie na terenach zalewowych w dolinach rzek, wzdłuż rowów i w obniżeniach terenu, na mokradłach i źródliskach, zarówno w zbiorowiskach trawiastych (w tym typowych dla prerii), jak i w zaroślach oraz widnych lasach.
Na obszarach, gdzie jest gatunkiem inwazyjnym, w tym w Europie, na siedliskach wilgotnych rośnie najlepiej – często tworząc rozległe, gęste i jednogatunkowe agregacje. Spotykany jest także jednak poza terenami wilgotnymi, np. wzdłuż przydroży i na nasypach, przy czym w miejscach suchszych jest mniej konkurencyjny i rośnie słabiej. Podobnie z naturalnego zasięgu opisywany jest jako gatunek nietolerujący większego zacienienia, podczas gdy w Europie, mimo że preferuje siedliska niezacienione, to jednak rozwija się też na skrajach lasów, a nawet pod okapem drzewostanu w lasach liściastych. Nawłoć późna preferuje siedliska żyzne, znacznie intensywniej rosnąc i kwitnąc w takich miejscach, ale rozprzestrzenia się także na siedliskach uboższych. Jest gatunkiem tolerancyjnym w stosunku do rodzajów gleb, ich składu mechanicznego i odczynu, a także wobec różnych warunków klimatycznych, choć lepiej rośnie na obszarach o większych wpływach klimatu oceanicznego. Wyższe średnie temperatury korelują z osiąganą wielkością pędów, a wyższe temperatury w okresie wiosennym (ponad 24 °C) sprzyjają kiełkowaniu nasion.
Oddziaływania międzygatunkowe.
Silny wzrost i zagęszczenie pędów podziemnych i nadziemnych nawłoci powoduje, że wewnątrz jej płatów zwykle nie występują inne gatunki roślin. Pasożytują na niej tylko nieliczne gatunki grzybów: "Golovinomyces asterum" powodujący mączniaka prawdziwego, "Fusicladium virgaureae" wywołujący plamistość liści oraz "Coleosporium asterum" i "Uromyces sommerfeltii" wywołujące rdzę. Żerują na niej niektóre gatunki muchówek z rodziny Agromyzidae: "Calycomyza solidaginis", "Liriomyza pusilla", "Nemorimyza posticata", "Ophiomyia maura" i mszyca "Brachycaudus helichrysi".
Nawłoć późna jest w Europie Środkowej gatunkiem charakterystycznym dla zespołu "Rudbeckio-Solidaginetum". Fitocenozy tego zespołu tworzą okazałe rośliny zielne sprowadzone z Ameryki Północnej lub Azji.
Gatunek ten rośnie jednak w różnych zbiorowiskach z klasy "Artemisietea", przy czym w miejscach żyznych i wilgotnych często jest w nich dominantem. Zbiorowiska ze znacznym udziałem nawłoci późnej opisywane są jako "Solidaginetum serotinae-canadensis", "Impatienti-Solidaginetum", "Stenactido-Solidaginetum", poza tym występuje on w zbiorowiskach z dominacją pokrzywy zwyczajnej "Urtica dioica" i kielisznika zaroślowego "Convolvulus sepium", w różnych zbiorowiskach ze związków "Arction" i "Sisymbrion", w lasach z robinią akacjową oraz w lasach łęgowych z olszami i wierzbami.

</doc>
<doc id="757599" url="https://pl.wikipedia.org/wiki?curid=757599" title="Nieznajoma (film 2006)">
Nieznajoma (film 2006)

Nieznajoma (wł. "La Sconosciuta") – włoski film fabularny z 2006 roku, ósmy w reżyserskim dorobku Giuseppe Tornatore.
14 czerwca 2007 roku podczas 52. ceremonii wręczenia nagród David di Donatello film zdobył statuetkę David di Donatello w pięciu kategoriach (Najlepszy film, Najlepsza aktorka, Najlepsze zdjęcia, Najlepszy reżyser, Najlepsza muzyka) oraz nominację do tej nagrody w 7 kategoriach.
Opis fabuły.
Akcja filmu rozgrywa się we Włoszech. Irena (Ksienija Rappoport) jest młodą Ukrainką, byłą prostytutką. Po odszukaniu bogatej rodziny z adoptowanym dzieckiem, postanawia zdobyć w tym domu pracę jako gosposia i niania. Irena jest cały czas przekonana, że to dziecko jest jej córką, którą kiedyś odebrano jej po porodzie. Sytuacja komplikuje się dodatkowo, gdy do jej życia powracają osoby z traumatycznej przeszłości.

</doc>
<doc id="757600" url="https://pl.wikipedia.org/wiki?curid=757600" title="Fanarioci">
Fanarioci

Fanarioci (grec. "φαναριώτες, fanariotes") – potomkowie greckiej arystokracji, pozostałej w imperium osmańskim po podboju Konstantynopola przez Turków w 1453. 
Zamieszkiwali głównie w konstantynopolitańskiej dzielnicy Fanarion. Trudnili się handlem dalekosiężnym (a przy tym często i szpiegostwem), dochodząc w XVII wieku do wielkiego znaczenia gospodarczego i politycznego. Znali po kilka europejskich języków, byli więc zwykle tłumaczami w służbach sułtanów, gdzie mogli wykazać swoje kwalifikacje i lojalność. Jako chrześcijanie często pełnili funkcje ambasadorów Porty Osmańskiej przy dworach europejskich oraz dragomanów lub podejmowali się specjalnych misji dyplomatycznych. Zajmowali też wysokie stanowiska w patriarchacie Konstantynopola, niejednokrotnie wpływając na wybór nowego patriarchy.
W latach 1711–1821 fanarioci (wówczas już niekoniecznie tylko pochodzenia greckiego) byli wyznaczani przez sułtanów na hospodarów Wołoszczyzny i Mołdawii, krajów podporządkowanych wówczas całkowicie Imperium osmańskiemu. Pierwszym z nich był Mikołaj Mavrocordat. Ich rządy charakteryzowały się dużą zmiennością na tronach i ograniczały się zwykle do krótkiego okresu rzędu 1,5–2 lat. Wynikało to z faktu pobierania ogromnych opłat przez sułtana za nominację na tron i chęci zwielokrotnienia przez niego zysku z tego tytułu. Po odwołaniu z jednego hospodarstwa zainteresowany (za opłatą) starał się o objęcie drugiego z nich, po czym – jeśli dysponował środkami – miał szansę na kolejną nominację. Np. Konstantyn Mavrocordat w ciągu 40 lat (1730–1769) dziesięciokrotnie obejmował trony hospodarskie: sześć razy na Wołoszczyźnie i cztery razy w Mołdawii. Na Wołoszczyźnie w latach 1711–1821 panowało 38 książąt z 11 rodzin. Zwykle fanarioci obsadzali ważne stanowiska przez Greków, przyznawali im rozmaite przywileje gospodarcze itp. Hospodarami zostawali najczęściej przedstawiciele rodzin Mavrocordat, Ipsilanti, Moruzi, Cantacuzino, Racoviţă, Callimachi, Suţu. Zaprzestanie tej praktyki było wynikiem powstania na Wołoszczyźnie w 1821, a także utraty zaufania sułtana do Greków wobec wybuchu w 1821 powstania w Grecji. Zarówno w historiografii rumuńskiej jak i w potocznym odbiorze okres rządów fanariotów w Mołdawii i na Wołoszczyźnie utożsamiany jest z grecyzacją obu księstw, wyzyskiem ekonomicznym i upadkiem kultury narodowej.
Historycy wyróżnili ok. pięćdziesiąt rodzin fanariockich, w większości pochodzenia greckiego. Oto ich wykaz (znak † oznacza nazwisko zanikłe):
Argyropoulos • Aristarchi † • Balassaki † • Callimachi • Canano † • Cantacuzino • Caradja • Caratheodori • Caryophyle † • Chrisoscoleo • Dimaki • Evpraghioti † • Gheraki de Céphalonie • Ghika • Guliano † • Hangerli • Hrisoverghi • Iancoleo (della Rocca) † • Lambrino • Lapithi de Crète • Lascaris • Mamona • Manos • Mavrocordat • Mavrodi • Mavroyeni † • Morona † • Mourousi • Negri † • Palada de Crète • Paléologue • Plagino † • Ralli de Byzance • Rizo-Neroulo † • Rizo-Rangavi • Racoviţă • Rallet • Ramadan † • Romalo • Rosetti • Scanavi • Schina • Souldjaroglou † • Souldjaroglou-Ghika • Suṭu • Tzouki † • Vatatzes • Veliki • Ventura • Vlahoutzi • Vlasto de Crète • Vogoridi † • Ypsilanti • Zerra.

</doc>
<doc id="757603" url="https://pl.wikipedia.org/wiki?curid=757603" title="Mlecz polny">
Mlecz polny

Mlecz polny ("Sonchus arvensis" L.) – gatunek rośliny z rodziny astrowatych. Występuje w całej Europie, w środkowej i zachodniej Azji, na Syberii, Kaukazie i w Afryce Północnej (Algieria, Maroko, Tunezja). Rozprzestrzenił się też gdzieniegdzie poza tym rodzimym obszarem swojego występowania. W Polsce jest pospolity na niżu i w niższych położeniach górskich.
Biologia i ekologia.
Bylina, hemikryptofit. Kwitnie od czerwca do października, owoce rozsiewane są przez wiatr. Występuje na łąkach i w zaroślach, a także jako chwast w zbożach oraz w ogrodach i roślinach okopowych. Gatunek wyróżniający dla rzędu (O.) "Polygono-Chenopodietalia".
Gatunek opisywany był jako roślina trująca dla bydła i, zwłaszcza, dla owiec, co przypisywano zawartości alkaloidów. W istocie jednak ich zawartość jest śladowa, niższa niż u innych zielonych warzyw liściastych. Inne badania sugerują, że mlecz polny sam w sobie nie jest trujący, ale – podobnie jak wiele innych roślin liściastych – w glebach o wysokiej zawartości związków azotu (azotanów – głównie azotanu potasu, czyli sztucznych nawozów) może kumulować je w szkodliwych dawkach.

</doc>
<doc id="757609" url="https://pl.wikipedia.org/wiki?curid=757609" title="Mniszek (roślina)">
Mniszek (roślina)

Mniszek ("Taraxacum" F.H. Wigg.) – takson krytyczny w randze rodzaju z rodziny astrowatych ("Asteraceae"). Liczy ponad 3500 mikrogatunków na całej kuli ziemskiej. W Polsce występuje ok. 400 drobnych gatunków, rozpoznawanych tylko przez specjalistów taraksakologów. Gatunki te zebrane są w sekcje, które w popularnych opracowaniach z grubsza odpowiadają gatunkom zbiorowym. Ze względu na pewne podobieństwo morfologiczne bywa mylony z mleczem.
Występowanie.
Rodzaj ma zasięg kosmopolityczny – występuje na całym świecie. Największe zróżnicowanie gatunkowe występuje w strefie klimatu umiarkowanego oraz w górach.
Biologia.
Przeważnie są roślinami apomiktycznymi. Podstawowa liczba chromosomów "x"=8. Bardzo częste są triploidy. Zawierają sok mleczny.
Ewolucja.
Za kolebkę rodzaju "Taraxacum" uważany jest rejon Centralnej Azji, zaś na temat czasu powstania tego rodzaju istnieją dwie hipotezy, mówiące, że rodzaj wyewoluował w pierwszej połowie miocenu lub w kredzie.
Niezależnie od czasu i miejsca powstania, w dalszym różnicowaniu ważną rolę odegrały procesy hybrydyzacji i poliploidyzacji, których wynikiem było pojawienie się diplosporii z partenogenetycznym rozwojem zarodka i autonomicznym powstaniem bielma. Z kolei powstała apomiksja pomogła utrwalić liczne mieszańce i mutacje.
Taki obraz ewolucji jest dodatkowo zaciemniany przez to, że:
W efekcie wyciąganie wniosków na podstawie badań molekularnych jest bardzo trudne, zaś opieranie się na morfologii czy cytologii także może łatwo prowadzić do błędnych wniosków. Drugie założenie opiera się na stwierdzeniu, że najstarsze filogenetycznie są sekcje rozmnażające się wyłącznie w sposób płciowy i jednocześnie mające takie cechy prymitywne jak:
W obrębie rodzaju wprowadzono podział na:
Pomiędzy plejstocenem a holocenem doszło do powstania mieszańców, które dały początek większości współczesnych sekcji. Przypuszcza się, że niektóre grupy apomiktyczne mogły powstać bez jakiegokolwiek udziału procesów płciowych, wyłącznie na drodze mutacji i apomiksji (np. "Hamata").
Nazewnictwo.
Rodzajowa nazwa naukowa "Taraxacum" pojawia się w piśmiennictwie średniowiecznym i pochodzi prawdopodobnie z arabskiego "tharakchakon", co oznacza roślinę o gorzkim smaku. Innym możliwym źródłosłowem jest grecka nazwa zapalenia oczu – "taraksis", na które miał być stosowany.
Istnieje szereg propozycji pochodzenia nazwy łacińskiej:
Polskie nazwy nawiązujące do głowy mnicha lub popa są kalką językową nazwy "caput monachi", którą nadał Otto Brunfels w 1530. Bierze się ona z wyglądu dna koszyczka po zdmuchnięciu owoców – białego i nagiego, otoczonego wieńcem zeschłych listków okrywy, co przypomina tonsurę.
Różne inne nazwy spotyka się w różnych regionach Polski:
Systematyka.
Systematyka mniszków jest skomplikowana i cały czas aktualizowana z następujących powodów:
Synonimy.
"Hedypnois" Scopoli
Homonimy.
"Taraxacum" Zinn = "Leontodon" L.
Pozycja systematyczna według APweb (aktualizowany system APG III z 2009).
Angiosperm Phylogeny Website adaptuje podział na podrodziny astrowatych ("Asteraceae") opracowany przez Panero i Funk w 2002, z późniejszymi uzupełnieniami. Zgodnie z tym ujęciem rodzaj "Taraxacum" należy do plemienia "Cichorieae" Lam. &amp; DC., podrodziny "Cichorioideae" (Juss.) Chev. W systemie APG III astrowate są jedną z kilkunastu rodzin rzędu astrowców ("Asterales"), wchodzącego w skład kladu astrowych w obrębie dwuliściennych właściwych.
Pozycja rodzaju w systemie Reveala (1993-1999).
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa astrowe ("Asteridae" Takht.), nadrząd astropodobne ("Asteranae" Takht.), rząd astrowce ("Asterales" Lindl.), rodzina astrowate ("Asteraceae" Dumort.), plemię "Taraxaceae" D. Don., rodzaj mniszek ("Taraxacum" F.H. Wigg.).
Sekcje rodzaju "Taraxacum".
"Alpestria*, Alpina*, Antarctica, Arctica, Australasica, Biennia, Borea*, Borealia, Boreigena, Borysthenica, Calanthodia, Celitica*, Confusa, Coronata, Crocea, Cucullata, Dioszegia, Dissecta, Epyramidata, Erythrocarpa*, Erythrosperma*, Fontana*, Glabra, Glacialia, Haemantha, Hamata*, Kashmirana, Leucantha, Macrocornuta, Macrodonta*, Mexicana, Mongolica, Naevosa*, Obliqua, Obovata, Oligantha, Orientalia, Pachera, Palustria*, Parvula, Piesis*, Porphyrantha, Primigenia, Qaisera, Rhodocarpa, Scariosa, Sonchidium, Spectabilia, Stenoloba, Suavia, Subvulgaria, Taraxacum*, Tibetana, Wendelboa"
Gwiazdką (*) oznaczono sekcje występujące w Polsce (w zależności od klasyfikacji "T. tenebricans" do sect. "Taraxacum" lub sect. "Macrodonta" jest ich 13 lub 14). Ponadto (w Polsce) sect. "Piesis" obejmuje jeden gatunek ("T. bessarabicum") do tej pory niepotwierdzony. Również do tej pory nie udało się odnaleźć "T. praestans" z sect. "Naevosa" (także jedyny w swojej sekcji).
W starszych ujęciach systematycznych sekcja "Taraxacum" występowała jako "Ruderalia". We florze Polski jest ona najliczniejsza w gatunki.

</doc>
<doc id="757610" url="https://pl.wikipedia.org/wiki?curid=757610" title="Policja obyczajowa">
Policja obyczajowa

Policja obyczajowa (potocznie obyczajówka, ang. "Vice unit" albo "vice squad") – jednostka, wydział wielu sił policyjnych, zajmujący się walką z przestępczością związaną z narkotykami, alkoholem (włączając sprzedaż nieletnim), prostytucją i hazardem.
W Arabii Saudyjskiej i Afganistanie nosi nazwę „Komitet Krzewienia Cnót i Zapobiegania Złu” i zajmuje się kontrolą zgodności zachowań obywateli z szariatem.

</doc>
<doc id="757611" url="https://pl.wikipedia.org/wiki?curid=757611" title="Emil Gołogórski">
Emil Gołogórski

Emil Gołogórski (ur. 27 lutego 1862 w Wiedniu, zm. 7 lutego 1921 w Warszawie) – generał porucznik inżynier Wojska Polskiego.
Życiorys.
W 1880 roku, po ukończeniu 6-klasowego gimnazjum realnego we Lwowie, rozpoczął studia na Politechnice Lwowskiej. Po roku przeniósł się do Wojskowej Akademii Technicznej. 18 sierpnia 1883 roku ukończył studia z wynikiem bardzo dobrym i rozpoczął zawodową służbę wojskową w cesarskiej i królewskiej armii, w stopniu podporucznika. Pierwszy przydział służbowy otrzymał do 1 pułku inżynieryjnego.
W 1893 był przydzielony do Dyrekcji Inżynierii w Trydencie (). 1 maja 1893 został przeniesiony do nowo powstałego 12 Batalionu Pionierów w Krakowie z pozostawieniem na dotychczasowym stanowisku w Dyrekcji Inżynierii w Trydencie. W 1894 został awansowany na kapitana 2. klasy, powołany do służby w Sztabie Inżynierii i przydzielony do Dyrekcji Inżynierii w Krakowie. Prowadził prace projektowe i nadzorcze przy budowie obiektów fortecznych Twierdzy Kraków. Jego dziełem są forty pancerne: 44a „Pękowice”, 45a „Bibice”, 48a „Mistrzejowice”, 50 ½ OST „Barycz” / „Kosocice”, 50 ½ WEST „Kosocice” i fort pomocniczy piechoty 50a „Lasówka”. Do 1889 był referentem do spraw telefonów fortecznych, obiektów mostowych i min demolujących.
13 listopada 1918 roku przyjęty został do Wojska Polskiego w stopniu generała porucznika i mianowany dowódcą Okręgu Generalnego „Kraków”. Od marca do czerwca 1919 roku, w wojny z Ukraińcami obowiązki dowódcy okręgu generalnego łączył z funkcją zastępcy dowódcy Grupy Operacyjnej generała Iwaszkiewicza. 30 maja 1919 roku został mianowany dowódcą Okręgu Generalnego „Lwów” we Lwowie. W tym czasie Komisja Weryfikacyjna dla oficerów byłej armii austriackiej proponowała jego awansowanie na generała broni. 23 lutego 1920 roku zakończył służbę we Lwowie i został przeniesiony do stolicy. 10 marca tego roku wyznaczony został na stanowisko szefa Departamentu II Wojsk Technicznych Ministerstwa Spraw Wojskowych w Warszawie. Na tym stanowisku odpowiadał za organizację wojsk inżynieryjnych i saperów, wojsk łączności, wojsk kolejowych i wojsk samochodowych. We wrześniu powierzono mu szefostwo Grupy Technicznej Ministerstwa Spraw Wojskowych. 21 kwietnia 1920 roku został zatwierdzony z dniem 1 kwietnia 1920 roku w stopniu generała porucznika, w grupie oficerów byłej armii austro-węgierskiej. Zmarł 7 lutego 1921 roku w Warszawie. Pochowany na Cmentarzu Wojskowym na Powązkach.
Emil Gołogórski miał córkę Marię (1900-1968) i dwóch synów: Leona (1894–1956), rotmistrza Wojska Polskiego, kawalera Virtuti Militari, i Jerzego Mieczysława (1896–1939), kapitana artylerii Wojska Polskiego.

</doc>
<doc id="757613" url="https://pl.wikipedia.org/wiki?curid=757613" title="Ustawa o cytowaniu">
Ustawa o cytowaniu



</doc>
<doc id="757615" url="https://pl.wikipedia.org/wiki?curid=757615" title="Rambo II">
Rambo II

Rambo II (tytuł oryg. "Rambo: First Blood Part II", 1985) – amerykański film akcji, druga część serii o weteranie wojny w Wietnamie Johnie Rambo. Sequel filmu "Rambo – Pierwsza krew" (1982), reżyserowany przez George’a P. Cosmatosa do scenariusza autorstwa Jamesa Camerona i Sylvestra Stallone’a. Film podejmuje problematykę jeniectwa wojennego oraz popularyzuje termin „zaginiony w akcji”, odnoszący się do amerykańskich żołnierzy walczących podczas II wojny indochińskiej, którzy nie powrócili do ojczyzny (w Stanach Zjednoczonych doby lat 80. − bardzo kontrowersyjny); jest najpowszechniej znanym dziełem filmowym o tej tematyce.
Choć czołówka filmu za reżysera projektu podaje Cosmatosa, ten w trakcie jego realizacji pełnił funkcję marginalną. Po latach dopiero stwierdzono, że to Stallone zajął się właściwą reżyserią obrazu.
"Rambo II" kandydował do pojawienia się w rankingu "100 Years... 100 Cheers" organizowanym przez Amerykański Instytut Filmowy w roku 2006.
Fabuła.
Weteran wojenny John Rambo (Sylvester Stallone), dzięki pomocy swojego jedynego przyjaciela – pułkownika Samuela Trautmana (Richard Crenna), opuszcza ciężki obóz pracy, w którym odbywał karę za zniszczenie miasteczka (ukazane w filmie "Rambo – Pierwsza krew"). W zamian za wolność ma wykonać pewną misję – wrócić do Wietnamu, rozpoznać teren i zrobić zdjęcia opuszczonym obozom jenieckim, w których rzekomo nadal przetrzymywani są amerykańscy żołnierze. Rambo podejmuje się zadania i wkrótce zjawia się w wietnamskich dżunglach.
Na miejscu poznaje swojego sprzymierzeńca – piękna Azjatkę Co Bao (Julia Nickson-Soul), w której wkrótce z wzajemnością się zakochuje. W trakcie podróży w głąb dżungli, okazuje się, że opowieści o Amerykanach więzionych w obozach są faktem. Rambo nie wytrzymuje presji sumienia i uwalnia jednego rodaków, co nie podoba się dowództwu. Marshall Murdock (Charles Napier), głównodowodzący całej misji, postanawia pozostawić go na pastwę losu w Wietnamie, będąc pewny, że zginie. Rambo jednak nie ma zamiaru odpuścić. Trafia do tego samego obozu, w którym niegdyś był przetrzymywany i przesłuchiwany. Schwytany, jest poddawany bolesnym torturom, a sadystyczny podpułkownik Podovsky (Steven Berkoff) cierpieniem chce zmusić go do zeznania dowództwu, że został pojmany. Za pomocą Co Bao żołnierzowi udaje się jednak zbiec z obozu. Niestety, kobieta wkrótce ginie, zastrzelona przez jednego z Wietnamczyków. Rambo decyduje się zemścić na Murdocku, jak i uratować pozostałych jeńców wojennych.
Produkcja.
Film nakręcono w stanie Guerrero, w południowo-zachodnim Meksyku. Lokacje atelierowe obejmowały przede wszystkim miejscowość Tecoanapa, choć poszczególne sceny nagrywano w Acapulco. Okres zdjęciowy trwał od czerwca do sierpnia 1984 roku.
James Cameron napisał pierwszą wersję scenariusza, która została następnie zmieniona przez Sylvestra Stallone.
W scenie, w której Rambo jest torturowany, do torsu i ramion Stallone’a przyssano prawdziwe pijawki.
Dolph Lundgren dostał rolę w filmie, lecz gdy Sylvester Stallone, który grał u boku Lundgrena w filmie "Rocky IV" (1985), dowiedział się o tym, zarządził oddalenie aktora z planu. Według filmu dokumentalnego "We Get to Win This Time", rozważano zatrudnienie Johna Travolty do roli młodego pomocnika Johna Rambo, który miał mu pomagać w ratowaniu jeńców. Stallone nie zgodził się na to, gdyż wolał solowy projekt.
Film dedykowany jest pamięci Cliffa Wengera Jr.
Jako błąd w produkcji zauważono, że Wietnamczycy (m.in. na łodziach patrolowych) używają czerwono-niebieskich flag Wietkongu, tymczasem w latach 80. ten ruch partyzancki już nie istniał, a w Wietnamie stosowano czerwoną flagę państwową, przejętą od Wietnamu Północnego i obowiązującą od 1976 roku do dziś.
Wydanie.
"Rambo II", którego budżet wynosił czterdzieści cztery miliony dolarów, spotkał się z wielkim sukcesem komercyjnym. Film wydano w maju 1985 roku. W pierwszy weekend wyświetlania go w samych tylko amerykańskich kinach obraz zainkasował ponad dwadzieścia milionów dolarów, a ostatecznie na terenie Stanów Zjednoczonych zarobił sto pięćdziesiąt mln USD. Zyski ze światowej dystrybucji filmu były podwójne − wyniosły $300,400,432. W Polsce dostępny był w wypożyczalniach kaset VHS, gdzie cieszył dużą popularnością.
Odbiór.
Krytyka i dochód.
Zyski z realizacji "Rambo II" nieustannie są powielane dzięki kolejnym wydaniom filmu na światowych rynkach DVD/Blu-ray.
Film nie powtórzył sukcesu artystycznego swojego prequelu, "Rambo − Pierwsza krew" (1982), a krytycy zbojkotowali projekt Cosmatosa. Obraz wzbudził jednak zainteresowanie prezydenta Ronalda Reagana, który pochwalił Sylvestra Stallone’a za ukazanie postaci Johna Rambo jako symbolu armii amerykańskiej.
Wpływ na kulturę.
"Rambo II" zainspirował przelicznych twórców podrzędnych, niskobudżetowych produkcji klasy „B”. Filmy akcji, które fabułą w większych lub mniejszym stopniu naśladują obraz Cosmatosa, to m.in.: "Strike Commando" (1987), "Strike Commando 2" (1988), "Phantom Raiders" (1988), "Dowódca – ostatni amerykański żołnierz" ("Commander", 1988) i "Slash" (1984). W 2016 ruszyła produkcja kuwejckiego filmu "Second Blood", inspirowanego serią "Rambo", zwłaszcza drugą jej odsłoną.

</doc>
<doc id="757619" url="https://pl.wikipedia.org/wiki?curid=757619" title="Górki Wschodnie">
Górki Wschodnie

Górki Wschodnie (niem. "Östlich-Neufähr") – osiedle w Gdańsku, na zachodzie Wyspy Sobieszewskiej.
Historia.
Pierwotnie w Górkach Wschodnich znajdowała się osada rybacka, która jednak została zniszczona w 1840 wskutek przerwania wałów przez Wisłę Śmiałą. Osada do roku 1840 stanowiła wspólnie z dzisiejszymi lewobrzeżnymi Górkami Zachodnimi jedną miejscowość.
Obecnie znajduje się tam niewielkie osiedle ze Stacją Ornitologiczną PAN i Stacją Biologiczną UG. Jedyna droga dojazdu do osiedla prowadzi z Sobieszewa. Do 1945 roku pomiędzy obubrzeżnymi Górkami kursował prom.
Górki Wschodnie zostały przyłączone w granice administracyjne miasta 1 stycznia 1973. Należą do okręgu historycznego Niziny.
Położenie.
Górki Wschodnie położone są na wschodnim brzegu Wisły Śmiałej oraz na północnym brzegu Martwej Wisły. Na wschód od Górek Wschodnich znajduje się Sobieszewo, zaś na północ – rezerwat przyrody Ptasi Raj z jeziorami Karaś i Ptasi Raj. Na północ od Górek Wschodnich rozciąga się także wydmowy las zwany Lasem Mierzei.
Transport i komunikacja.
Połączenie z centrum Gdańska umożliwiają autobusy komunikacji miejskiej (linie nr 186 i N9). W okresie międzywojennym w Górkach znajdował się port lotniczy, z którego korzystały wodnosamoloty do Szwecji. Z przyczyn ekonomicznych tylko w latach 1925 i 1928 odbywały się regularne połączenia: w l. 1925-1926 do Sztokholmu, a w 1928 r. trzy razy w tygodniu do Kalmaru (czas lotu 2,5 godziny). Realizowane od czerwca 1925 loty do Sztokholmu odbywały się jeden raz dziennie i trwały 4 godziny (wylot z Górek o 17.15, wylot ze Sztokholmu o 6.00). Linia obsługiwana była przez wodnosamoloty Junkers i Dornier Do J Wal. Poza latami 1925–1926 i 1928 lądowania wodnosamolotów były sporadyczne i wymagały specjalnej zgody od władz Wolnego Miasta Gdańska. Od 6 do 13 lipca 1932 r. w dawnym porcie wodno-lotniczym zatrzymała się największa wówczas łódź latająca Dornier Do X, którą udostępniono do zwiedzania, a 12 lipca odbył lot okrężny nad Sopotem. Obecnie w dawnym budynku dworca mieści się stacja badawcza uniwersytetu gdańskiego i jest to jedyna oryginalna przedwojenna zabudowa lotnicza zachowana w Gdańsku.

</doc>
<doc id="757625" url="https://pl.wikipedia.org/wiki?curid=757625" title="Bażantarnia w Siemianowicach Śląskich">
Bażantarnia w Siemianowicach Śląskich

Bażantarnia – kompleks lasów znajdujący się w Bańgowie – dzielnicy Siemianowic Śląskich, użytek ekologiczny o powierzchni około 39,32 ha.
Kompleks leśny Bażantarnia jest miejscem spędzania wolnego czasu siemianowiczan, a w przeszłości był punktem stacjonowania wojsk Napoleona. Przez park przebiega ścieżka rowerowa do centrum miasta Siemianowic Śląskich.
Uchwałą Rady Gminy Siemianowice Śląskie Nr 283/97
(Dz. Urz. Nr 6/98 poz.48) z 27 lutego 1997 roku ustanowiono użytek ekologiczny Bażantarnia.
Fauna.
W obrębie parku bytują: dziki, łasice, sarny, zające, bażanty, sroki, szpaki, kukułki, kosy, wilgi i słowiki, lisy.
Flora.
Roślinność parku stanowią m.in.: dęby szypułkowe, dęby bezszypułkowe, kasztanowce, klony pospolite, brzozy, graby, osiki, dęby czerwone, lipy drobnolistne, topole czarne, jesiony wyniosłe, robinie akacjowe i jawory.

</doc>
<doc id="757628" url="https://pl.wikipedia.org/wiki?curid=757628" title="KWK Chwałowice">
KWK Chwałowice



</doc>
<doc id="757630" url="https://pl.wikipedia.org/wiki?curid=757630" title="Śpiewający detektyw">
Śpiewający detektyw

Śpiewający detektyw (ang. "The Singing Detective") – amerykański film z 2003 roku w reżyserii Keitha Gordona. Scenariusz oparto na brytyjskim miniserialu telewizyjnym z 1986 roku z Michaelem Gambonem w roli głównej.
Fabuła.
Dan Dark jest autorem kryminałów klasy B. Od pewnego czasu nie może nic napisać, gdyż przebywa w szpitalu z powodu nieuleczalnej choroby skóry. Z tego powodu praktycznie nie może się poruszać, więc swoje nowe dzieło "pisze" w głowie. Jest to scenariusz bazujący na jego debiutanckiej powieści "Śpiewający detektyw". Jej bohaterem był cyniczny i twardy prywatny detektyw, który zastępuje piosenkarza w zespole tanecznym. Prowadzi śledztwo w sprawie morderstwa prostytutki. Wkrótce te dwa światy zaczynają się przeplatać ze sobą. Jedyna osobą, która może pomóc Darkowi jest niekonwencjonalny psychiatra dr Gibbon.
Nagrody i nominacje.
Nagroda Satelita 2003

</doc>
<doc id="757636" url="https://pl.wikipedia.org/wiki?curid=757636" title="Życie na gorąco (serial telewizyjny)">
Życie na gorąco (serial telewizyjny)

Życie na gorąco – polski serial sensacyjny z 1978 roku w reżyserii Andrzeja Konica. Główny bohater – redaktor Maj – był kreowany na „polskiego Jamesa Bonda”.
Fabuła.
Polski dziennikarz nazwiskiem Maj podróżuje po świecie, podążając tropem tajnej, powołanej przez zbrodniarzy hitlerowskich „Organizacji W”. Organizacja ta, kierowana przez nieuchwytnego doktora Gebhardta, zmierza do wywoływania konfliktów międzynarodowych, sabotażu, próbuje zdobyć broń masowej zagłady i trudni się przemytem narkotyków.
W kolejnych odcinkach Maj stara się rozbić organizację i ująć Gebhardta. W tym celu podróżuje po Europie oraz do fikcyjnych krajów Ameryki Łacińskiej i Afryki. Udaremnia prowokację polityczną wymierzoną w socjalistyczne Węgry, udaremnia spisek greckich pułkowników przeciw lewicowemu malarzowi, nie dopuszcza do zabicia świadków mających zeznawać w procesie byłych zbrodniarzy wojennych, a na koniec chroni świat przed zagładą szykowaną przez zwariowanego konstruktora współczesnej arki, milionera Scalcatora.
Maj podczas swych przygód używał różnych pojazdów, m.in. Porsche czy BMW, ale jego prywatnym wozem był Polski Fiat 125p „Sport”.
Tytuły odcinków.
Każdy tytuł jest jednocześnie nazwą miasta, w którym rozgrywa się akcja odcinka.
Obsada.
w poszczególnych odcinkach wystąpili m.in.

</doc>
<doc id="757637" url="https://pl.wikipedia.org/wiki?curid=757637" title="Khusro II">
Khusro II



</doc>
<doc id="757639" url="https://pl.wikipedia.org/wiki?curid=757639" title="Rambo III">
Rambo III

Rambo III – trzecia część serii o weteranie wojny w Wietnamie Johnie Rambo. Sequel filmów "Rambo – Pierwsza krew" i "Rambo II".
Fabuła.
John J. Rambo po wydarzeniach z części drugiej ukrywa się w dalekiej Tajlandii, pomagając mnichom w budowie klasztoru. Tam odnajduje go pułkownik Trautman i prosi go o pomoc przy wykonaniu pewnej misji w Afganistanie. Rambo zdecydowanie odmawia i Trautman jest zmuszony wyruszyć sam. Wkrótce zostaje porwany przez pewnego radzieckiego oficera, który był celem owej misji. Rambo rusza na pomoc swemu przyjacielowi.
Produkcja.
Podczas prac nad filmem "Rambo III" nastąpiła zmiana reżysera. Russella Mulcahy’ego, który nie zgadzał się z pomysłami producentów zastąpił Peter MacDonald
"Rambo III" był najdroższym filmem wyprodukowanym w 1988 roku. Kosztował 63 miliony dolarów.
Odbiór filmu.
Film został umieszczony w księdze rekordów Guinnessa w roku 1990 jako najbardziej brutalny film. Odnotowano 221 aktów przemocy oraz 132 zgony.
Przez pewien czas "Rambo III" nie był wyświetlany w kinach Wielkiej Brytanii. Stało się to za sprawą zabójstw Michaela Ryana, który zeznał, że inspirowały go filmy z serii "Rambo".
Film zarobił 189 015 611 dolarów

</doc>
<doc id="757645" url="https://pl.wikipedia.org/wiki?curid=757645" title="Synagoga w Nowym Targu (ul. Jana Kazimierza 17)">
Synagoga w Nowym Targu (ul. Jana Kazimierza 17)

Synagoga w Nowym Targu – główna synagoga gminy żydowskiej w Nowym Targu, znajdująca się przy ulicy Jana Kazimierza 17.
Synagoga została zbudowana na początku XX wieku. Podczas II wojny światowej hitlerowcy zdewastowali synagogę. Po wojnie budynek synagogi przebudowano na kino Tatry, które znajduje się w nim do dnia dzisiejszego.
Murowany budynek synagogi wzniesiono na planie prostokąta, w stylu neobarokowym. Na wschodniej ścianie znajdował się bogato zdobiony Aron ha-kodesz. W latach 70. XX wieku, podczas kapitalnego remontu synagogi w całości zatarto oryginalny wygląd budynku.

</doc>
<doc id="757651" url="https://pl.wikipedia.org/wiki?curid=757651" title="Fort reditowy 9 „Krowodrza”">
Fort reditowy 9 „Krowodrza”

Fort 9 „Krowodrza” – fort reditowy należący do Twierdzy Kraków. Powstał w latach 1860–1864. 
Był uzbrojony w około 30 dział. Miał parterową reditę, równą niemal z otaczającym ją wałem artyleryjskim, i stosunkowo silną kaponierę szyjową wewnętrzną, podobną do bastionu kleparskiego.
W latach 1956–1958 został zburzony i zasypany ziemią, zachował się jedynie mały fragment muru. Na jego miejscu powstał Park im. Stanisława Wyspiańskiego.

</doc>
<doc id="757652" url="https://pl.wikipedia.org/wiki?curid=757652" title="Aleksander Karadziordziewić (ur. 1945)">
Aleksander Karadziordziewić (ur. 1945)

Aleksander Karadźordźewić, serb. "Александар Карађорђевић" / "Aleksandar Karađorđević" (ur. 17 lipca 1945 w Londynie) – serbski książę koronny, następca tronu Jugosławii (1945), następnie pretendent do tronu kolejno: tegoż kraju (1970–2003), Serbii i Czarnogóry (2003–2006), Serbii (od 2006); a także Macedonii Północnej (od 1991), Czarnogóry (od 2006), Chorwacji, Słowenii oraz Bośni i Hercegowiny (od 1991).
Życiorys.
Aleksander jest jedynym dzieckiem ostatniego króla Jugosławii Piotra II z dynastii Karadźordźewić i jego małżonki Aleksandry Greckiej (1921–1993), córki króla Aleksandra I. Ze strony ojca pochodzi z Karadziordziewiciów, Hohenzollernów rumuńskich i Pietrowiciów-Niegoszowiciów, ze strony matki z Oldenburgów, Romanowów, Hohenzollernów pruskich, Welfów i Wettynów (Sachsen-Coburg-Gotha), przy tym również z kupców ateńskich, rodziny Manos.
Gdy się urodził, rodzice przebywali na wygnaniu w Londynie, gdzie dwór i rząd jugosłowiański wynajmowali sławny hotel Claridge. Na dzień jego narodzin rząd brytyjski ogłosił eksterytorialność hotelu, by mógł przyjść na świat na ziemi jugosłowiańskiej. Ochrzczono go w rytuale prawosławnym w opactwie Westminster, rodzicami chrzestnymi byli m.in. król brytyjski Jerzy VI i królowa Elżbieta II.
Wkrótce po jego narodzinach komunistyczny rząd Tita ogłosił Jugosławię republiką, zadekretował konfiskatę majątku rodziny królewskiej i pozbawił ją obywatelstwa. Rodzina królewska musiała pozostać na wygnaniu. Wychowaniem wnuka zajęła się babka Aspasia Manos (1896–1972), matka królowej Aleksandry. Królewicza wysłano na naukę do Le Rosey, szwajcarskiej szkoły z internatem. Potem kontynuował studia w USA, w wojskowej Culver Academy w stanie Indiana i brytyjskich szkołach: Gordonstoun i .
W 1966 książę Aleksander wstąpił do Armii Brytyjskiej i służył tam do 1972, m.in. w RFN, na Bliskim Wschodzie i w Irlandii Północnej. W 1972 wziął abszyt w stopniu kapitana i poświęcił się działalności handlowej w sektorze bankowości.
Po upadku rządów Miloševicia w Jugosławii księciu Aleksandrowi II i jego rodzinie zezwolono na powrót i zwrócono dwa pałace w okolicach Belgradu, Pałac Królewski ("Kraljevski Dvor") i Biały Pałac ("Beli Dvor") w Dedinje, wybudowane z prywatnej szkatuły dziadka Aleksandra I w latach 20. i 30. XX wieku. Aleksander II Karadziordziewić jest popierany przez partię Vuka Draškovicia, która w dużej mierze składa się z monarchistów.
Odznaczony m.in. włoskim Orderem Annuncjaty.
Rodzina.
Książę Aleksander II poślubił w 1972 księżną Marię da Gloria Orleańską-Bragança (ur. 1946), córkę Piotra Gastona Brazylijskiego, w 10 pokoleniu potomkinię króla Stanisława Leszczyńskiego. Urodziło im się trzech synów – tak, że przyszłość najstarszej linii dynastii jest zapewniona (potomków męskich, pochodzących od stryja Aleksandra – Tomisława, jest trzech, pochodzących od drugiego stryja – Andrzeja, jest dwóch, pochodzących od dalszego krewnego – regenta Pawła, jest czterech):
W 1985 Aleksander rozwiódł się z żoną i poślubił Greczynkę Katarzynę Batis (ur. 1943). Małżeństwo jest bezdzietne.

</doc>
<doc id="757655" url="https://pl.wikipedia.org/wiki?curid=757655" title="Roma Downey">
Roma Downey

Roma Downey (ur. 6 maja 1960 w Londonderry) – północnoirlandzka aktorka i producentka telewizyjna, występowała w serialu CBS "Dotyk anioła".
Życiorys.
Wczesne lata.
Urodziła się w Londonderry, w Irlandii Północnej jako jedno z pięciorga dzieci Maureen O'Reilly Downey i Patricka Downeya. Ma dwóch braci – księdza Johna i Lawrence’a oraz dwie siostry – Jacintę McLaughlin i Ann Flood. Jako dziecko uczyła się tańca irlandzkiego. W 1970 zmarła jej matka. Ukończyła angielską uczelnię Brighton College of Art. Studiowała psychologię na University of Santa Monic i tajniki sztuki aktorskiej w Drama School w Londynie. 
Kariera.
Występowała na nowojorskiej scenie, zanim zadebiutowała na szklanym ekranie w roli Lady Johanna Leighton w operze mydlanej ABC "Tylko jedno życie" ("One Life to Live", 1988). Zagrała potem postać Jacqueline Bouvier Kennedy Onassis w uhonorowanym nagrodą Emmy miniserialu biograficznym NBC "Kobieta o imieniu Jackie" ("A Woman Named Jackie", 1991) oraz pojawiła się jako Hippolyta w telefilmie fantasy "Herkules i Amazonki" ("Hercules and the Amazon Women", 1994) u boku Kevina Sorbo. Na dużym ekranie wystąpiła po raz pierwszy w niezależnym dramacie sensacyjnym "Ostatnie słowo" ("The Last Word", 1995) z Timothy Huttonem, Chazzem Palminteri, Richardem Dreyfussem i Cybill Shepherd. 
Stworzyła imponującą kreację anioła o imieniu Monika w serialu CBS "Dotyk anioła" ("Touched by an Angel", 1994-2003), za którą zdobyła dwukrotnie nominację do nagrody Emmy i dwukrotnie do nagrody Złotego Globu oraz otrzymała nagrodę TV Guide. Za rolę samotnej matki wychowującej syna Jerry’ego i córkę Zoey w dramacie fantasy Teda Kotcheffa "Porzucone serca" ("Borrowed Hearts", 1997) była nominowana wraz z obsadą do kanadyjskiej nagrody Gemini. Powróciła na kinowy ekran w komedii familijnej "Kudłaty przyjaciel" ("Funky Monkey", 2004) z udziałem Matthew Modine.
Życie prywatne.
W latach 1987-1989 była w związku małżeńskim z Lelandem Orserem (1987-1989). 24 listopada 1995 wyszła za mąż za producenta telewizyjnego Davida Anspaugh, z którym ma córkę Reilly Marie (ur. 1996). Jednak 15 marca 1998 doszło do rozwodu. W 2003 spotykała się z aktorem Michaelem Nouri. W dniu 28 kwietnia 2007 poślubiła producenta telewizyjnego Marka Burnetta. 

</doc>
<doc id="757658" url="https://pl.wikipedia.org/wiki?curid=757658" title="Turoń">
Turoń

Turoń – maszkara przedstawiająca rogate, czarne i włochate zwierzę z kłapiącą paszczą, występujące w widowiskach obrzędowych ludu polskiego w okresie od Bożego Narodzenia do Wielkanocy.
Osoba odgrywająca turonia przykrywała się derką, płachtą lub skórą baranią, przed sobą trzymając zamontowany na długim patyku drewniany łeb byka z kłapiącą szczęką, rogami (czasem prawdziwymi – bydlęcymi, kiedy indziej drewnianymi), obitym skórą królika lub innego zwierzęcia.
Zwyczaje.
Osoba odgrywająca turonia szła pochylona i okryta derką w sposób mający przypominać posturą i wyglądem prawdziwe zwierzę. Czasami turoń mógł być prowadzony na sznurku.
Po wejściu wraz z grupą kolędniczą do chaty rozpoczynał figle i tańce, skakał, ryczał jak osioł, najbardziej lubił płatać figle kobietom, które ganiał, zaczepiał oraz tłukł je pyskiem. Podczas śpiewania kolęd turoń kłapał pyskiem w takt melodii i dzwonił zawieszonym na szyi dzwonkiem.
W którymś momencie tych harców następował ważny element kolędowania: turoń padał, a wówczas następowało jego cucenie – masowanie, podpalanie pod nim słomy, dmuchanie i wlewanie wódki w pysk kukły, odczynianie uroków. Po takich zabiegach turoń odzyskiwał siły i znów zaczynał hasać, po czym przedstawienie wkrótce się kończyło.
W każdym z regionów Polski, gdzie zwyczaj ten występował, wyglądał nieco inaczej. W krakowskim turoń towarzyszył kolędowaniu z gwiazdą w czasie święta Trzech Króli. Postępował za kolędnikami i gdy weszli oni do chaty lub dworu rzucał się na osoby, które zanadto zapatrzyły się na gwiazdę i towarzyszących jej muzykantów. Pysk jego był wykonany z cienkiego drewna, obity skórą zajęczą i na tyle przepastny, że mógł on połknąć naraz całe jabłko lub opróżnić kieliszek wódki. Z pewnością to przez alkohol, spożywany w każdej niemal z odwiedzanych chat, zachowanie turonia było tak bezczelne. W rękach turoń trzymał dwa kije, którymi, podnosząc się ustawicznie uderzał w podłogę, przeskakiwał przez nie oraz przez znajdujące się w izbie stołki. W kieleckiem z turem, nazywanym przez uczestników "turuniem" chadzano w Zapusty a więc w czasie karnawału. Podobnie było w Tarnowie, gdzie jednak Turoniowi towarzyszyli inni przebierańcy: Tatar (Turek) i Żyd. Za Mielcem zaś z turoniem chadzano w wigilię Nowego Roku.
Kiedy Turoń już naprzykrzył się domownikom, śpiewano mu piosenkę:
&lt;poem&gt;
"Idź, turoniu, do domu,
nie zawadzaj nikomu,
nie tuś się wychował,
nie tu będziesz nocował."
&lt;/poem&gt;
Po czym gospodarz bądź gospodyni daje kolędnikom tytułem "odczepnego" pieniądze oraz podarek ze spiżarni. Ci zaś podziękowawszy za podarki udają się do następnej chaty.
Etymologia.
Jak pisze Oskar Kolberg: "(...) przypomina mi się badanie o Turze, uczenie przez Niemca Hariusza wywiedzione.Tur w językach wschodnich jest wyrazem obcym, a znaczy byka – należy więc do pojęć i obrzędów pogańskiej Słowiańszczyzny, gdzie tur był emblematem Słońca, na cześć zaś jego obchodzono święto Turzycami zwane. Nie inaczej więc turuń tłumaczyć się ma; oto po Bożym Narodzeniu i nowe słońce się rodzi, jaśniej i dłużej świecąc z nastaniem nowego lata."
Symbolika.
Turoń symbolizował płodność, był on formą składania życzeń w formie gestów. Swą płodność przekazywał gestem, bodąc domowników rogami.

</doc>
<doc id="757659" url="https://pl.wikipedia.org/wiki?curid=757659" title="Luciano Siqueira de Oliveira">
Luciano Siqueira de Oliveira



</doc>
<doc id="757660" url="https://pl.wikipedia.org/wiki?curid=757660" title="Mistrzostwa Europy w Boksie 1979">
Mistrzostwa Europy w Boksie 1979

XXIII Mistrzostwa Europy w Boksie (mężczyzn) odbyły się w dniach 5-12 maja 1979 w Kolonii. Po raz pierwszy walczono w dwunastu kategoriach wagowych (doszła superciężka ponad 91 kg). Startowało 156 uczestników z 23 państw, w tym dwunastu reprezentantów Polski.

</doc>
<doc id="757664" url="https://pl.wikipedia.org/wiki?curid=757664" title="Mowa ciała">
Mowa ciała

Mowa ciała – termin z zakresu psychologii społecznej. Niekiedy używa się go jako synonimu komunikacji niewerbalnej, która jest jednak szerszym pojęciem. 
Mowa ciała obejmuje zwykle takie komunikaty niewerbalne jak: gesty i ruchy ciała, mimika, postawa i ukierunkowanie ciała, ruchy oczu i odruch źreniczny, sposób używania przestrzeni interpersonalnej itp.
Do mowy ciała nie zalicza się takich komunikatów jak niewerbalne aspekty mowy (np. tembr głosu, sposób używania i wypowiadania słów, pomyłki językowe itd.). Nie jest jasny status takich komunikatów jak: ubiór, makijaż czy przedmioty, które niosą dodatkową informację (np. zegarek, okulary, typ samochodu, którym się jeździ etc.), a także np. kontaktu wzrokowego, który jest komunikatem interakcyjnym. Podobnie terytorialne zachowania i sposób organizowania przestrzeni trwałej i przestrzeni półtrwałej wokół siebie niosą informację niewerbalną, jednak nie są mową ciała.
Odczytywanie mowy ciała.
Wiele podręczników dotyczących mowy ciała marginalizuje znaczenie kontekstu w perspektywie odczytywania znaczenia poszczególnych gestów i mimiki. Podczas prób odczytywania mowy ciała i komunikatów niewerbalnych należy mieć na uwadze, że kontekst oraz przyzwyczajenia osoby, której mowę ciała odczytujemy, ma znaczenie priorytetowe, natomiast konkretne gesty mogą stanowić co najwyżej przykładowy przegląd możliwości znaczeń. Wśród najbardziej znanych popularyzatorów świadomego czytania mowy ciała są Allan i Barbara Pease. 
W kontekście naukowym badaniem znaczeń mowy ciała zajmuje się kinezyka. 
Mity na temat mowy ciała.
Warto również zwrócić uwagę na wiele powszechnie występujących mitów na temat mowy ciała.
Ruchy gałek ocznych – współczesne badania nie potwierdzają popularnej teorii, jakoby ruchy gałek ocznych mogły wskazywać na to, czy dana osoba mówi prawdę, czy kłamie. Według Richarda Bandlera oraz Johna Grindera, popularyzatorów NLP, kierunek, w jakim patrzymy, wskazuje na przebiegające aktualnie procesy kognitywne: ruch oczu w kierunku prawym (lewym z perspektywy obserwatora) oznaczałby, że tworzymy wyobrażenia (obrazy, dźwięki), a ruch w kierunku lewym ma wskazywać na przypominanie informacji z przeszłości. Współczesne badania naukowe kwestionują jednak praktyczna możliwość zastosowania tej korelacji w rozpoznawaniu kłamstw.
Kłamca częściej dotyka twarzy – dotykanie twarzy nosa, nie musi wcale świadczyć o kłamstwie. Dotykanie wnętrza twarzy dowodzi o skupieniu danej osoby lub o reakcji auto adaptacyjnej organizmu w odpowiedzi na stres. Wiemy to dzięki dr Paulowi Ekmanowi, odkrywcy mikroekspresji.
Zmienianie pozycji ciała na krześle oznacza kłamstwo – zgodnie z utartym powiedzeniem „siedzieć jak na rozżarzonych węglach”, niekiedy uważa się, że osoby kręcące się na swoim miejscu mają coś do ukrycia. Nie istnieje taka zależność. Osoby prawdomówne również będą się przesuwać na swoich siedzeniach. Ten aspekt dokładnie opisał Aldert Virij w książce – "Wykrywanie kłamstw i oszukiwania".

</doc>
<doc id="757666" url="https://pl.wikipedia.org/wiki?curid=757666" title="Hyoscyamus niger">
Hyoscyamus niger



</doc>
<doc id="757667" url="https://pl.wikipedia.org/wiki?curid=757667" title="Anagallis arvensis">
Anagallis arvensis



</doc>
<doc id="757669" url="https://pl.wikipedia.org/wiki?curid=757669" title="Pierre Issa">
Pierre Issa

Pierre Sanitarib Issa (ur. 11 września 1975 w Germinston) – południowoafrykański piłkarz pochodzenia libańskiego występujący na pozycji obrońcy.
Kariera klubowa.
Issa nigdy nie grał w klubie z ojczyzny. Karierę rozpoczął we Francji, w klubie USL Dunkerque. Potem przez sześć lat był zawodnikiem Marsylii. Jednak najbardziej znany jest z występów w Watfordzie, dokąd ściągnął go w roku 2001 Gianluca Vialli. Pierre był jednym z najlepiej zarabiających zawodników w historii tego klubu. Jednak 14 lutego 2002 roku, zaledwie 5 miesięcy po przyjściu, został wystawiony na listę transferową z powodu stosunkowo słabej gry. Nigdy więcej nie zagrał w oficjalnym meczu Watfordu, jednak wciąż pozostaje jednym z trzech zawodników w historii tego klubu, którzy kiedykolwiek zagrali na Mistrzostwach Świata.
Kariera zawodnika przestała jednak się rozwijać po kontuzji, którą odniósł w spotkaniu przeciwko Birmingham City na własnym boisku.
Za czasów gry w Olympique Marsylia, Issa został wypożyczony do Chelsea, jednak nigdy tam nie zagrał. Z kolei po opuszczeniu Watfordu latem roku 2002 został zawodnikiem libańskiego Olympicu Beirut. Przed sezonem 2003/2004 został zwolniony z klubu. Nowego pracodawcę znalazł dopiero w sezonie 2004/2005, a był to grecki AO Ionikos. Potem był zawodnikiem OFI Kreta, w którego to klubu barwach zakończył karierę w roku 2009.
Kariera reprezentacyjna.
Issa w reprezentacji RPA zadebiutował 15 listopada 1997 roku w meczu z Niemcami. Był podstawowym zawodnikiem ‘Bafana Bafana’ na Mistrzostwach Świata 1998, gdzie zagrał we wszystkich trzech spotkaniach, jednak turnieju nie zaliczy do udanych. W spotkaniu z Francją strzelił bowiem 2 gole samobójcze (potem jedną z tych bramek zapisano na konto Thierry’ego Henry). Wystąpił również na Mundialu w roku 2002, jednak tylko w jednym meczu – przeciwko Paragwajowi. Jednakże już po niespełna półgodzinie został zmieniony z powodu kontuzji przez MacDonalda Mukasi. Ogółem w reprezentacji zagrał 47 razy.

</doc>
<doc id="757670" url="https://pl.wikipedia.org/wiki?curid=757670" title="Blodhemn">
Blodhemn

Blodhemn – czwarty studyjny album norweskiego zespołu Enslaved, grającego muzykę na pograniczu black metalu i viking metalu.

</doc>
<doc id="757671" url="https://pl.wikipedia.org/wiki?curid=757671" title="Władcy Macedonii">
Władcy Macedonii



</doc>
<doc id="757672" url="https://pl.wikipedia.org/wiki?curid=757672" title="Koha Ditore">
Koha Ditore

Koha Ditore (alb. „Czas codzienny”) – największy dziennik wydawany w Kosowie, założony w roku 1997. Jest wydawany w Prisztinie przez spółkę Koha, własność kosowskiego publicysty i polityka Vetona Surroi. Redaktorem naczelnym gazety jest Agron Bajrami.
Od początku istnienia linia redakcyjna gazety jest antyserbska. W 1999 roku, po publikacji popierającej plany interwencji NATO w Kosowie, na gazetę i redaktora naczelnego nałożono karę pieniężną, jednocześnie nieznani sprawcy spalili biuro redakcji oraz zabili strażnika i prawnika wydawnictwa.
Podczas bombardowań NATO Koha Ditore była wydawana na uchodźstwie, w Macedonii. Był to projekt humanitarny, finansowany przez brytyjskie Ministerstwo Spraw Zagranicznych i francuskie Ministerstwo Spraw Zagranicznych. 10 000 darmowych egzemplarzy dostarczano do obozów dla uchodźców. Wydanie międzynarodowe gazety można kupić w wyznaczonych punktach sprzedaży prawie w całej Europie.
Koha Ditore, dzięki swoim dziennikarzom umacniała pozycję nie tylko na krajowym rynku, ale i w świecie. Była uznawana za rzetelne źródło informacji. Dziennikarze pisali o poczynaniach wojsk ONZ, o wyborach do Zgromadzenia Narodowego Kosowa w październiku 2001 i prezydenckich w marcu 2002 roku, w których wybrany został Ibrahim Rugova. W 2006 roku sondaże wykazały, że była to najbardziej poczytna gazeta w Kosowie i wyprzedzała o 13% kolejną w rankingu Kosova Sot.
Od włączenia się Vetona Surroi w politykę w 2003 roku wydawaniem gazety zajmuje się jego siostra, Flaka Surroi. Koha Ditore uchodzi za gazetę niezależną i przodującą w dziedzinie dziennikarstwa śledczego. Jej dziennikarze nie boją się ujawniać korupcji, łapówkarstwa i spraw przemytu.

</doc>
<doc id="757674" url="https://pl.wikipedia.org/wiki?curid=757674" title="Charles Lavigerie">
Charles Lavigerie

Charles Martial Allemand Lavigerie (ur. 31 października 1825 w Bajonnie, zm. 26 listopada 1892 w Algierze) – francuski duchowny, kardynał, założyciel zakonu Misjonarzy i misjonarek Afryki (zwanych białymi od koloru habitu).
Życiorys.
Został mianowany biskupem w Nancy we Francji, w 1866 przyjął kolonialną archidiecezję w Algierze rezygnując z awansów w swojej ojczyźnie. W 1882 roku został pierwszym kardynałem Afryki, w 1884 roku papież Leon XIII mianował go arcybiskupem Kartaginy i prymasem Afryki.
Pragnął, by za wszelką cenę Afrykańczycy pozostali sobą. Pod groźbą grzechu śmiertelnego zabronił misjonarzom używania języków europejskich. Prowadził krucjatę przeciwko niewolnictwu. Był ważną osobistością w historii misji afrykańskich. Zmarł w wieku 67 lat.

</doc>
<doc id="757675" url="https://pl.wikipedia.org/wiki?curid=757675" title="Linters">
Linters

Linters − krótkie, nieprzędne włókna porastające nasiona bawełny używane jako surowiec do produkcji celulozy oraz jako wyściółka tapicerska.

</doc>
<doc id="757677" url="https://pl.wikipedia.org/wiki?curid=757677" title="Korrieri">
Korrieri

Korrieri – dziennik wydawany w Albanii, pierwsze wydanie ukazało się 28 marca 2001 roku. Redaktorem naczelnym czasopisma jest Sokol Shameti.

</doc>
<doc id="757682" url="https://pl.wikipedia.org/wiki?curid=757682" title="Klan (tygodnik)">
Klan (tygodnik)

Klan – tygodnik opinii wydawany w Albanii. Porusza ważne sprawy ogólnonarodowe.

</doc>
<doc id="757684" url="https://pl.wikipedia.org/wiki?curid=757684" title="Tyłozgryz">
Tyłozgryz

Tyłozgryz – wada zgryzu polegająca na dotylnym przesunięciu dolnego łuku zębowego względem górnego. Do tyłozgryzów zaliczamy także tyłożuchwie.
Charakterystycznymi cechami tyłozgryzu są:
Podział.
Wady dotylne dzielimy na:
Patogeneza.
Tyłozgryz może być spowodowany podobnie jak inne wady zgryzu przez wiele czynników. Głównymi przyczynami występowania tyłozgryzu są:
Diagnostyka.
Diagnozowaniem tyłozgryzu zajmuje się ortodonta wykorzystując do tego celu analizę zgryzu i rysów twarzy z profilu oraz analizę cefalometryczną, którą sporządza na podstawie zdjęcia cefalometrycznego (rodzaj zdjęcia rentgenowskiego) twarzy pacjenta.
Leczenie.
Tyłożuchwie czynnościowe leczy się różnego rodzaju aparatami czynnościowymi oraz wyciągami.
Tyłożuchwie morfologiczne polega na zaburzeniu długości kości żuchwy - zwykle w wyniku wykształcenia zbyt krótkiej kości trzonu żuchwy. Tego typu zaburzenie jest wadą skomplikowaną wymagającą często leczenia chirurgicznego. Leczenie ortodontyczne najczęściej oznacza zastosowanie tzw. kamuflażu ortodontycznego, który polega na usunięciu przedtrzonowców (pierwszych lub drugich) w obu łukach, lecz nie jest to regułą (każdy przypadek powinien być rozważany indywidualnie). Leczenie chirurgiczne polega na wydłużeniu najczęściej trzonu żuchwy (w różnych przypadkach może być wymagana zmiana długości także gałęzi żuchwy). 
Leczenie chirurgiczne prowadzone jest przy współpracy ortodonty i chirurga szczękowo-twarzowego – obaj lekarze planują operację wspólnie i decydują o zmianie długości kości, natomiast przeprowadza ją chirurg. Leczeniem chirurgicznym wad gnatycznych zajmuje się chirurgia ortognatyczna.

</doc>
<doc id="757686" url="https://pl.wikipedia.org/wiki?curid=757686" title="Fort reditowy 17 „Luneta Grzegórzecka”">
Fort reditowy 17 „Luneta Grzegórzecka”

Fort 17 „Luneta Grzegórzecka” – fort Twierdzy Kraków. Zbudowany w latach 1849–1857 jako fort reditowy. Jeden z najstarszych obiektów Twierdzy Kraków. Znajdował się około 200 m na zachód od dzisiejszej ulicy Skrzatów w Krakowie, około 100 m na północ od Wisły.
W 1853 roku podczas budowy redity doszło do wypadku, w wyniku czego redita uległa zaniszczeniu. Po 1876 roku wnętrza fortu adaptowano na koszary piechoty i artylerii fortecznej. W 1899 na zapolu wybudowano zespół składnic artyleryjskich. Rok później na jego przedpolu wybudowano strzelnicę. Obiekt nie brał udziału ani w I ani w II wojnie światowej. Po wojnie fort został zniszczony, zniwelowano wały a zabudowania rozebrano. Obecnie po forcie pozostały relikty w postaci wejść do potern do „kocich uszu”. Zachowały się także piwnice w których znajdują się schrony obrony przeciwlotniczej.

</doc>
<doc id="757687" url="https://pl.wikipedia.org/wiki?curid=757687" title="Didier Angibeaud">
Didier Angibeaud

Didier Angibeaud-Nguidjol (ur. 8 października 1974 w Duali) – piłkarz, występował na pozycji pomocnika. Kameruńczyk, posiada również obywatelstwo francuskie.
Życiorys.
Swoją profesjonalną karierę rozpoczynał w sezonie 1992/1993 w Le Havre AC, gdzie występował trzy lata. Przez dwa sezony jego klubowym kolegą był inny Kameruńczyk – André Kana-Biyik. W 1995 roku zmienił swojego pracodawcę na drużynę Ligue 2, FC Istres, gdzie zaliczył bardzo udany sezon. Rozegrał 27 meczów i 7 razy trafił do siatki rywala. Na sezon 1996/1997 przeniósł się do Sportingu Toulon Var, z którym zajął 14. miejsce na zapleczu Ligue 1. Następnie, Angibeaud przeniósł się do OGC Nice, z którym również uplasował się na 14 pozycji w Ligue 2. Przed sezonem 1997/1998 napłynęła oferta z austriackiego Sturmu Graz i piłkarz zmienił barwy klubowe. W 2001 roku Didier Angibeaud zdecydował się zakończyć karierę.
Ma na swoim koncie udział w Mistrzostwach Świata w 1998 roku. We Francji rozegrał wszystkie trzy mecze, a Kamerun pożegnał się z turniejem już w fazie grupowej. Angibeaud rozegrał całe spotkanie z Austrią i Włochami (żółta kartka w 79 minucie), oraz 25 minut spotkania z Chile. Łącznie, w reprezentacji rozegrał 6 meczów i strzelił 2 gole.

</doc>
<doc id="757689" url="https://pl.wikipedia.org/wiki?curid=757689" title="Polskie nieligowe rozgrywki w piłce nożnej">
Polskie nieligowe rozgrywki w piłce nożnej

Historia rozgrywek nieligowych na ziemiach polskich.
Przed I wojną światową i w trakcie jej trwania.
Galicja.
Początki rywalizacji o miano najlepszej męskiej drużyny piłkarskiej na ziemiach polskich (wówczas jeszcze pod zaborami) sięgają początku XX wieku, gdy to w Galicji zaczęto tworzyć pierwsze rodzime kluby futbolowe. Latem 1903 uczniowie lwowskich szkół – pod przewodnictwem swych opiekunów – wraz z byłymi członkami koła futbolistów Sokoła-Macierzy założyli dwa pionierskie zespoły: Lechię oraz I. LKPN "Sława" (przekształcony następnie w Czarnych), natomiast wiosną 1904 powstał Klub Gimnastyczno-Sportowy IV Gimnazjum (późniejsza Pogoń).
13 czerwca 1906 – po zakończeniu pokazowego dwumeczu w krakowskim Parku Jordana, w którym rywalami ekip gospodarzy ("przodowników" i "akademików") były lwowskie: Czarni i KGS IV Gimnazjum – doszło w "pod Wawelem" do utworzenia Akademickiego Klubu Footballistów (z czasem AKF "Cracovia"). We wrześniu 1906 "przodownicy" przyjęli nazwę "Biało-Czerwoni" (zwani też "drużyną Szeligowskiego" – od nazwiska założyciela), zaś w październiku 1906 Tadeusz Konczyński zorganizował na Błoniach turniej piłkarski, w którym oprócz wyżej wspomnianych, udział wzięło 14 innych zespołów – m.in. Czerwoni, II Szkoła Realna (po zakończeniu turnieju przyjęła nazwę Wisła – od niebieskiego koloru swoich strojów), Czarni, czy Gimnazjum Św. Anny. Zwyciężyli w nim Biało-Czerwoni, druga zaś była Cracovia.
Oprócz meczów i turniejów na szczeblu miejskim, rozgrywano w tym czasie również spotkania międzymiastowe, m.in.:
W latach 1910-1911 do Austriackiego Związku Piłki Nożnej (niem. "Österreichischer Fußball-Verband" – ÖFV), członka FIFA, należały m.in. Cracovia, Wisła, Czarni i Pogoń. 20 grudnia 1910 Wisła została zawieszona w prawach członka ÖFV, po czym wystąpiła z tego związku, zgłaszając swój akces do Union International Amateur de Football Association (UIAFA), kierującego się zasadą narodowości, a nie jak FIFA – państwowości. Zrzeszał on wówczas tylko trzy związki: amatorów Anglii, jedną z federacji francuskich oraz Czeski Związek Piłkarski. Kluby UIAFA były objęte bojkotem ze strony FIFA co oznaczało zakaz gry z nimi.
W maju 1911 Wisła zgłosiła inicjatywę utworzenia niezależnego Polskiego Związku Towarzystw Sportowych Piłki Nożnej (PZTSPN), tzw. Związku Footbalistów Polskich, do którego przystąpiło jedynie kilka klubów prowincjonalnych. Po zaledwie 2 miesiącach nastąpiło rozwiązanie PZTSPN i powrót drużyn pod patronat ÖFV.
Już wcześniej bo w 1910 na żądanie m.in. polskich klubów rozpoczęły się prace nad przekształceniem ÖFV w federację krajowych związków. 25 czerwca 1911 – z inicjatywy prezesa Cracovii – powołano Związek Polski Piłki Nożnej (ZPPN). Jako że Galicja wchodziła wówczas w skład monarchii austro-węgierskiej, ZPPN musiał być zrzeszony w ÖFV, ponieważ FIFA dopuszczała istnienie w jednym państwie jedynie jednego związku piłkarskiego (z wyjątkiem Wielkiej Brytanii, co było uzasadnione historią rozwoju futbolu). Był jednak w pełni autonomiczny. Zgodnie ze statutem Związku, jego siedzibą było miejsce zamieszkania prezesa, stąd początkowo był nią Kraków (pierwszym prezesem ZPPN był prezes Cracovii – Stanisław Kopernicki), a od 1912 – Lwów (Ludwik Christelbauer). ÖFV jako federacja krajowych związków funkcjonał od 3 września 1911.
W maju 1913 ZPPN zorganizował premierowe Mistrzostwa Galicji (klasy I), będące w pierwszymi oficjalnymi klubowymi mistrzostwami na ziemiach polskich. Miały one status mistrzostw kraju. Rywalizację wygrała Cracovia, przed Wisłą Kraków i Pogonią Lwów. Równocześnie ze zmaganiami klasy I prowadzono rozgrywki w klasie II. W 1914 rozgrywki przerwano z powodu wybuchu wojny – w tabeli prowadziła jednak Cracovia, przed Czarnymi, Pogonią i Wisłą.
Do 1914 w Krakowie, poza Cracovią i Wisłą, działały:
Poza Lwowem i Krakowem także w pozostałych miastach Galicji powstawały kluby piłkarskie. Należały do nich m.in.: Wisłoka Dębica, Sandecja Nowy Sącz, Polonia Przemyśl, Resovia Rzeszów, Rewera Stanisławów, Pogoń Stryj, Tarnovia Tarnów, Czarni 1910 Jasło czy Wadowickie Koło Sportowe.
Zabór pruski.
Pionierską rolę w historii polskiej piłki nożnej w Wielkopolsce odegrał GKS Venetia założony z inicjatywy młodzieży gimnazjalnej w 1908 roku w Ostrowie. Lokalnym polskim rywalem Venetii była istniejąca od 1909 roku Ostrovia skupiająca głównie młodzież rzemieślniczą. 15 czerwca 1912 powstała Warta Poznań, następnie 7 stycznia 1913 – Pierwszy Polski Klub Sportowy Posnania. Już kilkanaście dni później, 20 stycznia 1913, te dwa poznańskie kluby powołują do życia Związek Polskich Towarzystw Sportowych, do którego przystąpiła również Ostrovia. W I Mistrzostwach Wielkopolski w 1913 r. zwyciężyła Warta. Pod koniec tego roku powstał kolejny polski klub piłkarski – Sparta Poznań, w następnym dalsze: Pogoń Poznań i Fervor Kościan (dzisiejsza Obra Kościan). Z powodu wybuchu wojny nie dokończono rozgrywek II Mistrzostw Wielkopolski, jednak wojna nie przeszkodziła w powstaniu nowych klubów. W 1915 powstały: Polonia Leszno, Unia Poznań, Koło Sportowe w Kępnie i Stella Gniezno, w 1916 Kolumbia Grodzisk.
Na ziemiach tych przed 1918 nie istniał żaden w pełni polski klub piłkarski. Polacy grali jedynie sporadycznie w istniejących na tym terenie klubach niemieckich.
Zabór rosyjski.
W Warszawie w piłkę nożną zaczęto grać ok. 1905 w Ogrodach im. Raua pod okiem instruktorów. W 1907 roku powstało Warszawskie Koło Sportowe, którego celem było upowszechnianie takich dyscyplin jak: palant, piłka nożna, tenis. W 1909 w ramach koła powołano Sekcję Gier Ruchowych, w której drużyny szkolne rywalizowały ze sobą w turniejach piłkarskich. W latach 1909-1911 w ramach WKSu założone zostały Korona, Merkury, Syrena i Stella. W 1912 roku na skutek fuzji Merkurego, Stelli, Sparty i Varsovii powstała Polonia Warszawa.
Pierwszym w Łodzi polskim klubem piłkarskim była, powstała w 1908 roku, Łodzianka.
W 1910 rozegrano pierwszy turniej piłkarski o mistrzostwo Łodzi, w którym ŁKS zajął drugie miejsce z czterech występujących drużyn. W roku 1911 polski klub był trzeci na 7 ekip. Od roku 1912, od trzecich mistrzostw Łodzi zaznaczył się prymat ŁKS w tych rozgrywkach: klub ten zwyciężył przed FC Victoria, ST Achilles, TV Kraft, Newcastle, Touring Club, Widzewską Manufakturą (nie mylić z Widzewem Łódź) i SS Union. W dwóch kolejnych edycjach turnieju w 1913 i 1914 roku także zwyciężał ŁKS.
Spotkania międzyzaborowe.
Z powodu podziału terytorium Rzeczypospolitej pomiędzy trzech zaborców spotkania pomiędzy polskimi drużynami były utrudnione. Należały do nich sporadyczne mecze reprezentacji miast rozgrywane pomiędzy sobą, mecze reprezentacja miasta przeciw klubowi lub międzymiastowe spotkania klubów piłkarskich. Miały one charakter jedynie towarzyski. Rozegrano m.in.:
Po odzyskaniu niepodległości.
Pierwsze rozgrywki okręgowe odbyły się w 1919 roku w Wielkopolsce. Zorganizował je Związek Polskich Towarzystw Sportowych. Mistrzem została Unia Poznań, która w powtórzonym meczu pokonała Wartę Poznań 4:1.
Klasa A (1920–1926).
W dniach 20–21 grudnia 1919 odbył się w Warszawie "1. zjazd 31 polskich klubów piłki nożnej" (zgromadzenie założycielsko-organizacyjne Polskiego Związku Piłki Nożnej), podczas którego m.in. dokonano podziału kraju na 5 okręgów piłkarskich (OZPN): krakowskiego, lwowskiego, łódzkiego, poznańskiego i warszawskiego oraz ogłoszono regulamin I Mistrzostw Polski (zaplanowanych na rok 1920). Według poczynionych ustaleń rozgrywki miały odbyć się w cyklu wiosna-jesień, na dwóch szczeblach rozgrywkowych ("Klasach A" i "Klasach B"), w dwóch rundach – na wiosnę rozgrywki eliminacyjne miały wyłonić mistrzów pięciu okręgów piłkarskich (krakowskiego, lwowskiego, łódzkiego, poznańskiego i warszawskiego), którzy jesienią rozgrywaliby między sobą turniej finałowy o tytuł Mistrza Polski (zaplanowano go na termin od 29 sierpnia 1920 do 31 października 1920, jednak ze względu na trwającą wojnę polsko-bolszewicką musiano go odwołać). Do rozgrywek pierwszej fazy mistrzostw Polski, w pięciu okręgowych klasach A, dopuszczono łącznie 19 zespołów, które dla wyłonienia mistrzów każdego okręgu miały rozegrać w sumie 58 meczów (we wszystkich okręgach planowano grać „każdy z każdym, mecz i rewanż”). Pełną fazę eliminacyjną klasy A przeprowadzono jedynie w okręgu krakowskim, w którym odbyły się wszystkie z zaplanowanych 12 spotkań. Rozgrywki zainaugurowano tam 25 kwietnia 1920, a zakończono 29 czerwca 1920, natomiast mistrzem została Cracovia. Plany w czterech pozostałych okręgach pokrzyżowała trwająca wojna polsko-bolszewicka. Zmagania w okręgu poznańskim prowadzono od 9 maja 1920, a udało się rozegrać 16 z 20 zaplanowanych pojedynków. W okręgu lwowskim walczono od 6 czerwca 1920, ale rozegrano tylko 2 z 12 meczów. W okręgach: łódzkim oraz warszawskim rozgrywek nawet nie zainaugurowano.
II Mistrzostwa Polski rozegrano w 1921 i była to pierwsza edycja dokończona (zakończona wyłonieniem mistrza kraju). Do finałów klasy A weszło 5 najlepszych drużyn poszczególnych okręgów: Cracovia, Pogoń Lwów, Warta Poznań, ŁKS Łódź oraz Polonia Warszawa. Pierwszym Mistrzem Polski została drużyna Cracovii, tracąc jedynie jeden punkt w rozgrywkach szczebla ogólnopolskiego. Wicemistrzem została warszawska Polonia Warszawa, trzecia była Warta Poznań, czwarta Pogoń Lwów a piąty ŁKS. W rozgrywkach centralnych klasy B wzięły udział tylko 4 drużyny: Cracovia II, Pogoń II Lwów, AZS Warszawa i Union Łódź. Zwyciężyła w nich również drużyna z Krakowa. W następnych latach ze względu na wysokie koszty, zrezygnowano z rozgrywek centralnych w klasie B.
W 1922, na 3. Walnym Zgromadzeniu PZPN, w poczet jego członków przyjęto trzy kolejne Okręgowe Związki Piłki Nożnej (OZPN): Górnośląski, Lubelski i Wileński w związku z czym, zwiększono liczbę drużyn walczących na szczeblu centralnym o tytuł mistrza Polski z 5 do 8 oraz utworzono dwie grupy eliminacyjne: północną i południową. W rozgrywkach grupy północnej spotkały się drużyny Polonii Warszawa, ŁKSu Łódź, Warty Poznań i Strzelca Wilno (22 p.p.), w południowej zaś Cracovii, Pogoni Lwów, Ruchu Hajduki i WKS Lublin. Mistrzem grupy północnej została Warta, południowej – Pogoń. Tytuł Mistrza Polski w 1922 roku wywalczyła Pogoń Lwów pokonując w dwumeczu finałowym poznańską Wartę.
W 1923, na 4. Walnym Zgromadzeniu PZPN, w poczet jego członków przyjęto Toruński OZPN (wydzielony z okręgu poznańskiego), a rozgrywki centralne postanowiono przeprowadzić w dwóch grupach – tym razem wschodniej i zachodniej. W grupie wschodniej mistrzem została Pogoń Lwów, tytuł wicemistrzowski przypadł Polonii Warszawa, trzecie miejsce zajęła drużyna Lauda Wilno a czwarty był WKS Lublin. Grupę zachodnią zwyciężyła Wisła Kraków, druga była Warta Poznań, trzeci – ŁKS, czwarte miejsce zajął reprezentant Śląska – Iskra Siemianowice. W dwóch meczach finałowych pomiędzy Pogonią a Wisłą nie uzyskano rozstrzygnięcia (mecz we Lwowie wygrała Pogoń 3:0, natomiast w Krakowie – Wisła 2:1). Do trzeciego, rozstrzygającego, spotkania doszło na terenie neutralnym, w Warszawie. Tytuł Mistrza Polski 1923 roku obroniła Pogoń Lwów wygrywając mecz po dogrywce – 2:1 (1:1 w normalnym czasie gry).
W 1924 odstąpiono od rozgrywania mistrzostw Polski ze względu na przygotowania reprezentacji do występu na Letnich Igrzyskach Olimpijskich w Paryżu.
Rok 1925 przyniósł kolejną modyfikację w systemie wyłaniania Mistrza Polski w piłce nożnej. W fazie finałowej mistrzów dziewięciu okręgów podzielono na trzy grupy po trzy drużyny, grające dwurundowym systemem "każdy z każdym". Zwycięzcy grup stworzyli grupę finałową grającą tym samym systemem. Kolejność w grupie finałowej decydowała o kolejności w Mistrzostwach Polski w piłce nożnej 1925:
W 1926 obowiązywał system rozgrywek z poprzedniego roku. Skład poszczególnych grup był następujący:
1927 czyli rozłam w polskiej piłce nożnej.
Wskutek licznych zastrzeżeń odnośnie do systemu rozgrywek PZPN o tytuł piłkarskiego Mistrza Polski obowiązującego w latach 1921-1926, z inicjatywy lwowskich klubów piłkarskich: Pogoni, Czarnych i Hasmonei w grudniu 1926 roku doszło w Krakowie do konferencji porozumiewawczej 13 polskich klubów piłkarskich. Oprócz klubów ze Lwowa wzięły w niej udział: Polonia, Legia i Warszawianka z Warszawy, Warta Poznań, ŁKS i Turyści (Union Touring) z Łodzi, Wisła Kraków, 1. FC Katowice, Ruch Chorzów oraz TKS Toruń.
W efekcie postanowień konferencji, 6 stycznia 1927 roku powołano do życia ogólnokrajową Polską Ligę Piłki Nożnej zwaną wówczas Ligą. Powstała ona bez zgody Polskiego Związku Piłki Nożnej, a jej triumfator otrzymał tytuł mistrza ligi. PZPN, jak w poprzednich latach, zorganizował oficjalne nieligowe Mistrzostwa Polski. Z tego powodu udziału w Lidze odmówiła Cracovia uważana wówczas za jeden z najsilniejszych polskich klubów. Wzięła ona udział w oficjalnych rozgrywkach – kadłubowych z braku innych najlepszych drużyn, których ostatecznie nie dokończono nie przeprowadzając finałów. Na jej miejsce do ligi dokooptowano Jutrzenkę Kraków. 18 grudnia 1927, a więc już po zakończeniu rozgrywek, PZPN ustąpił i zaakceptował od nowego sezonu system ligowy. Cracovię dołączono do Ligi w następnym sezonie.
Po II wojnie światowej.
W latach 1946 i 1947 mistrzów kraju wyłoniono systemem nieligowym. W roku 1945 wszystkie kluby - niezależnie od prezentowanego poziomu i ligi, w której grały przed wojną - wystąpiły w lokalnych eliminacjach do klasy A. W 1946 rozegrano rozgrywki w regionalnych klasach A, mistrzowie tych rozgrywek spotkali się w finałach mistrzostw polski granych systemem pucharowym. Pierwszym po wojnie (1946) mistrzem Polski został "klub ze spalonego miasta" – Polonia Warszawa.
Sezon 1947 miał na celu zarówno wyłonienie mistrza kraju, jak i stanowił eliminacje do reaktywowanych rozgrywek ligowych. 28 najlepszych klubów z klas A z zeszłego roku (od 1 do 3 z każdego okręgu) zagrało całoroczne rozgrywki w trzech grupach (i nie występowało w regionalnych rozgrywkach). De facto były to zatem rozgrywki ligowe. Zwycięzcy grup spotkali się potem w grupie finałowej. Jednocześnie zajęcie miejsc 1-3 w grupach dawało prawo gry w ekstraklasie w następnym sezonie. Równolegle rozgrywano rozgrywki a klasach A, ich mistrzowie spotkali się w barażach wyłaniających kolejnych uczestników ligi na następny sezon. I ligę reaktywowano w sezonie 1948.
4 lutego 1951 - podczas "35. Walnego Zgromadzenia PZPN" w Warszawie - podjęto uchwałę, by - wzorem Związku Radzieckiego - wyniki trwającej edycji Pucharu Polski (już po tym jak z rywalizacji odpadły dwa kluby ekstraklasy: Górnik Radlin i Lech Poznań) uznać za mistrzostwa Polski, zaś zdobywcy pucharu przyznać jednocześnie tytuł mistrza kraju. Stało się to po raz pierwszy i jedyny w historii rodzimej piłki.

</doc>
<doc id="757691" url="https://pl.wikipedia.org/wiki?curid=757691" title="Nouruz">
Nouruz

Nouruz (, czyli „nowy dzień”; wersje w innych językach zapisywane jako "Nevruz", "Newroz", "Navruz", "Nowruz", "Naurız", "Nooruz", "Novruz", "Navrez") – tradycyjne irańskie święto nowego roku, obchodzone w dniu równonocy wiosennej, od 2010 obchodzone na arenie międzynarodowej (ang. International Nowruz Day).
Historia.
Pierwotnie związane było z tradycją zaratusztriańską. W czasach Achemenidów święto było okazją do złożenia hołdu królowi perskiemu przez delegacje wszystkich ludów wchodzących w skład Imperium Perskiego. Ceremonie odbywały się w Persepolis. To THAW
Nazwa święta pochodzi z języka staroperskiego od słów "nava" (nowy) i "rəzaŋh" (dzień), i zachowuje swoje znaczenie również we współczesnym języku perskim نو روز "nouruz". Obecnie święto Nouruz oprócz Iranu jest obchodzone także w Afganistanie, Tadżykistanie, Azerbejdżanie, Turkmenistanie, Kazachstanie, Tatarstanie, Sudanie, Indiach, Pakistanie, Bangladeszu, Bhutanie, Nepalu i Tybecie, na Zanzibarze, w wielu regionach Bliskiego Wschodu, Bałkanów, Kaukazu, a także w części Chin i Ameryki Północnej. W Kurdystanie obchodzony jako Newroz.
10 maja 2010 zostało proklamowane przez Zgromadzenie Ogólne ONZ rezolucją A/RES/64/253, jako święto międzynarodowe i obchodzone jest 21 marca. W 2009 roku Nouruz zostało wpisane na listę niematerialnego dziedzictwa UNESCO.

</doc>
<doc id="757692" url="https://pl.wikipedia.org/wiki?curid=757692" title="Era nowożytna">
Era nowożytna



</doc>
<doc id="757693" url="https://pl.wikipedia.org/wiki?curid=757693" title="Palmeiras Sao Paulo">
Palmeiras Sao Paulo



</doc>
<doc id="757695" url="https://pl.wikipedia.org/wiki?curid=757695" title="BMW E23">
BMW E23



</doc>
<doc id="757696" url="https://pl.wikipedia.org/wiki?curid=757696" title="Raul Tamudo">
Raul Tamudo



</doc>
<doc id="757710" url="https://pl.wikipedia.org/wiki?curid=757710" title="Ślizgoni">
Ślizgoni



</doc>
<doc id="757718" url="https://pl.wikipedia.org/wiki?curid=757718" title="BMW 2500">
BMW 2500

BMW 2500 – luksusowy samochód osobowy produkcji BMW, poprzednik pierwszej "serii 7". Najbardziej luksusowy samochód w gamie BMW. W plebiscycie na Europejski Samochód Roku 1969 samochód zajął 2. pozycję (za Peugeotem 504).
Historia modelu.
BMW 2500 produkowano z przeznaczeniem na rynek europejski oraz amerykański.
Rynek amerykański.
oznaczenia : S - sportowy i - wtrysk paliwa L - 10 cm dłuższy rozstaw osi

</doc>
<doc id="757722" url="https://pl.wikipedia.org/wiki?curid=757722" title="Lancome (firma kosmetyczna)">
Lancome (firma kosmetyczna)



</doc>
<doc id="757726" url="https://pl.wikipedia.org/wiki?curid=757726" title="Dmitrij Tołstoj">
Dmitrij Tołstoj

Dmitrij Andriejewicz Tołstoj ("Толстой Дмитрий Андреевич", trl. Tołstoj Dmitrij Andriejewicz; ur. 13 marca 1823 w Moskwie, zm. 7 maja 1889 w Petersburgu) – rosyjski arystokrata (hrabia) i działacz państwowy, polityk, historyk, członek Rady Państwowej, minister w rządach Imperium Rosyjskiego.
Działalność polityczna.
Z przekonania konserwatysta, był jednym z filarów rosyjskich kół zachowawczych od lat sześćdziesiątych do osiemdziesiątych XIX wieku. Występował jako zwolennik rządów silnej ręki, rusyfikacji i unifikacji narodów nierosyjskich wchodzących w skład imperium rosyjskiego. Był przeciwnikiem liberalnych reform (np. sądownictwa czy rolnej), a jednocześnie promotorem tzw. kontrreform, mających na celu utrzymanie zastanego porządku i zabezpieczenie interesów kół dworskich.
Kariera.
Ukończył liceum w Carskim Siole w 1843. Następnie podjął pracę naukową, badając rozprzestrzenienie różnych religii na terytorium Rosji. Od 1853 pełnił funkcję dyrektora kancelarii w Ministerstwie Marynarki. W latach 1865-80 pracował na stanowisku oberprokuratora Synodu, od 1866 był jednocześnie ministrem oświaty. Na tym stanowisku w 1871 przeprowadził reformę szkolnictwa rosyjskiego, kładąc nacisk na nauczanie języków starożytnych (łacina, greka) oraz matematyki kosztem nauk przyrodniczych. Ujawnił się wtedy jako przeciwnik kształcenia kobiet na studiach wyższych i zwolennik podkreślenia podziałów klasowych w szkolnictwie (szkoły przycerkiewne, dające tylko elementarną wiedzę – dla ludu; tzw. szkoły realne, będące przekształconymi gimnazjami realnymi, dające swoim absolwentom prawo wstępu tylko do uczelni politechnicznych – dla dzieci kupców i przemysłowców; gimnazja klasyczne, jedyne dające pełne wykształcenie średnie i uprawniające do studiów uniwersyteckich- dla szlachty; dość wysokie opłaty za nauczanie). Zwiększył wpływ prawosławnej hierarchii kościelnej na szkolnictwo.
Odsunięty od władzy w latach 1880-82 przez liberałów, powrócił do niej po udanym zamachu narodników na cara Aleksandra II. W latach 1882-89 Tołstoj był ministrem spraw wewnętrznych i szefem żandarmerii. Od 1882 pełnił również funkcję prezydenta rosyjskiej Akademii Nauk. W realiach Rosji carskiej stał się drugą osobą w państwie po carze. Jako minister spraw wewnętrznych i faktyczny kierownik całej polityki wewnętrznej państwa patronował m.in. zarządzeniom zaostrzającym cenzurę (1882), znoszącym autonomię uniwersytetów (1884), wprowadzeniu instytucji naczelników ziemskich, czyli mianowanych urzędników pochodzenia szlacheckiego, sprawującymi władzę nad samorządową administracją gromad chłopskich (1889).
Tołstoj a Polacy.
Jako minister oświaty Tołstoj postrzegał system oświatowy jako ważny czynnik wewnętrznej stabilizacji państwa. Roztoczył ścisłą kontrolę nad pozaszkolnym życiem młodzieży, zwłaszcza w okręgu warszawskim, kijowskim i wileńskim. Wprowadził tzw. wilcze bilety dla niepokornych uczniów gimnazjów. W 1869 powołał na ziemiach polskich zaboru rosyjskiego Instytut Gospodarstwa Wiejskiego i Leśnictwa w Nowej Aleksandrii (dzisiejsze Puławy) na miejsce polskiego Instytutu Politechnicznego i Rolniczo-Leśnego oraz rosyjski Cesarski Uniwersytet Warszawski w miejsce polskiej Szkoły Głównej. Szkoły wszystkich szczebli na ziemiach polskich zaboru rosyjskiego miały stać się narzędziem rusyfikacji młodzieży polskiej – zarządzono w nich nauczanie wszystkich przedmiotów z wyjątkiem religii wyłącznie w języku rosyjskim. W 1872 zabronił używania języka polskiego na terenie szkoły, nawet w prywatnych rozmowach podczas przerw międzylekcyjnych. Działalność Tołstoja na tym polu była popierana przez wpływową, skrajnie nacjonalistyczną i antypolską gazetę „Moskowskije Wiedomosti”, redagowane przez Michaiła Katkowa.
Prace naukowe.
Jego ważniejsze prace naukowe to:

</doc>
<doc id="757728" url="https://pl.wikipedia.org/wiki?curid=757728" title="Dimitrij Andrejewicz Tołstoj">
Dimitrij Andrejewicz Tołstoj



</doc>
<doc id="757729" url="https://pl.wikipedia.org/wiki?curid=757729" title="Lakeland terrier">
Lakeland terrier

Lakeland terrier – jedna z ras psów, należąca do grupy terierów, zaklasyfikowana do sekcji terierów wysokonożnych. Nie podlega próbom pracy.
Rys historyczny.
Powstała z krzyżówki bedlingtona i old english wirehaired teriera. Używano jej do polowań na borsuki, lisy oraz wydry.
Wygląd.
Budowa.
Lakeland terrier jest psem o mocnych "kwadratowych" proporcjach, podobnym do teriera walijskiego, ale nieco mniejszym. 
Szata i umaszczenie.
Gęste futro chroni przed cierniami i złą pogodą. Futro dorosłego osobnika może przybierać różne kolory, od czarni, poprzez czarne podpalane, rude, aż po pszeniczne.
Szczeniaki często rodzą się ciemne.
Zachowanie i charakter.
Lakeland terrier jest psem żywym, pogodnym i uczuciowym. Pod wieloma względami przypomina teriera walijskiego, jest jednak bardziej żywotny, zdecydowany i uparty. Czujny, wierny i odważny. Wymaga tresury i ma tendencję do hałaśliwości. Tolerancyjny wobec innych psów i dzieci.
Zdrowie i pielęgnacja.
Dobrze znosi warunki niedużego mieszkania, jednak ze względu na swoją aktywność potrzebuje sporej, dziennej dawki ruchu. Nadaje się do różnych „psich sportów” takich jak np. agility.
Żyje od 10 do 12 lat, maksymalnie 16. Rasa ta jest odporna na choroby.

</doc>
<doc id="757730" url="https://pl.wikipedia.org/wiki?curid=757730" title="Oznakowanie śródlądowych dróg wodnych">
Oznakowanie śródlądowych dróg wodnych

Oznakowanie śródlądowych dróg wodnych służy do regulacji ruchu statków wodnych poruszających się po wodach śródlądowych.
Podział.
Znaki żeglugowe dzielą się na kilka grup:
Podstawowe znaki żeglugowe
Znaki pomocnicze
Zestaw znaków:

</doc>
<doc id="757732" url="https://pl.wikipedia.org/wiki?curid=757732" title="Ewangelos Ralis">
Ewangelos Ralis

Ewangelos Ralis, – grecki tenisista, uczestnik letnich igrzysk olimpijskich w 1896 w Atenach.
Ralis pokonał swojego rodaka Dimitriosa Petrokokinosa w pierwsze rundzie turnieju singlowego. W drugiej rundzie zmierzył się z Johnem Piusem Bolandem z Wielkiej Brytanii i przegrał z przyszłym mistrzem olimpijskim. Ralis został ostatecznie sklasyfikowany na 5. pozycji w grze singlowej.
W turnieju deblowym Dimitrios Petrokokinos grający z innym Grekiem Dimitriosem Kasdaglisem odegrał się, pokonując parę Ralis/Konstandinos Paspatis, którzy ostatecznie zajęli czwarte miejsce.

</doc>
<doc id="757733" url="https://pl.wikipedia.org/wiki?curid=757733" title="Przyciągarka">
Przyciągarka

Przyciągarka – urządzenie dźwignicowe zaliczane do grupy cięgników. Stosowane do przetaczania wagonów oraz do przeciągania statków, barek na rzekach, śluzach czy w portach.
Ze względu na sposób realizacji ruchu cięgna wyróżniamy:

</doc>
<doc id="757736" url="https://pl.wikipedia.org/wiki?curid=757736" title="Kérastase">
Kérastase



</doc>
<doc id="757740" url="https://pl.wikipedia.org/wiki?curid=757740" title="Kornel Michejda">
Kornel Michejda

Kornel Michejda (ur. 26 października 1887 w Bystrzycy na Śląsku Cieszyńskim, zm. 5 listopada 1960) – polski chirurg, profesor na Uniwersytecie Wileńskim (1922-1939), Akademii Medycznej w Gdańsku, Uniwersytecie Jagiellońskim, a następnie Akademii Medycznej w Krakowie.
Życiorys.
Jego rodzicami byli Karol Michejda i Maria z Szołtysów. Po ukończeniu w 1905 roku gimnazjum w Cieszynie studiował na Wydziale Lekarskim Uniwersytetu Jagiellońskiego, 14 lutego 1914 roku uzyskał pod kierunkiem prof. Bronisława Kadera tytuł doktora wszech nauk lekarskich.
W czasie I wojny światowej był ochotnikiem w stopniu majora rezerwy, pracował w wojskowym szpitalu garnizonowym. Od października 1920 roku pełnił funkcję tymczasowego kierownika Kliniki Chirurgicznej Uniwersytetu Jagiellońskiego, siedem miesięcy później ustąpił z tego stanowiska, jego następcą był Maksymilian Rutkowski. Od 1922 roku mieszkał w Wilnie, gdzie był profesorem chirurgii na Uniwersytecie Stefana Batorego, równocześnie został profesorem nadzwyczajnym. W 1930 roku uzyskał tytuł profesora zwyczajnego, przez dwie kadencje był dziekanem Wydziału Lekarskiego, był redaktorem czasopisma „Polski Przegląd Chirurgów”, autor wielu prac. W lipcu 1939 roku zorganizował we Lwowie ostatni przed II wojną światową Zjazd Chirurgów Polskich podczas którego został wybrany na prezesa Towarzystwa Chirurgów Polskich.
Po zamknięciu Uniwersytetu Stefana Batorego w grudniu 1939 roku pracował jako chirurg w szpitalach na Wileńszczyźnie. W marcu 1945 roku podczas wysiedlania Polaków z Ziemi Wileńskiej wyjechał do Lublina, krótki czas mieszkał w Łodzi, a następnie w Katowicach, gdzie kierował oddziałem chirurgicznym w Szpitalu Miejskim. Po utworzeniu w październiku 1945 roku Akademii Medycznej w Gdańsku został tam skierowany, gdzie przekształcił tworzony oddział chirurgiczny w I Klinikę Chirurgiczną. Pełnił tam funkcję pierwszego dziekana Wydziału Lekarskiego, w 1946 roku był organizatorem pierwszego powojennego Zjazdu Chirurgów Polskich. Został powołany przez Główną Komisję do Badania Zbrodni Niemieckich w Polsce jako biegły podczas procesów norymberskich, swoje wnioski zebrał w obszernym raporcie dotyczącym doświadczeń na ludziach. W 1948 roku przeniósł się do Krakowa, gdzie został nominowany na stanowisko kierownika II Kliniki Chirurgicznej na Uniwersytecie Jagiellońskim. W latach 1950–1953 był pierwszym rektorem utworzonej w Krakowie Akademii Medycznej, prowadził wówczas badania naukowe nad chirurgią żołądka i jelita grubego. W 1957 roku zwrócił się z prośbą do rektora Akademii Medycznej o odwołanie z funkcji kierownika i przejście w stan spoczynku.
Podczas okupacji hitlerowskiej pomagał Żydom i ukrywał przed Niemcami swoich kolegów Żydów, anatoma Michała Reichera i okulistę Ignacego Abramowicza. W uznaniu tych zasług w 1992 roku przyznano mu pośmiertnie tytuł Sprawiedliwego wśród Narodów Świata.
Dorobek naukowy.
W latach 1919–1921 opracował modyfikację operacji Albeego podczas leczenia gruźlicy kręgosłupa poprzez przeszczep z grzebienia kości goleniowej.
Autor wielu prac. Opublikował m.in. "Diagnostykę chirurgiczną", głównie z zakresu chirurgii jamy brzusznej. Propagator szybszego wykrywania nowotworów.
Swoje wspomnienia zawarł w autobiografii pt. "Wspomnienia chirurga" (Wydawnictwo Literackie, 1986, , z przedmową i w opracowaniu jego syna, Andrzeja Michejdy).
Odznaczenia.
W 1929 roku został odznaczony Orderem Świętego Sawy. Uchwałą Rady Państwa z dnia 22 lipca 1953 r. „Za zasługi w pracy dydaktycznej i naukowej w dziedzinie medycyny” odznaczony został Krzyżem Komandorskim Orderu Odrodzenia Polski. 19 lipca 1946 roku nadano mu Krzyż Oficerski tego orderu.

</doc>
<doc id="757742" url="https://pl.wikipedia.org/wiki?curid=757742" title="Ryszard Jankowski">
Ryszard Jankowski

Ryszard Jankowski (ur. 10 kwietnia 1960 w Poznaniu) – polski piłkarz, występujący na pozycji bramkarza, a następnie trener piłkarski.
Kariera piłkarska.
Swoją karierę rozpoczął w Warcie Poznań, początkowo w drużynach juniorskich, a od sezonu 1979/1980 w trzecioligowym zespole seniorskim. W 1983 r. przeszedł do Lecha Poznań, z którym święcił największe triumfy (mistrzostwo oraz Superpuchar Polski w 1990, a także dwukrotnie Puchar Polski: 1983/1984 i 1987/1988). W styczniu 1991 r. został zawodnikiem szwedzkiego Trelleborgs FF. Pierwszy sezon spędził w II lidze (28 meczów ligowych), a - po wywalczeniu awansu - następne cztery sezony rozegrał w Allsvenskan (84 spotkania ligowe). W 1993 r. zwyciężył w Pucharze Intertoto. W listopadzie 1995 r. przez miesiąc był piłkarzem Pogoni Szczecin. Karierę zakończył po sezonie 1995/1996, spędzonym w Górniku Konin. W 2021 r. został wybrany najlepszym bramkarzem w historii Trelleborgs FF.
Kariera reprezentacyjna.
6 lutego 1988 w towarzyskim meczu z Rumunią w Hajfie zadebiutował w seniorskiej reprezentacji Polski. Drugi i zarazem ostatni występ zaliczył 10 lutego 1988 w spotkaniu z Izraelem.
Kariera trenerska.
Po zakończeniu kariery piłkarskiej zajmuje się pracą w roli trenera, szkoląc bramkarzy oraz samodzielnie prowadząc kluby. W kwietniu 2006 podjął z Jurijem Szatałowem pracę w Jagiellonii Białystok, porzucając pracę w Kani Gostyń. 26 czerwca 2006 Jagiellonia rozwiązała kontrakty z duetem szkoleniowców Szatałow-Jankowski. W grudniu 2006 został trenerem bramkarzy w Wiśle Kraków. Funkcję tę pełnił do czerwca 2007. Następnie przez dwa lata szkolił bramkarzy Polonii Warszawa. Od 1 lipca 2009 ponownie opiekował się bramkarzami Jagiellonii Białystok, z której odszedł w 11 lipca 2013. Dzień później przejął obowiązki trenera bramkarzy w Zagłębiu Lubin. Następnie pełnił funkcję asystenta trenera w Górniku Łęczna i GKS Tychy.
Polityka.
W wyborach do Parlamentu Europejskiego w 2004 kandydował z listy Inicjatywy dla Polski, która nie osiągnęła progu wyborczego.

</doc>
<doc id="757747" url="https://pl.wikipedia.org/wiki?curid=757747" title="BMW E24">
BMW E24



</doc>
<doc id="757748" url="https://pl.wikipedia.org/wiki?curid=757748" title="Konstytucja siedemnastu artykułów">
Konstytucja siedemnastu artykułów

 – dokument datowany na 604 rok i przypisywany księciu Shōtoku. 
Jego treść została przekazana w "Nihon shoki". Konstytucja, przyjęta za panowania cesarzowej Suiko, nie określa podstaw prawnych państwa. Zawarty jest w niej opis cech charakteru i wartości moralnych, jakie reprezentować sobą powinni urzędnicy i poddani, żeby państwo funkcjonowało sprawnie. Najwyższą władzę sprawować miał cesarz. Dokument odznacza się wyraźnymi wpływami buddyjskimi.
Moc prawna.
Chociaż w 1890 roku weszła w życie Konstytucja Wielkiego Cesarstwa Japonii, to Konstytucja siedemnastu artykułów nigdy nie została jednoznacznie zniesiona. Niektórzy (np. Hideaki Kase) nadal uznają ją za częściowo obowiązującą. Obecna Konstytucja Japonii, ustanowiona w roku 1946 (weszła w życie 3 maja 1947), znosi tylko te wcześniejsze prawa, z którymi jest sprzeczna (artykuł 98).

</doc>
<doc id="757752" url="https://pl.wikipedia.org/wiki?curid=757752" title="Echion">
Echion



</doc>
<doc id="757754" url="https://pl.wikipedia.org/wiki?curid=757754" title="UKŁF Unia Oświęcim">
UKŁF Unia Oświęcim

Uczniowski Klub Łyżwiarstwa Figurowego „Unia” Oświęcim – polski klub łyżwiarstwa figurowego z siedzibą w Oświęcimiu. W 1999 roku po rozwiązaniu KS Unia Oświęcim powołano "Uczniowski Klub Łyżwiarstwa Figurowego „Olimpijczyk”", zaś od 2001 roku kontynuatorem został UKŁF Unia.
Historia.
UKŁF Unia jest spadkobiercą tradycji i osiągnięć sekcji łyżwiarstwa figurowego KS Unii Oświęcim, która została powołana w 1965 r. Założycielami byli: pierwszy kierownik Bronisław Paszuda, Andrzej Plata i Leon Nowotarski; pierwszym instruktorem Iwona Kluczniok. W 1979 r. sekcja była już liczącą się w kraju, sklasyfikowaną na drugim miejscu pod względem osiągnięć. Sukces ten powtórzyła w 1982. Wiojciech Gwinner jako pierwszy oświęcimianin zadebiutował w mistrzostwach Europy w Budapeszcie w 1984 r., a w następnym wystartował w Göteborgu. Na krajowych imprezach sportowych medale zdobywali: Halina Zielińska, Lucyna Hyla, Piotr Chlewicki, Anna Siudek, Beata Mól, Karina Steizer, Tomasz Dombkowski, Anna Wikłacz, Mariusz Siudek, Ewa Jastrzębska, Iwona Oliwa, Piotr Szczerbowski, Katarzyna Chojniak, Przemysław Noworyta. W tym czasie zawodnikami opiekowała się trenerka Iwona Mydlarz. W sezonie 1985/86 Unia była najlepsza w Polsce. Debiut sekcji na mistrzostwach świata juniorów miał miejsce w 1988 r. (para: Beata Szymłowska / Mariusz Siudek). Lata 90. to początki kariery pary sportowej Dorota Zagórska / Mariusz Siudek, sukcesy Anny Jurkiewicz, Bartosza Domańskiego, Sabiny Wojtali.

</doc>
<doc id="757756" url="https://pl.wikipedia.org/wiki?curid=757756" title="Wypławek">
Wypławek



</doc>
<doc id="757758" url="https://pl.wikipedia.org/wiki?curid=757758" title="Projektor">
Projektor

Projektor, rzutnik projekcyjny – urządzenie optyczne służące do wyświetlania na ekranie projekcyjnym obrazu nieruchomego lub ruchomego.
Projektor składa się ze źródła światła i układu optycznego, formującego wiązkę światła. Nowoczesne rzutniki projekcyjne jako nośnika obrazu używają równoległej wiązki światła.
Dzięki rozbieżności strumienia światła oraz umieszczaniu przedmiotu blisko źródła światła, uzyskuje się znaczne powiększenie obrazu na ekranie.

</doc>
<doc id="757759" url="https://pl.wikipedia.org/wiki?curid=757759" title="Konstandinos Akratopulos">
Konstandinos Akratopulos

Konstandinos Akratopulos – tenisista grecki, uczestnik Letnich Igrzyskach Olimpijskich w 1896 w Atenach. Brat Aristidisa Akratopulosa.
Akratopulos przegrał w pierwszej rundzie turnieju singlowego z Dimitriosem Kasdaglisem z Grecji, który później został srebrnym medalistą. Akratopulos zakończył turniej na piątym miejscu ex aequo z dwoma innym graczami.
W turnieju deblowym grał w parze ze swoim bratem Aristidisem. W pierwszej rundzie zostali pokonani przez późniejszych złotych medalistów parę John Pius Boland z Wielkiej Brytanii i Friedrich Traun z Niemiec. Turniej ukończyli ex aequo na miejscu czwartym z pięciu startujących par.

</doc>
<doc id="757760" url="https://pl.wikipedia.org/wiki?curid=757760" title="Moskow (geologia)">
Moskow (geologia)

Moskow (ang. "Moscovian")

</doc>
<doc id="757761" url="https://pl.wikipedia.org/wiki?curid=757761" title="Jools Holland">
Jools Holland

Julian Miles Holland (ur. 24 stycznia 1958 r. w Londynie), pianista, prezenter telewizyjny. Kawaler Orderu Imperium Brytyjskiego.
Życiorys.
Holland był założycielem znanej grupy muzycznej Squeeze. Aż do roku 1980, w którym rozstał się z grupą, grał na fortepianie i innych instrumentach klawiszowych we wszystkich utworach. Po okresie występów solowych, rozpoczętych w 1978 r. albumem "Boogie Woogie '78", wrócił do zespołu w 1985 r., by znowu opuścić grupę w 1990 r. W latach 80. zdobywał także uznanie jako prezenter telewizyjny, prowadząc razem z Paulą Yates program muzyczny "The Tube".
W 2004 r. razem z Tomem Jonesem nagrał płytę nawiązującą do tradycyjnej muzyki rhythm and blues. W 2005 r. wystąpił z Erikiem Claptonem na koncercie charytatywnym dla ofiar tsunami w Azji z grudnia 2004 r.
Jools Holland ożenił się 29 sierpnia 2005 r. z Christabel McEwen, byłą żoną Edwarda Lambtona.
Nagrody i odznaczenia.
W 2003 r. Jools Holland został uhonorowany Orderem Imperium Brytyjskiego za zasługi dla brytyjskiego przemysłu muzycznego.

</doc>
<doc id="757763" url="https://pl.wikipedia.org/wiki?curid=757763" title="BMW 2800CS">
BMW 2800CS

BMW 2800CS – sportowe coupé BMW, poprzednik pierwszej "szóstki".
Historia modelu.
2800 CS produkowano z przeznaczeniem na rynek europejski oraz amerykański.

</doc>
<doc id="757768" url="https://pl.wikipedia.org/wiki?curid=757768" title="Koalicja antyhitlerowska">
Koalicja antyhitlerowska



</doc>
<doc id="757769" url="https://pl.wikipedia.org/wiki?curid=757769" title="Zygmunt Skupniewicz">
Zygmunt Skupniewicz

Zygmunt Skupniewicz (ur. 16 września 1927 w Poznaniu, zm. 5 lutego 2020) – architekt poznański doby modernizmu, głównie projektujący budynki szkolne i akademickie.
Życiorys.
Studia na Wydziale Architektury Szkoły Inżynierskiej w Poznaniu ukończył w 1953. Od 1952 był zatrudniony w Miastoprojekcie-Poznań, gdzie wraz z Witoldem Milewskim zaczął projektować budynki szkolne i akademickie. W 1959 uzyskał dyplom Wydziału Architektury Politechniki Wrocławskiej. W latach 1963–1980 tworzył wewnątrz Miastoprojektu, z Milewskim i Lechem Sternalem (kierownik), Pracownię Szkolnictwa Wyższego.
Pochowany na cmentarzu Miłostowo w Poznaniu.
Najważniejsze projekty w Poznaniu.
Samodzielnie:
z Władysławem Jezierskim:
z Witoldem Milewskim i Lechem Sternalem:
z Witoldem Milewskim:
z Zygmuntem Lutomskim:

</doc>
<doc id="757771" url="https://pl.wikipedia.org/wiki?curid=757771" title="Monica Carvalho">
Monica Carvalho



</doc>
<doc id="757773" url="https://pl.wikipedia.org/wiki?curid=757773" title="Giselle Itie">
Giselle Itie



</doc>
<doc id="757778" url="https://pl.wikipedia.org/wiki?curid=757778" title="Lech Sternal">
Lech Sternal

Lech Sternal (ur. 17 marca 1919 w Grodzisku Wielkopolskim, zm. 26 września 2009 w Poznaniu) – polski architekt związany zawodowo z Poznaniem. Laureat medalu wojewody wielkopolskiego Ad Perpetuam Rei Memoriam (2004) oraz Nagrody Honorowej Oddziału Poznańskiego SARP (2004).
Życiorys.
Urodził się 17 marca 1919 w Grodzisku Wielkopolskim w rodzinie Antoniego i Ludwiki Sternal. Po klęsce kampanii wrześniowej od 1 października 1939 do 26 sierpnia 1941 był osadzony w niemieckim obozie jenieckim.
Studia w Szkole Inżynierskiej (obecna Politechnika Poznańska) ukończył w 1949. W latach 1947-1948 pracował jako asystent w pracowni Stanisława Pogórskiego przy Poznańskiej Dyrekcji Odbudowy, od 1952 – w Miastoprojekcie-Poznań. Następnie (1963-1980) kierował Pracownią Szkolnictwa Wyższego wewnątrz Miastoprojektu, którą współtworzyli z nim Witold Milewski i Zygmunt Skupniewicz. W 1964 uzyskał dyplom Wydziału Architektury Politechniki Wrocławskiej.
Zmarł 26 września 2009 roku w Poznaniu w wieku 90 lat. Został pochowany 2 października na cmentarzu parafialnym na Górczynie w Poznaniu.

</doc>
<doc id="757783" url="https://pl.wikipedia.org/wiki?curid=757783" title="Alfred Schmidt">
Alfred Schmidt

Alfred Schmidt (ur. 19 maja 1931 w Berlinie, zm. 28 sierpnia 2012 we Frankfurcie nad Menem) – niemiecki filozof i socjolog, przedstawiciel młodszego pokolenia szkoły frankfurckiej, emerytowany profesor filozofii społecznej w Uniwersytecie we Frankfurcie nad Menem.
Życiorys.
Schmidt wpierw studiował historię, filologię klasyczną i angielską na Uniwersytecie Johanna Wolfganga Goethego we Frankfurcie a później filozofię i socjologię. W latach 1957-1960 pod kierownictwem Theodora W. Adorno i Maxa Horkheimera przygotował dysertację doktorską poświęconą pojęciu przyrody u Marksa ("Der Begriff der Natur in der Lehre von Marx. Überarbeitete, ergänzte und mit einem Postscriptum versehene Neuausgabe", Frankfurt am Main 1971).
Schmidt był profesorem filozofii i socjologii na Uniwersytecie we Frankfurcie od 1972 do 1999, kiedy przeszedł na emeryturę. Jest członkiem niemieckiego PEN Clubu i członkiem honorowym Towarzystwa Schopenhauerowskiego.
Przez długie lata, w odróżnieniu od innych frankfurtczyków, nie nawiązywał do pism młodego Marksa i nie dostrzegał w nich kwintesencji marksizmu. Przeciwstawiał się ahistorycznemu redukowaniu nauki Marksa do zawartej w jego wczesnych pismach problematyki alienacji. Wychodził on z założenia, że realny humanizm pism młodego Marksa nie tylko nie został zanegowany w późniejszej twórczości, ale skonkretyzowany. Uważał, że młodzieńcze pisma Marksa i Engelsa, w których przez długi czas doszukiwano się właściwych filozoficzno-humanistycznych treści marksizmu, są całkowicie zrozumiałe dopiero z punktu widzenia historyczno-ekonomicznych analiz zawartych w Kapitale.
W latach siedemdziesiątych Schmidt zaczął także odwoływać się do pism młodego Marksa, czemu towarzyszyło zainteresowanie twórczością Feuerbacha. W wydanej w 1973 r. pracy "Emanzipatorische Sinnlichkeit. Ludwig Feuerbachs antropologischer Materialismus" podjął próbę reinterpretacji dzieła Feuerbacha z punktu widzenia kluczowych problemów współczesności. Schmidt zasłynął jako wydawca i komentator pism starszego pokolenia frankfurtczyków, a zwłaszcza dzieł Horkheimera. Stał się również historykiem szkoły frankfurckiej (m.in. "Die Kritische Theorie als Geschichtsphilosophie", Frankfurt am Main, 1976). Od lat osiemdziesiątych jego badania skupiły się na problematyce filozofii religii i filozofii Artura Schopenhauera.

</doc>
<doc id="757788" url="https://pl.wikipedia.org/wiki?curid=757788" title="Christ Church (Barbados)">
Christ Church (Barbados)

Christ Church – parafia na południowym krańcu Barbadosu. Głównym miastem parafii jest Oistins, centrum rybackie.
Parafia Christ Church jest odwiedzanym przez turystów regionem kraju. Znajduje się tu wiele barów i klubów.

</doc>
<doc id="757794" url="https://pl.wikipedia.org/wiki?curid=757794" title="Czarny Głaz">
Czarny Głaz

Czarny Głaz – kamień ze stworzonej przez J.R.R. Tolkiena mitologii Śródziemia, zwany też Głazem na Erech. Pojawia się we "Władcy Pierścieni".
Był to olbrzymi, kulisty kamień czarnej barwy. Umieszczony był na szczycie Wzgórza Erech. Jego wierzchołek sięgał na wysokość rosłego mężczyzny, choć kamień był do połowy zagrzebany w ziemi. Niektórzy ludzie utrzymywali, iż Czarny Głaz spadł z nieba, lecz w rzeczywistości przywiózł go z Númenoru Isildur i umieścił na Erech. Właśnie tam zaprzysiągł on sojusz z Królem Gór. Przez następne wieki często przy tym kamieniu gromadzili się przeklęci Umarli, a mieszkańcy Doliny Morthondy nigdy się do niego nie zbliżali.
Podczas Wojny o Pierścień 8 marca 3019 roku Trzeciej Ery Aragorn II, wraz z Szarą Drużyną, dotarł do Czarnego Głazu, gdzie wcześniej wezwał Umarłych. Stamtąd następnego dnia wraz z nimi wyruszył w stronę Calembel.

</doc>
<doc id="757797" url="https://pl.wikipedia.org/wiki?curid=757797" title="Henryk VI, część 3">
Henryk VI, część 3

Henryk VI, część 3 () – kronika, napisana przez Williama Shakespeare’a, będąca częścią pierwszej tetralogii. Opisuje losy króla Henryka VI. Jest kontynuacją Henryka VI, części 1 i Henryka VI, części 2, nie jest jednak pewne, że zostały napisane w takiej kolejności. Została napisana około 1590 roku. 
Jest jedną z najlepszych sztuk Szekspira, stanowi także dowód na to, że poeta ze Stratford potrafi tworzyć poruszające sceny. Większość utworu jest pisana z pozycji przeciwnika Yorków. 
Po raz pierwszy została wystawiona na scenie w 1592 roku. Ukazała się drukiem po raz pierwszy w 1595 roku, później została zamieszczona w Pierwszym Folio (1623).
Opowiada o ostatnim etapie Wojny Dwóch Róż, obaleniu króla Henryka VI, mimo dużego zaangażowania jego żony, Małgorzaty Andegaweńskiej i osadzeniu na tronie przedstawiciela rodu Yorków.

</doc>
<doc id="757798" url="https://pl.wikipedia.org/wiki?curid=757798" title="Piotr Tołstoj (1770–1844)">
Piotr Tołstoj (1770–1844)

Piotr Aleksandrowicz Tołstoj (ros. Петр Александрович Толстой, ur. 12 marca 1770, zm. 28 września 1844) – rosyjski hrabia i feldmarszałek.
Życiorys.
Walczył pod dowództwem Suworowa z Turcją i Polską, brał udział w wojnie z Napoleonem, w 1831 r. dowodził wojskami rezerwowymi w czasie powstania listopadowego.
Rosyjski ambasador w Paryżu w latach 1807–1808.
W 1829 odznaczony Orderem Orła Białego. Posiadał również Order Świętego Andrzeja Apostoła Pierwszego Powołania, Order Świętego Aleksandra Newskiego, Order Świętego Jerzego III klasy, Order Świętego Włodzimierza I i II klasy, Order Świętej Anny I klasy, austriacki Order św. Stefana, pruski Order Czarnego Orła i Order Czerwonego Orła, francuską Legię Honorową.

</doc>
<doc id="757799" url="https://pl.wikipedia.org/wiki?curid=757799" title="Bill Wyman’s Rhythm Kings">
Bill Wyman’s Rhythm Kings

Bill Wyman’s Rhythm Kings – angielski zespół muzyczny założony w 1997 roku przez Billa Wymana i Terry’ego Taylora.
The Rhythm Kings nawiązują stylem do bluesa i jazzu lat 30. i 40. XX wieku. Pomimo częstego wykonywania utworów innych artystów (m.in. Chucka Berry’ego, Big Joe Turnera, Raya Charlesa, Garneta Mimmsa), powstają także autorskie utwory formacji.
Zespół nie ma stałego składu, mimo iż trzon stanowią Bill Wyman (basista), Terry Taylor (gitarzysta) i Georgie Fame (instrumenty klawiszowe). Z grupą współpracowali lub współpracują m.in.:
Pomimo interesującego repertuaru, Bill Wyman's Rhythm Kings nigdy nie osiągnęli popularności. W Polsce zagrali dwa razy – w 1999 i 2005 roku w warszawskiej Sali Kongresowej.

</doc>
<doc id="757800" url="https://pl.wikipedia.org/wiki?curid=757800" title="Ród Soga">
Ród Soga

 – jedna z najbardziej wpływowych rodzin w polityce okresu Yamato w Japonii. 
W połowie VI wieku Soga poparli wprowadzenie buddyzmu w Japonii, czym narazili się na wrogość pozostałych, wpływowych klanów Nakatomi i Mononobe. Spór pomiędzy tymi stronnictwami wywołał kilkudziesięcioletni rozłam w kraju. Ród Soga odniósł ostateczne zwycięstwo w roku 587 i zapewnił buddyzmowi życzliwe przyjęcie w Japonii. Z rozkazu cesarza wznieśli pierwszą w Japonii świątynię buddyjską. W późniejszych latach członkowie klanu Soga stali się z kolei konserwatystami sprzeciwiającymi się reformom mającym doprowadzić do centralizacji państwa japońskiego pod rządami rodu cesarskiego.

</doc>
<doc id="757801" url="https://pl.wikipedia.org/wiki?curid=757801" title="Węzeł babski">
Węzeł babski

Węzeł babski – nieprawidłowo zawiązany węzeł płaski.
Węzeł babski jest niepewny w pracy, ma tendencje do samoczynnego rozwiązywania się. Ma tylko ok. 40% wytrzymałości węzła prostego.

</doc>
<doc id="757803" url="https://pl.wikipedia.org/wiki?curid=757803" title="Molibdenit">
Molibdenit

Molibdenit (błyszcz molibdenu) – minerał z gromady siarczków. Należy do grupy minerałów rzadkich.
Nazwa pochodzi od greckiego słowa „"molybdos"” = grafit, z którym był często mylony, obecnie nawiązuje do składu chemicznego tego minerału.
Charakterystyka.
Właściwości.
Zazwyczaj tworzy kryształy o pokroju tabliczkowym o sześciobocznych zarysach, częściej jednak kryształy mają pokrój płytkowy lub blaszkowy. Występuje w skupieniach zbitych, łuskowych, blaszkowych, sferolitycznych. Tworzy wpryśnięcia i impregnacje. Jest miękki, giętki, niesprężysty. Wykazuje duże podobieństwo do grafitu. Jest tłusty w dotyku i pozostawia ślad na papierze.
Występowanie.
Jest minerałem powiązanym z procesami magmowymi, powstaje podczas procesów pneumatolicznych i hydrotermalnych wysokich temperatur. Spotykany w pegmatytach, skarnach, grejzenach, granitach, aplitach, żyłach kruszcowych i kwarcowych. Współwystępuje z wolframitem, topazem, fluorytem, kasyterytem.
Molibdenit występuje w:

</doc>
<doc id="757805" url="https://pl.wikipedia.org/wiki?curid=757805" title="Virgin Group">
Virgin Group

Virgin Group – międzynarodowy konglomerat firm działających pod wspólną marką "Virgin". Został założony przez brytyjskiego przedsiębiorcę Richarda Bransona w 1989 jako holding, jednak działalność biznesowa Virgin Group trwa de facto już od lat 70. XX wieku. Podstawowe branże w jakich działa Virgin Group to podróże, rozrywka i styl życia. Wartość korporacji we wrześniu 2008 szacowana była na 5,01 miliarda funtów.
Virgin Group zarządzana jest ze swojej głównej siedziby w The School House, 50 Brook Green w London Borough of Hammersmith and Fulham.
Branson posiada pełnię praw i kontrolę nad marką Virgin, jednak zakres działalności podmiotów ją wykorzystujących jest bardzo zróżnicowany. Każda firma działająca w obrębie marki Virgin jest osobną jednostką, w której Branson posiada całość, większość lub mniejszość udziałów. W niektórych przypadkach udzielana jest licencja na wykorzystanie marki innym firmom. Tak było w przypadku Virgin Mobile USA, Virgin Mobile Australia, Virgin Radio i Virgin Records (w chwili obecnej część EMI).
Nazwa marki powstała, gdy Branson z partnerem zakładali swój pierwszy biznes – sklep muzyczny. Uważali wtedy się za „dziewice” w świecie biznesu. Ówcześnie logo Virgin zostało naszkicowane na papierowej serwetce i pozostaje w dużej mierze niezmienione od 1979 roku.

</doc>
<doc id="757807" url="https://pl.wikipedia.org/wiki?curid=757807" title="Vibuthi">
Vibuthi



</doc>
<doc id="757808" url="https://pl.wikipedia.org/wiki?curid=757808" title="Komety muskające Słońce">
Komety muskające Słońce

Komety muskające Słońce () – komety, które przechodząc przez punkt przysłoneczny swojej orbity, przechodzą ekstremalnie blisko powierzchni Słońca. Podczas takich spotkań może dojść do rozpadu tych komet, bądź mogą one ulec destrukcji w koronie słonecznej.
Przykładowe komety muskające Słońce:
Do komet muskających Słońce należy 5 grup: "Kreutza", "Krachta", "Krachta II", "Marsdena (Machholza)" i "Meyera". Grupa Kreutza jest najbardziej rozpowszechniona. Należy do niej ponad 4000 obiektów (aż 90% komet obserwowanych przez sondę SOHO należy do tej właśnie grupy komet). Do grupy Kreutza należy np. Kometa Ikeya-Seki. Komety z grupy Kreutza powstały prawdopodobnie w wyniku kolejnych rozpadów jednej, ogromnej komety przelatującej bardzo blisko Słońca w XII wieku. Zarówno do grupy Marsdena, jak i Krachta należy kometa 96P/Machholz; one też są źródłem dwóch rojów meteorów: Kwadrantyd (pochodzącego od planetoidy ) i Arietyd (pochodzącego od asteroidy (1566) Ikar).
Grupa Kreutza.
Przechodzą przez fotosferą Słońca, często rozpadają się. Znane komety to m.in. C/1965 S1 (keya-Seki) i C/2011 W3 (Lovejoy). Powstała ona z rozpadu dużej komety, możliwe, że z komety X/1106 C1. Są bardzo pospolite, jedna kometa z grupy Kreutza jest odkrywana na zdjęciach z SOHO średnio co 3 dni. Zdarzają się miesiące bez nie zobaczenia innej grupy komet, jak tylko Kreutz. Stanowią 85,6% wszystkich komet muskających Słońce.
Grupa Meyera.
Nie jest znane dokładnie macierzyste ciało tego obiektu. Jest do rzadka grupa komet, stanowi 6,8% komet muskających Słońce. Przykłady: SOHO-527 (C/2002 T2), SOHO-950 (C/2005 H9).
Grupa Krachta i Marsdena.
Ciałem macierzystym jest kometa 96P/Macholz. Są bardzo rzadkie, grupa Krachta stanowi tylko 1,1% komet muskających Słońce, natomiast Marsdena 1,5%. Przykłady komet Krachta: SOHO-782 (C/2004 J17), SOHO-1526 (C/2008 R7) i Marsdena: SOHO-408 (C/1999 N5) oraz SOHO-939 (C/2005 G2).
Grupa Krachta II.
Jest to ekstremalnie rzadka grupa komet, jedna odkrywana jest na kilka lat, zdarzały się przypadki kilku komet tego typu w ciągu roku. W ciągu działania programu Sungrazer Project, odkryto takich komet tylko 10. Stanowią 0,3% komet muskających Słońce.
Bezgrupowe.
Zdarzają się również komety bezgrupowe. Są rzadkie, stanowią tylko 4,8%.

</doc>
<doc id="757810" url="https://pl.wikipedia.org/wiki?curid=757810" title="Them">
Them

Them – północnoirlandzki zespół rockowy założony w Belfaście w kwietniu 1964, aktywny w latach 1964-1972 i 1979. Zespół najbardziej znany jest z utrzymanego w stylu rocka garażowego przeboju "Gloria". Najsłynniejszym członkiem zespołu był wokalista Van Morrison.

</doc>
<doc id="757813" url="https://pl.wikipedia.org/wiki?curid=757813" title="Momcsilló Tapavicza">
Momcsilló Tapavicza

Momcsilló Tapavicza (serb. Момчило Тапавица, "Momčilo Tapavica"; ur. 14 października 1872 w Nadalju, zm. 10 stycznia 1949 w Puli) – węgierski tenisista, ciężarowiec i zapaśnik narodowości serbskiej, uczestnik igrzysk olimpijskich w 1896 roku w Atenach.
Życiorys.
Żył na terenie dzisiejszej Wojwodiny, która była wtedy częścią Królestwa Węgier. Ukończył gimnazjum w Nowym Sadzie, w 1891 podjął studia architektoniczne i inżynieryjne w Budapeszcie.
Został wybrany do reprezentowania Węgier na igrzyskach olimpijskich w Atenach w 1896 roku. Tapavicza zdobył brązowy medal w tenisowym turnieju gry pojedynczej. W pierwszej rundzie pokonał Greka Dimitrisa Frangopulosa, a w ćwierćfinale miał wolny los. W półfinale przegrał z Dimitriosem Kasdaglisem i bez meczu o trzecie miejsce zdobył brązowy medal ex aequo z Grekiem Konstandinosem Paspatisem. W turnieju deblowym nie startował.
W konkurencji podnoszenia ciężarów oburącz zajął ostatnie miejsce na sześciu startujących, podnosząc 80 kilogramów.
W podnoszeniu ciężarów oburącz odniósł kontuzję, przez co zrezygnował z podnoszenia jednorącz i konkurencji lekkoatletycznych. W zapasach Tapavicza, walczący z bandażem na prawej ręce przegrał w pierwszej rundzie ze Stefanosem Christopulosem. Walka była bardzo wyrównana, ale Węgier pierwszy uległ zmęczeniu i poddał się. Tapavicza zajął ostatecznie czwarte miejsce ex aequo z Launcestonem Elliotem.
Po igrzyskach zajmował się projektowaniem budynków, m.in. w Nowym Sadzie, w Cetynii, Hercegu Novim. Po wybuchu I wojny światowej wyemigrował wpierw do Austro-Węgier, następnie wyjechał do Rzymu i Lozanny by w końcu znaleźć się w Maroku. Wstąpił tam do Legii Cudzoziemskiej i zaprzyjaźnił się z Francisco Franco, późniejszym autorytarnym władcą Hiszpanii.
Po wojnie wrócił do Nowego Sadu, prowadził tam własną firmę architektoniczną. W 1948 roku przeniósł się do miasteczka Poreč; Tapavicza przyczynił się do częściowej odbudowy tego miejsca, które ucierpiało wskutek działań wojennych. Zmarł na początku 1949 roku w Puli.

</doc>
<doc id="757816" url="https://pl.wikipedia.org/wiki?curid=757816" title="Rzutnik optyczny">
Rzutnik optyczny



</doc>
<doc id="757819" url="https://pl.wikipedia.org/wiki?curid=757819" title="Georg von Neumayer">
Georg von Neumayer

Georg Balthasar von Neumayer (ur. 21 czerwca 1826 w Kirchheimbolanden, Palatynat, Niemcy, zm. 24 maja 1909 w Neustadt an der Weinstraße, Palatynat) – niemiecki geofizyk i badacz polarny.
Życiorys.
Studiował geofizykę i hyfrografię w Monachium. Podróżował po Ameryce Południowej i Australii.
Założyciel w 1858 r. Obserwatorium Flagstaff dla badań geofizycznych i magnetyzmu ziemskiego w Melbourne, Australia, w którym prowadził systematyczne obserwacje magnetyczne w latach 1858-1864. Uczestniczył też w początkowej fazie tragicznej wyprawy transkontynentalnej Roberta Burke’a i Williama Willsa (1860-1861).
W 1879 r. przewodniczył Międzynarodowej Komisji Polarnej. W 1895 założył Niemiecką Komisję na rzecz Wyprawy na Biegun Południowy, która doprowadziła do Pierwszej Niemieckiej Ekspedycji Antarktycznej (1901-1903) pod kierownictwem Eryka Dagoberta von Drygalskiego na statku "Gauss".
Jego imieniem nazwano: 

</doc>
<doc id="757823" url="https://pl.wikipedia.org/wiki?curid=757823" title="Tosca D’Aquino">
Tosca D’Aquino

Tosca D’Aquino (ur. 10 czerwca 1966 w Neapolu) – włoska aktorka.

</doc>
<doc id="757826" url="https://pl.wikipedia.org/wiki?curid=757826" title="Kōtoku">
Kōtoku

 — 36. cesarz Japonii, według tradycyjnego porządku dziedziczenia.
Młodszy brat cesarzowej Kōgyoku, przed objęciem godności cesarskiej znany jako książę Karu.
Kōtoku panował w latach 645-654.
Tron objął w 645 r. dwa dni po zamachu na życie dworzanina Soga no Iruka. Wraz z objęciem panowania, przeniósł rezydencję cesarską do miejscowości Naniwa, w pobliżu współczesnej Osaki.
Kōtoku zapoczątkował proces przemian polityczno-społecznych zmierzających do centralizacji państwa, znany jako reforma Taika.
Zmarł na skutek choroby w 654 r. Po śmierci Kōtoku tron objęła ponownie jego starsza siostra (cesarzowa Kōgyoku) jako cesarzowa Saimei.
Mauzoleum Kōtoku znajduje się w Osaka. Nazywa się ono "Ōsaka-no-shinaga no misasagi ".

</doc>
<doc id="757830" url="https://pl.wikipedia.org/wiki?curid=757830" title="Kotoku">
Kotoku



</doc>
<doc id="757831" url="https://pl.wikipedia.org/wiki?curid=757831" title="Cenzura Internetu w ChRL">
Cenzura Internetu w ChRL



</doc>
<doc id="757836" url="https://pl.wikipedia.org/wiki?curid=757836" title="Cristiana Capotondi">
Cristiana Capotondi

Cristiana Capotondi (ur. 13 września 1980 w Rzymie) – włoska aktorka.

</doc>
<doc id="757838" url="https://pl.wikipedia.org/wiki?curid=757838" title="Shotoku">
Shotoku



</doc>
<doc id="757839" url="https://pl.wikipedia.org/wiki?curid=757839" title="Tymczasowa Rada NSZZ Solidarność">
Tymczasowa Rada NSZZ Solidarność

Tymczasowa Rada NSZZ Solidarność – powołane 29 września 1986 roku przez Lecha Wałęsę jawne ciało koordynujące działalność środowisk solidarnościowych w całym kraju. "Nie chcemy konspirować. Trzeba wypracować i uzgodnić nowy model działalności, jawnej i legalnej" - napisał Wałęsa w oświadczeniu o powołaniu tego ciała. TR NSZZ "Solidarność" została rozwiązana wiosną 1989, gdy jej członkowie weszli do Komitetu Obywatelskiego i do struktur odradzającego się NSZZ „Solidarność”.
Do Rady weszli: Bogdan Borusewicz, Zbigniew Bujak, Władysław Frasyniuk, Tadeusz Jedynak, Bogdan Lis, Janusz Pałubicki i Józef Pinior. 

</doc>
<doc id="757840" url="https://pl.wikipedia.org/wiki?curid=757840" title="Dimitrios Petrokokinos">
Dimitrios Petrokokinos

Dimitrios Petrokokinos (ur. 17 kwietnia 1878 w Ilford, zm. 10 lutego 1942 w Kapsztadzie) – tenisista grecki, uczestnik letnich igrzysk olimpijskich w 1896 w Atenach.
Petrokokkinos przegrał w pierwszej rundzie turnieju singlowego z Grekiem Ewangelosem Ralisem. Zdobył więc wraz z pięcioma innymi zawodnikami ex aequo ostatnie, ósme miejsce w stawce 13 zawodników.
W turnieju deblowym znowu spotkał się z Ewangelosem Ralisem w pierwszej rundzie. Tym razem, wraz ze swym partnerem Dimitriosem Kasdaglisem pokonali Ralisa i jego partnera Konstandinosa Paspatisa z Grecji. W półfinale pokonali parę australijsko-brytyjską – Teddy’ego Flacka i George’a Stuarta Robertsona, awansując do finału olimpijskiego. W finale zmierzyli się z parą irlandzko-niemiecką – Johnem Piusem Bolandem i Friedrichem Traunem, przegrywając i zdobywając srebrny medal olimpijski.

</doc>
<doc id="757842" url="https://pl.wikipedia.org/wiki?curid=757842" title="Shōtoku (książę)">
Shōtoku (książę)

 – regent i polityk na cesarskim dworze Japonii w okresie Asuka. Jego prawdziwe imię to . Znany przede wszystkim ze swojego poparcia dla buddyzmu i wykorzystania go jako narzędzia dla umocnienia autorytetu władzy. Przypisuje mu się wprowadzenie licznych reform administracyjnych i zapoczątkowanie starań mających na celu zmianę dotychczasowego kształtu klasy panującej. Obecnie, na podstawie ostatnich badań historycznych, podważa się udział księcia Shōtoku w niektórych przedsięwzięciach.
Działalność księcia skupiała się w Ikaruga, gdzie miał swoją rezydencję. Książę zajmował się studiami buddyjskimi, studiami nad chińskimi klasykami oraz interesował się teoriami politycznymi w Chinach.
Tło polityczne.
Tłem dla kariery politycznej Shōtoku był konflikt rodów Soga i Mononobe o wprowadzenie buddyzmu w kraju. Śmierć cesarza Bidatsu w 585 r. doprowadziła do walk pomiędzy tymi dwoma stronnictwami o to, kto ma zostać jego następcą. Zwycięstwo rodu Soga w tym samym roku zapewniło objęcie tronu księciu Ōe (znanemu później jako cesarz Yōmei), zaś jego przedwczesna śmierć w 587 r. spowodowała wznowienie walk pomiędzy rodami. Zwycięstwo, tym razem ostateczne, przypadło rodowi Soga, zaś cesarzem został książę Hasebe (znany jako cesarz Sushun). Animozje pomiędzy cesarzem Sushunem i jego wujem Umako Soga, doprowadziły w 592 r. do zamordowania cesarza i osadzeniu na tronie cesarzowej Suiko, której regentem został właśnie Shōtoku.
Działalność polityczna i kulturowa.
Za najważniejszy aspekt polityki Shōtoku uważa się rozciągnięcie patronatu nad buddyzmem i ustanowienie go religią państwową w 594 r. oraz późniejsze wykorzystanie go jako podpory dla rządu. Walcząc w młodości razem z rodem Soga o wprowadzenie buddyzmu, po objęciu faktycznej władzy czynił intensywne wysiłki, aby to właśnie jego ród był głównym patronem tej religii. Otrzymane dzięki niemu wsparcie finansowe pozwoliło wybudować 46 nowych świątyń oraz zwiększyć liczbę mnichów oraz mniszek (odpowiednio do ok. 820 i 560).
W swojej polityce dużą wagę przywiązywał do zwiększenia prestiżu domu panującego i wzmocnienia, a nawet przebudowy relacji jakie istniały pomiędzy władcą i poddanymi. Silne piętno pośród przeprowadzonych reform, szczególnie administracyjnych, odcisnęły wpływy chińskie, głównie konfucjańska teoria państwa. W oparciu o nią, utworzył w 603 r. nowy system dwunastu stopni dworskich ("kan'i-jūnikai"), ustalając tym samym nowy porządek w hierarchii dostojników. Otworzyło to możliwość otrzymania urzędu szerszej grupie ludzi w państwie na podstawie oceny ich umiejętności oraz oddania, przy jednoczesnym zachowaniu najważniejszych stanowisk dla znaczniejszych rodzin. Rok później Shōtoku wydał zbiór siedemnastu norm rządzenia, pragnąc zmienić formę dotychczasowej polityki. Książę Shōtoku starał się także odzyskać dawne posiadłości w Mimanie wysyłając na kontynent nieudane ekspedycje w 595 i 602 r. Później jednak zrezygnował z tych planów i w 607 r. nawiązał bezpośredni kontakt z cesarstwem chińskim.
Do ważniejszych osiągnięć księcia należy sporządzenie w 620 r. pierwszej historii Japonii, która spłonęła wraz z rezydencją Soga w 645 r.
Shōtoku jako patron buddyzmu.
Shōtoku wspierał budowę klasztorów i wielu świątyń buddyjskich. Niektóre z nich są ściśle związane z jego osobą, jak chociażby Shitennō-ji czy Hōryū-ji. Oprócz tego starał się upowszechnić buddyzm poprzez nawoływanie do czczenia trzech skarbów. Silny patronat jaki roztoczył nad nową religią, wpłynął na wytworzenie się jego nieco odrębnego wizerunku o wyraźnie religijnym kontekście. Mimo iż Shōtoku sam nigdy nie został mnichem obecnie uważa się go za świętego, a nawet przedstawia jako reinkarnację bogini Kannon. Istnieje nawet legenda o tym jak książę poprzez modlitwy na górze Shigi uzyskał wsparcie od bóstwa Bishamonten w walce z rodem Mononobe.

</doc>
<doc id="757843" url="https://pl.wikipedia.org/wiki?curid=757843" title="Erewań">
Erewań



</doc>
<doc id="757844" url="https://pl.wikipedia.org/wiki?curid=757844" title="Lucas Radebe">
Lucas Radebe

Lucas Valeriu „The Chef” Radebe (ur. 12 kwietnia 1969 w Diepkloof) – południowoafrykański piłkarz i kapitan reprezentacji tego kraju.
Życiorys.
Radebe urodził się w Diepkloof, części miasta Soweto w okolicy Johannesburga jako jeden z jedenaściorga dzieci. Gdy miał 15 lat, rodzice wyslali go do „bantustanu” Bophuthatswana, by uchronić go przed przemocą dotykającą Soweto w erze apartheidu. Lucas w czasie pobytu w Bophutatswana zaczął grać w piłkę żeby zabić czas, jednak na pozycji bramkarza.
Jakiś czas potem ściągnął go do siebie klub Kaizer Chiefs, gdzie zaczął grać jako pomocnik. W roku 1991, gdy szedł ulicą, został postrzelony, jednak na szczęście dla południowoafrykańskiego futbolu - nie śmiertelnie. Motyw zamachu na Radebe nigdy nie został wyjaśniony, jednak sam piłkarz przypuszcza, że ktoś został wynajęty aby go zastrzelić po to, żeby nigdy nie przeszedł do innego klubu.
Po raz pierwszy do 'Bafana Bafana' otrzymał powołanie w roku 1992. W tym samym roku, 7 lipca, zadebiutował w kadrze meczem z Kamerunem. Ostatnie spotkanie w barwach narodowych rozegrał 22 maja 2003 roku przeciwko Anglii. Ogółem trykot 'Bafana Bafana' zakładał 70 razy, strzelając przy tym 2 gole.
Prawdopodobnie z powodu wcześniejszego wypadku Radebe i jego kolega, Philemon Masinga, w roku 1994 przenieśli się do Anglii, by tam grać dla Leeds. Za Lucasa Kaizer Chiefs otrzymali 250,000 funtów. W roku 1996 Radebe z kolegami z reprezentacji wygrali Puchar Narodów Afryki.
W nowym klubie Radebe był prawdziwą gwiazdą. Szybko przylgnął do niego przydomek „The Chef”, którym ochrzczono go z dwóch powodów: po pierwsze, z powodu nazwy jego poprzedniego klubu, zaś po drugie dlatego, że nikt tak jak on nie rządził i nie dzielił w defensywie zespołu. Z tego powodu w sezonie 1998/99 Radebe został wybrany kapitanem Leeds. Był również kapitanem 'Bafana Bafana' na Mistrzostwa Świata 1998. Zagrał tam we wszystkich trzech spotkaniach, od pierwszej do ostatniej minuty.
Gdy Radebe był kapitanem Leeds, zespół odnosił wiele sukcesów. W sezonie 1998/99 Lucas z kolegami zajęli czwartą pozycję w Premiership i tym samym awansowali do Pucharu UEFA. Rok później finiszowali na trzecim miejscu i dostali się do Ligi Mistrzów, gdzie odpadli dopiero po półfinałach.
W roku 2000 Lucasa Radebe dotknęły poważne urazy kolana i kostki, co sprawiło, że musiał odpocząć od futbolu przez blisko 2 lata. Po powrocie do gry znów kapitanował 'Bafana Bafana', tym razem na Mistrzostwach Świata 2002. Znów zagrał we wszystkich trzech spotkaniach, a w meczu z Hiszpanią strzałem głową zdobył gola na 2:2, pokonując w 53. minucie Ikera Casillasa. Niestety, 3 minuty później bramkę dającą zwycięstwo Hiszpanom zdobył Raúl. W tym samym meczu, w 80. minucie Radebe został zmieniony przez Thabanga Molefe. Lucas został również amasadorem FIFA w akcji Stowarzyszenie SOS Wioski Dziecięce. W grudniu 2000 roku został uhonorowany nagrodą FIFA Fair Play za propagowanie akcji odłączania rasizmu od piłki jak również za pomoc dzieciom w RPA.
Radebe został też uhonorowany tym, że wybrano go do 100 Najznamienitszych Południowoafrykańczyków. W tym plebiscycie zajął 54. pozycję.
Radebe zakończył karierę w roku 2005. Dostał wtedy ofertę pozostania w klubie jako trener młodzieży. Również grupa muzyczna z Leeds, Kaiser Chiefs przybrała tę nazwę by uhonorować zarówno Radebe, jak i jego poprzedni klub.
Lucas ciągle jest pamiętany przez kibiców z Elland Road, którzy ciągle wyśpiewują pieśni pochwalne na jego temat mimo że zakończył już karierę. To tylko pokazuje, jakim szacunkiem darzyli i nadal darzą „The Chefa”.
2 maja 2005 roku na Elland Road w obecności przeszło 37 tysięcy widzów odbył się mecz pożegnalny Lucasa Radebe. W tym spotkaniu jedenastka wszech czasów Leeds United uległa Międzynarodowej Jedenastce 3-7. W meczu zagrało wiele znakomitości piłkarskich zarówno jeszcze grających, jak i tych, którzy już zakończyli karierę. Po boisku biegali tacy gracze, jak Gary McAllister, Vinnie Jones, Jay-Jay Okocha, Mario Melchiot, John Carew, Bruce Grobbelaar, Olivier Dacourt, Nigel Martyn, Gunnar Halle, Neil Sullivan, David Batty, Gary Speed, Gordon Strachan, Gary Kelly, Clyde Wijnhard, Phil Masinga, David Weatherall, Jimmy Floyd Hasselbaink, Tony Yeboah, Paul Robinson, Chris Kamara, Matthew Kilgallon czy Eirik Bakke. Drugi pożegnalny mecz Radebe odbył się w RPA, w Durbanie na Kings Park Soccer Stadium. Jedenastka Gwiazd Południowoafrykańskiej Piłki zagrała z jedenastką Przyjaciół Lucasa Radebe (wygrali ci pierwsi 3:2). Dochody z obu spotkań zostały przeznaczone na cele charytatywne.
28 sierpnia 2006 roku Radebe ogłosił, że ma zamiar powrócić do Leeds po tym, jak nie wybrano go na jednego z ambasadorów Mistrzostw Świata 2010, które odbyły się w RPA. Rozgoryczenie Lucasa było tym większe, że podobno status ambasadora został mu obiecany. W jednym z wywiadów stwierdził, że ma dość ludzi niegodnych zaufania, którzy obiecują mu miejsce w ekipie organizacyjnej, a potem słowa nie dotrzymują .
W październiku 2008 przeżył osobistą tragedię, kiedy to po ponad 3-letniej walce z rakiem żołądka zmarła jego żona Feziwe. 

</doc>
<doc id="757846" url="https://pl.wikipedia.org/wiki?curid=757846" title="Jewgienij Kurbatow">
Jewgienij Kurbatow

Jewgienij Wadimowicz Kurbatow, ros. Евгений Вадимович Курбатов (ur. 18 maja 1988 w Swierdłowsku) – rosyjski hokeista.
Kariera.
Wychowanek Awangardu Omsk. Od czerwca 2013 zawodnik CSKA Moskwa. Od listopada 2013 zawodnik Nieftiechimika Niżniekamsk. Od sierpnia 2014 do połowy 2016 zawodnik Amuru Chabarowsk. Od końca sierpnia 2016 zawodnik Torpedo Niżny Nowogród. Pod koniec grudnia 2018 został zawodnikiem słowackiej Dukli Michalovce, skąd w styczniu 2019 przeszedł do Łady Togliatti. W sezonie 2019/2020 do stycznia 2020 grał w Donbasie Donieck. Wkrótce potem przeszedł do HK Homel. W Homlu rozpoczął sezon 2020/2021, a pod koniec stycznia 2021 powrócił do Donbasu.

</doc>
<doc id="757848" url="https://pl.wikipedia.org/wiki?curid=757848" title="George Storrs">
George Storrs

George Storrs (ur. 13 grudnia 1796 Lebanon w stanie New Hampshire, zm. 28 grudnia 1879 w Brooklynie) – adwentysta, były kaznodzieja Kościoła metodystyczno-episkopalnego, redaktor i wydawca czasopisma "Bible Examiner", ukazującego się w Brooklynie w Stanach Zjednoczonych. Obrońca nauki o śmiertelności duszy oraz nauki, iż warunkowa nieśmiertelność jest nagrodą dla wiernych chrześcijan.
Autor dzieła "Six Sermus" (Sześć kazań) oraz "The Watch Tower: Or, Man in Death; and the Hope for a Future Life" (Strażnica, czyli człowiek a śmierć i nadzieja na przyszłe życie). Jego nakładem została opublikowana w Stanach Zjednoczonych w 1853 roku książka Aarona Ellisa "Bible Vs. Tradition" (Biblia przeciwko tradycji).
Życiorys.
Wychował się w tradycji kalwinistycznej. Mając 29 lat został członkiem Kościoła metodystycznego. Później został wyświęconym kaznodzieją w Kościele metodystyczno-episkopalnym, lecz stanowisko duchownego utracił wypowiadając się przeciwko polityce wobec niewolnictwa prowadzonej w Stanach Zjednoczonych. W roku 1837 podczas podróży pociągiem znalazł broszurę pióra Henry’ego Grewa, pod wpływem której zaczął krytycznie analizować dotychczas wyznawane przez siebie poglądy religijne. Samego Grewa poznał dopiero kilka lat później podczas pobytu w Filadelfii. W 1840 roku wystąpił z Kościoła metodystycznego i przeprowadził się do Albany w stanie Nowy Jork. Na początku wiosny 1842 roku przez sześć kolejnych niedziel wygłosił serię sześciu wykładów na temat "An Inquiry – Are The Wicked Immortal?" ("Czy źli są nieśmiertelni? Analiza zagadnienia"). Zapis tych odczytów został wydany na terenie Stanów Zjednoczonych i Wielkiej Brytanii jako "Six Sermons" (Sześć kazań) i rozpowszechniony w nakładzie 200 tysięcy egzemplarzy przez ponad 40 lat. Od 1843 roku wydawał własne czasopismo "Bible Examiner".
Odrzucił naukę o nieśmiertelności duszy, uznając iż została ona stworzona pod wpływem filozofii greckiej. Negował w związku z tym także istnienie wiekuistego piekła. Uważał również, iż Wielkanoc powinna być obchodzona dnia 14 nisan. Po roku 1870 zaczął głosić, iż „niegodziwi” zostaną podzieleni na dwie klasy: tych, którzy świadomie odrzucili przesłanie Ewangelii oraz tych, którzy zmarli w niewiedzy. Ci drudzy zostaną przy końcu świata wskrzeszeni, by wybrać przyjęcie wiary w Chrystusa i dostąpienie warunkowej nieśmiertelności lub odrzucenie jej i unicestwienie. W 1871 roku wydał broszurę „A Vindication of the Government of God Over the Childern of Men” (), w której podkreślał, że Królestwo Boże zostanie ustanowione na ziemi.
Przez pewien czas interesował się naukami Williama Millera, który oczekiwał widzialnego powrotu Jezusa Chrystusa w roku 1844. Gdy jednak spodziewana paruzja nie nastąpiła, Storrs zerwał z millerystami i uznał, iż brak jest biblijnych podstaw do wyznaczania dokładnych dat ponownego przyjścia Jezusa.
Nauki Storrsa wywarły wpływ na Badaczy Pisma Świętego. Artykuły w "Bible Examiner" przez pewien czas publikował Charles Taze Russell (1876).

</doc>
<doc id="757859" url="https://pl.wikipedia.org/wiki?curid=757859" title="Odzwierciedlenie">
Odzwierciedlenie



</doc>
<doc id="757864" url="https://pl.wikipedia.org/wiki?curid=757864" title="Estella Bolger">
Estella Bolger



</doc>
<doc id="757866" url="https://pl.wikipedia.org/wiki?curid=757866" title="Test pierwszości Fermata">
Test pierwszości Fermata

Test pierwszości Fermata – probabilistyczny test umożliwiający sprawdzenie, czy dana liczba jest złożona, czy "prawdopodobnie" pierwsza. Jest jednym z najprostszych testów pierwszości i pomimo swoich wad jest wykorzystywany w algorytmach szyfrowania PGP.
Zasada działania.
Małe twierdzenie Fermata mówi, że jeśli formula_1 jest liczbą pierwszą i formula_2 nie dzieli się przez formula_3 to
Aby stwierdzić, czy formula_1 jest pierwsza, można wybrać kilka losowych wartości formula_2 względnie pierwszych z formula_1 i sprawdzić, czy ta równość jest dla nich spełniona. Jeśli dla którejkolwiek z nich nie jest, to na pewno formula_1 jest liczbą złożoną. Jeśli wszystkie ją spełniają, formula_1 jest prawdopodobnie liczbą pierwszą albo pseudopierwszą
Używając algorytmu szybkiego potęgowania, możemy wykonać to w czasie formula_10 gdzie formula_11 jest liczbą losowo wybranych formula_12
Wady.
Istnieją liczby złożone (liczby Carmichaela), dla których równość z twierdzenia zachodzi dla wszystkich formula_13 takich że formula_14. Tym samym test ma bardzo duże prawdopodobieństwo uznania takich liczb za pierwsze.
W ogólności, jeśli "n" nie jest liczbą Carmichaela, wtedy co najmniej połowa formula_15 nie spełnia równości. Aby to udowodnić, należy założyć, że równość nie jest spełniona dla "a" i jest spełniona dla formula_16 Wtedy
zatem równość nie jest też spełniona dla wszystkich formula_18 dla formula_19

</doc>
<doc id="757869" url="https://pl.wikipedia.org/wiki?curid=757869" title="Pozyskiwanie drewna">
Pozyskiwanie drewna

Pozyskiwanie drewna – proces produkcyjny, związany z wyrębem lasu lub plantacji drzew szybkorosnących, wyróbką i transportem sortymentów drzewnych oraz z pracami przygotowawczymi i zakończeniowymi.
Pozyskanie drewna rozpoczyna się od jego planowania podczas prac urządzeniowych (najczęściej raz na 10 lat) przy wykonywaniu Planu Urządzania Lasu. Część planu urządzania lasu zwana planem cięć (10-letni plan cięć) zawiera propozycje cięć, które co roku leśniczowie weryfikują podczas szacunków brakarskich. Szacunki brakarskie dają dokładniejsze informacje na temat ilości i jakości planowanej do wycięcia masy drzewnej. Szacunki wykonywane są w roku kalendarzowym poprzedzającym cięcie, na ich podstawie powstaje jednoroczny plan cięć zwany "wnioskiem cięć".
Przed przystąpieniem do realizacji wniosku cięć (przed wycinką), służba leśna (najczęściej leśniczy lub podleśniczy) wykonuje szereg prac przygotowawczych np.: oznaczenie granic powierzchni roboczej, wyznaczenie miejsc składowania drewna, kierunku obalania drzew i kierunku wywozu. Tuż przed przystąpieniem do wycinki robotnik leśny, wykonujący cięcie zostaje zapoznany przez leśników z istniejącymi zagrożeniami (złomy, wywroty) i sytuacjami szczególnymi (linie teleenergetyczne, fragmenty chronione i inne). W trakcie trwania zabiegu gospodarczego (wycinki) leśniczy sukcesywnie odbiera i kontroluje wykonywaną pracę – pozyskane sortymenty jak i jakość wykonania pracy pod względem merytorycznym (w tym ekologicznym i ekonomicznym). Leśniczy wydaje drewno do transportu, a w razie potrzeby wnioskuje i nadzoruje zabiegi konserwacji drewna. Po zakończeniu prac na jednej powierzchni roboczej kieruje prace na inną powierzchnię uwzględniając zasady hodowli i ochrony lasu. Co pewien czas (miesiąc, kwartał, półrocze – w zależności od potrzeb) sporządza meldunki z pozyskania drewna, w tym drewna pochodzącego z cięć sanitarnych.
Pozyskiwanie drewna – określane też jest jako ogół czynności związanych z obalaniem drzew i wyrobieniem sortymentów.

</doc>
<doc id="757872" url="https://pl.wikipedia.org/wiki?curid=757872" title="Brian Baloyi">
Brian Baloyi

Brian Bafana Baloyi (ur. 16 marca 1974 w Alexandrze) – południowoafrykański piłkarz grający na pozycji bramkarza.
Karierę piłkarską rozpoczął w Kaizer Chiefs, barwom którego to klubu był wierny przez ponad dekadę. W roku 2004 zmienił otoczenie i przeniósł się do Mamelodi Sundowns, gdzie gra do dziś.
Występował w reprezentacji RPA, członkiem której był na Mistrzostwach Świata 1998, gdzie jednak nie zagrał ani minuty oraz na Igrzyskach Olimpijskich w Sydney, gdzie również 'Bafana Bafana' nie wyszli z grupy.

</doc>
<doc id="757875" url="https://pl.wikipedia.org/wiki?curid=757875" title="Premierzy Somalii">
Premierzy Somalii



</doc>
<doc id="757877" url="https://pl.wikipedia.org/wiki?curid=757877" title="I liga polska w piłce nożnej (1967/1968)">
I liga polska w piłce nożnej (1967/1968)

I liga w piłce nożnej 1967/1968 – 34. edycja najwyższych w hierarchii rozgrywek ligowych polskiej klubowej piłki nożnej.
Tytułu bronił Górnik Zabrze. Mistrzostwo zdobył Ruch Chorzów.
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="757879" url="https://pl.wikipedia.org/wiki?curid=757879" title="Aristidis Akratopulos">
Aristidis Akratopulos

Aristidis Akratopulos – grecki tenisista, uczestnik letnich igrzysk olimpijskich w 1896 w Atenach. Brat Konstandinosa Akratopulosa.
Akratopulos wygrał swój mecz w pierwszej rundzie turnieju singlowego pokonując Australijczyka Teddy'ego Flacka. W drugiej rundzie przegrał ze swoim rodakiem Konstandinosem Paspatisem. Ostatecznie zajął ex-aequo piąte miejsce z dwoma innymi zawodnikami.
W turnieju deblowym, w parze ze swoim bratem, przegrał z późniejszymi złotymi medalistami Niemcem Friedrichem Traunem i Brytyjczykiem Johnem Piusem Bolandem. Zajęli ex-aequo czwarte miejsce na pięć startujących par.

</doc>
<doc id="757881" url="https://pl.wikipedia.org/wiki?curid=757881" title="Miąższość drewna">
Miąższość drewna

Miąższość drewna, miąższość drzewa, masa drzewna – objętość części drzewa, także drzewostanu zwykle ograniczana do drewna okrągłego mierzona w kubikach, czyli metrach sześciennych. Zazwyczaj określa się miąższość nadziemnej części drzew, chociaż pomiarom może podlegać również miąższość całkowita (łącznie z korzeniami). Istotnym parametrem oceny drzewostanu jest przyrost jego miąższości obliczany w m³/ha.
Miąższość drzewostanu to suma objętości (miąższości) wszystkich drzew w danym drzewostanie.
Pomiarami miąższości drzew, drzewostanów i drewna zajmuje się nauka o produkcyjności lasu wykorzystująca dendrometrię.

</doc>
<doc id="757882" url="https://pl.wikipedia.org/wiki?curid=757882" title="Gloria Zanin">
Gloria Zanin

Gloria Zanin (ur. 15 sierpnia 1975 w Bassano del Grappa) - włoska modelka, Miss Włoch 1992. W 2005 roku zadebiutowała jako aktorka, biorąc udział w serialu telewizyjnym "Carabinieri" w sezonie 4. 11 lipca 2007 roku poślubiła byłego piłkarza Simone Tiribocchi. 

</doc>
<doc id="757883" url="https://pl.wikipedia.org/wiki?curid=757883" title="Donepezyl">
Donepezyl



</doc>
<doc id="757884" url="https://pl.wikipedia.org/wiki?curid=757884" title="Denny Méndez">
Denny Méndez

Denny Méndez (ur. 20 lipca 1978 w Santo Domingo) – Miss Włoch 1996. Była pierwszą czarnoskórą, która zdobyła tytuł Miss Włoch.
Biografia.
Urodziła się w Santo Domingo 20 lipca 1978 roku. W wieku 11 lat przeprowadziła się do Włoch, aby zamieszkać w Montecatini Terme. Od 16 roku życia brała udział w pokazach mody organizowanych przez firmy odzieżowe. W 1996 roku zdobyła tytuł Miss Italia w Salsomaggiore Terme i zajęła czwarte miejsce w konkursie Miss Universe 1997. Rozpoczęła karierę jako profesjonalna modelka, a później jako aktorka, po nauce u Francesci De Sapio w Teatrze Duse w Rzymie. W 2003 roku zagrała w filmie „The Hum of Flies” oraz w „Chiaroscuro” wraz z Nino Manfredim. Od 2003 do 2005 roku była w obsadzie opery mydlanej "Un posto al sole", w roli Barbary Cifariello, za którą zdobyła nagrodę „Arechi d'oro” na Salerno Film Festival. Zagrała epizodyczną rolę w filmie "" (2004).
Życie prywatne.
9 września 2016 r. w Los Angeles wraz ze swoim partnerem, Oscarem Generale, powitała na świecie córkę, którą nazwali India Nayara.

</doc>
<doc id="757885" url="https://pl.wikipedia.org/wiki?curid=757885" title="Arianna David">
Arianna David

Arianna David (ur. 3 czerwca 1973 w Rzymie) - Miss Włoch 1993.
W 2002 wystąpiła w filmie "Miss Italia". W 2005 roku wzięła udział w reality-show "L'Isola dei Famosi".

</doc>
<doc id="757886" url="https://pl.wikipedia.org/wiki?curid=757886" title="Bogdana Zagórska">
Bogdana Zagórska

Bogdana Zagórska (ur. 13 kwietnia 1945 w Poznaniu) – polska piosenkarka.
Życiorys.
Ukończyła ŚSM w Poznaniu. Jest absolwentką prawa na Uniwersytecie im. Adama Mickiewicza. W 1963 roku wygrała Studencki Festiwal Piosenki. W 1964 na Festiwalu Piosenki Polskiej w Opolu otrzymała nagrodę za debiut. W latach 1964–1970 była związana ze Studenckim Teatrem Nurt w Poznaniu. W 1975 zdobyła pierwszą nagrodę na Festiwalu Piosenki „Złoty Orfeusz”. Występowała na Festiwalu Piosenki Radzieckiej w Zielonej Górze.
Występowała w Związku Radzieckim, NRD, USA, Czechosłowacji, Finlandii. Jej największa popularność przypadła na lata 60. i 70. XX wieku. Znana jest z piosenek „Bądźcie dobrzy dla zakochanych”, „Zawsze wiosną zakochani”, „Może jutro będzie smutno”, „Hej, hej”. Komponowali dla niej m.in. Ryszard Poznakowski, Jarosław Kukulski, Piotr Figiel, Czesław Majewski. Na początku lat 80. XX wieku zakończyła karierę piosenkarską i skupiła się na zawodzie prawnika.
Dyskografia.
Albumy studyjne
Czwórka
Single
Pocztówki
Źródło: Katalog Polskich Płyt Gramofonowych.

</doc>
<doc id="757887" url="https://pl.wikipedia.org/wiki?curid=757887" title="Kajsa Ernst">
Kajsa Ernst

Anna-Karin Linnéa Ernst (ur. 4 sierpnia 1962 w Göteborgu) - szwedzka aktorka.

</doc>
<doc id="757888" url="https://pl.wikipedia.org/wiki?curid=757888" title="Hans Demel">
Hans Demel

Hans Demel von Elswehr (ur. 14 kwietnia 1886 w Cieszynie, zm. 28 grudnia 1951 w Wiedniu) – adwokat, egipotolog, dyrektor naczelny Muzeum Historii Sztuki w Wiedniu.
Życiorys.
Był synem Leonarda Demela, burmistrza Cieszyna; bratem pisarki Edith Schmettan-Demel.

</doc>
<doc id="757889" url="https://pl.wikipedia.org/wiki?curid=757889" title="Stephane Tissot">
Stephane Tissot



</doc>
<doc id="757891" url="https://pl.wikipedia.org/wiki?curid=757891" title="Manila Nazzaro">
Manila Nazzaro

Manila Nazzaro (ur. 10 października 1977 w Foggii) - włoska modelka, Miss Włoch 1999.

</doc>
<doc id="757892" url="https://pl.wikipedia.org/wiki?curid=757892" title="Fundacja nr 1">
Fundacja nr 1

Fundacja nr 1 – polska grupa muzyczna wykonująca hip-hop. Powstała w 1996 roku w Warszawie. Formacja była aktywna w latach 1996–1999, 2001, 2004 i 2006–2010. Jedyny album studyjny zespołu pt. "Poste restante" ukazał się w 2009 roku. Ostatni skład grupy tworzyli raperzy Felipe, Mieron, Jaźwa i Ward.
Historia.
Fundacja nr 1 powstała w 1996 roku w Warszawie z inicjatywy Felipe, Mierona, Jędkera, Warda, Skutera, Rozala i Jaźwy. W 1997 roku członkowie formacji wraz z duetem TPWC utworzyli kolektyw ZIP Skład. Rok później zespół zadebiutował na albumie producenckim DJ-a 600V – "Produkcja hip-hop" z utworem „Czas wtedy staje”. W 1999 roku po opuszczeniu składu przez Jędkera, Warda, Skutera i Rozala Fundacja nr 1 zaprzestała działalności. Dwa lata później skład nagrał jeden utwór – „F.RAPPREMIERA” na potrzeby kompilacji "Projekt postawa – Co od dzisiaj jest istotne...", która ukazała się nakładem Universal Music Polska. W 2004 roku grupa dokonała jednorazowej reaktywacji. Formacja wystąpiła gościnnie na albumie Agendy pt. "Coś do zrobienia". W 2006 roku Fundacja nr 1 ponownie wznowiła działalność w składzie: Felipe, Mieron, Jaźwa i Ward. Pod koniec tego samego roku na składankę "Prosto Mixtape Deszczu Strugi" trafiła piosenka formacji zatytułowana „Nic straconego”.
W 2008 roku zespół podpisał kontrakt z wytwórnią muzyczną Prosto opiewający na wydanie dwóch albumów. W międzyczasie grupa gościła na drugiej płycie TPWC – "Ty przecież wiesz co" w piosence „Suto wędlin kłaść na chleb”. Debiutancki album kwartetu zatytułowany "Poste restante" ukazał się 25 kwietnia 2009 roku. Produkcji nagrań podjęli się Czarny HIFI, DJ 600V, Szczur, Trojak, Łukasz Borowiecki, Zbyniu, Robson, Piooro, Ph7 i Kamilson. Z kolei wśród gości znaleźli się m.in. Juras, Bilon, ZIP Skład oraz Wigor. W ramach promocji płyty do utworu „Więzi muzyki” grupa filmowa Odnowa zrealizowała teledysk. Pod koniec 2009 roku ukazała się trzecia płyta TPWC – "To prawdziwa wolność człowieka". Na albumie znalazł się zarejestrowany z udziałem Fundacji utwór pt. „Afera”. W 2010 roku autorska kompozycja Fundacji pt. „Nieśmiertelna nawijka (Prosto Remix)” ukazała się na kompilacji różnych wykonawców "Prosto Mixtape 600V". Wkrótce potem zespół zaprzestał działalności.

</doc>
<doc id="757893" url="https://pl.wikipedia.org/wiki?curid=757893" title="Anna cieszyńska (ok. 1324–1367)">
Anna cieszyńska (ok. 1324–1367)

Anna cieszyńska (ur. ok. 1324, zm. 1367) – księżniczka cieszyńska z dynastii Piastów, księżna legnicka, jako żona Wacława I.
Była najstarszą córką księcia cieszyńskiego Kazimierza I i jego żony Eufemii, córki księcia mazowieckiego Trojdena I.
Około 1340 została wydana za mąż za Wacława I, księcia legnickiego. Z tego małżeństwa pochodzili:
Anna została pochowana w kolegiacie Bożego Grobu w Legnicy.

</doc>
<doc id="757894" url="https://pl.wikipedia.org/wiki?curid=757894" title="Ilse DeLange">
Ilse DeLange

Ilse Annoeska de Lange (ur. 13 maja 1977 w Almelo) – holenderska piosenkarka i gitarzystka grająca muzykę popową, pop-rockową i country, założycielka i wokalistka projektu The Common Linnets.
Kariera muzyczna.
Zaczęła karierę muzyczną w wieku ośmiu lat jako piosenkarka udająca śpiewanie (ang. "lip-synching artist"). W kolejnych latach brała udział w wielu regionalnych i krajowych konkursach talentów, w tym m.in. organizowanych w Hilversum, gdzie nagrywanych jest wiele programów telewizyjnych. Dzięki temu piosenkarka kilkukrotnie pojawiała się w krajowej telewizji. W tym czasie stworzyła duet razem z gitarzystą Joopem van Lieflandem, który zainteresował ją muzyką country.
W 1994 wystąpiła podczas ceremonii wręczenia Holenderskich Nagród Muzyki Country. W tym samym roku wzięła udział w festiwalu "Zangfestival der Onbekenden" organizowanym w Eindhoven. Podczas konkursu zaprezentowała swoją wersję piosenek „Daddy’s Hands” z repertuaru Holly Dunn oraz „The Song Remembers When” Trishy Yearwood, dzięki którym wygrała cały festiwal. W ramach nagrody otrzymała możliwość nagrania swojego pierwszego demo. W 1996 została zauważona przez Henka-Jana Smitsa z wytwórni BMI Music, który zaproponował jej dołączenie do zespołu Wij. Razem z grupą nagrała i wydała singiel „De porlog meegemaakt”.
W 1998, będąc członkinią zespołu Cash On Delivery, wyleciała do Nashville, by nagrać materiał na debiutancki, solowy album studyjny pt. "World of Hurt". Album został wydany w Holandii w lipcu 1998, za produkcję płyty odpowiadał Barry Beckett. Pierwszym singlem z płyty był utwór „I’m Not So Tough”, który dotarł do 35. miejsca niderlandzkiej listy przebojów. Kolejnymi singlami promującym płytę były piosenki: tytułowy „World of Hurt” (58. miejsce), „I’d Be Yours” (52. miejsce), „When We Don’t Talk” (76. miejsce) oraz „Flying Blind”. Album dotarł na pierwsze miejsce krajowej listy najczęściej kupowanych płyt oraz uzyskał status pięciokrotnej platynowej płyty. DeLange otrzymała w 1999 statuetki TMF Award i Edison Award za udany debiut fonograficzny. W maju 1999 wyruszyła w trasę koncertową o nazwie "Flashback Tour", którą organizowała firma tytoniowa Marlboro. Do udziału w trasie zostali zaproszeni niderlandzcy muzycy, którzy podczas koncertów mieli zaprezentować własne wersje piosenek swych ulubionych artystów. DeLange zaśpiewała utwory z repertuaru Johna Hiatta. W październiku ukazał się specjalny album koncertowy pt. "Dear John", zawierający zapis utworów wykonanych na żywo przez artystkę podczas koncertu zagranego 26 maja 1999 w Paradiso w Amsterdamie. Krążek zadebiutował na trzecim miejscu listy najczęściej kupowanych albumów w Holandii oraz rozszedł się w nakładzie ponad 80 tys. sprzedanych egzemplarzy, dzięki czemu uzyskał status platynowej płyty w kraju.
W październiku 2000 DeLange wydała singiel „Livin’ on Love”, który dotarł do 44. miejsca krajowej listy przebojów. Na początku listopada wydała drugi album studyjny, również zatytułowany "Livin’ on Love", który dotarł do piątego miejsca listy najczęściej kupowanych płyt w Holandii i uzyskał status platynowej płyty. Drugim singlem z albumu został utwór „I Still Cry”.
W 2001 wyruszyła w ogólnokrajową trasę koncertową pod nazwą "Livin’ on Love Tour". Cała trasa okazała się za trudna fizycznie i psychicznie dla artystki, co poskutkowało m.in. przerwaniem koncertu organizowanego w Paradiso. Niedługo potem piosenkarka zdecydowała się na kilkutygodniową przerwę w występowaniu. Na początku 2002 powróciła na rynek singlem „Shine”, który nagrała we współpracy z zespołem Rosemary’s Sons. Następnie ponownie wyleciała do USA, gdzie wraz z życiowym partnerem Bartem Vergoossenem spędziła dziewięć miesięcy, które poświęciła na pracę nad materiałem na nowy album. W kwietniu 2003 płyta pt. "Clean Up" miała europejską premierę, po wydaniu dotarła do pierwszego miejsca listy najczęściej kupowanych albumów w Holandii i uzyskała status złotej. Pierwszym singlem z albumu był „No Reason to Be Shy”, który dotarł do 61. miejsca krajowej listy przebojów. Również w 2003 DeLange wydała pierwszy album kompilacyjny pt. "Here I Am/1998-2003", na którym umieściła swoje największe przeboje. Składanka dotarła do piątego miejsca zestawienia najczęściej kupowanych płyt w Holandii. Składankę promowała singlami „Wouldn’t That Be Something” i „All the Answers”.
Na początku 2004 DeLange utraciła kontrakt płytowy z powodu rozpadu niderlandzkiej filii wytwórni Warner Music Group. Kilka miesięcy później nawiązała współpracę z Zucchero, z którym nagrała utwór „Blue”. Singiel dotarł do dziesiątego miejsca listy przebojów w Holandii. Pod koniec 2005 wyruszyła w ogólnokrajową trasę koncertową, a następnie rozpoczęła pracę nad nową płytą wraz z producentem Patrickiem Leonardem. Kilka tygodni później podpisała kontrakt płytowy z wytwórnią Universal Music, która wydała jej singiel „The Great Escape”. Utwór dotarł do 11. miejsca krajowej listy przebojów. 16 czerwca 2006 wydała czwarty album studyjny pt. "The Great Escape", który zadebiutował na pierwszym miejscu listy najczęściej kupowanych płyt w kraju i utrzymał się na szczycie zestawienia przez kolejne sześć tygodni. Kilka tygodni po premierze album uzyskał status złotej, a kilka miesięcy później – platynowej płyty. We wrześniu wydała drugi singiel z płyty – „The Lonely One”, który dotarł do 12. miejsca krajowej listy przebojów. Trzecim singlem z krążka została piosenka „I Love You”, która ukazała się w lutym 2007, zajęła 35. miejsce na krajowej liście przebojów i została umieszczona na ścieżce dźwiękowej filmu "Steel Magnolias". Niedługo później piosenkarka wydała singiel promocyjny „Reach for the Light”.
W październiku 2007 wydała drugi album koncertowy pt. "Live", który zadebiutował na czwartym miejscu zestawienia najczęściej kupowanych płyt w Holandii. W 2008 ogłosiła, że pisze i nagrywa nową płytę w Göteborgu. Album zapowiadała singlem „So Incredible”, który zajął pierwsze miejsce na liście przebojów w Holandii. 17 października wydała piąty album studyjny pt. "Incredible", który dotarł na szczyt listy najczęściej kupowanych albumów w Holandii i uzyskała status platynowej płyty w niecały miesiąc po premierze, ostatecznie pokrywając się pięciokrotną platyną. Kolejnym singlem promującym płytę został utwór „Miracle”, który dotarł do drugiego miejsca krajowej listy przebojów. Piosenka znalazła się na ścieżce dźwiękowej filmu "Bride Flight". Trzecim singlem z płyty został utwór „Puzzle Me”, który dotarł do dziewiątego miejsca listy przebojów, a czwartym singlem został utwór „We’re Alright”. 21 sierpnia 2009 wydała trzeci album koncertowy pt. "Live in Ahoy", z którym zadebiutowała na pierwszym miejscu listy najczęściej kupowanych płyt w kraju. Po wydaniu płyty rozpoczęła tworzenie materiału na kolejny album studyjny. W lipcu 2010 wydała singiel „Next to Me”, który zadebiutował na czwartym miejscu listy przebojów. Pod koniec sierpnia wydała epkę pt. "Next to Me", na której umieściła osiem utworów. Płyta zadebiutowała na pierwszym miejscu krajowej listy najczęściej kupowanych albumów i uzyskał status podwójnej platynowej płyty. Drugim singlem pochodzącym z minipłyty została piosenka „Beautiful Distraction”, która dotarła do 43. miejsca listy przebojów, zaś trzecim – „Carousel”.
W listopadzie 2011 wydała singiel „Do Luv 2 Luv U”, który zadebiutował na 14. miejscu listy przebojów w Holandii. Piosenka została wykorzystana jako motyw przewodni koncertu charytatywnego "Serious Request 2011" organizowanego przez rozgłośnię radiową 3FM. W trakcji kampanii promocyjnej piosenkarka dowiedziała się o chorobie ojca, przez co przerwała wszelkie działania promocyjne oraz pracę nad nową płytą. 10 stycznia 2012, dzień po śmierci ojca, opublikowała w sieci akustyczną wersję piosenki „Without You”, która pojawiła się na jej płycie koncertowej z 2007. Kilka miesięcy później ogłosiła, że zawiesza pracę nad albumem, ponieważ „nie poczuła energii całego albumu po śmierci ojca”. W czerwcu 2012 powróciła do aktywności muzycznej, wydając singiel „Hurricane”, który zadebiutował na siódmym miejscu krajowej listy przebojów. 14 września wydała cały album pt. "Eye of the Hurricane", który uzyskał status platynowej płyty w kilku tygodni po premierze. Album promowała singlami „Winter of Love” i „We Are One”. W 2013 została ogłoszona jedną z jurorek czwartej edycji programu "The Voice of Holland" oraz wydała kolejny album studyjny pt. "After The Hurricane", który promowała singlem „Blue Bittersweet”, napisanym na potrzeby ścieżki dźwiękowej filmu "Het Diner".
Również w 2013 rozpoczęła nowy projekt muzyczny, do którego zaprosiła różnych muzyków, w tym Waylona, z którym nawiązała współpracę. Wokaliści poznali się już w czasach młodzieńczych, oboje popularyzowali muzykę country w kraju. Zespół początkowo został stworzony na potrzeby jednorazowego koncertu na stadionie De Grolsch Veste. Ostatecznie nadali sobie nazwę The Common Linnets i zaczęli pracę nad materiałem na wspólny album o tym samym tytule, który był inspirowany muzyką Emmylou Harris, Johnny'ego Casha, projektu Crosby, Stills, Nash and Young i Jamesa Taylora. Pod koniec listopada zostali ogłoszeni reprezentantami Holandii z utworem „Calm After the Storm” w 59. Konkursie Piosenki Eurowizji organizowanym w Kopenhadze w 2014. W maju pomyślnie przeszli przez półfinał konkursu i awansowali do finału, w którym zajęli drugie miejsce, przegrywając jedynie z reprezentującą Austrię drag queen Conchitą Wurst. 9 maja wydali album studyjny pt. "The Common Linnets". Pod koniec miesiąca Waylon odszedł z zespołu, aby skupić się na karierze solowej. W 2015 zespół otrzymał nagrodę publiczności European Border Breakers Award wręczaną artystom, których debiutanckie płyty osiągnęły sukces komercyjny poza ich własnym krajem, a także niemiecką Nagrodę Muzyczną „Echo” za "najlepszy międzynarodowy debiut". W maju z zespołem wydała singiel „We Don’t Make the Wind Blow”, a 25 września premierę miał drugi album studyjny grupy pt. "II", który był wydany też w wersji rozszerzonej wzbogaconej o sześć utworów w wersji koncertowej. Krążek zadebiutował na pierwszym miejscu listy najczęściej kupowanych płyt w Holandii.
16 maja 2020 wystąpiła w koncercie Światło dla Europy, który był transmitowany z Hilversum i został zorganizowany w zastępstwie 65. Konkursu Piosenki Eurowizji. Wspólnie z Michaelem Schulte wykonała zwycięski utwór z 27. Konkursu Piosenki Eurowizji "Ein Bissen Frieden".

</doc>
<doc id="757895" url="https://pl.wikipedia.org/wiki?curid=757895" title="J Sharp">
J Sharp

J# – wersja języka Java opracowana przez Microsoft. Po licznych procesach sądowych Microsoft zaprzestał rozwijania tego języka. Ostatnia wersja – Visual J# 2.0 Redistributable Second Edition – została wydana w drugim kwartale 2007 roku i była wspierana do 2017 roku. Natomiast wersja rozpowszechniana z Visual Studio 2005 była wspierana do 2015 roku.

</doc>
<doc id="757896" url="https://pl.wikipedia.org/wiki?curid=757896" title="Tatiani Katrantzi">
Tatiani Katrantzi

Tatiani Katrantzi (ur. 26 maja 1974 w Atenach) – niemiecka aktorka.
Urodziła się w greckiej rodzinie, jednak wychowywała się w Niemczech. Zadebiutowała w niemieckiej operze mydlanej "Między nami" ("Unter Uns") rolą Jennifer Turner. Później wystąpiła m.in. w filmach "Suck My Dick" (2001) i "Motown" (2003). W tym ostatnim wystąpiła u boku męża, aktora i piosenkarza Olivera Petszokata, z którym pobrała się w 1999 roku.

</doc>
<doc id="757898" url="https://pl.wikipedia.org/wiki?curid=757898" title="Technika stopa w drzwi">
Technika stopa w drzwi



</doc>
<doc id="757899" url="https://pl.wikipedia.org/wiki?curid=757899" title="Superliga rosyjska w hokeju na lodzie (2001/2002)">
Superliga rosyjska w hokeju na lodzie (2001/2002)

 Superliga rosyjska w hokeju na lodzie sezon 2001/2002
Sezon zasadniczy.
"L = lokata, M = liczba rozegranych spotkań, W = Wygrane (ogółem), P = Porażki (ogółem), R = Remisy, WpD = Wygrane po dogrywce, PpD = Porażki po dogrywce, G+ = Gole strzelone, G- = Gole stracone, Pkt = Liczba zdobytych punktów +/- Różnica bramek"
Ostateczna kolejność.
Legenda:

</doc>
<doc id="757904" url="https://pl.wikipedia.org/wiki?curid=757904" title="Siemowit cieszyński">
Siemowit cieszyński

Siemowit (ur. ok. 1340, zm. 25 września 1391) – przedstawiciel Piastów cieszyńskich, przeor joannitów.
Był synem Kazimierza I, księcia cieszyńskiego, i jego żony Eufemii, córki Trojdena I księcia mazowieckiego. Podobnie jak jego starsi bracia Bolesław i Jan, Siemowit został przeznaczony do kariery duchownej.
Był kolejno komturem joannitów w Małej Oleśnicy koło Oławy od 1360, wielki przeor Czech, Moraw, Polski, Austrii, Styrii i Karyntii od 1371, od 1384 skarbnikiem i namiestnikiem na obszar przeoratu niemieckiego.

</doc>
<doc id="757905" url="https://pl.wikipedia.org/wiki?curid=757905" title="Konstandinos Paspatis">
Konstandinos Paspatis

Konstandinos Paspatis (gr Κωνσταντίνος Πασπατις; ur. 5 czerwca 1878 w West Derby, zm. 1 lipca 1903 w Atenach) – grecki tenisista, uczestnik letnich Igrzyskach Olimpijskich w 1896 w Atenach.
Zdobył brązowy medal w turnieju singlowym. W pierwszej rundzie pokonał George’a Stuarta Robertsona (Wielka Brytania), a w drugiej Aristidisa Akratopulosa (Grecja). W półfinale trafił na późniejszego złotego medalistę, Brytyjczyka Johna Piusa Bolanda i przegrał. Jako że nie było meczu o trzecie miejsce, podzielił brązowy medal z Momcsilló Tapaviczą (Węgry).
W turnieju deblowym, z partnerem Ewangelosem Ralisem (Grecja), przegrali w pierwszej rundzie z parą Dimitrios Kasdaglis i Dimitrios Petrokokinos, co dało im czwarte miejsce w turnieju na pięć startujących par.

</doc>
<doc id="757907" url="https://pl.wikipedia.org/wiki?curid=757907" title="Esprit">
Esprit

Esprit – marka odzieżowa, sprzedająca odzież damską, męską, dziecięcą, a także obuwie, zegarki oraz akcesoria. Firma została założona przez Susie Tompkins Buell i Douglasa Tompkinsa.
Ma sieć butików w 40 państwach świata. Sieć ma także swoje sklepy w Polsce.

</doc>
<doc id="757908" url="https://pl.wikipedia.org/wiki?curid=757908" title="Adolf Dostal (poeta)">
Adolf Dostal (poeta)

Adolf Dostal (ur. 15 kwietnia 1941 w Karwinie, zm. 9 czerwca 1963) – polski poeta.
Życiorys.
Wychowywał się w Suchej Górnej, od 1955 roku mieszkał w Czeskim Cieszynie, gdzie ukończył polskie gimnazjum. Później zdobył zawód stolarza; pracował też w drukarni oraz jako kelner. Następnie uczył się w Jedenastoletniej Szkole Średniej z Polskim Językiem Nauczania w Czeskim Cieszynie oraz w Liceum Pedagogicznym w Cieszynie.
Zmarł śmiercią tragiczną na Zaporze Cierlickiej.
Za życia opublikował około 50 wierszy m.in. w "Głosie Ludu", "Zwrocie", "Poglądach" i "Przewodniku Katolickim". Jego wiersze znalazły się też w zbiorowym tomiku "Pierwszy lot" (1959).
Pośmiertnie opublikowano dwa tomiki jego wierszy – "Schody wiodą donikąd" (1967) i "Struny powietrza" (1970).

</doc>
<doc id="757914" url="https://pl.wikipedia.org/wiki?curid=757914" title="C&amp;A">
C&amp;A

C&amp;A Mode GmbH &amp; Co. KG – międzynarodowa sieć sklepów odzieżowych. Należy do szwajcarskiego holdingu COFRA, kontrolowanego przez rodzinę Brenninkmeijer. W 2002 roku miesięcznik „Forbes” szacował, że 200 członków tej rodziny posiada łącznie majątek rzędu 4 mld USD. Centra operacyjne firmy mieszczą się w Vilvoorde oraz Düsseldorfie.
Nazwa jest skrótem od "Clemens &amp; August", czyli imion braci Brenninkmeijer, emigrantów z Westfalii, którzy w 1841 r. w holenderskim mieście Sneek założyli firmę odzieżową. W roku 1861 otworzyli pierwszy sklep C&amp;A, który oferował gotową odzież w różnych rozmiarach i po przystępnych cenach. Członkowie rodziny Brenninkmeijer do dziś obsadzają wszystkie kluczowe stanowiska w firmie i są zobowiązywani do utrzymywania w ścisłej tajemnicy jej działań (łącznie z danymi finansowymi).
W czasie II wojny światowej niemiecki oddział spółki korzystał z pracy robotników przymusowych z krajów okupowanych przez III Rzeszę. Przejmował również mienie należące do Żydów i korzystał z taniej siły roboczej w getcie łódzkim.
Sklepy C&amp;A zlokalizowane są w Austrii, Argentynie, Belgii, Brazylii, Czechach, Francji, Hiszpanii, Holandii, Luksemburgu, Meksyku, Niemczech, na Węgrzech, w Portugalii, Rosji, Szwajcarii, Rumunii oraz Polsce. Firma zatrudnia 32 tys. pracowników w 1050 sklepach. W roku 2000 wycofała się z Wielkiej Brytanii, likwidując 113 sklepów. W 2004 roku wycofała się również ze Stanów Zjednoczonych.
Do C&amp;A należą takie marki jak Angelo Litrico, Canda, Clockhouse, Jinglers, Palomino, Westbury, Yessica oraz Your Sixth Sense.
C&amp;A produkuje w różnych krajach trzeciego świata, często wyzyskując pracowników i w warunkach sprzecznych z prawem. Fabryka Tazreen, która spłonęła w 2012 roku, produkowała w dużej części dla C&amp;A. Odszkodowanie wypłacone ofiarom było poniżej międzynarodowych standardów, co wywołało krytykę.

</doc>
<doc id="757915" url="https://pl.wikipedia.org/wiki?curid=757915" title="Świergotek rdzawogardły">
Świergotek rdzawogardły

Świergotek rdzawogardły, świergotek rdzawogardlisty ("Anthus cervinus") – gatunek małego ptaka z rodziny pliszkowatych (Motacillidae).
Występowanie.
Świergotek rdzawogardły zamieszkuje północną część Europy i Azji oraz zachodnią Alaskę. Jest ptakiem wędrownym. Jego przyloty można zaobserwować późną wiosną – w kwietniu i maju. We wrześniu i październiku odlatuje z dalekiej północy daleko na południe do Afryki (głównie na południe od Sahary) i południowej Azji. W okresie migracji pojedyncze osobniki i stadka obserwuje się nad brzegami stawów i rzek oraz na łąkach w środkowej i południowej Europie.
W Polsce regularnie, ale skrajnie nielicznie pojawia się na przelotach. Częściej widywano go raczej na wybrzeżu niż w głębi lądu, pojedynczo lub w małych grupach.
Systematyka.
Obecnie świergotka rdzawogardłego uznaje się za gatunek monotypowy, choć proponowano wydzielenie populacji z zachodniej Eurazji (po półwysep Tajmyr na wschodzie) do podgatunku "rufogularis".
Charakterystyka.
Cechy gatunku.
Ptak o dość krępym i krótkim ogonie. Świergotek rdzawogardły ma cienki dziób (u dorosłych jest dwubarwny), białą obrączkę wokół oczu i białe brwi, białe gardło i ciemną smugę na policzku. Wierzch ciała ciemnobrązowy z czarnymi i białawymi plamkami, gęste kreskowania na spodzie ciała, skrzydła prawie czarne z białawymi lotkami. W kierunku wnętrza skrzydła lotki pierwszego rzędu od drugiej do piątej stają się wyraźnie krótsze. Spód ciała żółtawy z ciemnymi smugami. Kuper plamkowany. Ogon czarny z białymi zewnętrznymi sterówkami, różowe nogi. Dymorfizm płciowy widać po cynamonowoczerwonym zabarwieniu w szacie godowej samca. Wiosną i latem gardło wraz z brwiami stają się różowawe. W locie widać u dorosłego ptaka czerwonoceglaste podgardle i piaskowo-pomarańczowe policzki, a u niektórych, zwykle samic, taką barwę ma też czoło i część piersi. W szacie spoczynkowej i u osobników młodych nie widać rdzawego gardła, toteż w tym okresie trudno w terenie odróżnić go od innych świergotków. Młode są szare z gęsto plamkowaną płową piersią i jasnymi liniami na grzbiecie.
Świergotek rdzawogardły jest podobny do świergotka łąkowego jesienią i zimą, ma jednak wyraźniejsze plamkowanie grzbietu i czarne plamkowanie pokryw podogonowych. Wielkością i postawą przypomina też świergotka drzewnego.
Często siada na krzewach, przewodach elektrycznych i płotach.
Głos.
Świergotka rdzawogardłego można odróżnić w stadzie wędrujących świergotków łąkowych po jego głosie (wzbijając się do góry wydaje dwusylabowe, ostro zaznaczone, a potem niewyraźne „di-er” lub wysokie, przeszywające, piskliwe „si-er” lub gwałtowne i milknące „psiii”, podobne do głosu potrzosa). Piosenka jest głośna, a samiec wykonuje ją w locie.
Masa ciała.
16–29 g
Biotop.
To typowy gatunek arktyczny. Zasiedla północne bagna i podmokłą, krzewiastą tundrę – podmokłe trawiaste obszary, mokre łąki, porośnięte karłowatą brzozą i wierzbą, mokradła porośnięte turzycami. Gnieździ się w kępach krzewów w pobliżu lapońskich domów i zagród. W czasie wędrówek spotyka się świergotki rdzawogardłe na wybrzeżu i terenach otwartych takich jak pola ze świetlistymi zadrzewieniami. W miejscach wypoczynku, ale i na lęgowiskach, towarzyszą mu często świergotki łąkowe.
Okres lęgowy.
Ze względu na północne warunki klimatyczne okres lęgowy jest opóźniony.
Gniazdo.
Zbudowane ze źdźbeł traw i mchu, wyłożone miękką trawą, a czasem włosiem. Jest ukryte przez samicę w trawie i karłowatych krzewach, podobnie jak u innych świergotków.
Jaja.
Jeden okres lęgowy w ciągu roku; przypada na czerwiec i lipiec. Składa 4–6 jaj, podobnych do jaj świergotka łąkowego, ale z większymi i ciemniejszymi plamami.
Wysiadywanie.
Samica wysiaduje je około 13 dni i po około 13 dniach młode opuszczają gniazdo, choć nie są jeszcze wtedy w pełni zdolne do lotu. W tym momencie samiec pomaga w ich karmieniu. Opiekują się potomstwem zatem oboje rodzice. Przy zakłóceniu spokojnego odchowywania młode mogą przedwcześnie opuścić chroniące je lęgowisko i łatwo wtedy ziębną i chorują. Poza tym są łatwym łupem dla drapieżników.
Pożywienie.
Świergotek rdzawogardły żywi się głównie owadami, które żyją w podłożu. Zjada również pająki, stonogi, małe ślimaki, robaki i materiał roślinny, taki jak nasiona traw i innych roślin.
Status i ochrona.
IUCN uznaje świergotka rdzawogardłego za gatunek najmniejszej troski (LC – "Least Concern") nieprzerwanie od 1988 roku. Organizacja Partners in Flight w 2017 roku szacowała liczebność światowej populacji na około 2 miliony dorosłych osobników. Globalny trend liczebności populacji uznawany jest za stabilny.
Na terenie Polski gatunek ten jest objęty ścisłą ochroną gatunkową.

</doc>
<doc id="757922" url="https://pl.wikipedia.org/wiki?curid=757922" title="The Freewheelin’ Bob Dylan">
The Freewheelin’ Bob Dylan

The Freewheelin’ Bob Dylan – drugi album Boba Dylana, wydany w 1963 roku. Pierwsza dojrzała i autorska płyta artysty, zawierająca poetyckie teksty krytykujące przywary społeczeństwa USA tamtych lat.
Na wydawnictwie znalazły się jedne z najsłynniejszych utworów Dylana – „Blowin’ in the Wind”, „A Hard Rain’s a-Gonna Fall” i „Masters of War”. Na albumie miał się pierwotnie znaleźć utwór kpiący z makkartyzmu i skrajnie prawicowej organizacji John Birch Society, „Talkin’ John Birch Paranoid Blues”, jednak nie spodobał się on szefom Columbia Records i został zastąpiony tradycyjnym utworem bluesowym „Corrina, Corrina” ze strony B singla „Mixed Up Confusion”. Poza tym utworem, Dylan gra tu na gitarze akustycznej i harmonijce ustnej. Producentem nagrań był John Hammond. Płytę wydano nakładem Columbia Records w formie płyty gramofonowej.
W 2003 r. album został sklasyfikowany na 97. miejscu listy 500 albumów wszech czasów magazynu Rolling Stone.

</doc>
<doc id="757923" url="https://pl.wikipedia.org/wiki?curid=757923" title="Krąg miłości">
Krąg miłości

Krąg miłości (TVN 7) lub też Doktor Kleist – lekarz rodzinny (TVP 2) (niem. "Familie Dr. Kleist") – niemiecki obyczajowy serial telewizyjny.
W Niemczech serial od 13 kwietnia 2004 do chwili obecnej emituje telewizja ARD (9 sezonów). W Polsce serial od 27 grudnia 2006 do 1 lutego 2007 emitowała telewizja TVN 7 (2 sezony). Następnie, od listopada 2019 do marca 2020, od pierwszego sezonu emisję serialu rozpoczęła TVP2.
Opis fabuły.
Doktor Christian Kleist, główny bohater, po śmierci swojej żony Susanne przeprowadza się wraz z dziećmi, szesnastoletnią Lisą i dwunastoletnim Peterem do małego miasteczka Eisenach, gdzie rozpoczynają nowy rozdział w ich wspólnym życiu. Dr. Christian na miejscu zakłada swój własny gabinet lekarski. Dzięki pełnemu ciepła podejściu do pacjentów i zrozumieniu zyskuje sobie ogromną sympatię wśród społeczności jak i samego burmistrza. Poznaje nowych ludzi, po latach spotyka się również ze swoimi dawnymi kolegami i przyjaciółmi.

</doc>
<doc id="757924" url="https://pl.wikipedia.org/wiki?curid=757924" title="Aberdeen (Ohio)">
Aberdeen (Ohio)

Aberdeen – wieś w USA, w stanie Ohio, w hrabstwie Brown.
Liczba mieszkańców w 2010 roku wynosiła 1638.

</doc>
<doc id="757926" url="https://pl.wikipedia.org/wiki?curid=757926" title="George Stuart Robertson">
George Stuart Robertson

George Stuart Robertson (ur. 25 maja 1872 w Londynie, zm. 29 stycznia 1967 tamże) – brytyjski lekkoatleta i tenisista, uczestnik letnich igrzysk olimpijskich w 1896 w Atenach.
Robertson specjalizował się w rzucie młotem, jednak ta konkurencja nie znalazła się w programie pierwszych nowożytnych igrzysk olimpijskich. W rzucie dyskiem zajął czwarte miejsce z wynikiem 25,20 m. Jest to najgorszy rezultat w historii zanotowany na igrzyskach olimpijskich.
W tenisowym turnieju singlowym przegrał w pierwszej rundzie z Konstandinosem Paspatisem z Grecji. Zajął ósme (ostatnie) miejsce wśród trzynastu zawodników wraz z pięcioma innymi graczami.
W turnieju deblowym występował w parze z Australijczykiem Teddym Flackiem. Otrzymali wolny los, który dał im awans do półfinałów i miejsce medalowe, zanim rozegrali swój pierwszy mecz. Ostatecznie zajęli miejsce trzecie, zdobywając brązowy medal po porażce z parą Dimitrios Kasdaglis i Dimitrios Petrokokinos.

</doc>
<doc id="757929" url="https://pl.wikipedia.org/wiki?curid=757929" title="Cheshire">
Cheshire

Cheshire (wymowa: ) – hrabstwo ceremonialne i historyczne w zachodniej Anglii, w regionie North West England, położone nad estuariami rzek Mersey i Dee, przy granicy z Walią. Do 2009 roku pełniło funkcję administracyjną jako hrabstwo niemetropolitalne.
Cheshire liczy 2343 km² powierzchni, a liczba mieszkańców hrabstwa wynosi 1 027 700 (2011). Dawnym ośrodkiem administracyjnym, a zarazem jedynym miastem posiadającym status "city", jest Chester, położony na zachodzie hrabstwa.
Największym miastem na terenie hrabstwa jest Warrington. Innymi większymi miastami w Cheshire są Chester, Crewe, Ellesmere Port, Runcorn, Widnes i Macclesfield. Północna część hrabstwa, położona nad rzeką Mersey, w zasięgu aglomeracji Liverpoolu i Manchesteru, charakteryzuje się wyższym stopniem urbanizacji niż południowa, która w znaczej części ma charakter wiejski.
Na północnym zachodzie Cheshire graniczy z hrabstwem Merseyside, na północnym wschodzie z Wielkim Manchesterem, na wschodzie z Derbyshire, na południowym wschodzie ze Staffordshire, na południowym zachodzie ze Shropshire, a na zachodzie z walijskimi hrabstwami Wrexham i Flintshire.
Podział administracyjny.
Obecny.
W skład hrabstwa ceremonialnego wchodzą cztery jednostki administracyjne typu "unitary authority":
Do 2009.
Przed reformą administracyjną przeprowadzoną w 2009 roku Cheshire było hrabstwem niemetropolitalnym, w którego skład wchodziło sześć dystryktów. Jako hrabstwo ceremonialne Cheshire obejmowało dodatkowo dwie jednostki typu "unitary authority".
W kulturze.
Hrabstwo Cheshire jest miejscem pochodzenia Kota z Cheshire, bohatera powieści "Alicja w Krainie Czarów", które autorem jest Lewis Carroll

</doc>
<doc id="757930" url="https://pl.wikipedia.org/wiki?curid=757930" title="Prekonizacja">
Prekonizacja

Prekonizacja (łac. "praeconizatio – ogłoszenie") – w Kościele katolickim uroczyste ogłoszenie przez papieża nominacji nowego biskupa. Od tego momentu aż do przyjęcia święceń biskupich - sakry - dana osoba duchowna pozostaje biskupem-nominatem.

</doc>
<doc id="757936" url="https://pl.wikipedia.org/wiki?curid=757936" title="Litewska Partia Socjaldemokratyczna">
Litewska Partia Socjaldemokratyczna

Litewska Partia Socjaldemokratyczna (lit. "Lietuvos socialdemokratų partija", LSDP) – litewska partia polityczna o profilu socjaldemokratycznym, działająca od 1989.
Historia.
Ugrupowanie powołał Kazimieras Antanavičius przy wsparciu grupy inicjatywnej „Litewscy Socjaldemokraci”. Nawiązywało tym samym do zawiązanej w 1896 partii o tej samej nazwie (wśród założycieli znalazł się m.in. jeden z członków władz krajowych przedwojennej LSDP).
Do wybranego w 1990 parlamentu (wówczas jeszcze Rady Najwyższej LSRR) weszło blisko 10 przedstawicieli socjaldemokratów, startujących z listy ruchu Sąjūdis lub z jego oficjalnym poparciem. Jej posłowie poparli akt niepodległości, wkrótce przyjęli jednak kurs zachowawczy, reprezentowany przez postkomunistę Algirdasa Brazauskasa i Kazimirę Prunskienė.
W 1992 LSDP uzyskała 8 miejsc w parlamencie. Cztery lata później z wynikiem 6,60% zajęła piąte miejsce, wprowadzając z listy krajowej i z okręgów jednomandatowych łącznie 12 posłów. W tym okresie partia pozostawała w opozycji do rządów konserwatystów, nawiązała też bliską współpracę z postkomunistyczną Litewską Demokratyczną Partią Pracy. W 1999 LSDP opuściła grupa działaczy w tym kilku posłów, tworząc nowe ugrupowanie pod nazwą „Socjaldemokracja 2000” (w 2003 przemianowane na Litewski Związek Socjaldemokratów).
Współpraca z LDDP doprowadziła do utworzenia wspólnych list wyborczych na potrzeby wyborów w 2000 w ramach „Socjaldemokratycznej Koalicji Algirdasa Brazauskasa”, w skład której weszły też Związek Rosjan Litwy i Partia Nowej Demokracji. Blok zajął w nich pierwsze miejsce z wynikiem 31,08%, uzyskując 51 mandatów w 141-osobowym Sejmie, z czego blisko 20 przypadło socjaldemokratom.
Po upadku rządu Rolandasa Paksasa LSDP utworzyła nowy gabinet m.in. z LDDP i Nowym Związkiem, na którego czele stanął przywódca wyborczej koalicji, Algirdas Brazauskas. W tym samym roku doszło do faktycznego połączenia socjaldemokratów z Demokratyczną Partią Pracy i przyjęcia nazwy Litewska Partia Socjaldemokratyczna dla wspólnego ugrupowania, którego przewodniczącym został urzędujący litewski premier.
W 2004 ugrupowanie wprowadziło dwóch przedstawicieli do Parlamentu Europejskiego. W wyborach w październiku 2004 LSDP wystartowała w koalicji z socjalliberałami, zdobywając w jej ramach 20 mandatów w Sejmie kadencji 2004–2008.
Socjaldemokraci pozostali partią rządzącą, współtworząc gabinet swojego lidera, a od 2006 rząd Gediminasa Kirkilasa, który w 2007 został także przewodniczącym LSDP. W tym samym roku ugrupowanie uzyskało w wyborach samorządowych najwięcej mandatów w skali kraju (302), przegrywając jednak pod względem liczby otrzymanych głosów z konserwatystami.
W wyborach parlamentarnych w 2008 partia uzyskała 11,72% głosów (4. miejsce i 10 mandatów z listy partyjnej), dodatkowo wygrała w 16 okręgach jednomandatowych, stając się drugą siłą w Sejmie. Rok później zdobyli trzy mandaty w Europarlamencie. W 2011 LSDP wprowadziła do samorządów 328 radnych (najwięcej w kraju). W 2012 ugrupowanie zajęło drugie miejsce w okręgu większościowym (18,37% głosów i 15 mandatów), 23 jego przedstawicieli uzyskało mandaty w okręgach jednomandatowych.
LSDP zawiązała następnie koalicję z Akcją Wyborczą Polaków na Litwie, Partią Pracy oraz partią Porządek i Sprawiedliwość, współtworząc rząd Algirdasa Butkevičiusa, który rozpoczął urzędowanie 13 grudnia 2012.
W 2014 kandydat socjaldemokratów Zigmantas Balčytis po raz pierwszy przeszedł do drugiej tury wyborów prezydenckich, w której jednak przegrał z ubiegającą się o reelekcję Dalią Grybauskaitė. W tym samym roku LSDP z wynikiem 17,27% zajęła drugie miejsce w wyborach europejskich. W 2015 partia zwyciężyła w wyborach samorządowych (wprowadziła 343 radnych).
Socjaldemokraci dłuższy czas prowadzili w sondażach przed w wyborami parlamentarnymi w 2016. Ostatecznie partia uzyskała w tych wyborach 14,42% głosów (3. miejsce i 13 mandatów z listy partyjnej), dodatkowo wygrała w 4 okręgach jednomandatowych, przegrywając w liczbie mandatów z LVŽS i konserwatystami. LSDP pozostała ugrupowaniem rządzącym, zawiązując koalicję ze zwycięskim Litewskim Związkiem Rolników i Zielonych, współtworząc rząd z Sauliusem Skvernelisem na czele. We wrześniu 2017 partia przegłosowała wystąpienie z koalicji, jednakże jej frakcja poselska większością głosów opowiedziała się za pozostaniem w większości rządowej. Konsekwencją tego sporu był rozłam w partii i powołanie Litewskiej Socjaldemokratycznej Partii Pracy.
W 2019 ugrupowanie uzyskało 259 mandatów radnych w wyborach samorządowych. W tym samym roku ponownie zajęło drugie miejsce w wyborach do PE. W wyborach w 2020 partia otrzymała 9,25% głosów, wprowadzając 13 posłów (8 z listy krajowej i 5 z okręgów) .W wyborach lokalnych w 2023 mandaty radnych uzyskało 358 kandydatów socjaldemokratów (najlepszy rezultat w kraju).

</doc>
<doc id="757937" url="https://pl.wikipedia.org/wiki?curid=757937" title="Donepezil">
Donepezil

Donepezil, donepezyl – wielofunkcyjny organiczny związek chemiczny, selektywny (swoisty) odwracalny inhibitor acetylocholinoesterazy, stosowany w leczeniu objawów otępienia.
Stereochemia.
Występuje w formie dwóch enancjomerów:
Produkt farmaceutyczny jest racematem.
Działanie.
Donepezil powoduje wzrost stężenia neuroprzekaźnika acetylocholiny w ośrodkowym układzie nerwowym – wywiera silne działanie ośrodkowe, a znacznie słabsze obwodowe. Jego biologiczny okres półtrwania wynosi 70–80 godzin.
Główne działanie dotyczy poprawy funkcji poznawczych, a szczególnie pamięci.
Działania niepożądane.
Może osłabiać sprawność psychoruchową, a także powodować biegunkę, nudności, bóle brzucha, przykurcze mięśni, nadpobudliwość i bezsenność.
Wskazania.
Wskazaniem do stosowania leku są zaburzenia poznawcze w przebiegu otępienia w chorobie Alzheimera, otępienia mieszanego, otępienia z ciałami Lewy’ego, otępienia w chorobie Pakinsona.
Przeciwwskazania.
Leku nie należy stosować w przypadku chorób obturacyjnych płuc, zaburzeń przewodnictwa impulsu w sercu, astmie, chorobie wrzodowej żołądka lub dwunastnicy.
Nie należy stosować w czasie ciąży i karmienia piersią.
Dawkowanie.
5–10 mg na dobę (5 mg na początku, a po miesiącu 10 mg). Maksymalną dawką dobową jest 10 mg. Lek przyjmuje się wieczorem, przed snem.
Interakcje.
Ryfampicyna, fenytoina, karbamazepina i alkohol zmniejszają działanie leku. Leku nie należy łączyć z β-blokerami, sukcynylocholiną i lekami zwiotczającymi.
Preparaty w Polsce.
Donepezil dostępny jest w formie tabletek w preparatach o nazwach: 

</doc>
<doc id="757939" url="https://pl.wikipedia.org/wiki?curid=757939" title="Baby TV">
Baby TV

Baby TV – kanał telewizyjny, przeznaczony dla dzieci w wieku niemowlęcym i przedszkolnym. Emituje filmy animowane bez przemocy. W przerwie między bajkami można usłyszeć i zobaczyć znane piosenki dla najmłodszych. Kanał jest płatny, nie nadaje reklam.
Seriale nadawane w Baby TV pochodzą głównie z produkcji własnych stacji. Program nadawany jest codziennie całą dobę. Odbiorcy kanału na platformach cyfrowych oraz w niektórych sieciach kablowych mają możliwość wyboru jednej z wielu wersji językowych między innymi: polskiej, angielskiej, francuskiej, niemieckiej czy tureckiej.
Baby TV Polska zleca nagrania polskiej wersji studiom dubbingowym: Studio Sonica i ITI Film Studio.

</doc>
<doc id="757942" url="https://pl.wikipedia.org/wiki?curid=757942" title="Ludwik Kiczura">
Ludwik Kiczura

Ludwik Mieczysław Kiczura (ur. 9 grudnia 1934 we Lwowie, zm. 16 listopada 2015) – polski artysta plastyk zajmujący się szkłem artystycznym, profesor na Akademii Sztuk Pięknych we Wrocławiu.
Życiorys.
W 1960 r. ukończył Państwową Wyższą Szkołę Sztuk Plastycznych we Wrocławiu w pracowni prof. Stanisława Dawskiego. W tym samym roku został zatrudniony w macierzystej uczelni na stanowisku dydaktycznym. W 1965 r. odbył staż w hucie szkła "Venini" w Murano. Uczestniczył w międzynarodowych warsztatach i sympozjach szklarskich m.in. we Frauenau w latach 1985, 1988 i 1991 oraz w Immenhausen w 1985 r. W roku 1992 był kuratorem artystycznym XIII Ogólnopolskich Plenerów Szklarskich w Stroniu Śląskim.
Wystawy.
Dzieła Ludwika Kiczury można znaleźć m.in. w kolekcjach:

</doc>
<doc id="757945" url="https://pl.wikipedia.org/wiki?curid=757945" title="Lakeland terier">
Lakeland terier



</doc>
<doc id="757948" url="https://pl.wikipedia.org/wiki?curid=757948" title="Lewes">
Lewes

Lewes – miasto i civil parish w Anglii, ośrodek administracyjny hrabstwa East Sussex i dystryktu Lewes. W 2011 roku civil parish liczyła 17 297 mieszkańców. Położone nad rzeką Ouse. Miasto o bogatej historii, sięgającej początków państwowości Anglii. Dominującą nad miastem budowlą jest zamek. Miasto posiada własny środek płatniczy, jakim jest funt miasta Lewes. Lewes jest wspomniane w Domesday Book (1086) jako "Lewes"/"Lau(u)es".

</doc>
<doc id="757950" url="https://pl.wikipedia.org/wiki?curid=757950" title="Analizator (fizjologia)">
Analizator (fizjologia)

Analizator – pojęcie wprowadzone przez Iwana Pawłowa, oznaczające część układu nerwowego (składającą się z narządów zmysłu, dróg nerwowych oraz ośrodków korowych i podkorowych), służącą do odbioru bodźców, które działają na organizm oraz ich analizy – przekształcania na wrażenie zmysłowe. Wrażenia są porównywane z wzorcami pamięciowymi (rozpoznawanie) i wywołują emocje.
Analizator składa się z receptorów (pole recepcyjne odpowiedniej modalności, np. siatkówka oka, nabłonek węchowy, skóra) oraz zespołu dróg (obwodowy układ nerwowy) przekazujących impulsy nerwowe do właściwych ośrodków OUN. Analiza sygnałów dokonuje się już w czasie ich odbioru (zob. np. Jerome Lettvin – oko żaby) i ich przekazywania odpowiednią drogą (np. droga wzrokowa, droga węchowa, droga słuchowa).

</doc>
<doc id="757952" url="https://pl.wikipedia.org/wiki?curid=757952" title="Sittwe">
Sittwe

Sittwe (birm.: စစ်တွေမြို့; //; dawniej: "Akyab, Akjab") – miasto w zachodniej Mjanmie, przy ujściu rzeki Kaladan do Zatoki Bengalskiej, stolica stanu Arakan (Rakhine). Sittwe zajmuje wyspę w obrębie estuarium powstałego przy wspólnym ujściu rzek Kaladan, Myu i Lemyo do Zatoki Bengalskiej. Około 181 tys. mieszkańców.
Toponimia.
Nazwa Sittwe jest birmańską odmianą arakańskiego "Saite-Twêy" (dosłownie: "miejsce, gdzie spotyka się wojnę"). Gdy w roku 1784 birmański król Bodawpaya zaatakował królestwo Myauk U arakańscy obrońcy spotkali się z jego armią u ujścia rzeki Kaladan. W trakcie bitwy, toczonej zarówno na lądzie, jak i na wodzie, siły Mrauk U poniosły klęskę. Miejsce tego wydarzenia zostało nazwane przez mieszkańców Arakanu "Saite-Twêy". Birmańczycy przyswoili następnie tę nazwę jako "Sittwe".
Na początku roku 1825, podczas pierwszej wojny angielsko-birmańskiej, siły brytyjskie wylądowały w Sittwe i rozłożyły kwaterę na terenie starodawnej pagody Ahkyaib-daw, która do dziś jest czołową świątynią miasta. Następnie Brytyjczycy zaadaptowali nazwę Akyab na określenie miejsca.
Historia.
Będąc początkowo małą rybacką wioską, Sittwe wyrosło na ważny ośrodek handlu morskiego, zwłaszcza jako port dla eksportu ryżu podczas brytyjskiej okupacji Arakanu (znanego obecnie pod nazwą Stanu Rakhine) po zakończeniu pierwszej wojny angielsko-birmańskiej.
Sittwe było miejscem bitwy podczas podboju Arakanu przez birmańskiego króla Bodawpaya. W roku 1784 birmańskie siły ekspedycyjne w sile około 30.000 ludzi natknęły się na liczący 3.000 żołnierzy oddział zarządcy prowincji Urittaung, generała Saite-ké Aung. Pomimo wielokrotnie mniejszej liczebności, siły arakańskie próbowały stawić opór armii birmańskiej zarówno na lądzie jak i na morzu, zostały jednak bezlitośnie zniszczone. Ich klęska otworzyła drogę do znajdującej się w głębi lądu arakańskiej stolicy Mrauk U, która została wkrótce zdobyta, co położyło kres niezależności Arakanu. Według arakańskiej tradycji, wszyscy obrońcy zostali zabici.
W roku 1826, po zakończeniu pierwszej wojny angielsko-birmańskiej, Brytyjczycy przenieśli stolicę Arakanu na wybrzeże, do Sittwe. W ciągu pierwszych 40 lat ich rządów miejscowość rozrosła się ze wsi do miasta zamieszkałego przez 15 536 osób, a około roku 1901 Sittwe stanowiło trzeci co do wielkości port Birmy i miało 31 687 mieszkańców. W okresie kolonialnym miasto miało złą reputację ze względu na szerzące się w jego rejonie malarię i cholerę, chociaż analiza danych historycznych wskazuje na to, że sytuacja epidemiologiczna nie była tam ani gorsza ani lepsza niż w innych miejscowościach rozrzuconych wzdłuż indyjskiego wybrzeża.
Sittwe jest miejscem narodzin charakterystycznego dla Birmy zjawiska politycznego zaangażowania mnichów buddyjskich. Tu właśnie urodził się U Ottama, który jako pierwszy mnich zaprotestował przeciwko brytyjskiemu kolonializmowi. Także podczas rozruchów jakie miały miejsce w roku 2007, to mnisi protestowali w Sittwe jako pierwsi.
W Sittwe zlokalizowana jest Baza Marynarki Wojennej Dhanyawadi, nazwana tak na pamiątkę starodawnego arakańskiego miasta-państwa Dhanyawadi.
Ludność.
Największą grupę etniczną Sittwe są Arakanowie. Poza nimi spotyka się też Birmańczyków oraz potomków imigrantów z okresu panowania brytyjskiego, pochodzących w większości z Bangladeszu. 60% mieszkańców praktykuje buddyzm Therawada. Miasto zamieszkuje też duża populacja muzułmańska, stanowiąca około 40% ludności. Zamieszkujący Sittwe muzułmanie nie należą do znanej skądinąd grupy etnicznej Rohingya, ale są Birmańczykami, arakańskimi Bengalami i Kamanami.
Klimat.
Klimat Sittwe klasyfikowany jest jako tropikalny monsunowy (Am) według klasyfikacji klimatu Köppena. Pora sucha trwa od grudnia do końca kwietnia, a cechująca się wyjątkową wysokością opadów pora deszczowa wypełnia pozostałych siedem miesięcy. Średnia wysokość opadów przekracza 1000 mm w czerwcu, lipcu i sierpniu. Od grudnia do końca lutego temperatury w Sittwe są wyraźnie niższe niż w pozostałych miesiącach roku.
Szkolnictwo.
W mieście znajduje się siedziba Uniwersytetu Sittwe, a także Uniwersytetu Technologicznego i Computer University w Sittwe.
Gospodarka.
W lutym 2007 roku Indie ogłosiły plan rozbudowy portu, która umożliwiłaby dostęp do oceanu dla indyjskich stanów północno-wschodnich, jak na przykład Mizoram, poprzez rzekę Kaladan.
Inne informacje.
Brytyjski pisarz Hector Hugh Munro, znany lepiej pod literackim pseudonimem Saki, urodził się w Sittwe w roku 1870, by w latach późniejszych powrócić do Birmy jako młody oficer policji.

</doc>
<doc id="757954" url="https://pl.wikipedia.org/wiki?curid=757954" title="Związek Ojczyzny – Litewscy Chrześcijańscy Demokraci">
Związek Ojczyzny – Litewscy Chrześcijańscy Demokraci

Związek Ojczyzny – Litewscy Chrześcijańscy Demokraci (Konserwatyści, Polityczni Więźniowie i Zesłańcy, Narodowcy) (lit. "Tėvynės sąjunga – Lietuvos krikščionys demokratai (konservatoriai, politiniai kaliniai ir tremtiniai, tautininkai)", TS-LKD) – litewska partia polityczna reprezentująca nurty konserwatywny, konserwatywno-liberalny i chadecki, działająca od 1993.
Historia.
Powstanie ugrupowania.
Partia została założona 1 maja 1993 przez prawe skrzydło litewskiego ruchu demokratycznego Sąjūdis, kierowanego przez Vytautasa Landsbergisa, który został przewodniczącym nowej formacji. Ugrupowanie przyjęło wówczas nazwę Związek Ojczyzny (Litewscy Konserwatyści), przystąpiło do niego ponad 25 posłów na Sejm kadencji 1992–1996. TS pozostawał w opozycji do ówczesnych rządów, zdominowanych przez postkomunistyczną Demokratyczną Partię Pracy.
Rządy konserwatystów 1996–2000.
W kolejnych wyborach w 1996 konserwatyści odnieśli znaczący sukces, zajmując w nich pierwsze miejsce. Partia otrzymała 29,80% głosów (w głosowaniu na listy krajowe), uzyskując łącznie 70 mandatów w 141-osobowym parlamencie. Vytautas Landsbergis objął stanowisko przewodniczącego Sejmu, inny z liderów Związku Ojczyzny, były premier Gediminas Vagnorius, po raz drugi stanął na czele rządu (w koalicji z chadekami). Po jego dymisji (w maju 1999) na skutek konfliktu z prezydentem Valdasem Adamkusem konserwatyści do końca kadencji współtworzyli kolejne rządy kierowane przez swoich działaczy (fRolandasa Paksasa i Andriusa Kubiliusa).
Partia w tym okresie traciła na popularności, przechodziła też kolejne rozłamy. W październiku 1999 grupa działaczy pod przywództwem Laimy Andrikienė i Vidmantasa Žiemelisa (posłów oraz sygnatariuszy aktu niepodległości) utworzyła Ojczyźnianą Partię Ludową. W lipcu 2000 stronnicy Gediminasa Vagnoriusa (w tym kilkunastu deputowanych) powołali własne ugrupowanie pod nazwą Umiarkowany Związek Konserwatywny. W tym okresie partię opuścił też Rolandas Paksas, wówczas mer Wilna, stając się liderem Litewskiego Związku Liberałów.
Opozycja parlamentarna 2000–2008.
W 2000 Związek Ojczyzny poniósł porażkę wyborczą. Lista krajowa uzyskała 8,62% głosów, co przełożyło się na 8 mandatów (z tego jeden przypadł przedstawicielowi Litewskiemu Związkowi Więźniów Politycznych i Zesłańców, którego kandydaci startowali z list TS), partia odniosła też tylko jedno zwycięstwo w okręgach jednomandatowych. Z kierowania ugrupowaniem w 2003 zrezygnował Vytautas Landsbergis, zastąpiony przez Andriusa Kubiliusa, który trzy lata wcześniej uzyskał lepszy wynik wyborczy.
W kadencji 2000–2004 Związek Ojczyzny pozostawał w opozycji do rządów najpierw liberałów, a następnie lewicy. Partia w 2003 wchłonęła Litewski Związek Prawicy, utworzony dwa lata wcześniej z połączenia czterech małych pozaparlamentarnych stronnictw (w tym niedawnych rozłamowców z Ojczyźnianej Partii Ludowej Vidmantasa Žiemelisa oraz kierowanej przez Sauliusa Pečeliūnasa Litewskiej Partii Demokratycznej). W tym samym roku konserwatystów zasilił dotychczasowy lider Socjaldemokracji 2000, Rimantas Dagys. W 2004 do TS przyłączył się ostatecznie Litewski Związek Więźniów Politycznych i Zesłańców. Dokonano wówczas przerejestrowania ugrupowania, które przyjęło nazwę Związek Ojczyzny (Litewscy Konserwatyści, Więźniowie Polityczni i Zesłańcy, Chrześcijańscy Demokraci).
W tym samym roku TS wprowadził dwóch przedstawicieli do Parlamentu Europejskiego (Vytautasa Landsbergisa i Laimę Andrikienė). W wyborach parlamentarnych w październiku 2004 z wynikiem 14,75% Związek Ojczyzny zajął trzecie miejsce, uzyskując 25 mandatów, z tego 15 w okręgach jednomandatowych. Partia w dalszym ciągu pozostawała w opozycji do kolejnych rządów kierowanych przez Algirdasa Brazauskasa i Gediminasa Kirkilasa.
W wyborach samorządowych w 2007 z wynikiem 256 mandatów w skali kraju konserwatyści zajęli drugie miejsce, otrzymując jednocześnie w skali kraju więcej głosów od socjaldemokratów. W 2008 do ugrupowania przystąpiły dwie kolejne partie – Litewscy Chrześcijańscy Demokraci i Związek Litewskich Narodowców. Ugrupowanie kolejny raz zmieniło nazwę na Związek Ojczyzny – Litewscy Chrześcijańscy Demokraci (Konserwatyści, Polityczni Więźniowie i Zesłańcy, Narodowcy).
Rząd konserwatystów 2008–2012.
TS-LKD wygrał wybory parlamentarne w 2008, uzyskując 19,72%, wprowadzając 18 przedstawicieli z listy partyjnej i 27 z okręgów większościowych.
Następnego dnia po drugiej turze głosowania (27 października 2008) lider Związku Ojczyzny podpisał porozumienie o utworzeniu nowej koalicji z przywódcami Partią Odrodzenia Narodowego, Ruchem Liberalnym oraz Związkiem Liberałów i Centrum. Andrius Kubilius został wspólnym kandydatem do objęcia stanowiska premiera. Kierowany przez niego rząd przetrwał całą czteroletnią kadencję. W 2011 konserwatyści wprowadzili do samorządów 249 radnych (drugie miejsce w kraju).
Opozycja parlamentarna 2012–2020.
W wyborach do Sejmu w 2012 partia otrzymała 15,08% w okręgu krajowym (13 mandatów), zajmując trzecie miejsce. 20 jej przedstawicieli wygrało głosowanie w okręgach jednomandatowych, tym samym TS-LKD uzyskał drugą po socjaldemokratach reprezentację parlamentarną. 13 grudnia 2012 oparty na TS-LKD rząd zakończył funkcjonowanie, a partia przeszła do opozycji. W 2014 konserwatyści z wynikiem 17,39% zajęli pierwsze miejsce w wyborach europejskich. W następnym roku Związek Ojczyzny wprowadził 242 radnych, ponownie ustępując socjaldemokratom.
W kwietniu 2015 w wyniku przeprowadzonych w dwóch turach wyborów powszechnych nowym liderem konserwatystów został Gabrielius Landsbergis.
W wyborach parlamentarnych w 2016 Związek Ojczyzny otrzymał 21,70% w okręgu krajowym (20 mandatów), zajmując pierwsze miejsce. Partia odnotowała jednak słabszy rezultat w okręgach jednomandatowych, wprowadzając z nich tym razem 11 swoich przedstawicieli, pozostała ugrupowaniem opozycyjnym. W 2019 Związek Ojczyzny uzyskał z własnych list 264 mandaty w wyborach lokalnych (najlepszy rezultat w kraju). W tym samym roku zwyciężyli również w wyborach do PE IX kadencji.
Rząd konserwatystów od 2020.
W wyborach do Sejmu w 2020 partia z wynikiem 24,86% głosów zajęła pierwsze miejsce. Uzyskała tym razem najliczniejszą reprezentację poselską – łącznie 50 mandatów (23 z listy krajowej i 27 z okręgów większościowych). Wkrótce po drugiej turze głosowania TS-LKD i dwie partie liberalne (Ruch Liberalny Republiki Litewskiej i Partia Wolności) zadeklarowały podjęcie rozmów koalicyjnych celem utworzenia nowego rządu z konserwatystką Ingridą Šimonytė jako premierem.
Zdominowany przez TS-LKD rząd Ingridy Šimonytė ostatecznie rozpoczął urzędowanie w grudniu 2020. W wyborach lokalnych w 2023 mandaty radnych z list partii uzyskało 239 osób.
Program.
Partia oparła się na ideologii konserwatywnej i chadeckiej, w sferze gospodarczej reprezentując nurt liberalny. W sprawach społecznych utrzymuje konserwatywne stanowisko, w okresie jej rządów w 2009 przyjęto ustawę o ochronie nieletnich przed szkodliwymi treściami, zabraniającą m.in. podważania wartości małżeństwa jako związku mężczyzny i kobiety.

</doc>
<doc id="757955" url="https://pl.wikipedia.org/wiki?curid=757955" title="Halowe Mistrzostwa Europy w Lekkoatletyce 1978">
Halowe Mistrzostwa Europy w Lekkoatletyce 1978

IX Halowe Mistrzostwa Europy odbyły się 11–12 marca 1978 w Mediolanie w Palasport di San Siro.

</doc>
<doc id="757956" url="https://pl.wikipedia.org/wiki?curid=757956" title="Friedrich Traun">
Friedrich Traun

Friedrich Adolf „Fritz” Traun (ur. 29 marca 1876 w Wandsbek, zm. 11 lipca 1908 tamże) – niemiecki lekkoatleta i tenisista, uczestnik letnich Igrzyskach Olimpijskich w 1896 w Atenach.
W swoich biegach eliminacyjnych na 100 i 800 metrów zajmował trzecie miejsca i nie awansował do finału.
Z powodu niepowodzenia w konkurencjach biegowych zdecydował się na start w zawodach tenisowych, ponieważ uprawiał tę konkurencję od kilku lat. W tamtym czasie był członkiem "Heidelburg Tennis Club". W tenisowym turnieju singlowym przegrał z Johnem Piusem Bolandem, późniejszym złotym medalistą. Traun zajął więc ósme miejsce wraz z pięcioma innymi zawodnikami w stawce trzynastu.
W turnieju deblowym Traun i John Pius Boland tworzyli parę. Pokonali greckich braci Aristidisa i Konstandinosa Akratopulosów. Do finału awansowali bez gry w półfinale. W finale pokonali parę grecką Dimitrios Kasdaglis i Dimitrios Petrokokinos.
Po igrzyskach Traun skupił swoją uwagę na tenisie, co nie przeszkodziło mu w pobiciu rekordu Niemiec w skoku w dal. Następnie odnosił sukcesy w tenisie na terenie Niemiec, a jego największym osiągnięciem było zwycięstwo "Turnieju Austriackiego" w Pradze w roku 1902. Został założycielem klubu golfowego w Hamburgu.
W 1908 roku wziął ślub z Friedel Preetorius. Miesiąc po powrocie z trzymiesięcznej podróży poślubnej popełnił samobójstwo strzelając do siebie z niewiadomych przyczyn. Jego córka Lieselotte urodziła się pół roku po jego śmierci.

</doc>
<doc id="757957" url="https://pl.wikipedia.org/wiki?curid=757957" title="Gražvydas Mikulėnas">
Gražvydas Mikulėnas

Gražvydas Mikulėnas (ur. 16 grudnia 1973 w Wilnie) – piłkarz litewski występujący na pozycji napastnika. W polskiej pierwszej lidze wystąpił 114 razy, strzelając 31 bramek. Przez wiele lat był zawodnikiem klubów polskich, najdłużej Polonii Warszawa, z którą w 1998 roku zdobył wicemistrzostwo, a w 2000 roku mistrzostwo kraju. Później grał krótko w Chorwacji i Grecji. Od 2008 roku występował w GKS-ie Katowice, od 2006 roku grał w Ruchu Chorzów, a od 2009 roku w Wigrach Suwałki.
24 września 1997 w przegranym 0:2 spotkaniu z Polską zadebiutował w barwach reprezentacji Litwy. Z drużyną Croatii Zagrzeb występował w Lidze Mistrzów. W sezonie 2010/2011 w rozgrywkach Pucharu Polski zdobył 4 bramki i razem z Artiom Rudniewem i Bartoszem Ślusarskim został królem strzelców tych rozgrywek.
28 maja 2012 podjął decyzję o zakończeniu kariery. Od 10 października 2012 roku był trenerem napastników w Wigrach Suwałki.

</doc>
<doc id="757961" url="https://pl.wikipedia.org/wiki?curid=757961" title="Pakokku">
Pakokku

Pakokku () – miasto w środkowej Mjanmie, w prowincji Magway, na Nizinie Irawadi, na prawym brzegu rzeki Irawadi. Około 158 tys. mieszkańców.
W mieście rozwinął się przemysł drzewny, spożywczy oraz jedwabniczy.

</doc>
<doc id="757965" url="https://pl.wikipedia.org/wiki?curid=757965" title="Infernal (gra komputerowa)">
Infernal (gra komputerowa)

Infernal – stworzona przez polskiego producenta, firmę Metropolis Software, przygodowa gra akcji, która została wydana w 2007 roku. Początkowo gra miała nosić roboczą nazwę "Diabolique".
Fabuła.
W świecie gry znajdują się dwie firmy z zaświatów. Jedna, Abyss, należąca do piekieł i druga, EtherLight, należąca do nieba. Gracz wciela się w rolę Ryana Lennoksa, który był najlepszym agentem EtherLight. Został jednak zwolniony i pozbawiony swoich mocy ponieważ działał destrukcyjnie, co nie było zgodne z założeniami firmy. Po zwolnieniu Lennox zostanie bezsilny i bezbronny. Dodatkowo pojawia się występująca raz na tysiąc lat dziura pomiędzy światami, która uniemożliwia Bogu zobaczenie, co się dzieje na Ziemi. Tym samym Bóg nie może wyciągnąć konsekwencji wobec tych, którzy popełnili w tym czasie grzechy. EtherLight planuje więc, że dzięki temu zniszczy Abyss raz na zawsze. Szef Abyss wzywa Lennoksa do siebie i obiecuje mu, że jeśli ten mu pomoże, zwrócone mu zostaną jego moce, lecz w silniejszej i "ciemnej" postaci.
Bohater po przejściu na stronę Abyss szybko zyskuje nowe umiejętności: potrafi m.in. stać się niewidzialnym w trakcie przewrotki; może też pozyskać energię życiową i amunicję z zabitych wrogów. Może też magazynować manę pozwalającą na chwilowe zwiększenie efektywności trzymanej broni, teleportację połączoną ze spowolnieniem czasu czy zdolność telekinezy.
W grze dostępnych jest 6 różnych epizodów, każdy składający się z kilku plansz.

</doc>
<doc id="757966" url="https://pl.wikipedia.org/wiki?curid=757966" title="Myingyan">
Myingyan

 
Myingyan (birm. / ang. "Myingyan") – miasto w środkowej Mjanmie, nad rzeką Irawadi, na południowy zachód od miasta Mandalaj. 
Według spisu z 2014 miejscowość liczy 276 190 mieszkańców. Dla porównania, w 1970 było ich około 64,9 tys. Miejscowość leży nad rzeką Irawadi. Rozwinięty przemysł tytoniowy, włókienniczy (oczyszczalnie bawełny) i olejarski.

</doc>
<doc id="757969" url="https://pl.wikipedia.org/wiki?curid=757969" title="Munywa">
Munywa

 
Munywa (ang. "Monywa") – miasto w zachodniej Mjanmie, w prowincji Sikong, nad rzeką Czinduin (prawy dopływ Irawadi). W spisie ludności z 29 marca 2014 roku liczyło 207 489 mieszkańców.
Galeria obrazów.
&lt;br&gt;

</doc>
<doc id="757970" url="https://pl.wikipedia.org/wiki?curid=757970" title="Dimitris Frangopulos">
Dimitris Frangopulos

Dimitris Frangopulos, – grecki tenisista, uczestnik letnich Igrzyskach Olimpijskich w 1896 w Atenach.
Frangopulos przegrał w pierwszej rundzie tenisowego turnieju singlowego z Momcsilló Tapaviczą (Węgry). Dało mu to ósme miejsce ex aequo z pięcioma innymi graczami na trzynastu startujących. Nie brał udziału w turnieju deblowym.

</doc>
<doc id="757973" url="https://pl.wikipedia.org/wiki?curid=757973" title="Sonia Braga">
Sonia Braga



</doc>
<doc id="757974" url="https://pl.wikipedia.org/wiki?curid=757974" title="Radźszahi">
Radźszahi

Radźszahi (beng. রাজশাহী, ang. "Rajshahi") – miasto w zachodnim Bangladeszu, nad Gangesem, przy granicy z Indiami, ośrodek administracyjny prowincji Radźszahi. Około 700 tys. mieszkańców.

</doc>
<doc id="757977" url="https://pl.wikipedia.org/wiki?curid=757977" title="Związek Liberałów i Centrum">
Związek Liberałów i Centrum

Związek Liberałów i Centrum (lit. "Liberalų ir centro sąjunga", LiCS) – litewska liberalna partia polityczna istniejąca w latach 2003–2014.
Historia.
Ugrupowanie to powstało w 2003 w wyniku połączenia Litewskiego Związku Liberałów, Litewskiego Związku Centrum oraz Nowoczesnych Chrześcijańskich Demokratów. Na jego czele stanął mer Wilna Artūras Zuokas. Nowo utworzona frakcja w Sejmie pod koniec kadencji liczyła 22 deputowanych. LiCS wszedł w skład Międzynarodówki Liberalnej i Partii Europejskich Liberałów, Demokratów i Reformatorów.
W 2004 partia uzyskała 11,2% głosów i 2 przedstawicieli w Parlamencie Europejskim. W wyborach w tym samym roku liberalni centryści otrzymali 9,1% głosów, co dało im 18 na 141 miejsc w Sejmie (w tym 11 posłów z okręgów jednomandatowych).
W 2006 na tle konfliktu o przywództwo w partii doszło do rozłamu, w wyniku którego część działaczy powołało nowe ugrupowanie pod nazwą Ruch Liberalny Republiki Litewskiej, do którego odeszło 9 deputowanych. LiCS w tym samym roku wszedł do koalicji tworzącej rząd Gediminasa Kirkilasa, otrzymując resorty spraw wewnętrznych i kultury. W wyborach samorządowych w 2007 z wynikiem 182 mandatów w skali kraju liberalni centryści zajęli trzecie miejsce.
W wyborach parlamentarnych w 2008 partia uzyskała 5,34% głosów i zdobyła 8 mandatów (5 z listy wyborczej i 3 w okręgach większościowych). Współtworzyła drugi rząd Andriusa Kubiliusa. W 2009 po porażce w wyborach do Europarlamentu nowym przewodniczącym został zastępca mera Wilna Gintautas Babravičius, a w 2011 zastąpił go Algis Čaplikas. W tym samym roku ugrupowanie zasilili pozostali działacze Partii Wskrzeszenia Narodowego. W wyborach w 2012 LiCS otrzymał 2,06% głosów i nie przekroczył progu wyborczego, nie wprowadził też żadnych posłów w okręgach jednomandatowych. W 2013 nowym przewodniczącym partii został Artūras Melianas.
W wyborach do Parlamentu Europejskiego partia nie uzyskała mandatów. W lipcu 2014 została przekształcona w Litewski Związek Wolności.

</doc>
<doc id="757982" url="https://pl.wikipedia.org/wiki?curid=757982" title="Świat Raven">
Świat Raven

Świat Raven – amerykański sitcom telewizyjny.
Zadebiutował 17 stycznia 2003 na amerykańskim Disney Channel, a zakończył się 10 listopada 2007, ale wciąż na kanale emitowane są powtórki serialu. Powstał także spin-off serialu, "Cory w Białym Domu". Serial był nominowany do nagrody Emmy w 2005 i 2007 roku, w kategorii najlepszy serial młodzieżowy.
Według twórców, sitcom miał być współczesnym serialem młodzieżowym o nastolatkach, który nawiązywałby stylizacjami i rodzajem komedii do sitcomu z lat pięćdziesiątych, "Kocham Lucy". Początkowa koncepcja została zachowana, ale producenci chcieli, by główna bohaterka została obdarowana jakąś nadprzyrodzoną zdolnością, która może doprowadzić do powstawania zabawnych i ciekawych sytuacji. Miejscem akcji serialu jest San Francisco, a sama akcja skupia się na nastolatce imieniem Raven Baxter (granej przez Raven-Symoné) oraz jej przyjaciołach, Eddiem (Orlando Brown) i Chelsea (Anneliese van der Pol), a także na członkach jej rodziny - głównie na bracie Corym (Kyle Massey). Tytułowa bohaterka wykorzystuje swój talent, pomysłowość, moce psychiczne, a także wiele różnych charakteryzacji, by mogły powstawać sytuacje zabawne, nieprzewidywalne i tym samym, by serial mógł dotrzeć do widzów w każdym wieku.
Serial wciąż pojawia się w Ameryce powtórkowo na Disney Channel i kanale ABC Kids, a w Kanadzie na kanałach Family oraz Vrak.TV. W niektórych krajach można także posiąść DVD z serialem. 
Produkcja.
Imię głównej bohaterki zmieniało się kilka razy w czasie produkcji, począwszy od tego, iż miała ona nazywać się Dawn Baxter, a tytułem serialu byłby "The Future Is On Me" („Przyszłość jest w moich rękach”). Imię bohaterki zmieniono później na Rose Baxter, a wtedy tytułem serialu byłby "Absolutely Psychic" („Absolutnie psychiczna”), ale oficjalnie ustalono imię Raven Baxter, gdy Raven-Symoné wygrała casting do głównej roli w serialu "Świat Raven". Symoné pierwotnie zgłosiła się na casting do roli przyjaciółki Raven, Chelsea.
Pilotażowy epizod nakręcono w 2001 roku, a pierwszą serię latem 2002, która zadebiutowała na brytyjskim Disney Channel we wrześniu tego samego roku. Disney Channel w Stanach Zjednoczonych czekał z emisją aż na rok 2003.
"Świat Raven" miał najwyżej odnotowaną oglądalność w całej historii Disney Channel - pierwszą serię oglądało ponad trzy miliony widzów. Był także najdłużej emitowanym serialem na kanale, a także pierwszym serialem Disney Channel w historii, który uzyskał 100 nakręconych odcinków. Po raz pierwszy kanał także nakręcił spin-off serialu - "Cory w Białym Domu". Serial jest także jednym z czterech, w którym głównymi bohaterami są mniejszości narodowe (pozostałe to "Sławny Jett Jackson", "Cory w Białym Domu" i "Czarodzieje z Waverly Place").
Na dodatek serial ten jest pierwszym w historii Disney Channel, który jest kręcony na kasecie wideo, z perspektywy wielu kamer, w studiu i w którym używana jest ścieżka dźwiękowa ze śmiechem (obecnie jest to standardem seriali produkowanych przez DC do 2009 roku, od kiedy seriale produkowane są w wyższej rozdzielczości). 
Pierwsze trzy serie wyprodukowane zostały przez Brookwell McNamara Entertainment. Raven-Symoné otrzymała propozycję, by osobiście wyprodukować czwartą i ostatnią serię serialu. Stał się on pierwszym sitcomem Disney Channel, który uzyskał spin-off, "Cory w Białym Domu", która śledziła losy młodszego brata Raven, Cory'ego, podczas gdy jego ojciec został szefem kuchni prezydenta Stanów Zjednoczonych, co zmusiło ich do przeprowadzki do Waszyngtonu. 
Ostatnie odcinki serialu nakręcono w styczniu 2006, ale nie zostały emitowane przez rok, razem z finałem serialu w marcu 2007, a także przedostatnim odcinkiem wyemitowanym w listopadzie 2007.
Czołówka.
Serialowa czołówka została stworzona przez Johna Codę, który skomponował także muzykę emitowaną przy zmianie sceny, a także w trakcie przerw reklamowych (również dla serialu "Świat nonsensów u Stevensów"). Produkcją czołówki zajęli się Jeffrey Fortson i Christopher B. Pearman, a wystąpili w niej Raven-Symoné, Anneliese van der Pol oraz Orlando Brown.
Czołówka każdej serii była kompilacją różnych nagrań z odcinków danej serii. Seria druga stosowała się do tej instrukcji, gdy zadebiutowała, jednak gdy premierę miała seria trzecia, czołówka serii drugiej została zastąpiona czołówką z serii trzeciej, jednak z kilkoma nagraniami, które pochodzą z odcinków z serii drugiej. Czołówka serii trzeciej nadal używana jest w serii drugiej. Każda seria robi wyjątek w czołówce, pokazując kilka nagrań z poprzedniej. 
Każda czołówka, zanim pojawi się tytuł serialu, ukazuje wszystkich bohaterów razem (na nagraniu, które nie było częścią żadnego odcinka). Serie pierwsza, druga i trzecia ukazywała rodzinę Baxterów siedzącą na ich tapczanie w salonie, a seria czwarta, jak Chelsea i Eddie schodzą po schodach do salonu Baxterów (nie występowała tam jednak postać Tanyi). 
Na zakończenie, Raven stawała obok tytułu serialu i mówiła "Yep, that's me!" („Tak, to ja”). Zmieniono to w serii czwartej, dodając moment przed "Yep, that's me!", w którym Raven mówi "Oh, snap!" („O, fotka”).
Raven-Symoné wykonuje większą część czołówki, podczas gdy Brown wykonuje tylko rap pod koniec, a także stanowi chórek dla Raven na początku utworu. Van der Pol śpiewa jedynie tytuł serialu w refrenie. Całą piosenkę z czołówki słychać w teledysku, który został wydany kilka miesięcy przed premierą serialu. Można ją także usłyszeć na ścieżce dźwiękowej do serialu z 2004 roku.
Media i dorobek.
Dorobek serialu "Świat Raven" był wzorowany na hicie Disney Channel, "Lizzie McGuire". "Raven" posiada linię odzieży, wydania DVD, książki, zestawy sypialniane, perfumy, grę planszową, trzy gry wideo oraz dwie ścieżki dźwiękowe z muzyką do serialu.
W lutym 2005, zabawki "Świat Raven" można było zdobyć w sieci McDonald’s, zamawiając zestaw Happy Meal. W kwietniu 2005 wydano lalkę w oparciu o postać Raven. Później zdobyć można było także lalki z innymi postaciami z serialu.
We wrześniu 2005 powstały także perfumy i odtwarzacz MP3 sygnowane serialem. W tym samym miesiącu do sieci sklepów "Macy's" wysłano linię odzieży wzorowanej na serialu. Do roku 2006 dorobek serialu wynosił 400 milionów dolarów amerykańskich.

</doc>
<doc id="757983" url="https://pl.wikipedia.org/wiki?curid=757983" title="Jarmila Nygrýnová">
Jarmila Nygrýnová

Jarmila Nygrýnová-Strejčková (ur. 15 lutego 1953 w Pilźnie, zm. 5 stycznia 1999) – czechosłowacka lekkoatletka, skoczkini w dal.
Nygrýnová odnosiła wiele sukcesów podczas halowych mistrzostw Europy: jeden brązowy medal w 1972, trzy srebrne w 1973, 1976 i 1979 oraz dwa złote w 1977 i 1978. Zdobyła również brąz mistrzostw Europy w 1978. Była mistrzynią Europy juniorów z 1970.
Trzykrotnie startowała w igrzyskach olimpijskich. W Monachium 1972 była dwunasta, a w Montralu 1976 i Moskwie 1980 zajęła 6. miejsce. Czterokrotnie brała udział w mistrzostwach Europy (oprócz 1978 także w 1971, 1974 i 1982). Dwukrotnie stawała na podium uniwersjady.
Siedmiokrotnie była mistrzynią Czechosłowacji na otwartym stadionie w skoku w dal (w 1970, 1976, 1977, 1978, 1979, 1980 i 1984), a raz w biegu na 100 m (w 1976). W hali zdobywała mistrzostwo Czechosłowacji w skoku w dal w 1971, 1972, 1973, 1975, 1976, 1977, 1978, 1979, 1980 i 1984, w biegu na 50 m w 1972, a na 60 m w 1973.
Czterokrotnie poprawiała rekord Czechosłowacji w skoku w dal doprowadzając go do 6,89 m.

</doc>
<doc id="757984" url="https://pl.wikipedia.org/wiki?curid=757984" title="Kumilla">
Kumilla

Kumilla (beng. কুমিল্লা, ang. "Comilla") – miasto w Bangladeszu w prowincji Ćottogram, nad rzeką Gumti (dopływ Meghny), przy granicy z Indiami. Według danych szacunkowych na 2013 rok liczy ok. 352 tys. mieszkańców.
W mieście rozwinął się przemysł młynarski, olejarski, bawełniany oraz drzewny. Znajduje się tu również lotnisko.

</doc>
<doc id="757986" url="https://pl.wikipedia.org/wiki?curid=757986" title="Jarmila Nygrynova">
Jarmila Nygrynova



</doc>
<doc id="757987" url="https://pl.wikipedia.org/wiki?curid=757987" title="Michael Wincott">
Michael Wincott

Michael Anthony Claudio Wincott (ur. 21 stycznia 1958 w Toronto) – kanadyjski aktor, najbardziej znany z roli Top Dollara w filmie "Kruk", jako Rene Ricard w dramacie "Basquiat – Taniec ze śmiercią" i Gary Soneji w "W sieci pająka".
Życiorys.
Syn angielskiego imigranta z Blackpool Williama Wincotta, który pracował jako pracownik budowy, spawacz i sprzedawca, i włoskiej imigrantki z Mediolanu Lucii. Rodzice poznali się we Włoszech w czasie wojny i wyemigrowali do Kanady w 1952. Wychowywał się ze starszym bratem Jeffem (ur. 8 maja 1957) w dzielnicy Scarborough, w Ontario. Uczęszczał krótko do Cedarbrae Collegiate, a następnie na University of Toronto. W 1986 ukończył Juilliard School.
Na ekranie tworzy charakterystyczne rozpoznawalne drugoplanowe role, często gra czarne charaktery. W dramacie Olivera Stone’a "Rozmowy radiowe" ("Talk Radio", 1988) na podstawie scenariusza Erica Bogosiana wystąpił w roli błogiego metalowca. W obrazie ' (1991) jako odziany w końską skórę sir Guy Gisbourne wędrował po lesie Sherwood i został wynajęty przez Szeryfa (Alan Rickman), by zabił Robin Hooda (Kevin Costner). W ekranizacji powieści Aleksandra Dumasa "Trzej muszkieterowie" (1993) pojawił się w roli kapitana Rocheforta. W filmie kryminalnym fantasy "Kruk" (1994) jako zły przestępca Top Dollar wypowiadał kwestię "W każdym z nas siedzi diabeł i nie spoczniemy, póki go nie znajdziemy". W obrazie sci-fi ' (1997) odtwarzał postać Elgyna, kapitana niezarejestrowanego pirackiego statku „Betty”, którego załoga stanęła w obronie Call (Winona Ryder). Zagrał także producenta muzycznego Paul A. Rothchild w dramacie biograficznym Olivera Stone’a "Doors" (1991), poetę René Ricarda, mentora Jeana-Michela Basquiata w dramacie biograficznym "Basquiat – Taniec ze śmiercią" (1996), Michaela Kordę w komedii kryminalnej "Metro: Gliniarz z metropolii" (1997) oraz sadystycznego dyrektora więzienia w adaptacji powieści Aleksandra Dumasa "Hrabia Monte Christo" (2002). W serialu internetowym "Veni Vidi Vici" (2017) wystąpił jako Georgina, transpłciowa była reżyserka filmów porno, która przeżyła ciężkie czasy i obecnie pracuje jako operator filmowy.

</doc>
<doc id="757989" url="https://pl.wikipedia.org/wiki?curid=757989" title="Windsor (Berkshire)">
Windsor (Berkshire)

Windsor – miasto w hrabstwie Berkshire w Anglii. Jest częścią "unitary authority" Windsor and Maidenhead.
Słynie ze znajdującego się tam zamku, będącego główną siedzibą aktualnie panującej w Wielkiej Brytanii dynastii, która – rezygnując w 1917 ze swego oryginalnego, niemieckiego nazwiska – nowe zaczerpnęła właśnie od nazwy tej miejscowości. Tu zmarł Jerzy III Hanowerski. Windsor jest wspomniany w Domesday Book (1086) jako "Windesores". 

</doc>
<doc id="757992" url="https://pl.wikipedia.org/wiki?curid=757992" title="Rongpur">
Rongpur

Rongpur (beng. রংপুর, ang. "Rangpur") – miasto w północno-zachodnim Bangladeszu, nad rzeką Ghaghet (dopływ Dźomuny), stolica prowincji Rongpur. W 2011 roku liczyło około 294 tysiące mieszkańców.

</doc>
<doc id="757995" url="https://pl.wikipedia.org/wiki?curid=757995" title="Mojmonszinho">
Mojmonszinho

Mojmoszinho (beng. ময়মনসিংহ, ang. "Mymensingh") – miasto w północnym Bangladeszu, w prowincji Dhaka, nad starym korytem Brahmaputry, około 120 km na północ od Dhaki. Według danych szacunkowych na rok 2013 liczy ok. 414 tys. mieszkańców.

</doc>
<doc id="757996" url="https://pl.wikipedia.org/wiki?curid=757996" title="George S. Robertson">
George S. Robertson



</doc>
<doc id="757997" url="https://pl.wikipedia.org/wiki?curid=757997" title="Status">
Status



</doc>
<doc id="758001" url="https://pl.wikipedia.org/wiki?curid=758001" title="Murilo Benício">
Murilo Benício

Murilo Benício Ribeiro (ur. 13 lipca 1971 roku w Niterói, w stanie Rio de Janeiro) – brazylijski aktor, reżyser i scenarzysta. Ma na swoim koncie udział w ponad dziesięciu telenowelach i kilku filmach.
Był żonaty z Alessandrą Negrini (1996–98), z którą ma syna Antonia (ur. 12 grudnia 1996). Ze związku z aktorką Giovanną Antonelli ma syna Pietra (ur. 24 maja 2005).

</doc>
<doc id="758003" url="https://pl.wikipedia.org/wiki?curid=758003" title="Makati">
Makati

Makati – miasto na Filipinach, na wyspie Luzon, w zespole administracyjnym Manili. W 2010 roku jego populacja liczyła 529 039 mieszkańców. Ważne centrum biznesowe (banki), hotelowe i handlowe (wielkie centra handlowe, także ekskluzywne) dla metropolii Manili. Na południe od centrum Makati znajduje się duży cmentarz żołnierzy USA poległych przy wyzwalaniu Filipin (American Memorial Cemetery) podczas drugiej wojny światowej.

</doc>
<doc id="758008" url="https://pl.wikipedia.org/wiki?curid=758008" title="Pasay">
Pasay

Pasay – miasto na Filipinach, na wyspie Luzon, w zespole miejskim Manili. W 2010 roku jego populacja liczyła 392 869 mieszkańców.
W mieście rozwinął się przemysł włókienniczy oraz chemiczny.

</doc>
<doc id="758010" url="https://pl.wikipedia.org/wiki?curid=758010" title="Gmach Sejmu Śląskiego w Katowicach">
Gmach Sejmu Śląskiego w Katowicach

Gmach Sejmu Śląskiego – zabytkowy budynek znajdujący się w centrum Katowic, przy ulicy Jagiellońskiej 25. Wybudowany w stylu modernistycznym. W okresie międzywojennym jeden z największych budynków administracyjnych w Polsce. Jego sala sejmowa była wzorcem dla sali Sejmu II RP. Obecnie siedziba śląskiego Urzędu Marszałkowskiego i Śląskiego Urzędu Wojewódzkiego.
Historia.
Konkurs na projekt budynku dla Śląskiego Urzędu Wojewódzkiego i Sejmu Śląskiego został ogłoszony w 1923 roku. Wpłynęło na niego 67 prac. Akceptację uzyskał projekt autorstwa architektów z Krakowa: Ludwika Wojtyczki, P. Jurkiewicza, K. Wyczyńskiego i S. Żeleńskiego. Projekt został zrealizowany w latach 1925–1929.
Jeszcze niewykończony budynek został poświęcony 5 maja 1929 r. przez bpa Arkadiusza Lisieckiego. W uroczystości uczestniczył ówczesny Prezydent II RP – Ignacy Mościcki. Ostatnie prace wykończeniowe i wyposażeniowe zakończono w 1932 roku. Koszt budowy gmachu wyniósł 12,5 mln ówczesnych złotych. W całości sfinansował ją Skarb Śląski.
Do wybuchu II wojny światowej w gmachu Sejmu Śląskiego mieściło się również (w założeniu tymczasowo), powstałe w 1929 r., Muzeum Śląskie, którego otwarcie w specjalnie dla niego wybudowanym budynku przy obecnym Placu Bolesława Chrobrego miało nastąpić w sierpniu 1939 roku.
W okresie II wojny światowej, w latach 1941–1945 budynek był siedzibą gauleitera i władz Reichsgau Oberschlesien, w składzie którego znalazł się Górny Śląsk i zachodnia Małopolska, z Katowicami jako stolicą.
Obecnie w budynku Sejmu Śląskiego mieści się Urząd Marszałkowski Województwa Śląskiego, Śląski Urząd Wojewódzki oraz kilka innych urzędów np. Śląskie Kuratorium Oświaty. 29 sierpnia i 12 października 2017 na Sali Sejmu Śląskiego odbyła się I sesja Zgromadzenia Górnośląsko-Zagłębiowskiej Metropolii.
Z dniem 18 sierpnia 1978 r. gmach został wpisany do rejestru zabytków (nr rej.: A/285/09). 22 października 2012 roku gmach został uznany za pomnik historii.
Architektura.
Dane ogólne.
, z zewnątrz obłożony płytami z piaskowca. W stylu klasycyzmu akademickiego. Składa się z czterech skrzydeł tworzących zamknięty czworobok. Na wewnętrznym dziedzińcu do jednego ze skrzydeł przylega osobny budynek sali sejmowej, wzniesiony na planie okręgu.
Ogólna powierzchnia zabudowana budynku wynosi ok. 6 550 m². Obiekt zawiera 634 pomieszczenia o łącznej kubaturze 161 474 m³. W momencie oddania do użytku był największym budynkiem biurowym w Polsce.
Budynek ma łącznie siedem kondygnacji: pięć nadziemnych oraz dwa piętra podziemne. Znajduje się w nim 1300 okien. Łączna długość korytarzy wynosi ponad 6 km.
Sala Sejmowa.
Sala Sejmowa posiada 80 miejsc dla posłów i prezydium Sejmu, 30 dla przedstawicieli Urzędu, 30 dla prasy oraz na galerii 120 miejsc dla publiczności. Centralnym miejscem jest trybuna marszałkowska z bogato zdobionymi fotelami marszałka i wicemarszałków. Sala Sejmu Śląskiego posłużyła jako wzorzec dla budowanej w podobnym czasie siedziby Sejmu Rzeczypospolitej w Warszawie.
Sala Marmurowa.
Sala „Marmurowa”, nazywana niegdyś „Recepcyjną” służyła jako miejsce oficjalnych spotkań i balów. W okresie II wojny światowej została poważnie przebudowana w stylu monumentalnej architektury nazistowskiej, według projektu Alberta Speera, „nadwornego” architekta Adolfa Hitlera. Wzorem było podobne w funkcji jedno z pomieszczeń kancelarii III Rzeszy w Berlinie. Obecnie Sala „Marmurowa” wykorzystywana jest m.in. jako miejsce konferencji.
W związku ze swoim podobieństwem do pomieszczeń kancelarii III Rzeszy została wykorzystana w niektórych scenach w serialu „Stawka większa niż życie”.
Sala Boazeryjna.
Przed II wojną światową służyła jako prywatny salon wypoczynkowy Wojewody Śląskiego – Michała Grażyńskiego.
W latach 90. XX wieku, w trakcie gruntownych prac konserwatorskich podjętych z inicjatywy ówczesnego wojewody śląskiego – Wojciecha Czecha, usunięto z boazerii wiele warstw farb, przywracając jej pierwotny wygląd. Obecnie Sala Boazeryjna jest wykorzystywana jako miejsce kuluarowych lub mniej licznych spotkań wojewody śląskiego z odwiedzającymi go dygnitarzami państwowymi i zagranicznymi.
Skarbiec.
W podziemiach budynku znajduje się skarbiec, w którym w okresie międzywojennym przechowywano tzw. Skarb Śląski. Jego mury mają około 1,5 metra grubości.
Tuż przed wybuchem II wojny światowej znajdowało się w nim około tony złota w sztabach. Obecnie skarbiec służy jako archiwum urzędu śląskiego i wojewody.
Tunele.
W podziemiach gmachu znajduje się kilka tuneli przewidzianych najprawdopodobniej do skrytej ewakuacji dostojników i osób w nim zatrudnionych. Jeden z nich przechodzi pod ulicą Juliusza Ligonia, a wyjście z niego znajduje się w ogrodzie jednego z pobliskich domów. Drugi wiedzie do placu K. Miarki i tam łączy się z tamtejszym systemem podziemnych przejść. Ten odkryto podczas postawienia pomnika Wojciecha Korfantego. Trzeci prowadzi w stronę obecnego Centrum Kultury Katowice im. Krystyny Bochenek.
Schron.
Podczas II wojny światowej część piwnic zostało przez Niemców przekształcona w niewielki schron. Znajduje się on pod dawnym mieszkaniem wojewody Grażyńskiego. Schron został m.in. wyposażony w urządzenia wentylujące.
Winda.
W gmachu znajduje się tzw. „winda paciorkowa” (inna nazwa: dźwig okrężny), nazywana popularnie „paternoster”. W tym systemie kabiny windy (tu jest ich w sumie czternaście), nieposiadające drzwi, ciągle krążą nie zatrzymując się na piętrach. Wchodzi się do nich podczas ich ruchu pionowego. Wszystkie są zawieszone na potężnym stalowym łańcuchu. Wejście jest bezpieczne, ponieważ poruszają się one z niewielką prędkością 0,286 m/s, na specjalnych szynach zapewniających stabilność. Jest dziełem niemieckiej firmy VEB Aufzugswerk z Lipska. Funkcjonowała do 1967 r., kiedy to z przyczyn technicznych została unieruchomiona. Gruntownie zrekonstruowano ją, usuwając poprzednią konstrukcję, w końcu lat 70. XX w. i uruchomiono ponownie w 1980 roku.
Windy tego typu można spotkać głównie w Niemczech. W Polsce zachowało się kilka takich konstrukcji.
Filatelistyka.
Poczta Polska wyemitowała 1 kwietnia 1937 r. znaczek pocztowy przedstawiający Gmach Sejmu Śląskiego o nominale 20 gr, w serii "Wydanie obiegowe - różne widoki (2)". Wydrukowano 3.500.000 sztuk. Autorem projektu znaczka był W. Borowski, ryt wykonał J. Piwczyk. Znaczek pozostawał w obiegu do wybuchu II wojny światowej.

</doc>
<doc id="758013" url="https://pl.wikipedia.org/wiki?curid=758013" title="Vacoas-Phoenix">
Vacoas-Phoenix

Vacoas-Phoenix – miasto na Mauritiusie, w środkowej części wyspy, w dystrykcie Plaines Wilhems, na północny zachód od Curepipe. Około 107 tys. mieszkańców (2010). Przemysł odzieżowy, włókienniczy, gumowy, obuwniczy; w okolicy plantacje herbaty. Trzecie co do wielkości miasto kraju.
W mieście rozwinął się przemysł odzieżowy, włókienniczy, gumowy oraz obuwniczy.

</doc>
<doc id="758017" url="https://pl.wikipedia.org/wiki?curid=758017" title="Curepipe">
Curepipe

Curepipe – miasto na Mauritiusie, czwarte co do wielkości miasto kraju. Znajduje się w środkowej części wyspy. W 2014 roku miasto zamieszkiwało 79 172 ludzi.
W mieście ma siedzibę Mauritius Broadcasting Corporation (MBC), znajduje się też tutaj stadion – New George V Stadium. Ośrodek przetwórstwa herbaty; w pobliżu punkt widokowy z krateru wygasłego wulkanu Trou aux Cerfs.

</doc>
<doc id="758020" url="https://pl.wikipedia.org/wiki?curid=758020" title="Centrum Kultury Śląskiej w Świętochłowicach">
Centrum Kultury Śląskiej w Świętochłowicach

Centrum Kultury Śląskiej (CKŚ) w Świętochłowicach – instytucja kultury Urzędu Miejskiego w Świętochłowicach, mająca na celu propagowanie kultury śląskiej, powołana do życia 1 stycznia 2004 z połączenia dwóch domów kultury: w Lipinach (CKŚ Grota – dawny DK Grota) i na Zgodzie (CKŚ Zgoda – dawny Dom Kultury Huty Zgoda w Świętochłowicach).
CKŚ organizuje wszelkiego rodzaju koncerty, wystawy, przedstawienia i konferencje.
Dawniejszy Dom Kultury Huty „Zgoda” został wybudowany w latach 1954–1955 w stylu nawiązującym do manieryzmu. W gmachu znajduje się bogato zdobiona (stiuki, sztukaterie, pilastry) sala widowiskowa na 400 miejsc. Na suficie umieszczony jest plafon z malarskim wyobrażeniem śląskiej zabawy ludowej autorstwa Edmunda Czarneckiego.
Przy Centrum Kultury Śląskiej obecnie działa:
Zgoda:
Lipiny:

</doc>
<doc id="758023" url="https://pl.wikipedia.org/wiki?curid=758023" title="Diagnostyka (psychologia)">
Diagnostyka (psychologia)

Diagnostyka psychologiczna – proces oceny cech i stanów psychicznych człowieka dokonywany przez psychologa za pomocą metod psychologicznych, którymi najczęściej są testy psychologiczne, obserwacja psychologiczna i wywiad diagnostyczny.

</doc>
<doc id="758025" url="https://pl.wikipedia.org/wiki?curid=758025" title="Liczby Pouleta">
Liczby Pouleta



</doc>
<doc id="758026" url="https://pl.wikipedia.org/wiki?curid=758026" title="Beau Bassin">
Beau Bassin

Beau Bassin (Rose Hill) – miasto na Mauritiusie, w zachodniej części wyspy, ośrodek administracyjny dystryktu Plaines Wilhems. Około 104,8 tys. mieszkańców (2014). Drugie co do wielkości miasto kraju. Głównie funkcje mieszkaniowe i handlowo-usługowe; przemysł odzieżowy, materiałów budowlanych.

</doc>
<doc id="758030" url="https://pl.wikipedia.org/wiki?curid=758030" title="Stadion GKS-u Bełchatów">
Stadion GKS-u Bełchatów



</doc>
<doc id="758031" url="https://pl.wikipedia.org/wiki?curid=758031" title="Wielka Synagoga w Tbilisi">
Wielka Synagoga w Tbilisi

Wielka Synagoga w Tbilisi, zwana Sefardyjską albo synagogą żydów z Achalciche (ros. "Сефардская синагога г. Тбилиси", "Синагога евреев из Ахалцихе", "ახალციხელების ლოცვა") – główna synagoga wspólnoty żydowskiej znajdująca się w stolicy kraju Tbilisi przy ulicy Leselidze 45-47.
Synagoga została zbudowana z cegły w latach 1904-1913 na terenie tzw. bazaru ormiańskiego (obecnie ulica Leselidze). Wcześniej w tych okolicach istniała bóżnica mieszcząca się w gmachu "Muntuaant darbazi" wynajmowanym pod synagogę, jednak został on zburzony z polecenia władz rosyjskich w 1899 roku. Nazwa bóżnicy wywodzi się od miejscowości Achalciche, skąd pochodzili jej fundatorzy. 
W 1903 roku tyfliscy Żydzi wystąpili z prośbą do cara o zgodę na budowę nowego domu modlitewnego, pozytywna decyzja została podjęta rok później. Nowej bóżnicy architekt nadał kształt mauretańsko-eklektyczny, z przewyższonym sklepieniem i latarnią. Do początku lat dwudziestych XX wieku była jedną z trzech bóżnic w mieście (inne znajdowały się przy ul. Antona Katalikosa 3 i Abesadze 10), po 1923 roku dwie pozostałe zostały zamknięte przez władze bolszewickie. 
Podwójna struktura bożnicy posiada wymiary 24,5 metra (długość) na 15 metrów (szerokość) na 14 metrów (wysokość) i obejmuje dwie sale modlitewne. Fasada główna jest udekorowana wielką gwiazdą Dawida.
Wysoka sala modlitewna, większa od drugiej modlitewni jest używana wyłącznie podczas szabatów, większych świąt i festiwali. Jako jedyna posiada galerie dla kobiet. Ściany i pułap większej sali zostały pomalowane w latach 40. XX wieku motywami geometrycznymi, biblijnymi wersetami oraz modlitwami. Ściany mniejszej sali modlitewnej są pomalowane podobnymi wzorami, lecz bardziej skromnie. Jest używana wyłącznie do codziennych modlitw i nie posiada galerii dla kobiet.
Synagoga obecnie jest centrum żydowskiej gminy w mieście. Wokół niej znajdują inne instytucje i sklepy żydowskie, które tworzą z w tym miejscu typową, tradycyjną dzielnicę żydowską.

</doc>
<doc id="758035" url="https://pl.wikipedia.org/wiki?curid=758035" title="Proch, zdrada i spisek">
Proch, zdrada i spisek

Proch,zdrada i spisek (ang. Gunpowder, treason &amp; plot). Zrealizowany na zlecenie BBC dwuczęściowy dramat.
część I – Maria.
Pierwsza część filmu opowiada o losach Marii I Stuart – królowej Szkotów od momentu jej wstąpienia na tron Szkocji do uwięzienia przez królową angielską, Elżbietę I Tudor. Jest rok 1561. Młoda Maria mieszkająca wówczas we Francji, jako wdowa po królu Franciszku II, dowiaduje się o śmierci matki. Wkrótce potem udaje się do Szkocji w celu objęcia tronu. Jednak nowa monarchini odziedzicza państwo rozdarte przez konflikt religijny. Na czele protestantów stoi przyrodni brat Marii (bękart) lord James Stuart. Ona żarliwa katoliczka stara się pogodzić obie strony, zanim jej się to jednak udaje przechodzi m.in. napad w kościele podczas katolickiej mszy świętej, w której bierze udział. Po pogodzeniu podanych postanawia wyjść za mąż. Jednym z kandydatów jest Henryk Stuart, lord Darnley. Pomimo głosu sprzeciwu ze strony Bothwella, jej podanego,a późniejszego kochanka, wybiera Henryka ze względu na to, że ich syn odziedziczyłby po śmierci Elżbiety I tron Anglii (Henryk jest potomkiem króla Henryka VII Tudora, a po śmierci jej samej – tron Szkocji, i tym samym zjednoczyłby zwaśnione od 300 lat dwa państwa. Po ślubie okazuje się jednak, że Bothwell miał racje. Henryk staje się arogancki, pije, zdradza Marię, a w porywie złości próbuje ją nawet zgwałcić. Po sukcesach nadchodzi jednak czas na porażkę. Brat Marii knuje spisek przeciwko jej doradcy Davidowi Rizzowi, katolikowi z Włoch. W wyniku tego spisku David zostaje zamordowany na oczach królowej. Wkrótce jednak Maria wydaje na świat dziecko i tym samym dziedzica tronu Anglii i Szkocji. Następnie, samotna królowa ulega urokowi Bothwella i nawiązuje z nim romans. Maria jest bardzo popularna w kraju, co jest zagrożeniem dla Elżbiety, jednak wkrótce później wystraszona zachowaniem męża, który w środku nocy zabiera dziecko i mówi: "dzieci czasem umierają" wydaje wyrok na męża i mówi Bothwellowi, żeby go zabił (w filmie; choć w rzeczywistości nie wiadomo, czy Maria była zabójczynią swojego męża). Bothwell wykonuje rozkaz, ale niestety wysadzając w powietrze posiadłość w której przebywał Henryk, przez pomyłkę zabija Taylora – służącego Henryka i ukochanego oddanej służki Marii. Służąca staje się wrogiem królowej, a ona sama oddaje się w ręce Anglików mając nadzieję, że Elżbieta nic jej nie zrobi i nie wyśle przeciw Szkocji wojsk. Przed granicą Anglii zastaje ją jej brat, który zabiera jej dziecko i wsadza ją do więzienia. Maria, która u Elżbiety (przynajmniej ze względu na swoją "błękitną krew) miała być gościem, staje się jej więźniem. Tak kończy się pierwsza część "Prochu,zdrady i spisku".
część II – Jakub.
Druga część filmu przedstawia losy Jakuba – pierwszego króla Anglii i Szkocji, od momentu egzekucji Marii, królowej Szkotów aż do udaremnienia "spisku prochowego". Jest rok 1587. Jakub VI, król Szkocji spotyka się z Cecilem, wpływowym politykiem angielskim. Ten proponuje mu, aby Jakub wyraził zgodę na egzekucję swej matki – Marii, a w zamian otrzyma koronę angielską. Młody król szkocki zgadza się, choć wie, że obciąży się grzechem matkobójstwa. 44-letnia królowa Maria zostaje ścięta 8 lutego 1587. Poddani szkoccy żądają zemsty, myślą bowiem, że zleceniodawczynią jest królowa angielska, Elżbieta I Tudor. Król Jakub prosi ich o dzień spokoju, gdy ci zgadzają się, w nocy zostają zamordowani. Dwa lata później król poślubia księżniczkę Annę Duńską. W międzyczasie Jakub-katolik składa obietnicę Thomasowi Percy'emu, że w chwili zostania królem Anglii, zaprzestanie prześladowań katolików (królowa Elżbieta jest protestantką; katolicy płacą za przychodzenie na msze katolickie surowe kary, są torturowani i zabijani). Do 1601 Anna i Jakub mają troje dzieci: Henryka, Elżbietę i Karola. W 1603 roku umiera 69-letnia królowa Elżbieta Tudor i Jakub, jako potomek Henryka VII (ze strony ojca) zostaje królem Anglii. Cesarski pogrzeb zmarłej władczyni opróżnia skarbiec państwa, a Anna Duńska żąda kosztownej koronacji i jak się wyraża: "Dla tej chwili cierpiałam te wszystkie upokorzenia, mój obrzydliwy mężu". Jednak skarbiec "świeci pustkami" i nie ma pieniędzy na ceremonię koronowania. Wtedy Cecil przedstawia Jakubowi pewną listę z zawrotnie wysokimi liczbami. Okazuje się, że są to grzywny płacone przez katolików. Jakub przechodzi, więc na protestantyzm-anglikanizm i ponownie wprowadza prześladowania katolików, ku ich niezadowoleniu. Wówczas Guy Fox (który znany już królowi przyjmuje nazwisko Johnson) wspólnie z Thomasem Percym, Robert Catesby i innych sześciu spiskowców postanawia zabić króla Jakuba I (Anglii) i VI (Szkocji), a oprócz tego wszystkich członków parlamentu. Ten spisek nosi nazwę "Spisek Prochowy". Chodzi o detonacje ładunków pod Izbą Lordów. Do zamachu zamachowcy chcą przekonać także innych angielskich możnych, których bronie i wojska mogłyby ostatecznie udaremnić próbę ocalenia Jakuba. Wszystkich przekonuje się, że chodzi o pozbawienie Szkota tronu Anglii ("Szkot na angielskim tronie"), a w rzeczywistości chodzi o konflikt religijny, czyli katolicy przeciw anglikanom. Na tajnych spotkaniach katolików pojawia się natomiast Lady Margaret, piękna kobieta i zagorzała protestantka, która oczarowuje i rozkochuje w sobie Thomasa Percy'ego. Jedyną jej wadą jest fakt, że jest ona szpiegiem Cecila mającym dowiedzieć się kim są spiskowcy. Jednak wydaje swoje prawdziwe intencje w rozmowie z Percym, gdy ten zapomina o zmianie nazwiska przez Foksa na "Johnson", i mówi "Fox kazał strzec się kobiet", a Lady Margaret odpowiada "Fox jest głupcem" – zna Foksa i nie wie, że obecnie posługuje się innym nazwiskiem. to ją zdradza i Percy morduje kochankę dusząc ją. Plan nadal przebiega bardzo dobrze, aż do momentu, kiedy jeden ze spiskowców Francis Tresham chce poinformować swojego szwagra, Lorda Jamesa o zamachu i ocalić mu życie. Pozostali się na to nie zgadzają, ale Tresham i tak mówi o wszystkim żonie i szwagrowi. Pech, że o zdradzie Francisa dowiadują się Gay Fox i Thomas Percy i w afekcie topią przyjaciela w beczce. Jednak oddany Lord James mówi o wszystkim królowi Jakubowi, a ten wspólnie z Cecilem odnajduje Foksa (ps. Johnsona) przy beczkach z prochem. Wszyscy zostają aresztowani, a ci którzy uciekli, zostają zamordowani. Król przedstawia przed parlamentem wersję, że to on ocalił parlament i przy doskonałej przemowie, odnosi sukces – dostaje potrzebne mu fundusze na wojnę z Hiszpanią. Tak kończy się druga i ostatnia część filmu "Proch, zdrada i spisek".

</doc>
<doc id="758042" url="https://pl.wikipedia.org/wiki?curid=758042" title="Chimoio">
Chimoio

Chimoio – miasto w środkowozachodnim Mozambiku, ośrodek administracyjny prowincji Manica. Według spisu z 2017 roku liczy 363,3 tys. mieszkańców. 
W mieście rozwinął się przemysł bawełniany oraz odzieżowy.

</doc>
<doc id="758044" url="https://pl.wikipedia.org/wiki?curid=758044" title="Skrzynka Nielsena">
Skrzynka Nielsena

Skrzynka Nielsena- podłączone do telewizora przez złącze SCART urządzenie, które zbiera dane na temat co jest w danej chwili oglądane i jaki kanał dana rodzina ogląda. Dane te są przesyłane później do AGB Nielsen Media Research.

</doc>
<doc id="758051" url="https://pl.wikipedia.org/wiki?curid=758051" title="Selebi-Pikwe">
Selebi-Pikwe

Selebi-Pikwe – miasto we wschodniej Botswanie. Około 52 tys. mieszkańców. Czwarte co do wielkości miasto kraju. Ośrodek wydobycia rud miedzi, niklu; huta rud miedzi i niklu; elektrownia cieplna (60 MW); lotnisko.

</doc>
<doc id="758053" url="https://pl.wikipedia.org/wiki?curid=758053" title="Akcja Wyborcza Polaków na Litwie – Związek Chrześcijańskich Rodzin">
Akcja Wyborcza Polaków na Litwie – Związek Chrześcijańskich Rodzin

Akcja Wyborcza Polaków na Litwie – Związek Chrześcijańskich Rodzin (AWPL-ZChR) (lit. "Lietuvos lenkų rinkimų akcija – Krikščioniškų šeimų sąjunga", LLRA-KŠS) – litewska partia polityczna reprezentująca Polaków mieszkających w tym kraju, szczególnie na Wileńszczyźnie. W latach 1994–2016 nosiła nazwę Akcja Wyborcza Polaków na Litwie.
Historia.
W 1994 na Litwie została przyjęta ustawa o organizacjach społecznych, na mocy której organizacja społeczno-polityczna Związek Polaków na Litwie miała przekształcić się w organizację społeczną albo w partię polityczną. Społeczność polska, chcąc zachować własną organizację społeczną oraz mieć udział w życiu politycznym Litwy powinna była powołać własną partię polityczną. 14 sierpnia zwołano V Nadzwyczajny Zjazd ZPL, podczas którego przyjęta była decyzja o przekształceniu ZPL w organizację społeczną i utworzenie partii pod nazwą Akcja Wyborcza ZPL. 23 października po naciskach litewskiego Ministerstwa Sprawiedliwości w sprawie usunięcia z nazwy wyrazu „Związek” została zarejestrowana Akcja Wyborcza Polaków na Litwie.
Na zjazdach AWPL z lat 1994 i 1997 w głosowaniu prezesem partii został Jan Sienkiewicz, natomiast w 1999 – Waldemar Tomaszewski, ponownie wybierany na prezesa również na IV i na V zjeździe AWPL. Według stanu na marzec 2016 r. do partii należy 2207 członków.
W czasie VIII zjazdu sprawozdawczo-wyborczego w maju 2016 podjęto decyzję o uzupełnieniu nazwy partii, brzmiącej odtąd Akcja Wyborcza Polaków na Litwie – Związek Chrześcijańskich Rodzin.
Udział w wyborach do organów państwa litewskiego i Unii Europejskiej.
Wybory parlamentarne.
W Sejmie VI kadencji (1996–2000) Akcję reprezentowali Gabriel Jan Mincewicz i Jan Sienkiewicz. Na zmniejszenie się polskiej reprezentacji w stosunku do kadencji 1992–1996 wpłynęło wprowadzenie klauzuli zaporowej 5% dla podziału mandatów z listy krajowej. Dwóch kandydatów AWPL uzyskało mandaty w okręgach jednomandatowych: Wilno-Soleczniki i Wilno-Szyrwinty.
W wyborach z 2000 AWPL uzyskała 1,85% głosów. Dwa miejsca w tych samych okręgach co poprzednio zdobyli: Waldemar Tomaszewski oraz Gabriel Mincewicz. W wyborach z 2004 Akcja wystartowała z przedstawicielami mniejszości rosyjskiej i białoruskiej, co przełożyło się na 3,8% głosów i 2 mandaty. Posłami zostali Waldemar Tomaszewski i Leokadia Poczykowska. W wyborach parlamentarnych z 2008 AWPL zdobyła 4,79% głosów, czyli uzyskała wynik zbliżony do klauzuli zaporowej 5%. W okręgach jednomandatowych po raz pierwszy zdobyła trzy, a nie dwa mandaty, które przypadły: Waldemarowi Tomaszewskiemu (Wilno–Soleczniki), Michałowi Mackiewiczowi (Szyrwinty–Wilno) i Jarosławowi Narkiewiczowi (Wilno–Troki). Do uzyskania czwartego mandatu w okręgu Nowa Wilejka zabrakło niewielkiej liczby głosów.
W wyborach parlamentarnych z 2012 AWPL zdobyła 5,83% głosów i po raz pierwszy przekroczyła pięcioprocentowy próg wyborczy. Z listy krajowej mandaty poselskie zdobyli: Wanda Krawczonok, Józef Kwiatkowski, Michał Mackiewicz oraz Zbigniew Jedziński i Irina Rozowa (po rezygnacji z objęcia mandatów przez Waldemara Tomaszewskiego i Zdzisława Palewicza), zaś w okręgach jednomandatowych wygrali: Jarosław Narkiewicz, Leonard Talmont i Rita Tamašunienė. Po raz kolejny ogólnolitewski próg wyborczy ugrupowanie przekroczyło w wyborach w 2016, zdobywając pięć miejsc w Sejmie z listy krajowej oraz co najmniej dwa w okręgach jednomandatowych – w pierwszej turze mandaty zdobyli Czesław Olszewski i Leonard Talmont (ponadto w drugiej turze o fotele poselskie będą rywalizować Danuta Narbut i Rita Tamašunienė).
Wybory samorządowe.
AWPL od lat reprezentowana jest w samorządach na Wileńszczyźnie. Zdobywała kolejno: 69 mandatów (1995), 59 (1997), 53 (2000), 50 (2002) i 53 mandaty (2007). W wyborach samorządowych 2011 AWPL wraz z koalicyjnym Sojuszem Rosyjskim otrzymała poparcie 6,50% głosujących, wprowadzając do samorządów 65 radnych (o 12 więcej niż w wyborach z 2007), z czego Akcji Wyborczej Polaków na Litwie przypadły 62 mandaty, a Sojuszowi Rosyjskiemu – 3. W wyborach samorządowych w roku 2015 partia znów wystartowała w koalicji z Sojuszem Rosyjskim i uzyskała wynik 7,72% (o 1,22% więcej niż w poprzednich wyborach samorządowych). Tym razem koalicja wywalczyła 67 mandatów (w tym 6 – Sojusz Rosyjski) oraz dodatkowo dwa stanowiska merów rejonów (będących również radnymi) solecznickiego i wileńskiego.
Wyniki koalicji i AWPL w poszczególnych rejonach:
Od 1995 AWPL sprawuje samodzielnie władzę w rejonach wileńskim i solecznickim. W radzie m. Wilna AWPL była w latach 2007–2009 w koalicji z Litewską Partią Socjaldemokratyczną i partią Porządek i Sprawiedliwość. We władzach miasta społeczność polską reprezentował wówczas zastępca mera Wilna Artur Ludkowski. W latach 2010–2015 zastępcą mera z ramienia AWPL był Jarosław Kamiński. Od roku 2014 Maria Pucz jest wicemerem rejonu trockiego.
Wybory do Parlamentu Europejskiego.
W wyborach do Parlamentu Europejskiego w 2004 AWPL kandydowała w koalicji ze Związkiem Rosjan na Litwie i uzyskała 5,71% głosów, jednak nie przekroczyła progu wyborczego wymaganego dla koalicji (7%) i nie otrzymała żadnego z trzynastu mandatów przewidzianych dla Litwy. W wyborach do Parlamentu Europejskiego w 2009 AWPL startowała razem z Sojuszem Rosyjskim. Uzyskała 8,46 proc. poparcia i zdobyła mandat, który otrzymał Waldemar Tomaszewski. AWPL wygrała w czterech okręgach wyborczych na Wileńszczyźnie. W rejonie solecznickim partia polska uzyskała 80,5% głosów, w wileńskim – 71,0%, w trockim – 31,6%, a w święciańskim – 22,4%. W wyborach do Parlamentu Europejskiego w 2014 Akcja Wyborcza Polaków na Litwie oraz Sojusz Rosyjski utworzyły koalicję „Blok Waldemara Tomaszewskiego”. Koalicja uzyskała 8,06% głosów i zdobyła mandat, który ponownie otrzymał Waldemar Tomaszewski. „Blok Waldemara Tomaszewskiego” wygrał w czterech rejonach: solecznickim – 74,8%, wileńskim – 54,6%, miejskim Wisaginia – 32,9% i trockim – 22,4%.
Struktura organizacji.
Prezesem rady naczelnej jest Waldemar Tomaszewski. Szefami oddziałów są: Wanda Krawczonok (Wilno), Waldemar Tomaszewski (wileński), Maria Pucz (trocki), Zdzisław Palewicz (solecznicki), Zbigniew Jedziński (święciański), Rita Tamašunienė (szyrwincki).

</doc>
<doc id="758058" url="https://pl.wikipedia.org/wiki?curid=758058" title="Romuald Coppieters de Tergonde">
Romuald Coppieters de Tergonde

Romuald Coppieters de Tergonde (ur. w 1845, zm. w 1889 we Lwowie) – właściciel dóbr ziemskich oraz hut szkła w Borownicy i Jasienicy Sufczyńskiej. 
Potomek Josepha Coppieters de Tergonde (1749-1806) z rodziny flamandzkiej osiadłej ok. 1790 w Dobromilu na południe od Przemyśla, podobnie jak Eugeniusz Tergonde – bohater powstania styczniowego, Kazimierz i Józef Tergonde – żołnierze II Brygady Legionów polegli w bitwie pod Bohorodczanami.

</doc>
<doc id="758062" url="https://pl.wikipedia.org/wiki?curid=758062" title="Chrześcijańsko-Konserwatywny Związek Socjalny">
Chrześcijańsko-Konserwatywny Związek Socjalny

Chrześcijańsko-Konserwatywny Związek Socjalny (lit. "Krikščionių konservatorių socialinė sąjunga", KKSS) – chadecko-konserwatywna litewska partia polityczna, działająca od 2000 do 2010.
Partia powstała w lipcu 2000 w wyniku rozłamu w rządzącym Związku Ojczyzny. Założyli ją jako Umiarkowany Związek Konserwatywny (lit. "Nuosaikiųjų konservatorių sąjunga", NKS) zwolennicy byłego premiera Gediminasa Vagnoriusa, który stanął na czele nowej formacji. Do partii przystąpiło kilkunastu deputowanych.
W 2000 w wyborach parlamentarnych konserwatyści otrzymali 2,01% głosów, nie przekraczając progu wyborczego. Jedynym ich przedstawicielem w Sejmie nowej kadencji został Gediminas Vagnorius, wygrywając wybory w okręgu jednomandatowym. W 2004 ugrupowanie zmieniło nazwę na Chrześcijańsko-Konserwatywny Związek Socjalny. W tym samym roku nie wprowadziło żadnych swoich przedstawicieli do Parlamentu Europejskiego.
W wyborach w 2004 KKSS uzyskał 1,96% głosów, nie zdobywając tym razem jakichkolwiek mandatów. W 2006 jeden z liderów, Stasys Šedbaras, powrócił do Związku Ojczyzny. W 2007 konserwatyści wprowadzili w skali kraju z własnych list 6 przedstawicieli do samorządów.
W 2008 KKSS nie wystawił własnej listy wyborczej, a lider partii przegrał jako kandydat niezależny w drugiej turze w okręgu jednomandatowym. W 2010 ugrupowanie współtworzyło nową formację pod nazwą Partia Chrześcijańska.

</doc>
<doc id="758066" url="https://pl.wikipedia.org/wiki?curid=758066" title="Marcja (imię)">
Marcja (imię)

Marcja — żeńskie imię łacińskiego pochodzenia, powstałe od nazwy rodu "Marcii/Martii" (pol. Marcjusze). Patronką tego imienia jest św. Marcja, wspominana razem ze św. Rufinem. 
Marcja imieniny obchodzi 21 czerwca.
Znane osoby o tym imieniu: 
Męski odpowiednik: Marcjusz

</doc>
<doc id="758074" url="https://pl.wikipedia.org/wiki?curid=758074" title="Wojewódzki Sztab Wojskowy">
Wojewódzki Sztab Wojskowy



</doc>
<doc id="758079" url="https://pl.wikipedia.org/wiki?curid=758079" title="Litewscy Chrześcijańscy Demokraci">
Litewscy Chrześcijańscy Demokraci

Litewscy Chrześcijańscy Demokraci (lit. "Lietuvos Krikščionys Demokratai", LKD) – chadecka litewska partia polityczna, działająca w latach 1990–2008.
Historia.
Ugrupowanie, założone w 1989, formalnie zarejestrowano w 1990 jako Litewską Partię Chrześcijańskich Demokratów (lit. "Lietuvos krikščionių demokratų partija"). Nawiązywało tym samym do przedwojennej formacji politycznej o takiej nazwie, aktywnej szczególnie do czasu zamachu stanu z 1926.
Pierwszym przewodniczącym został dysydent Viktoras Petkus, który jednak wkrótce opuścił partię. Do wybranego w 1990 parlamentu (wówczas jeszcze Rady Najwyższej LSRR) weszło dwóch przedstawicieli LKDP, startujących z poparciem ruchu Sąjūdis, w tym Algirdas Saudargas. Ugrupowanie wspierało niepodległościowe działania podejmowane przez Vytautasa Landsbergisa.
W wyborach w 1992 chadecy uzyskali ponad 10 mandatów w 141-osobowym Sejmie (w ramach koalicji z demokratami oraz Związkiem Więźniów Politycznych i Zesłańców). W 1996 zajęli drugie miejsce z wynikiem 9,91% głosów na listę krajową i łącznie 16 mandatami poselskimi. W trakcie kadencji partię opuściła grupa działaczy, tworząc nowe stronnictwo pod nazwą Nowocześni Chrześcijańscy Demokraci. Do 2000 LKDP kierowana przez Algirdasa Saudargasa wchodziła w skład koalicji rządowej ze Związkiem Ojczyzny.
W tym samym roku partia nie przekroczyła wyborczego progu (3,07% głosów), wprowadzając tylko dwóch posłów w okręgach jednomandatowych. W 2001 do LKDP przyłączył się Związek Chrześcijańskich Demokratów posła Kazysa Bobelisa, który stanął na czele wspólnego ugrupowania. Chadecy przyjęli wówczas nową nazwę – Litewscy Chrześcijańscy Demokraci. Niezadowolona z tej decyzji grupa, skupiona wokół kilku profesorów, utworzyła własną Litewską Partię Chrześcijańskiej Demokracji, która nie podjęła szerszej działalności (lit. "Lietuvos krikščioniškosios demokratijos partija").
W 2004 po odejściu Kazysa Bobelisa na czele LKD stanął Valentinas Stundys, mer gminy Malaty. W tym samym roku chadecy nie uzyskali żadnych mandatów w Parlamencie Europejskim ani w krajowym Sejmie. Trzy lata później w wyborach samorządowych utrzymali dotychczasową pozycję, zdobywając w skali kraju 95 mandatów.
W 2008 partia przyłączyła się do Związku Ojczyzny, w którym Valentinas Stundys objął stanowisko wiceprzewodniczącego.

</doc>
<doc id="758082" url="https://pl.wikipedia.org/wiki?curid=758082" title="Przywrotnik pospolity">
Przywrotnik pospolity

Przywrotnik pospolity ("Alchemilla vulgaris" L.) – gatunek rośliny wieloletniej z rodziny różowatych. Jest to tzw. gatunek zbiorowy. Występuje na terenie Europy.
Początkowo wszystkie formy przywrotnika występujące w Europie traktowane były jako jeden gatunek "A. vulgaris". Formy żyjące w odrębnych populacjach, charakteryzujące się powtarzalnością cech i warunków siedliskowych, wyodrębnia się obecnie jako tzw. gatunki drobne ("microspecies"), traktując "A. vulgaris" jako gatunek zbiorowy.
Biologia i ekologia.
Siedlisko: wilgotne łąki, pastwiska, zarośla i zagajniki, obrzeżach lasów. Kwitnie od maja do września. Nasiona powstają w rzadko spotykany u roślin nasiennych sposób, a mianowicie bezpłciowo, poprzez apomiksję. Na brzegach blaszki liściowej (na ząbkach) występują szparki wodne (hydatody), poprzez które roślina wydziela krople wody (gutacja).
Zastosowanie.
Roślina kosmetyczna.
Przywrotnik pospolity ma szerokie zastosowanie w kosmetyce, m.in. przypisywany jest mu korzystny wpływ na dolegliwości skórne. Z rośliny przyrządza się m.in. kąpiele regenerujące skórę, nadające cerze większą elastyczność i odporność.

</doc>
<doc id="758084" url="https://pl.wikipedia.org/wiki?curid=758084" title="Marian Osiński">
Marian Osiński

Marian Osiński (ur. 2 stycznia 1883 w Krakowie, zm. 4 grudnia 1974 w Gdańsku) – polski architekt.
Życiorys.
Urodził się 2 stycznia 1883 w Krakowie, w rodzinie Franciszka i Marii z Wiadrowskich. Uczył się w szkole powszechnej i C. K. Gimnazjum Nowodworskiego (św. Anny) w Krakowie (1894–1901), gdzie zdał egzamin dojrzałości (w jego klasie był m.in. Sebastian Flizak). W latach 1901–1906 studiował na Wydziale Architektury Wyższej Szkoły Technicznej we Lwowie. Po odbyciu praktyki budowlanej w biurze prof. Lewińskiego we Lwowie, w maju 1908 zdał z wyróżnieniem egzamin dyplomowy. W latach 1907–1910 odbywał staż asystencki na Wydziale Architektury. Odbył studia uzupełniające w Akademii Sztuk Pięknych w Rzymie i na Politechnice w Monachium, po czym wrócił do Lwowa i jako docent wykładał formy architektoniczne i perspektywę malarską. 19 października 1919 ożenił się z Zofią z Szostkiewiczów (1892–1980). Mieli dwoje dzieci – Marię (ur. 1920) i Antoniego (1924–2011). W latach 1921–1929 wykładał w Państwowej Szkole Technicznej we Lwowie. W latach 1929–1934 zastępca profesora, następnie profesor Politechniki Lwowskiej. Od 1930 był kierownikiem Katedry Architektury Historycznej, w 1933 doktoryzował się z historii architektury obronił rozprawę "Zamek w Żółkwi", w latach 1936–1938 był dziekanem Wydziału Architektury. W 1934 otrzymał tytuł profesora nadzwyczajnego, w 1946 profesora zwyczajnego z zakresu Historii Architektury Polskiej.
Był prezesem lwowskiego oddziału Stowarzyszenia Architektury Rzeczypospolitej Polskiej oraz Towarzystwa Opieki nad Zabytkami. Był także członkiem Lwowskiego Towarzystwa Naukowego oraz Polskiego Towarzystwa Politechnicznego we Lwowie. Został członkiem założycielem powołanego w 1938 Stowarzyszenia „Towarzystwo Budowy Panoramy Plastycznej Dawnego Lwowa”.
Okupację sowiecką i niemiecką Lwowa spędził we Lwowie, pracując cały czas jako wykładowca na macierzystej uczelni, przemianowanej przez pierwszych okupantów na Instytut Politechniczny, przez drugich - na Państwowe Techniczne Kursy Zawodowe. W czerwcu 1944, tuż przed ponownym wkroczeniem tam Armii Czerwonej, wyjechał ze Lwowa do Dębicy. Od października 1944 do listopada 1945 pracował w Oddziale Odbudowy Urzędu Wojewódzkiego w Rzeszowie, skąd w listopadzie 1945 przeprowadził się do Gdańska. Został pierwszym dziekanem Wydziału Architektury Politechniki Gdańskiej. Funkcję tę pełnił do 1952. Brał aktywny udział w odbudowie Gdańska i współpracował w rekonstrukcji architektury Pomorza (Szczecin, Koszalin, Kołobrzeg). W 1956 otrzymał Nagrodę Naukową przewodniczącego Miejskiej Rady Narodowej w Gdańsku. 1 października 1970 Politechnika Gdańska nadała mu tytuł doktora honoris causa. Jest autorem projektów architektonicznych kościołów parafialnych w miejscowościach: Polanka, Głębokie, Stale, Grębów, obiektów przemysłowych w Jaśle i Krośnie, willi we Lwowie, ratusza w Stryju, zrekonstruowanego zamku w Żółkwi. Dokonał inwentaryzacji zamków w Zbarażu, Żółkwi, Brzeżanach, Świrzu oraz zabytkowych kościołów w Rzeszowie i Lwowie.
Pochowany 7 grudnia 1974 na Cmentarzu Oliwskim w Gdańsku (kwatera 28-A-20).
18 października 2021 odbyła się uroczystość odsłonięcia tablicy, na kamienicy przy ulicy Wita Stwosza 38 w Oliwie, upamiętniającej profesora Mariana Osińskiego.
Upamiętnienie.
W 1963, w 80 rocznicę urodzin prof. Mariana Osińskiego, Rada Wydziału Architektury Politechniki Gdańskiej wybiła medal pamiątkowy.
27 marca 1980 odbyła się uroczystość nadania Państwowym Szkołom Budownictwa w Gdańsku imienia profesora Mariana Osińskiego.
W 2018 Rada Miasta Gdańska jednej z ulic w Gdańsku - Jasieniu nadała imię prof. Mariana Osińskiego.

</doc>
<doc id="758086" url="https://pl.wikipedia.org/wiki?curid=758086" title="Związek Młodzieży Chrześcijańskiej „Polska YMCA”">
Związek Młodzieży Chrześcijańskiej „Polska YMCA”

Związek Młodzieży Chrześcijańskiej „Polska YMCA” – młodzieżowa organizacja społeczna, zbudowana na podstawach programowych międzynarodowej organizacji YMCA, której celem jest prowadzenie działalności opiekuńczej, charytatywnej, jak również edukacyjnej i wychowawczej w duchu chrześcijańskim. Członkami "Polskiej YMCA" mogą być chrześcijanie płci obojga.
Historia.
"Polska YMCA" powstała w roku 1923, gdy niepodległą już Polskę opuścili członkowie amerykańskiej "YMCA" (ang. "Young Men’s Christian Association", pieszczotliwie „Ciocia Imcia”), którzy przybyli wraz z armią gen. Józefa Hallera, niosąc materialną i moralną pomoc osobom pokrzywdzonym w czasie wojny (m.in. opieka nad jeńcami wojennymi, repatriantami, zdemobilizowanymi żołnierzami, ubogimi studentami).
Amerykańska YMCA, kierowana w Polsce przez Paula Supera, zamknęła działalność w roku 1921. Podjęto wówczas decyzję o powołaniu społeczno-wychowawczego Związku Młodzieży Chrześcijańskiej – Polska YMCA. W roku 1922 zatwierdzono statut (30 marca) i powołano Centralny Komitet Polskiej YMCA, który kierował stowarzyszeniem przez pierwsze dwa lata. W skład Komitetu weszli m.in. profesorowie Leon Marchlewski i Stanisław Estreicher, generałowie Józef Czikel i Mieczysław Norwid-Neugebauer, przemysłowcy Alfred Grohman i Feliks Krusher, dyrektor Wileńskiego Okręgu Polskich Kolei Państwowych Emil Landsberg, minister zdrowia Witold Chodźko, minister opieki społecznej Ludwik Darowski, wiceminister edukacji Tadeusz Łopuszański, poeta Jan Kasprowicz, marszałek Sejmu Maciej Rataj. Pierwszym prezesem był Leon Marchlewski (1923–1933).
Okres dwudziestolecia międzywojennego był czasem prężnej działalności organizacji, wzrostu liczby członków, a także gromadzenia majątku – powstały m.in. stałe siedziby organizacji w Krakowie, Łodzi, Warszawie i Gdyni. Dalszy rozwój "Polskiej YMCA" został zatrzymany dopiero w czasie II wojny światowej – jej działalność, jak wielu innych organizacji, została wówczas zakazana przez okupanta. Ogniska polskiej YMCA powstawały wówczas na emigracji (np. w Londynie), a także przy polskich oddziałach wojskowych walczących u boku aliantów. Polskie YMCA działało m.in. przy Armii Andersa na Bliskim Wschodzie, organizując Dom Żołnierza w Bagdadzie. Pod auspicjami YMCA wydawane było w Wielkiej Brytanii pismo „Poradnik dla Pracowników Świetlic Żołnierskich”.
Na początku czerwca 1937 Rada Polska YMCA wręczyła Marszałkowi Edwardowi Śmigłemu-Rydzowi dyplom Pierwszego Członka Honorowego YMCA.
Czas powojenny nie był dla organizacji łaskawy: reaktywowana w kwietniu 1945 roku, po czterech latach działalności została uznana przez władze komunistyczne za „narzędzie burżuazyjno-faszystowskiego wychowania, popierane przez zagranicznych mocodawców i sanacyjne czynniki rządzące”. Działalność organizacji została zakazana, a jej majątek znacjonalizowano.
"Polska YMCA" wznowiła działalność w roku 1990.

</doc>
<doc id="758090" url="https://pl.wikipedia.org/wiki?curid=758090" title="Aleksandr Tarchanow">
Aleksandr Tarchanow

Aleksandr Fiodorowicz Tarchanow, ros. "Александр Фёдорович Тарханов" (ur. 6 września 1954 w miejscowości Kazachstan w obwodzie zachodniokazachstańskim) – rosyjski piłkarz, grający na pozycji pomocnika, reprezentant Związku Radzieckiego, trener piłkarski.
Kariera piłkarska.
Na przełomie lat 60. i 70. trenował w drużynie juniorów Awtomobilista Krasnojarsk, skąd trafił następnie do pierwszego zespołu. Jednym z jego partnerów w drużynie był Oleg Romancew, z którym w późniejszych latach współpracował jako szkoleniowiec. Z Krasnojarska wyjechał do Chabarowska, a następnie do Moskwy, gdzie przez 9 sezonów występował w zespole CSKA Moskwa. Później zaliczył 1 sezon w SKA Odessa, a dwa ostatnie lat kariery spędził w SKA Rostów nad Donem. Karierę zakończył w 1987 w wieku 33 lat.
Kariera reprezentacyjna.
W latach 1976-1983 wystąpił w 6 meczach reprezentacji ZSRR.
Kariera trenerska.
Przełom lat 80. i 90. spędził w zespołach z niższych lig: ormiańskim Kotajku Abowian, SKA Odessa i Tereku Grozny. W 1992, po kilkumiesięcznym pobycie w uzbeckim Paxtakorze Taszkent rozpoczął współpracę z Olegiem Romancewem jako jego asystent w Spartaku Moskwa. Dwa lata później objął funkcję pierwszego trenera CSKA Moskwa. W tym samym czasie ponownie podjął współpracę z Romancewem, tym razem w ramach sztabu szkoleniowego reprezentacji Rosji. W CSKA pełnił także przez rok funkcję prezesa klubu. Kolejnym moskiewskim klubem w jego karierze było Torpedo, w którym spędził półtora roku. Później przez kilka lat pracował poza stolicą, prowadząc Krylia Sowietow Samara, Saturn Ramienskoje i Terek Grozny. W 2006 objął funkcję trenera FK Vėtra. Odszedł ze stanowiska pod koniec maja 2007. Po epizodzie pracy w Kryliach Sowietow objął funkcję szkoleniowca Kubania Krasnodar. Od 2010 do 2012 trzykrotnie z przerwami prowadził FK Chimki. W latach 2010-2011 ponownie kierował drużynę Krylia Sowietow Samara. 27 listopada 2013 objął prowadzenie Urału Jekaterynburg

</doc>
<doc id="758098" url="https://pl.wikipedia.org/wiki?curid=758098" title="Sizzo">
Sizzo

Sizzo (zm. przed grudniem 1005) – hrabia Turyngii.
Życiorys.
Pochodzenie Sizzona nie jest pewne, lecz zdaniem części badaczy mógł być synem Guntera von Hersfelda. Według dawniejszej literatury jego żoną miała być córka władcy Węgier Gejzy. Podstawę tej teorii stanowił pochodzący z końca XI wieku przekaz "Vita Guntheri", w którym określono opata Guntera z Dobrowody, domniemanego syna hrabiego, mianem krewnego króla Węgier Stefana I. Obecnie uważa się jednak Guntera z Dobrowody za krewnego żony Stefana, królowej Gizeli Bawarskiej, a co za tym idzie odrzuca się węgierskie pochodzenie żony Sizzona. 
Nie wiadomo, czy Sizzo pozostawił po sobie potomstwo. Opat Gunter był bowiem najprawdopodobniej bratem, a nie synem Sizzona.

</doc>
<doc id="758102" url="https://pl.wikipedia.org/wiki?curid=758102" title="La Riba">
La Riba

La Riba – gmina w Hiszpanii, w Katalonii, w prowincji Tarragona, w comarce Alt Camp.
Powierzchnia gminy wynosi 7,99 km². Zgodnie z danymi INE, w 2005 roku liczba ludności wynosiła 679, a gęstość zaludnienia 84,98 osoby/km². Wysokość bezwzględna gminy równa jest 263 metrów. Współrzędne geograficzne gminy to 41°19'11"N, 1°10'44"E.
Miejscowości.
W skład gminy wchodzą dwie miejscowości, w tym miejscowość gminna o tej samej nazwie. Te miejscowości to:

</doc>
<doc id="758104" url="https://pl.wikipedia.org/wiki?curid=758104" title="Les Hortasses">
Les Hortasses

Les Hortasses – miejscowość w Hiszpanii, w Katalonii, w prowincji Tarragona, w comarce Alt Camp, w gminie La Riba.
Według danych INE z 2005 roku miejscowość zamieszkiwały 22 osoby.

</doc>
<doc id="758105" url="https://pl.wikipedia.org/wiki?curid=758105" title="Scholastyka (opatka)">
Scholastyka (opatka)

Scholastyka (X/XI w.) – pierwsza opatka św. Lamberta w Somlóvásárhely.
Dawniej uchodziła za córkę węgierskiego księcia Gejzy; obecnie przyjmuje się, że była jego daleką krewną.

</doc>
<doc id="758106" url="https://pl.wikipedia.org/wiki?curid=758106" title="Therese Borssén">
Therese Borssén

Therese Kristina Borssén (ur. 12 grudnia 1984 w Rättvik) – szwedzka narciarka alpejska.
Kariera.
Po raz pierwszy na arenie międzynarodowej pojawiła się 8 stycznia 2000 roku w Kirunie, gdzie w zawodach FIS zajęła siódme miejsce w slalomie. W 2002 roku wystartowała na mistrzostwach świata juniorów w Tarvisio, gdzie zajęła 14. miejsce w slalomie i 34. miejsce w gigancie. Jeszcze dwukrotnie startowała w zawodach tego cyklu, zajmując czwarte miejsce w slalomie podczas mistrzostw świata juniorów w Briançonnais w 2003 roku i mistrzostw świata juniorów w Mariborze rok później.
W zawodach Pucharu Świata zadebiutowała 28 listopada 2003 roku w Park City, gdzie nie zakwalifikowała się do pierwszego przejazdu w gigancie. Pierwsze pucharowe punkty wywalczyła dzień później, zajmując 13. miejsce w slalomie. Na podium zawodów tego cyklu pierwszy raz stanęła 8 stycznia 2006 roku w Mariborze, kończąc rywalizację w slalomie na trzeciej pozycji. W zawodach tych wyprzedziły ją jedynie Austriaczka Marlies Schild i Janica Kostelić z Chorwacji. Łącznie sześciokrotnie stawała na podium zawodów pucharowych, odnosząc przy tym jedno zwycięstwo: 29 grudnia 2006 roku w Semmering była najlepsza w slalomie. W sezonie 2006/2007 zajęła 18. miejsce w klasyfikacji generalnej, w klasyfikacji slalomu była czwarta.
Wystartowała na igrzyskach olimpijskich w Turynie w 2006 roku, zajmując ósme miejsce w slalomie. Na rozgrywanych cztery lata później igrzyskach olimpijskich w Vancouver w tej samej konkurencji zajęła 21. miejsce. Była też między innymi piąta na mistrzostwach świata w Santa Caterina w 2005 roku i siódma podczas mistrzostw świata w Åre dwa lata później.
W 2013 roku zakończyła karierę.

</doc>
<doc id="758109" url="https://pl.wikipedia.org/wiki?curid=758109" title="Therese Borssen">
Therese Borssen



</doc>
<doc id="758110" url="https://pl.wikipedia.org/wiki?curid=758110" title="Pseudolosowość">
Pseudolosowość



</doc>
<doc id="758111" url="https://pl.wikipedia.org/wiki?curid=758111" title="Edward Speleers">
Edward Speleers

Edward John „Ed” Speleers (ur. 7 kwietnia 1988 w Chichesterze) – brytyjski aktor filmowy i telewizyjny.
Życiorys.
Urodził się w Chichester w Anglii jako jedyny syn Johna Speleersa, konsultanta finansowego w Londynie. Matka opuściła ojca i osiedliła się w Hiszpanii, gdy miał trzy lata. Od najmłodszych lat marzył o tym, by zostać aktorem. Jego ulubionym aktorami stali się James Dean, Brad Pitt i Johnny Depp. W gimnazjum Dorset House School w Bury występował w spektaklach szekspirowskich: "Hamlet" i "Ryszard III" oraz przedstawieniu "Piotruś Pan". W czerwcu 2006 zakończył naukę w elitarnym Eastbourne College we Wschodnim Sussex, gdzie napisał też sztukę "Retribution", która wystawiona, wzbudziła kontrowersje przez poruszony temat pedofilii.
W 2005 ubiegał się o rolę Petera Pevensie w "", którą ostatecznie zagrał William Peter Moseley. W 2006 zdobył tytułową rolę w przygodowym filmie fantasy "Eragon" (2006), za którą był nominowany do nagrody Saturna w kategorii najlepszy młody aktor (nie miał wówczas żadnego doświadczenia ekranowego). Był zainteresowany rolą młodego Hannibala Lectera w "Hannibal. Po drugiej stronie maski" (2007), lecz walkę o rolę przegrał z francuskim aktorem Gaspardem Ulliel.

</doc>
<doc id="758116" url="https://pl.wikipedia.org/wiki?curid=758116" title="Papaver rhoeas">
Papaver rhoeas



</doc>
<doc id="758117" url="https://pl.wikipedia.org/wiki?curid=758117" title="Papaver argemone">
Papaver argemone



</doc>
<doc id="758118" url="https://pl.wikipedia.org/wiki?curid=758118" title="Altusried">
Altusried

Altusried – gmina targowa w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu. Leży w Allgäu, około 30 km na północ od Sonthofen i ok. 12 od Kempten (Allgäu), nad rzeką Iller.
Polityka.
Przewodniczącym gminy jest Heribert Kammel (Freie Wähler), w skład rady gminy wchodzi 24 osób.

</doc>
<doc id="758121" url="https://pl.wikipedia.org/wiki?curid=758121" title="Biblioteka Instytutu Botaniki w Krakowie">
Biblioteka Instytutu Botaniki w Krakowie

Biblioteka Instytutu Botaniki – w 1953, równocześnie z powstaniem Zakładu Botaniki PAN, staraniem profesora Władysława Szafera, powołana została biblioteka, która w połączeniu z już istniejącą biblioteką Katedry Systematyki i Geografii Roślin i Ogrodu Botanicznego UJ, dała podwaliny do stworzenia wspólnej, największej specjalistycznej biblioteki botanicznej w Polsce. W obecnym kształcie Biblioteka stanowi niezmiennie wspólną jednostkę dla dwóch niezależnych instytutów – Instytutu Botaniki im. W. Szafera Polskiej Akademii Nauk i Instytutu Botaniki Uniwersytetu Jagiellońskiego w Krakowie.
Lokalizacja.
W początkowym okresie istnienia wspólnej Biblioteki znalazła ona swoje lokum w starym dwukondygnacyjnym budynku przy ul. Lubicz 46. W listopadzie 1955 bibliotekę przeniesiono do dobudowanej części budynku, urządzając ją na pierwszym piętrze w pomieszczeniu będącym równocześnie salą posiedzeń dla celów wewnętrznych Instytutu Botaniki PAN (wówczas Zakładu Botaniki).
Dynamiczny przyrost wydawnictw, zwłaszcza ze strony IB PAN, powodował gwałtowne kurczenie się wolnych powierzchni magazynowych i konieczność zagospodarowania dodatkowych pomieszczeń z przeznaczeniem na magazyny zbiorów. W 1968 Biblioteka otrzymała, w nowym pięciokondygnacyjnym budynku, wybudowanym w sąsiedztwie już istniejącego, przestronne pomieszczenie, do którego przeniesiono wszystkie czasopisma i część książek. Prace te, połączone z melioracją katalogu i zmianą sygnatur, ukończono w 1969 roku. Kolejny magazyn, zlokalizowany tym razem przy ul. Kopernika 27, oddano w użytkowanie Bibliotece dopiero w 1980 r. Lokalizacja ta wymagała kompleksowej selekcji księgozbioru pod kątem czytelnictwa. Ostatecznie w magazynie umieszczono wybrane tytuły, najrzadziej wykorzystywanych czasopism i znaczną część broszur.
W styczniu 2002 Instytut Botaniki UJ przekazał bibliotece, w obrębie ul. Kopernika 27, wyremontowane pomieszczenie z przeznaczeniem na magazyn, wyposażone w szafy kompaktowe. W magazynie tym, obok wcześniej wybranych tytułów czasopism, znalazły swe miejsce wszystkie broszury i część książek.
Na przełomie lat 2001/2002, dzięki staraniom obecnego Dyrektora Instytutu Botaniki PAN, Prof. dr hab. Zbigniewa Mirka, Biblioteka przeprowadziła się do nowego budynku, wybudowanego na tyłach kompleksu budynków przy ul. Lubicz 46. Na dwóch piętrach rozlokowano: przestronną wypożyczalnię wraz z czytelnią i katalogami, pomieszczenia dla pracowników oraz nowoczesny magazyn zbiorów, wyposażony w szafy kompaktowe. Jednocześnie Biblioteka opuściła dotychczas zajmowane pokoje i magazyny, pozostawiając w jednym z pomieszczeń starodruki i polonica, a w sali posiedzeń Instytutu tzw. księgozbiór podręczny, z najcenniejszymi florami, encyklopediami, słownikami przyrodniczymi, informatorami i in., stanowiącymi dopełnienie naukowego klimatu tego pomieszczenia.
Z początkiem lat sześćdziesiątych, w jednym z pomieszczeń, będącym równocześnie miejscem pracy dla trzech osób, urządzono wypożyczalnię wyposażoną w półki na karty książek, drewniane regały na wydawnictwa zamówione bądź oczekujące na czytelników po wystawie i ladę do obsługi czytelników. W takim kształcie, z drobnymi modyfikacjami, przetrwała ona do marca 2002 r.
Obecną, nowoczesną wypożyczalnię, znajdującą się w nowym kompleksie bibliotecznym, wyposażono w estetyczną ladę, komputerowe stanowisko pracy dla bibliotekarza, windę do przewożenia zbiorów z magazynu oraz ruchome półki, na których umieszczono karty książek.
Profil księgozbioru.
Biblioteka gromadzi piśmiennictwo z zakresu botaniki, paleobotaniki, mykologii i dziedzin pokrewnych – ekologii, ochrony przyrody, ochrony środowiska, dendrologii, leśnictwa, rolnictwa, ogrodnictwa, gleboznawstwa, geologii, archeologii, geografii i in.
Oprócz czasopism specjalistycznych, podręczników i innych wydawnictw naukowych, gromadzone są także mapy, przezrocza, mikrofilmy, mikrofisze, atlasy botaniczne, słowniki, leksykony i encyklopedie przyrodnicze i geograficzne, słowniki językowe, a także literatura o charakterze popularnonaukowym.
Obok gromadzonej na bieżąco podstawowej literatury, niezbędnej do pracy naukowej, studiowania, bądź zgłębiania i poszerzania wiedzy botanicznej, Biblioteka posiada także bogaty dział starodruków, spośród których do najcenniejszych zaliczyć należy:
Za niezwykle cenne należy uznać herbarze, będące zarazem najstarszymi drukowanymi księgami przyrodniczymi w Bibliotece, jak i polonica botaniczne, których zbiór obejmuje prace XVIII- i XIX-wiecznych klasyków botaniki polskiej, m.in. Feliksa Berdaua, W. S. J. G. Bessera, Krzysztofa Kluka, Józefa Jundziłła, Stanisława Bonifacego Jundziłła, Mariana Raciborskiego.
Jedną z najciekawszych kolekcji stanowią stare podręczniki botaniczne autorstwa Krzysztofa Kluka, Karola Linneusza, Edwarda Strasburgera, Józefa Rostafińskiego, Richarda Wettsteina, Dezyderego Szymkiewicza i in. Dopełnieniem bogactwa kolekcji jest zbiór starych flor, z których najcenniejsza jest pierwsza flora Tatr G. Wahlenberga "Flora Carpatorum Principalium exhibens plantas in Montibus Carpaticus inter flumina Waagum et Dunajetz" (Göttingen, 1814). W zbiorach Biblioteki znajdują się także ilustrowane atlasy roślin, będące prawdziwymi dziełami sztuki wydawniczej, np. Schmidel D. Casimirus Christophorus – "Icones plantarum et analyses partium aeri incisae atque vivis coloribus" (Erlangae, 1793).
Sposoby powiększania i uzupełniania zbiorów.
Aktualnie Biblioteka współpracuje z 43 kontrahentami krajowymi i 396 zagranicznymi, w 59 krajach. W ramach wymiany zagranicznej Biblioteka uzyskuje rokrocznie prawie 400 tytułów czasopism – dla porównania z prenumeraty około 60 tytułów. Do ważniejszych instytucji, z którymi Biblioteka prowadzi wieloletnią wymianę należą Library of Congress – Washington, Royal Botanical Garden – Edinburgh, Bibliotheque Nationale de France – Paris, The Hattori Botanical Library (Japonia), Biblioteka Akademii Nauk Rosji – Sankt Petersburg, The Institute of Scientific Information, Academy of Sciences of Russia – Moskva i in.
Nieocenionym źródłem wzbogacania księgozbioru są również zakupione lub darowane Bibliotece przez wybitnych botaników, kompletne kolekcje, m.in. Jadwigi Wołoszyńskiej, Władysława Szafera, Tadeusza Wilczyńskiego, Bogumiła Pawłowskiego, Andrzeja Środonia i Marii Reyman.
Rodzaje katalogów bibliotecznych.
Katalogi tradycyjne:
Katalogi zautomatyzowane:
Początek prac nad zautomatyzowanymi katalogami bibliotecznymi, datowany na rok 1987, wiąże się z zainstalowaniem pierwszego komputera w Bibliotece. Natychmiast rozpoczęto intensywne działania zmierzające do utworzenia komputerowych baz danych. W tym celu podjęto współpracę z mieszczącą się w Krakowie Pracownią Informacji Naukowej podległą Ośrodkowi Informacji Naukowej PAN w Warszawie. Rezultatem tej współpracy było utworzenie czterech baz danych w pakiecie Micro CDS/ISIS, bezpłatnie rozpowszechnianym przez UNESCO: baza ewidencji wypożyczeń oraz bazy opracowania bibliograficznego książek, broszur i czasopism. Baza broszur obejmowała również opisy katalogowe artykułów z czasopism, będące kontynuacją kartoteki przeziernej.
Nieprzerwanie do roku 1996 kontynuowano prace w bazach opisów książek i broszur. Zamknięcie baz związane było z przejściem na nowoczesny zintegrowany system biblioteczny VTLS, wdrożony w przeważającej większości bibliotek naukowych w Polsce.
Od lipca 2002 r. Biblioteka nabyła uprawnienia do czynnego uczestnictwa w pracach nad tworzeniem centralnego katalogu bibliotek naukowych w Polsce (NUKAT) z wykorzystaniem systemu VIRTUA.

</doc>
<doc id="758122" url="https://pl.wikipedia.org/wiki?curid=758122" title="Domosław węgierski">
Domosław węgierski

Domosław, Bonusław (węg. "Bogyiszló") (zm. 1048) – dynasta węgierski z rodu Arpadów, syn Władysława Łysego.
Uczestniczył w wyprawie księcia niemieckiego Henryka III i księcia czeskiego Brzetysława I na księcia węgierskiego Samuela Abę w 1042. Po nieudanej próbie osadzenia wygnanego władcy Węgier Piotra Orseolo w księstwie nitrzańskim, władzę tam powierzono Domosławowi. Wkrótce po odejściu wojsk czesko-niemieckich został on jednak wypędzony przez Samuela Abę i ponownie udał się do Czech.

</doc>
<doc id="758123" url="https://pl.wikipedia.org/wiki?curid=758123" title="Symlink">
Symlink



</doc>
<doc id="758125" url="https://pl.wikipedia.org/wiki?curid=758125" title="Bad Hindelang">
Bad Hindelang

Bad Hindelang – uzdrowiskowa gmina targowa w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu. Leży w Allgäu, w Alpach Algawskich, około 6 km na wschód od Sonthofen, nad rzeką Ostrach, przy drodze B308.

</doc>
<doc id="758126" url="https://pl.wikipedia.org/wiki?curid=758126" title="Złoty znicz">
Złoty znicz



</doc>
<doc id="758129" url="https://pl.wikipedia.org/wiki?curid=758129" title="Żmija iberyjska">
Żmija iberyjska

Żmija iberyjska (łac. "Vipera latastei") – gatunek jadowitego węża z rodziny żmijowatych (Viperidae).
Wygląd.
Długość 50-75 cm. Głowa oddzielona od ciała przewężeniem szyjnym. Na końcu pyska występuje wyrostek przypominający róg. Źrenice pionowe, szparowate. Łuski z kilami. Wierzch ciała szary, brązowy, czerwonawo-brązowy lub beżowy. Wzdłuż grzbietu ciemna linia falista lub zygzak. Brzuch szary w ciemne cętki.
Występowanie.
Półwysep Iberyjski oraz północno–zachodnia Afryka. Występuje na kamienistych i nasłonecznionych zboczach porośniętych krzewami lub w lasach. W górach dociera do wysokości 4000 m n.p.m.
Rozmnażanie.
Jajożyworodna, samica rodzi 2–6 młodych.
Zagrożenie.
Słabo jadowita i płochliwa, lecz w sytuacji bezpośredniego zagrożenia potrafi boleśnie kąsać.
Podgatunki.
Wyróżniono dwa podgatunki "V. latastei":

</doc>
<doc id="758132" url="https://pl.wikipedia.org/wiki?curid=758132" title="Alan Silvestri">
Alan Silvestri

Alan Silvestri (ur. 26 marca 1950 w Nowym Jorku) – amerykański kompozytor muzyki filmowej. Studiował muzykę filmową na Berklee College of Music w Bostonie. Współpracował z Robertem Zemeckisem – skomponował muzykę do takich jego filmów jak "Miłość, szmaragd i krokodyl" (1984), trylogia "Powrót do przyszłości" (1985, 1989 i 1990), "Delta Force" (1986), "Otchłań" ("The Abyss", 1989), "Ze śmiercią jej do twarzy" (1992), "Forrest Gump" (1994), Szybcy i martwi (1995), "Kontakt" (1997), "Co kryje prawda" (2000), "" (2000), "Ekspres polarny" (2004), "Beowulf" (2007), "Opowieść wigilijna" (2009) czy "Sprzymierzeni" (2016).
Otrzymał nominacje do Oscara za muzykę do filmu "Forrest Gump" (1994) oraz za piosenkę "Believe" z filmu "Ekspres polarny" (2004), za którą zdobył również nagrodę Grammy.
Oprócz współpracy z Zemeckisem, Silvestri stworzył muzykę do takich filmów jak "Predator", "Predator 2", "Polowanie na mysz", "Moja macocha jest kosmitką", "Ojciec panny młodej", "Bodyguard", "Nie wierzcie bliźniaczkom", "Totalna magia", "Lilo i Stich", "Van Helsing, Avengers, ," oraz ""

</doc>
<doc id="758133" url="https://pl.wikipedia.org/wiki?curid=758133" title="Miejskie Przedsiębiorstwo Komunikacyjne w Świdnicy">
Miejskie Przedsiębiorstwo Komunikacyjne w Świdnicy

Miejskie Przedsiębiorstwo Komunikacyjne w Świdnicy sp. z o.o. – operator publicznego transportu zbiorowego na terenie miasta i gminy wiejskiej Świdnica. Udziałowcami MPK są gminy: miasto Świdnica, gmina wiejska Świdnica, Marcinowice, Żarów.
Historia.
MPGK Świdnica.
Na świdnickie ulice pierwsze miejskie autobusy - Star 52 - wyruszyły w styczniu 1958 roku. Komunikacja miejska była wówczas podporządkowana Miejskiemu Przedsiębiorstwu Gospodarki Komunalnej. Pierwsza trasa łączyła ul. Leśną z Fabryką Wagonów. Latem 1958 roku wprowadzono do ruchu trzy kolejne autobusy, typu San H-01. Istniejącą trasę podzielono wówczas na dwie. Pierwsza zajezdnia autobusowa mieściła się przy ul.Wrocławskiej, ale już jesienią 1958 roku przeniesiono ją na aleję Niepodległości (obecnie mieści się tutaj Straż Pożarna). Zajezdnia nie posiadała zaplecza technicznego, a wszelkie niezbędne naprawy wykonywano na zewnątrz. 
Szybki rozwój Świdnicy oraz związane z tym potrzeby przewozowe poskutkowały wdrożeniem w 1959 roku 5 kolejnych autobusów San H-01 oraz uruchomieniem dalszych linii nr 3 ze Słotwiny do Kraszowic oraz 4 z ówczesnego placu Lenina (pl. św. Małgorzaty) do Pszenna. W 1960 roku uruchomiono linię nr 5 od Zakładów Wytwórczych Aparatury Precyzyjnej do ul. Okrężnej. Zajezdnię przeniesiono z alei Niepodległości na ul. Westerplatte (teraz mieści się tam Pogotowie Ratunkowe). 
Świdnicka komunikacja miejska w 1968 roku obejmowała 8 linii na których kursowało 25 autobusów. Przewieziono wówczas ok. 4,3 mln pasażerów wykonując ok. 1 mln kilometrów. W 1969 roku siedzibę przedsiębiorstwa przeniesiono na ul. Mleczna Droga, gdzie były znacznie lepsze warunki techniczne. Tam otworzono własną stację paliw. 
W latach siedemdziesiątych XX wieku komunikacja miejska w Świdnicy uległa reorganizacji. Związane było to z rozbudową Świdnicy a zwłaszcza Osiedla Młodych. Zrezygnowano wówczas z przejazdu ul. Komunardów (kłopotliwą ze względu na przejazd kolejowy który znacznie wydłużał czas przejazdu) a linie poprowadzono ul. Esperantystów i Łukasińskiego. Po wybudowaniu obwodnicy Świdnicy, linie miejskie 4,5,7 i 8 skierowano nową arterią. Z racji większej odległości jaką musiały owe autobusy pokonywać zwiększono liczbę autobusów.
Zakład Komunikacji Miejskiej funkcjonujący w strukturze Miejskiego Przedsiębiorstwa Gospodarki Komunalnej wchłonął w 1974 roku podobny zakład komunikacyjny dotąd funkcjonujący w Świebodzicach. Wówczas pracowało tam kilkadziesiąt osób a przedsiębiorstwo posiadało 6 autobusów. Poskutkowało to uruchomieniem linii autobusowej łączącej te dwa miasta.
WPK Wałbrzych.
W 1976 roku Zakład Komunikacji Miejskiej wydzielono z Przedsiębiorstwa Gospodarki Komunalnej i włączono do nowo powstałego Wojewódzkiego Przedsiębiorstwa Komunikacyjnego w Wałbrzychu. W Świdnicy pojawiły się wówczas pierwsze autobusy Autosan H9-35. Oznaczono świdnicki zakład jako zakład nr 3, a od 1979 zakład w Świdnicy był już oddziałem. Świdnicki zakład WPK Wałbrzych w latach 1975-1976 obsługiwał komunikację między Świdnicą, Świebodzicami i Wałbrzychem a 33 miejscowościami. Na tym obszarze łącznie zamieszkiwało ponad 100 tys. mieszkańców. Długość linii prowadzona przez świdnicki zakład wynosiła 214 km, z czego 120 km to długość linii podmiejskich. W Świdnicy autobusy kursowały na 7 liniach, w Świebodzicach na 4 liniach. Linie te oraz 7 połączeń podmiejskich obsługiwało 56 autobusów. 
Pierwsze autobusy przegubowe Ikarus 280 dostarczono do Świdnicy w 1984 roku. W późniejszym okresie na ulice miasta wyjechały autobusy Jelcz PR 110. 
Po 15 latach od utworzenia, WPK Wałbrzych uległo podziałowi na osobne przedsiębiorstwa z siedzibami w Wałbrzychu, Świdnicy i Dzierżoniowie. W roku likwidacji WPK oddział świdnicki dysponował 62 autobusami które przewiozły 18 mln pasażerów w ciągu roku. 
MPK Świdnica.
Przedsiębiorstwo państwowe.
Ustawa z 8 marca 1990 r. przywracająca w ramach transformacji ustrojowej w Polsce samorząd terytorialny zobowiązała gminy do przejęcia publicznego transportu zbiorowego jako zadania własnego. W okresie przejściowym MPK w Świdnicy, funkcjonujące na terenie pięciu gmin, pozostawało w formie przedsiębiorstwa państwowego do końca 1994 roku.
Przedsiębiorstwo-własność Komunalnego Związku Komunikacyjnego.
W 1995 roku decyzją rad pięciu gmin obsługiwanych dotąd przez MPK założono związek międzygminny o nazwie „Komunalny Związek Komunikacyjny w Świdnicy” dla utrzymania transportu w dotychczasowym kształcie. Wojewoda wałbrzyski jako organ założycielski MPK dokonał komunalizacji przedsiębiorstwa na rzecz związku, które stało się samorządowym zakładem budżetowym związku komunalnego. 
Z końcem 1996 roku ze związku wystąpiła gmina Jaworzyna Śląska. W 2002 roku do związku dołączyła na krótko gmina Świebodzice.
W latach 2001-2002 w Polsce miała miejsce stagnacja gospodarcza. Zmniejszające się możliwości finansowe gmin sprawiły, że MPK zaproponowało ograniczenia w kursowaniu autobusów. Propozycja spotkała się z żywiołowym sprzeciwem uczestników związku komunikacyjnego – gmina Świebodzice zrezygnowała z członkostwa, a największy udziałowiec i jeden z założycieli KZK – gmina wiejska Świdnica – podjęła uchwałę o opuszczeniu związku. 
Spółka prawa handlowego - własność kilku gmin.
Forma zakładu budżetowego uniemożliwiała MPK wykonywanie innej działalności niż określone ustawowo zadania własne gminy. Z tego względu, w latach 2004-2006 przekształcono zakład w spółkę z ograniczoną odpowiedzialnością, po czym zlikwidowano „Komunalny Związek Komunikacyjny w Świdnicy”. Udziały objęli dotychczasowi uczestnicy związku międzygminnego. 
W 2012 roku z organizowania publicznego transportu zbiorowego zrezygnowały władze gminy Żarów, decydując, że obsługą gminy zajmować się będą wyłącznie prywatni przewoźnicy drogowi.
Według stanu na rok 2014, MPK sp. z o.o. Świdnica było jedną z zaledwie dziesięciu spółek-operatorów komunikacji miejskiej w Polsce, które należały do więcej niż jednej gminy.
Tabor.
Oprócz tego MPK posiada samochód dostawczo-osobowy marki Volkswagen, a także autobus holowniczy Ikarus 260. Pierwszy autobus niskopodłogowy na świdnickie ulice wyjechał w 1997 roku. Było to pojazd marki Volvo.
Obsługiwane linie MPK.
Według stanu na listopad 2022 roku MPK obsługiwało 14 linii autobusowych. Aktualny rozkład jazdy można znaleźć na stronie http://www.mpk.swidnica.pl/index.php/rozklad-podstawowy/
Linie autobusowe:

</doc>
<doc id="758134" url="https://pl.wikipedia.org/wiki?curid=758134" title="Betzigau">
Betzigau

Betzigau – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu. Leży w Allgäu, około 27 km na północny wschód od Sonthofen i ok. 5 km na wschód od Kempten (Allgäu), przy drodze B12.
Polityka.
Wójtem gminy od 1 maja 1996 jest Roland Helfrich (Überparteiliche Wählergruppe Betzigau/Wählergruppe Hochgreut), rada gminy składa się z 14 osób.

</doc>
<doc id="758135" url="https://pl.wikipedia.org/wiki?curid=758135" title="Ulica Gołębia w Krakowie">
Ulica Gołębia w Krakowie

Ulica Gołębia – ulica w Krakowie na Starym Mieście. 
Łączy ulicę Bracką z Plantami przy ulicy F. Straszewskiego.
Przy ulicy mieści się główny gmach Uniwersytetu Jagiellońskiego Collegium Novum, a także Collegium Witkowskiego UJ, Collegium Minus UJ i główny budynek Wydziału Polonistyki UJ. Przy Gołębiej znajdował się także warsztat znanego introligatora krakowskiego, Roberta Jahody.
W 1830 roku przy ulicy Gołębiej zapłonęły pierwsze w Krakowie lampy zasilane z prowizorycznej gazowni. Kraków był pierwszym polskim miastem, w którym zaprezentowano oświetlenie gazowe. Profesor Karol Mohr przedstawił wtedy możliwości zastosowania gazu koksowniczego w celach oświetleniowych.
Ulica Gołębia pojawiła się w piosence „Kraków” wykonywanej przez zespół Myslovitz i Marka Grechutę.

</doc>
<doc id="758142" url="https://pl.wikipedia.org/wiki?curid=758142" title="Sportivo Guzmán Tucumán">
Sportivo Guzmán Tucumán

Club Sportivo Alfredo Guzmán − argentyński klub piłkarski z siedzibą w mieście Tucumán leżącym w prowincji Tucumán.
Historia.
Klub założony został 12 kwietnia 1921 roku i gra obecnie w piątej lidze argentyńskiej Torneo Argentino C. Największym osiągnięciem w historii klubu było zakwalifikowanie się w roku 1967 do najlepszej ósemki klubów prowincjonalnych Argentyny. Ponieważ klub Sportivo Guzmán nie zdołał zakwalifikować się do najlepszej czwórki, nie zagrał w pierwszej lidze pierwszych ogólnonarodowych mistrzostw Argentyny. Jako pocieszenie pozostał udział w Torneo Promocional.

</doc>
<doc id="758145" url="https://pl.wikipedia.org/wiki?curid=758145" title="The Metallic-Era, Vol. 1">
The Metallic-Era, Vol. 1

The Metallic-Era, Vol. 1 – składanka utworów, które wpłynęły na twórczość zespołu Metallica.
Opis albumu.
Na tym albumie zebrane zostały utwory, które Metallica wielokrotnie grała na koncertach, czy też zamieszczała na stronach-B singli jako covery. Ale w odróżnieniu od innego albumu-składanki, na którym można znaleźć wyłącznie covery, "Garage, Inc.", na tej utwory są w oryginalnym wydaniu, wykonywane przez ich oryginalnych autorów.

</doc>
<doc id="758147" url="https://pl.wikipedia.org/wiki?curid=758147" title="Club Sportivo Alfredo Guzmán">
Club Sportivo Alfredo Guzmán



</doc>
<doc id="758148" url="https://pl.wikipedia.org/wiki?curid=758148" title="Vipera latastei">
Vipera latastei



</doc>
<doc id="758151" url="https://pl.wikipedia.org/wiki?curid=758151" title="Blaichach">
Blaichach

Blaichach – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu. Leży w Allgäu, około 5 km na północny zachód od Sonthofen, nad rzeką Iller, przy drodze B19 i linii kolejowej Oberstdorf–Ulm.
Dzielnice.
Gmina Blaichach składa się z 12 dzielnic: 
Altmummen, Bihlerdorf, Ettensberg, Gunzesried, Gunzesrieder Säge, Halden, Hofen, Kapf, Kühberg, Reute, Schwanden, Seifriedsberg, Tanne.
Polityka.
Wójtem gminy jest Otto Steiger (Parteifreie Wählerschaft/Freie Wählerschaft Bihlerdorf-Gunzesried), rada gminy składa się z 20 osób.

</doc>
<doc id="758153" url="https://pl.wikipedia.org/wiki?curid=758153" title="Ballota nigra">
Ballota nigra



</doc>
<doc id="758154" url="https://pl.wikipedia.org/wiki?curid=758154" title="Dasycercus cristicauda">
Dasycercus cristicauda



</doc>
<doc id="758155" url="https://pl.wikipedia.org/wiki?curid=758155" title="Teleport (konwent)">
Teleport (konwent)

Teleport – konwent fantastyki oraz mangi i anime odbywający się zazwyczaj w Gdańsku.
Imprezy z serii Teleport na stałe wpisały się w kalendarzu wydarzeń polskiej sceny kultury popularnej. W przeciągu 7 edycji przyciągnęły one kilka tysięcy osób, ludzi zarówno młodych, jak i osoby z bogatym bagażem życiowym, ale przede wszystkim pasjonatów połączonych wspólnym hobby. Zafascynowanych szeroko rozumianą kulturą popularną, ze szczególnym naciskiem na film, fantastykę, gry towarzyskie, komiks, kulturę Dalekiego Wschodu, mangę, anime, literaturę oraz rozrywkę elektroniczną. Jednocześnie imprezy te skupiały znakomitych twórców z wyżej wymienionych dziedzin, wydatnie zwiększając walory spotkań, gdyż Teleport to przede wszystkim szereg spotkań, paneli dyskusyjnych, warsztatów, pokazów i turniejów pozwalających czerpać z programu pełnymi garściami. Właśnie rozpowszechnianie „mody na kulturę” stanowi nadrzędny cel organizatorów Teleportu, będąc jednymi z pionierów w tej dziedzinie w Polsce.

</doc>
<doc id="758157" url="https://pl.wikipedia.org/wiki?curid=758157" title="Sri Yukteswar Giri">
Sri Yukteswar Giri



</doc>
<doc id="758160" url="https://pl.wikipedia.org/wiki?curid=758160" title="Buchenberg">
Buchenberg

Buchenberg – gmina targowa w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu. Leży w Allgäu, około 12 km na północny wschód od Sonthofen.
Polityka.
Wójtem gminy jest Toni Barth, w skład rady gminy wchodzi 16 osób.

</doc>
<doc id="758161" url="https://pl.wikipedia.org/wiki?curid=758161" title="Mahawansa">
Mahawansa

Mahawansa (, „wielka kronika”) – historyczna kronika w języku pali o buddyjskich i drawidyjskich królach Sri Lanki, poczynając od króla Widźai (543 p.n.e.) do króla Mahaseny (334–361).

</doc>
<doc id="758162" url="https://pl.wikipedia.org/wiki?curid=758162" title="Azjatyckie telewizje publiczne">
Azjatyckie telewizje publiczne

Lista telewizji publicznych w Azji:

</doc>
<doc id="758164" url="https://pl.wikipedia.org/wiki?curid=758164" title="Źrenice">
Źrenice



</doc>
<doc id="758166" url="https://pl.wikipedia.org/wiki?curid=758166" title="M³">
M³



</doc>
<doc id="758167" url="https://pl.wikipedia.org/wiki?curid=758167" title="Burgberg im Allgäu">
Burgberg im Allgäu

Burgberg im Allgäu, Burgberg i.Allgäu – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu. Leży w Allgäu, około 3 km na północ od Sonthofen.
Polityka.
Wójtem gminy jest Dieter Fischer (FW), w radzie gminy zasiada 16 osób.

</doc>
<doc id="758169" url="https://pl.wikipedia.org/wiki?curid=758169" title="Brązowy">
Brązowy



</doc>
<doc id="758170" url="https://pl.wikipedia.org/wiki?curid=758170" title="Dion Kasjusz">
Dion Kasjusz



</doc>
<doc id="758172" url="https://pl.wikipedia.org/wiki?curid=758172" title="Tsuguharu Foujita">
Tsuguharu Foujita

 – japoński malarz, grafik i rysownik. Po swoim chrzcie w Kościele katolickim w 1959 roku używał też imienia Léonard.
W 1913 roku przyjechał do Paryża. Należał do bohemy artystycznej Montparnasse'u.
Utrzymywał przyjazne stosunki z wieloma malarzami: Kislingiem, Modiglianim, Soutine’em i innymi.
W 1918 roku przebywał z Soutine’em i Modiglianim na południu Francji, którą opuścił w 1929 r. W latach trzydziestych wiele podróżował. W 1949 roku powrócił do Francji, gdzie osiadł na stałe. W 1955 roku otrzymał obywatelstwo francuskie.
W swojej twórczości łączył grafikę japońską ze stylistyką europejską. Do jego głównych tematów należał: akt, martwa natura, pejzaż oraz zwierzęta – głównie koty.
Kolekcję jego dzieł posiada Narodowe Muzeum Sztuki w Osace.
Odznaczony Legią Honorową i belgijskim Orderem Leopolda (1925). Laureat Nagrody Asahi za 1942 rok.

</doc>
<doc id="758173" url="https://pl.wikipedia.org/wiki?curid=758173" title="Liga polska w piłce nożnej (1938)">
Liga polska w piłce nożnej (1938)

Liga polska w piłce nożnej 1938 – 12. edycja najwyższych w hierarchii rozgrywek ligowych polskiej klubowej piłki nożnej. 
Absolutnym beniaminkiem Ligi był Śmigły Wilno.
Wyniki.
Legenda:
(b) Beniaminek
Klasyfikacja medalowa mistrzostw Polski po sezonie.
"Tabela obejmuje wyłącznie kluby mistrzowskie."

</doc>
<doc id="758176" url="https://pl.wikipedia.org/wiki?curid=758176" title="Strefa afotyczna">
Strefa afotyczna

Strefa afotyczna – dolna strefa zbiorników wodnych pokrywająca się w przybliżeniu ze strefą trofolityczną (w której rozkład martwej materii i oddychanie przeważa nad produkcją pierwotną). Do strefy tej dociera zbyt mało światła dla potrzeb fotosyntezy.

</doc>
<doc id="758177" url="https://pl.wikipedia.org/wiki?curid=758177" title="Dietmannsried">
Dietmannsried

Dietmannsried – gmina targowa w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu. Leży w Allgäu, około 33 km na północ od Sonthofen i 10 km od Kempten (Allgäu), nad rzeką Iller, przy autostradzie A7 i linii kolejowej Oberstdorf–Ulm.
Polityka.
Wójtem gminy jest Hans Peter Koch z CSU, rada gminy liczy 20 osób.
Współpraca.
Miejscowość partnerska:

</doc>
<doc id="758178" url="https://pl.wikipedia.org/wiki?curid=758178" title="Vallmoll">
Vallmoll

Vallmoll – gmina w Hiszpanii, w Katalonii, w prowincji Tarragona, w comarce Alt Camp.
Powierzchnia gminy wynosi 16,68 km². Zgodnie z danymi INE, w 2005 roku liczba ludności wynosiła 1413, a gęstość zaludnienia 84,71 osoby/km². Wysokość bezwzględna gminy równa jest 161 metrów. Współrzędne geograficzne gminy to 41°14′43″N, 1°14′59″E.
Miejscowości.
W skład gminy wchodzą dwie miejscowości, w tym miejscowość gminna o tej samej nazwie:

</doc>
<doc id="758181" url="https://pl.wikipedia.org/wiki?curid=758181" title="Różnice między świętymi w dniach ostatnich">
Różnice między świętymi w dniach ostatnich

Lista różnic między wybranymi denominacjami ruchu świętych w dniach ostatnich zwanych mormonami.

</doc>
<doc id="758182" url="https://pl.wikipedia.org/wiki?curid=758182" title="Urbanització Vallmoll Paradís">
Urbanització Vallmoll Paradís

Urbanització Vallmoll Paradís, Urbanització Vallmoll-Paradís, Vallmoll Paradís – miejscowość w Hiszpanii, w Katalonii, w prowincji Tarragona, w comarce Alt Camp, w gminie Vallmoll.
Według danych INE w 2020 roku liczyła 539 mieszkańców – 267 mężczyzn i 272 kobiety. 

</doc>
<doc id="758183" url="https://pl.wikipedia.org/wiki?curid=758183" title="Urbanitzacio Vallmoll Paradis">
Urbanitzacio Vallmoll Paradis



</doc>
<doc id="758184" url="https://pl.wikipedia.org/wiki?curid=758184" title="Strefa trofilityczna">
Strefa trofilityczna



</doc>
<doc id="758186" url="https://pl.wikipedia.org/wiki?curid=758186" title="19 Pułk Ułanów Wołyńskich">
19 Pułk Ułanów Wołyńskich

19 Pułk Ułanów Wołyńskich im. generała Edmunda Różyckiego (19 puł) – oddział kawalerii Wojska Polskiego II RP.
W składzie Wojska Polskiego na Wschodzie.
7 kwietnia 1917 na Ukrainie na bazie Oddziału Konnych Zwiadowców 1 Dywizji Strzelców Polskich zorganizowany został Polski Szturmowy Szwadron Huzarów pod dowództwem por. Feliksa Jaworskiego.
9 czerwca szwadron przeszedł swój chrzest bojowy, wykonując szarżę pod wsią Zazdrość. Po wybuchu rewolucji październikowej jednostka przeszła do Płoskirowa. Tam szwadron przemianowany został na dywizjon szwoleżerów i równocześnie toczył walkę z oddziałami bolszewickimi i bandami chłopskimi. 24 grudnia dywizjon włączony został w skład Wojska Polskiego na Ukrainie. 14 stycznia 1918 dywizjon przegrupowuje się do Antonin, w którym formuje się 2 pułk ułanów i kontynuuje walkę ze zrewolucjonizowanymi masami chłopskimi i demobilizowanymi oddziałami Armii Imperium Rosyjskiego. Między innymi, w dniu 5 lutego, w obronie Antonin, dywizjon stoczył walkę z rosyjskim pułkiem 11 Armii. 22 lutego dywizjon włączony został w skład III Korpusu Polskiego w Rosji, a 3 marca przemianowany został na oddzielny dywizjon szwoleżerów. 12 kwietnia dywizjon przeszedł do Pikowa i wszedł w skład Lekkiej Brygady III Korpusu, płk. Juliusza Rómmla. W składzie tej brygady walczył z Ukraińcami, w rejonie Niemirowa. Tam przeformowany został w pułk szwoleżerów polskich. Do pułku włączono pozostałości 7 pułku ułanów. Jednostka składała się z czterech szwadronów liniowych, dwóch oddziałów karabinów maszynowych, szwadronu pieszego, taboru i jednego samochodu pancernego. Służbę pełniło w niej 26 oficerów i 684 szeregowców. 10 czerwca, po kapitulacji korpusu, jednostka została rozwiązana. Rotmistrz Jaworski na czele 38 szwoleżerów udał się do Ludwipola.
Kawalerowie Virtuti Militari.
Ponadto 25 oficerów, 55 podoficerów i 75 ułanów zostało odznaczonych Krzyżem Walecznych.
Pułk w dwudziestoleciu międzywojennym.
Od 12 grudnia 1920 roku pułk patrolował linię demarkacyjną w rejonie Łużki – Głębokie – Dzisna. W marcu 1922 roku pułk przybył transportem kolejowym z Głębokiego do Ostroga nad Horyniem, który został wyznaczony na stały garnizon.
Pułk na swojego Szefa obrał pułkownika Karola Różyckiego, dowódcę pułku jazdy wołyńskiej w 1831 roku.
4 marca 1938 roku Minister Spraw Wojskowych generał dywizji Tadeusz Kasprzycki nadał pułkowi nazwę: „19 pułk Ułanów Wołyńskich im. generała Edmunda Różyckiego”&lt;ref name="2/4III1938"&gt;Dz. Rozk. MSWojsk. Nr 2 z 4 marca 1938 roku, poz. 15.&lt;/ref&gt;.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 19 sierpnia, jako datę święta pułkowego. Pułk obchodził swoje święto w rocznicę bitwy pod Frankopolem i Skrzeszewem, stoczonej w 1920 roku.
Pułk w kampanii wrześniowej.
Kampanię wrześniową pułk odbył w ramach Wołyńskiej BK.
Walczył pod Mokrą, Ostrowami, Żerominem, Wolą Cyrusową, Mińskiem Mazowieckim i Rejowcem. Po bitwie pod Jacnią – Suchowolą Wołyńska BK i wraz z nią 19 pułk przestały istnieć.
Resztki oddziałów pułku przeprawiły się przez Wieprz i dołączyły do Nowogródzkiej BK. Po reorganizacji pułk zdołano odtworzyć w ramach Kresowej BK. Ostatecznie pułk okrążony przez sowiecką jednostkę pancerno-kawaleryjską składa broń.
Za kampanię wrześniową 1939 pułk został odznaczony orderem Virtuti Militari.
Jako pułk AK.
Kolejne odtworzenie pułku nastąpiło w AK. Pułk działał w ramach 27 Wołyńskiej Dywizji Piechoty AK.
Symbole pułkowe.
Sztandar.
23 maja 1924 Prezydent RP Stanisław Wojciechowski zatwierdził sztandar 19 puł. 6 sierpnia 1924 w Ostrogu przez marszałek Polski Józef Piłsudski wręczył pułkowi sztandar ufundowany przez społeczeństwo Wołynia.
Odznaka pamiątkowa.
17 lutego 1925 minister spraw wojskowych generał dywizji Władysław Sikorski zatwierdził wzór odznaki pamiątkowej 19 puł. Posiada kształt srebrnej wielopromiennej gwiazdy orderowej, ciemno oksydowanej. Na gwiazdę nałożona jest srebrna podkowa z umieszczonym wewnątrz granatowym proporczykiem z białym kątem. W otoczeniu proporczyka wpisano daty: 1918 1831 1920. Na środkową część podkowy nałożony jest emaliowany herb województwa wołyńskiego. Wieloczęściowa - oficerska, wykonana w srebrze, emaliowana. Wymiary: 51 mm. Wykonania: Jan Knedler - Warszawa.
Inicjały na naramiennikach.
4 marca 1938 roku Minister Spraw Wojskowych, w związku z nadaniem pułkowi imienia generała Edmunda Różyckiego, zarządził noszenie przez żołnierzy pułku na naramiennikach kurtek i płaszczy, zamiast dotychczasowego numeru „19”, inicjałów „E. R.”. Dla oficerów i chorążych inicjały miały być haftowane nićmi metalowymi oksydowanymi na stare srebro. Dla pozostałych podoficerów i ułanów inicjały miały być wykonane z białego matowanego metalu. Jednocześnie minister zezwolił podoficerom zawodowym na noszenie przy ubiorze poza służbowym inicjałów haftowanych.
Wołyńscy ułani.
Żołnierze 19 pułku ułanów - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Tradycje.
Pułk nawiązywał do tradycji 19 pułku ułanów Księstwa Warszawskiego uczestniczącego w kampanii napoleońskiej 1812 i pułku Jazdy Wołyńskiej z powstania listopadowego oraz do odtworzonego w 1917 pułku w ramach III Korpusu Polskiego w Rosji.
W 1993 Szkoła Podstawowa Nr 204 w Warszawie przyjęła imię "19 Pułku Ułanów Wołyńskich".
Tradycje i barwy 19 Pułku Ułanów przejęło Stowarzyszenie Pamięci 19 Pułku Ułanów im. Generała Różyckiego w Opolu, które prowadzi działalność upamiętniającą historię Pułku /umundurowanie, Święto Pułkowe, rajdy konne do Mokrej, wykłady na temat elementów historii Pułku/.

</doc>
<doc id="758188" url="https://pl.wikipedia.org/wiki?curid=758188" title="Krótkonos złocisty">
Krótkonos złocisty

Krótkonos złocisty, ("Isoodon auratus") – gatunek ssaka z podrodziny jamrajów (Peramelinae) w rodzinie jamrajowatych (Peramelidae).
Zasięg występowania.
Krótkonos złocisty występuje w zależności od podgatunku:
Występuje również (niepewny podgatunek) na wyspie Marchinbar, należącej do Wessel Islands, Terytorium Północne, a ostatnio wprowadzony na dwie dalsze wyspy należące do Wessel Islands. Podgatunek z Wyspy Barrowa, "barrowmsis", został wprowadzony na pobliskie wyspy: Hermite i Doole (Exmouth Gulf) oraz w Lorna Glen (kontynentalna środkowa Australia Zachodnia).
Przed 1930 był szeroko rozpowszechniony w centralnej Australii. Około 1983 niemal doszczętnie wyginął w całym dotychczasowym zasięgu występowania z wyjątkiem rezerwatów w północno-zachodnim Kimberley.
Taksonomia.
Badania genetyczne wskazują na ścisłe powiązanie "I. auratus" z "I. obelsus" i w rzeczywistości oba taksony mogą stanowić jeden gatunek. Obie formy wydają się pozostawać w specjacji allopatrycznej na długo przed przybyciem Europejczyków, nawet od plejstocenu.
Wygląd.
Długość ciała 19–19,5 cm, ogona 8,4-12,1 cm; masa ciała podgatunku "ausratus" 300-670 g, podgatunku "barrowensis" 250–600 g (samce są o 40%–50% cięższe od samic). Sierść ciemnobrązowa, na brzuchu biała, krótka. Drugi i trzeci palec tylnej łapy zrośnięte, służą do czyszczenia futra.
Tryb życia.
Prowadzi naziemny, nocny i samotniczy tryb życia. Drąży tunele i kopie nory. Jest wszystkożerny, zjada owady, jaszczurki, myszy, ślimaki i bulwy.

</doc>
<doc id="758189" url="https://pl.wikipedia.org/wiki?curid=758189" title="Isoodon auratus">
Isoodon auratus



</doc>
<doc id="758192" url="https://pl.wikipedia.org/wiki?curid=758192" title="Copa América 1926">
Copa América 1926

Copa América 1926 – dziesiąte mistrzostwa kontynentu południowoamerykańskiego, odbyły się w dniach 12 października – 3 listopada 1926 roku po raz drugi w Chile. Brazylia zrezygnowała, jednak na turnieju grało pięć zespołów, bo zadebiutowała na nim Boliwia. Grano systemem każdy, z każdym, a o zwycięstwie w turnieju decydowała końcowa tabela.
Podsumowanie.
Wyniki.
"Wszystkie mecze rozgrywano w Santiago na stadionie Sport de Nuñoa"
Końcowa tabela.
Dziesiątym triumfatorem turnieju Copa América został po raz szósty zespół Urugwaju

</doc>
<doc id="758194" url="https://pl.wikipedia.org/wiki?curid=758194" title="Liga polska w piłce nożnej (1939)">
Liga polska w piłce nożnej (1939)

Liga polska w piłce nożnej 1939 – 13. edycja najwyższych w hierarchii rozgrywek ligowych polskiej klubowej piłki nożnej. Rozgrywki zostały niedokończone z powodu napaści Niemiec na Polskę i tym samym wybuchu II wojny światowej.

</doc>
<doc id="758197" url="https://pl.wikipedia.org/wiki?curid=758197" title="Problem zbioru niezależnego">
Problem zbioru niezależnego

Problem zbioru niezależnego – przykład problemu NP-zupełnego z teorii grafów.
Opis.
Dla danego grafu "G", "zbiór niezależny" to zbiór wierzchołków nie połączonych żadnymi krawędziami. Innymi słowy, podgraf indukowany przez ten zbiór nie ma żadnych krawędzi, a jedynie izolowane wierzchołki. Problem zbioru niezależnego to pytanie czy dla danego grafu "G" i liczby "k", istnieje w "G" zbiór niezależny o "k" wierzchołkach. Odpowiadający mu problem optymalizacyjny to problem największego zbioru niezależnego, polegający na znalezieniu zbioru niezależnego o największej liczbie wierzchołków. Mając rozwiązanie dla problemu decyzyjnego, można za pomocą wyszukiwania binarnego rozwiązać również problem optymalizacyjny, używając O(log "|V|") razy tamtego rozwiązania. Problem ten nie posiada aproksymacji z czynnikiem stałym jeśli P≠NP.
Dowód NP-zupełności.
Łatwo stwierdzić, że problem ten należy do klasy NP, ponieważ mając podany zbiór wierzchołków możemy w czasie liniowym sprawdzić czy nie ma pomiędzy nimi żadnej krawędzi. Aby pokazać, że jest to problem NP-trudny, możemy pokazać redukcję problemu spełnialności formuł logicznych (SAT) do niego.
Pierwszym krokiem jest przekształcenie formuły do postaci koniunkcyjnej (CNF). W tej postaci:
Przykładowo, poniższa formuła jest w postaci CNF (formula_1 oznacza negację):
Taka formuła jest "spełnialna" jeśli możemy przyporządkować zmiennym wartości "prawda"/"fałsz" tak żeby w każdej klauzuli przynajmniej jeden literał był prawdziwy. Przykładowo dla powyższej formuły możemy przyporządkować "x"2 fałsz i "x"4 prawdę. Problem stwierdzenia czy dana formuła CNF jest spełnialna jest również NP-zupełny i nazywa się CNF-SAT.
Opiszemy teraz algorytm wielomianowy przekształcający problem CNF-SAT w problem zbioru niezależnego. Na początku tworzymy wierzchołek dla każdego literału w formule, łącznie z jego powtórzeniami. Następnie łączymy krawędziami:
Twierdzimy, że powstały graf zawiera niezależny zbiór rozmiaru "k" wtedy i tylko wtedy gdy formuła od której zaczęliśmy była spełnialna.
Załóżmy, że znaleźliśmy wartościowanie które spełnia formułę. Możemy wtedy wybrać z każdej formuły po jednym literale, który jest prawdziwy w takim wartościowaniu. Ten zbiór jest niezależny ponieważ zawiera tylko po jednym literale z każdej klauzuli (nie ma krawędzi typu 2), i wartościowanie nie dopuszcza żeby literał i jego negacja były jednocześnie prawdziwe (nie ma krawędzi typu 1).
Z drugiej strony, załóżmy, że znaleźliśmy zbiór niezależny rozmiaru "k". Nie może on zawierać dwóch literałów w jednej klauzuli, ponieważ byłyby one połączone krawędzią. Zatem musi zawierać po jednym literale w każdej z "k" klauzul. Nie może zawierać też żadnego literału jednocześnie z jego negacją, ponieważ byłyby one też połączone krawędzią. Oznacza to że jeśli wybierzemy wartościowanie które nada tym "k" literałom wartość "prawda", to będzie ono spełniało początkową formułę.

</doc>
<doc id="758203" url="https://pl.wikipedia.org/wiki?curid=758203" title="Włatcy móch">
Włatcy móch

Włatcy móch – polski serial animowany dla dorosłych emitowany od 14 listopada 2006 do 4 grudnia 2011 przez stację TV4. Serial stworzyło wrocławskie studio RMG (później Xantus).
Głównymi bohaterami serialu są czterej ośmiolatkowie – uczniowie klasy II b Szkoły Podstawowej im. Batalionu Zośka – Czesio, Maślana, Anusiak i Konieczko, ich nauczycielka – Pani Frał oraz higienistka. Akcja serialu dzieje się głównie we Wrocławiu, chociaż poszczególne odcinki rozgrywały się także w Warszawie, Kaliningradzie, Suwałkach oraz w Jałcie. Odcinki "Włatców móch" celowo zawierają wiele błędów ortograficznych, podobnie jak sam tytuł produkcji. Bohaterowie w dialogach często posługują się wulgaryzmami. Jednak wyprodukowano również wersję ocenzurowaną z usuniętymi wulgaryzmami i wymazanymi bardziej drastycznymi scenami. Tytuł serialu nawiązuje do tytułu powieści "Władca much" angielskiego pisarza Williama Goldinga.
Ze względu na wulgarny język i drastyczne sceny "Włatcy Móch" są często porównywani do amerykańskiego serialu "Miasteczko South Park".
Produkcja.
Pomysłodawcą, autorem, reżyserem, scenarzystą i montażystą serii jest Bartek Kędzierski. Użycza on również głosu jednemu z głównych bohaterów – Czesiowi, a także kilku postaciom drugoplanowym i epizodycznym. Muzykę przygotował zespół Behavior. W czołówce serialu wykorzystano fragment utworu "Guantánamo". Za realizację dźwięku było odpowiedzialne Studio Voiceland. Twórcą animacji odcinków 1-66 i 83-101 był Wojciech Wójcik.
Emisja.
W okresie emitowania serialu najchętniej oglądane odcinki przyciągały prawie milionową widownię. Popularność "Włatców móch" była jednak zdecydowanie większa, gdyż dwa razy tyle osób oglądało serial w Internecie.
Na początku serial emitowany był przez stację TV4. Następnie sprzedała serial stacji telewizyjnej MTV Polska. MTV wykupiło wszystkie odcinki w obu wersjach (ocenzurowanej i bez cenzury). Comedy Central Polska, które jest własnością MTV Networks, emitowało kreskówkę w wersji bez cenzury, natomiast MTV – wersję ocenzurowaną.
Serial osiągnął bardzo wysoką popularność. Od chwili przedstawienia go na festiwalu w Cannes, zaczęły się nim interesować zagraniczne stacje telewizyjne. W 2007 i 2008 zaplanowano emisję "Włatców móch" poza granicami Polski – TV4 finalizuje sprzedaż serialu zagranicznym stacjom telewizyjnym, na początek z Wielkiej Brytanii i Niemiec. Wśród kupców znalazła się też telewizja z Meksyku.
8 maja 2011 rozpoczęła się emisja dziewiątej i zarazem ostatniej serii tego serialu. Oficjalnie ostatni odcinek serialu – "Dzień lotnika" – wyemitowano 4 grudnia 2011 r. o godzinie 22:00 w TV4.
Serial był powtarzany na antenach Comedy Central i Polsat Comedy Central Extra do końca października 2022, a obecnie jest powtarzany na antenie TV6 w godzinach nocnych.
Włatcy Móch: One.
Od 2018 roku zaczęły pojawiać się informacje o powrocie serialu. W marcu 2018 stacja TV4 z okazji 18 urodzin zrobiła spot promocyjny w którym występuje Czesio z misiem Przekliniakiem. 4 stycznia 2019 na Facebooku powstała oficjalna strona serialu. 14 stycznia 2019 na YouTubowym kanale telewizji Polsat pojawił się teledysk z udziałem bohaterów serialu pt.: „Włatcy Móch: One – Dojrzywanie”. Pod koniec marca 2020 r. telewizja TV4 z okazji 20 urodzin rozpoczęła emisję specjalnego spotu. W owym spocie wkomponowane są obrazy przedstawiające programy. W 19 sekundzie jest obraz przedstawiający Czesia, na którym jest napisane „Włatcy móch One WIELKI POWRÓT NIEDZIELA 20:00” i logo stacji zaś w 42 sekundzie na budynku po prawej jest karykatura Czesia. Stacja TV4 do tej pory nie poinformowała, w którą niedzielę zostanie wyemitowany 1 odcinek serialu.
Postacie.
Postacie pierwszoplanowe.
Głównymi bohaterami kreskówki są czterej zaprzyjaźnieni ośmiolatkowie z II klasy uczący się w szkole podstawowej im. Batalionu Zośka. Mają bazę, która znajduje się na drzewie i jest zbudowana z kartonu po telewizorze. Bohaterom towarzyszą pani higienistka i wychowawczyni klasy. Głównym zajęciem chłopców są próby zdobycia władzy nad światem oraz uprzykrzanie życia dorosłym.
Obsada głosowa.
Bohaterom głosu użyczyli:
W 4. i 5. serii gościnnie udział wzięli:
Komiksy.
Wydawnictwo Nasza Księgarnia wydaje na podstawie serialu serie komiksów.
Płyty DVD.
Razem: 16 płyt DVD
Uwaga: Pierwsze wydanie czwartego sezonu zawierało 10 odcinków ocenzurowanych (tylko 4 były bez cenzury). Po wielu skargach konsumentów wydano poprawioną, pełną wersję sezonu czwartego (oznaczoną różowym trójkątem na opakowaniu: „100% bez cenzóry”) w tym samym dniu obok sezonu piątego.

</doc>
<doc id="758204" url="https://pl.wikipedia.org/wiki?curid=758204" title="Geoanarchizm">
Geoanarchizm



</doc>
<doc id="758206" url="https://pl.wikipedia.org/wiki?curid=758206" title="Grupa 77">
Grupa 77

Grupa 77 – luźna forma współpracy państw rozwijających się utworzona 15 czerwca 1964 r. Stanowi międzynarodowe forum dyskusji na temat sposobów i metod przebudowy międzynarodowych stosunków gospodarczych, w celu zwiększenia transferu środków finansowych z państw bogatej Północy na rzecz biedniejszego Południa.
Geneza.
Geneza Grupy 77 związana jest z procesem dekolonizacji. Większość skolonizowanych obszarów odzyskało niepodległość polityczną w latach 50. i 60. Nowe państwa miały jednak ogromne problemy gospodarcze wynikające z niedorozwoju. Poprawa sytuacji mogła nastąpić tylko dzięki pomocy finansowej z zewnątrz. W związku z tym państwa zaczęły domagać się pomocy materialnej (w ramach zadośćuczynienia za kolonializm) od organizacji międzynarodowych i metropolii kolonialnych.
Postulaty takie zaczęły zgłaszać na forum ruchu państw niezaangażowanych. W rezultacie w 1964 r. w Genewie odbyła się I Konferencja Narodów Zjednoczonych do spraw Handlu i Rozwoju (UNCTAD). Jej celem było przekształcenie międzynarodowych stosunków gospodarczych w interesie państw rozwijających się. Podczas obrad 77 państw postanowiło stworzyć grupę nacisku, która pomoże w wymuszeniu ustępstw ze strony bogatych państw (stąd nazwa, której nie zmieniona mimo późniejszego wzrostu liczby krajów ją tworzących).
Działalność.
Największą aktywność grupa odnotowała w latach 70. W 1968 r. i 1972 r. zebrały się dwie kolejne konferencje UNCTAD, podczas których państwa Grupy 77 sformułowały swoje postulaty gospodarcze. Natomiast w 1973 r. podczas spotkania państw niezaangażowanych w Algierze przyjęły wspólne stanowisko zawarte w Karcie Algierskiej. W dokumencie zwrócono uwagę na pogłębiającą przepaść między państwami rozwiniętymi a rozwijającymi się i poddano krytyce bogate państwa zachodnie.
W 1974 r. z inicjatywy Grupy 77 zwołano VI Specjalną Sesję Zgromadzenia Ogólnego NZ poświęconą opracowaniu i przyjęciu zasad "Nowego Międzynarodowego Ładu Ekonomicznego". Zawarte w niej postulaty oznaczały przyznanie jednostronnych korzyści państwom rozwijającym się. Nie udało się ich zrealizować, ponieważ nie zgodziły się na to państwa zachodnie, twierdząc, że są one sprzeczne z zasadami gospodarki rynkowej.
W latach 90. znaczenie Grupy 77 zmniejszyło się. Państwa ją tworzące osiągnęły różny poziom rozwoju gospodarczego, w związku z tym trudno było utrzymać jedność postulatów. Okazało się również, że bardziej skutecznym rozwiązaniem w walce o ich interesy są regionalne ugrupowania integracyjne.
Członkowie.
W związku z akcesją do UE w maju 2004 z G77 wycofały się Cypr i Malta, natomiast w styczniu 2007 Rumunia. W czerwcu 2006 z powodów finansowych z prac G77 wycofało się Palau. W związku z akcesją do OECD z G77 wycofały się także Meksyk (maj 1994) i Korea Południowa (grudzień 1996).

</doc>
<doc id="758211" url="https://pl.wikipedia.org/wiki?curid=758211" title="Wściekły Byk">
Wściekły Byk

Wściekły Byk (ang. "Raging Bull") – amerykański film biograficzny z 1980 roku w reżyserii Martina Scorsese. Opowiada o karierze pięściarza Jake’a LaMotty (w tej roli Robert De Niro).
W ramach przygotowań do swojej roli Robert De Niro przytył prawie 30 kg.
Fabuła.
Jake La Motta rozpoczął karierę w roku 1941. Szybko piął się po coraz wyższych szczeblach, aż w roku 1949 został mistrzem świata w wadze średniej. Na ringu swoich rywali pokonywał z łatwością, jednak kolejne zwycięstwa nie przynosiły mu poczucia psychicznej stabilizacji. Całą swoją złość zaczął wyładowywać na żonie Vicky oraz stosunki z bratem Joeyem uległy znacznemu pogorszeniu. Film pokazuje La Mottę do gorzkich lat starości.
Głosy krytyków.
W plebiscycie krytyków filmowych, zorganizowanym w 2012 r. przez czasopismo Brytyjskiego Instytutu Filmowego „Sight &amp; Sound”, "Wściekły Byk" na 250 ocenianych filmów zajął 53 miejsce.

</doc>
<doc id="758212" url="https://pl.wikipedia.org/wiki?curid=758212" title="The Carnival">
The Carnival

Wyclef Jean Presents The Carnival Featuring Refugee All Stars lub skrótowo The Carnival – pierwszy album studyjny amerykańskiego rapera Wyclefa Jeana.

</doc>
<doc id="758215" url="https://pl.wikipedia.org/wiki?curid=758215" title="Avinyonet de Puigventós">
Avinyonet de Puigventós

Avinyonet de Puigventós (hiszp. "Aviñonet de Puig Ventós", "Aviñonet") – gmina w Hiszpanii, w Katalonii, w prowincji Girona, w comarce Alt Empordà.
W 2018 roku liczba ludności Avinyonet de Puigventós wyniosła 1604 – 803 mężczyzn i 801 kobiet. Powierzchnia gminy wynosi 12,3 km². Avinyonet de Puigventós znajduje się na średniej wysokości 70 metrów nad poziomem morza.
W skład gminy, poza miejscowością o nazwie Avinyonet de Puigventós, wchodzą również: Santa Eugènia i Tres Cases.

</doc>
<doc id="758216" url="https://pl.wikipedia.org/wiki?curid=758216" title="Adonis flammea">
Adonis flammea



</doc>
<doc id="758221" url="https://pl.wikipedia.org/wiki?curid=758221" title="Avinyonet de Puigventos">
Avinyonet de Puigventos



</doc>
<doc id="758224" url="https://pl.wikipedia.org/wiki?curid=758224" title="Aviñonet de Puig Ventós">
Aviñonet de Puig Ventós



</doc>
<doc id="758225" url="https://pl.wikipedia.org/wiki?curid=758225" title="Avinonet de Puig Ventos">
Avinonet de Puig Ventos



</doc>
<doc id="758226" url="https://pl.wikipedia.org/wiki?curid=758226" title="Scott Bryce">
Scott Bryce

Scott Macalister Bryce (ur. 6 stycznia 1958 w Nowym Jorku) – amerykański aktor telewizyjny i filmowy.
Życiorys.
Jest synem aktora Eda Bryce’a (ur. 1921, zm. 1999) i Dorothy Mayne. Stał się znany dzięki roli Craiga Montgomery’ego w operze mydlanej CBS "As the World Turns" (1982–1987 i 1990–1994), za którą zdobył nominacje do nagród telewizyjnych – Daytime Emmy (w latach 1986–1987) i Soap Opera Digest (w 1986 i 1988). Postać ten odtwarzali potem: Hunt Block (2000–2005) i Jeffrey Meek (od 2006).
Scott Bryce grywał przeważnie epizody lub drugoplanowe i trzecioplanowe role w filmach kinowych, m.in. w "Zabójcza broń 3" ("Lethal Weapon 3", 1992) z Melem Gibsonem i "Ghost Dog: Droga samuraja" ("Ghost Dog: The Way of the Samurai", 1999) u boku Foresta Whitakera. Na srebrnym ekranie pojawił się w wielu serialach, m.in. "Murphy Brown" (1990–1992), "Seks w wielkim mieście" ("Sex and the City", 1998) czy "Ostry dyżur" ("ER", 2002).

</doc>
<doc id="758228" url="https://pl.wikipedia.org/wiki?curid=758228" title="Santa Eugènia">
Santa Eugènia

Santa Eugènia – miejscowość w Hiszpanii, w Katalonii, w prowincji Girona, w comarce Alt Empordà, w gminie Avinyonet de Puigventós.
Według danych INE z 2005 roku miejscowość zamieszkiwało 13 osób.

</doc>
<doc id="758229" url="https://pl.wikipedia.org/wiki?curid=758229" title="Liga polska w piłce nożnej (1935)">
Liga polska w piłce nożnej (1935)

Liga polska w piłce nożnej 1935 – 9. edycja najwyższych w hierarchii rozgrywek ligowych polskiej klubowej piłki nożnej. W poprzednim sezonie spadły dwie drużyny a awansowała tylko jedna. Miało to na celu stopniowe zmniejszenie liczby drużyn w lidze do 10.
Klasyfikacja medalowa mistrzostw Polski po sezonie.
"Tabela obejmuje wyłącznie kluby mistrzowskie."

</doc>
<doc id="758230" url="https://pl.wikipedia.org/wiki?curid=758230" title="Santa Eugenia">
Santa Eugenia



</doc>
<doc id="758231" url="https://pl.wikipedia.org/wiki?curid=758231" title="Santa Eugenya">
Santa Eugenya



</doc>
<doc id="758232" url="https://pl.wikipedia.org/wiki?curid=758232" title="Tres Cases">
Tres Cases

Tres Cases – miejscowość w Hiszpanii, w Katalonii, w prowincji Girona, w comarce Alt Empordà, w gminie Avinyonet de Puigventós.
Według danych INE z 2005 roku miejscowość zamieszkiwało 6 osób.

</doc>
<doc id="758233" url="https://pl.wikipedia.org/wiki?curid=758233" title="Leopold Gottlieb">
Leopold Gottlieb

Leopold Gottlieb (ur. 3 czerwca 1879 w Drohobyczu, zm. 24 kwietnia 1934 w Paryżu) – polski malarz.
Życiorys.
Pochodził z utalentowanej artystycznie rodziny. Był najmłodszym bratem malarza Maurycego, urodził się w rodzinie zasymilowanego przemysłowca żydowskiego pochodzenia. W latach 1896–1902 studiował w krakowskiej ASP u Jacka Malczewskiego i Teodora Axentowicza. Po zakończeniu nauki opuścił Kraków i udał się do Monachium, gdzie kopiował dzieła holenderskie w Starej Pinakotece. W 1904 r. zamieszkał na stałe w Paryżu.
Był pomysłodawcą powstania w roku 1905 krakowskiej "Grupy Pięciu", w skład której weszli Wlastimil Hofman, Mieczysław Jakimowicz, Jan Rembowski i Witold Wojtkiewicz. Razem z Grupą Pięciu wystawiał swoje prace w Krakowie, Lwowie, Wiedniu, Berlinie i Warszawie. W 1906 r. wyjechał do Jerozolimy, gdzie objął katedrę malarstwa w Szkole Sztuki i Rzemiosła "Bezalel". Po powrocie do Paryża w 1908 r. przebywał w kręgu artystów i krytyków Montparnasse'u. Jego prace promowali Adolfa Baslera i André Salmona, przyjaźnił się również z Melą Muter. Wystawiał swoje obraz podczas paryskich Salonów, Jesiennego i Niezależnych, oraz Société Nationale des Beaux Artes i Tuileries. Brał udział w wystawach organizowanych przez wiedeńską Secesję. W 1912 r. w mieszczącej się w Barcelonie Galeries Jose Dalmau miała miejsce ekspozycja sztuki polskiej, Gottlieb brał w niej udział jako malarz polski. W tym samym roku Towarzystwo Przyjaciół Sztuk Pięknych we Lwowie zorganizowało pierwszą indywidualną wystawę twórczości Leopolda Gottlieba.
W październiku 1914 r. przybył do Krakowa, gdzie wstąpił do Legionów Polskich, służył w tzw. Pułku Piłsudskiego. W późniejszym czasie przeniesiono go do 1 Brygady, od połowy roku 1915 walczył w 5 pułku piechoty I Brygady legionów, dowodzonej przez Józefa Piłsudskiego. Zajmował się wtedy m.in. dokumentacją rysunkową wojskowego życia będąc malarzem urzędowym. To wówczas wykonał ponad tysiąc portretów żołnierzy i oficerów, malował sceny militarne oraz z codziennego życia Legionistów, tworzył również grafiki i litografie. Po raz pierwszy twórczość związaną z Legionami pokazał na zorganizowanej w 1917 r. w Lublinie wystawie, większość obiektów wydano w formie tzw. "Teki Legionów". Rozkazem nr 281 Komendy Legionów Polskich z 24 marca 1917 roku został mianowany tytularnym chorążym.
Od 1917 r. do 1919 r. wystawiał razem z grupą Ekspresjonistów Polskich, tworzoną przez formistów. Po zakończeniu wojny artysta zamieszkał w Polsce, ale przed rokiem 1920 przeniósł się do Wiednia, a następnie do Niemiec. Mimo przeprowadzki do Niemiec, a w 1926 r. do Paryża, od roku 1920 do roku 1930 należał do działającego w Wiedniu Hagenbundu. W Paryżu wstawiał w Galerie aux Quatre Chemins (1927), Galerie d'Art de Montparnasse (1928), Bonaparte (1930) i Galerie Zak (1934). W latach 1929–1930 wystawiał razem z twórcami zrzeszonymi w Stowarzyszeniu Artystów Polskich „Rytm”.

</doc>
<doc id="758238" url="https://pl.wikipedia.org/wiki?curid=758238" title="Rich Girl (singel Gwen Stefani)">
Rich Girl (singel Gwen Stefani)

Rich Girl – drugi singel Gwen Stefani z płyty Love. Angel. Music. Baby. Gościnnie wystąpiła w nim raperka Eve. Inspirowany został piosenką If I Were a Rich Man ("Gdybym był bogaczem") z musicalu Skrzypek na dachu.

</doc>
<doc id="758239" url="https://pl.wikipedia.org/wiki?curid=758239" title="Durach">
Durach

Durach – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu. Leży w Allgäu, około 21 km na północ od Sonthofen i 5 km na południe od Kempten (Allgäu), przy autostradzie A7, A980, drodze B309 i linii kolejowej Kempten (Allgäu)–Reutte– Garmisch-Partenkirchen.
W Durach znajduje się najdalej wysunięte na południe i najwyżej położone (710 m n.p.m.) w Niemczech lotnisko Kempten-Durach.
Polityka.
Wójtem gminy jest Herbert Seger, rada gminy składa się z 20 osób.

</doc>
<doc id="758240" url="https://pl.wikipedia.org/wiki?curid=758240" title="Final Fantasy Crystal Chronicles">
Final Fantasy Crystal Chronicles

 – fabularna gra akcji wydana w roku 2003 na konsolę Nintendo GameCube. Stworzona została przez The Game Designers Studio założone przez Square, a opublikowana przez Nintendo. Gra powstała jako spin-off serii "Final Fantasy" i dała początek serii gier o tym tytule.
"Crystal Chronicles" nie łączy się fabularnie z żadną grą z serii głównej, a jedynie korzysta z mitologii i symboli, które wypracowała sobie przez lata "Final Fantasy". Ta odnoga serii charakteryzuje się większym naciskiem na elementy zręcznościowe i grę wieloosobową, a mniejszym na zawiłości fabularne, przez co gra umieszczana jest bardziej w gatunku fabularnych gier akcji niż jRPG.
Akcja gry toczy się w nienazwanym świecie, który pokryty jest szkodliwym gazem nazwanym „miasma” (ang. morowe powietrze). Ludzie zamieszkujący tę krainę bronią się przed szkodliwymi efektami działania tej substancji za pomocą kryształów znajdujących się we wszystkich skupieniach ludzkich, wytwarzających rodzaj bariery nieprzeniknionej dla tego gazu. Efekt ten musi być jednak podtrzymywany za pomocą mirry, w poszukiwaniu której rokrocznie wysyłani są najodważniejsi z każdej wioski. "Mirrowe drzewa" rosną jednak tylko w głębokich lochach będących mieszkaniem dla wielu wrogich potworów.

</doc>
<doc id="758241" url="https://pl.wikipedia.org/wiki?curid=758241" title="Józef Bożek">
Józef Bożek

Józef Bożek (Josef Božek, ur. 28 lutego 1782 w Bierach, zm. 21 października 1835 w Pradze) – konstruktor-mechanik i wynalazca pochodzący ze Śląska Cieszyńskiego. W literaturze nazywany „śląskim Stephensonem”, „polskim Stephensonem”, „czeskim Stephensonem”, jak i „polsko-czeskim Stephensonem”.
Urodził się w Bierach niedaleko Bielska jako syn miejscowego młynarza, Mikołaja i Marii z domu Duda. Ochrzczony został w kościele w sąsiednim Grodźcu. Dzięki pomocy ówczesnego wizytatora szkolnego, ks. Leopolda Szersznika, został w 1799 r. przyjęty do gimnazjum filologicznego w Cieszynie, w którym ukończył trzy klasy. Po jego ukończeniu, w poszukiwaniu pracy i nauki wywędrował ze Śląska Cieszyńskiego. W latach 1803-1805 studiował w morawskim Brnie mechanikę i matematykę, po czym przeniósł się do Pragi. Tam od 1805 r. był słuchaczem Wydziału Filozoficznego Uniwersytetu Praskiego. Od 1806 r. był mechanikiem i zegarmistrzem w tamtejszym Instytucie Politechnicznym.
W Pradze powstała większość konstrukcji Bożka: precyzyjny zegar dla Instytutu Astronomicznego, automatyczny warsztat tkacki i postrzygarka sukna, maszyna do szlifowania zwierciadeł oraz liczne udane protezy rąk i nóg dla inwalidów wojennych. Protezy rąk pozwalały na pisanie, a protezy skonstruowane dla rosyjskiego oficera Daniluka, weterana bitwy pod Dreznem który utracił obie nogi poniżej kolan, umożliwiały mu jazdę konną i chodzenie po schodach bez kul.
Podczas pobytu w Pradze, prawdopodobnie nic nie wiedząc o lokomotywie Anglika Stephensona z 1814 r., zbudował pierwszy na kontynencie europejskim powóz z napędem parowym (w 1815 r.), którym woził pasażerów po ulicach Pragi, a krótko potem łódź z parowym silnikiem napędzającym koła łopatkowe (w 1817 r.).
Józef Bożek był o rok młodszy od George’a Stephensona. Wynalazki ich powstały prawie w jednym czasie. Obaj napotkali na liczne trudności, pragnąc wdrożyć swoje rozwiązania techniczne. G.Stephenson był poniekąd w lepszej sytuacji, pracował bowiem w Zagłębiu Węglowym, gdzie w dosadny i namacalny sposób mógł przedstawiać dogodności wynikające z przewozu maszyną parową w porównaniu przewozem końmi.
Józef Bożek wynalazkom i konstrukcji maszyn poświęcił całe życie. Do dnia dzisiejszego zachowało się tylko 29 pozycji w rejestrze ks. Szersznika – są to np.: potrójnie złożona dźwignia, katapult okrętowy, elewator, piła poruszana ręcznie itd.
Bożek zmarł w biedzie i osamotnieniu, gdyż Praga nie znalazła wtedy środków na doskonalenie i rozwój jego konstrukcji (ale obecnie Czesi uznają go za „czeskiego wynalazcę”). Zofia Kossak uczyniła go bohaterem opowiadania "Czarodziej" (w zbiorze "Nieznany kraj"), krótkie opowiadanie poświęcił mu również Gustaw Morcinek.
Dzięki nieustępliwym staraniom rodziny i mieszkańców Bier, w 1987 roku Komisja Turystyki Górskiej PTTK zatwierdziła nowy szlak turystyczny Jasienica-Biery-Jaworze Nałęże, który poprowadzono środkiem rodzinnej miejscowości Bożka. Szlak miał kolor czerwony i prowadził w kierunku Błatniej. W 2010 r. ze względu na zawieszenie przewozów pasażerskich na linii kolejowej Bielsko-Biała - Skoczów i nikłe zainteresowanie turystów zlikwidowano biegnący przez Biery odcinek szlaku Jasienica - Nałęże. W Gminnym Ośrodku Kultury w Bierach wmurowana w ścianę jest pamiątkowa tablica poświęcona jego osobie, która została ofiarowana i odsłonięta przez jego potomków w 1987 roku.

</doc>
<doc id="758245" url="https://pl.wikipedia.org/wiki?curid=758245" title="Fort piechoty rdzenia 4 „Błonia”">
Fort piechoty rdzenia 4 „Błonia”

Fort 4 „Błonia” (Cichy Kącik) – jeden z fortów Twierdzy Kraków. Powstał około 1908 roku, na miejscu dawnego szańca FS 4 z 1855 roku.
W latach 1934–1936 nastąpiła znaczna destrukcja obiektu – wysadzenie poprzecznic i niwelacja wału. Po 1960 r. w forcie mieściła się spółdzielnia studencka. Obecnie obiekt jest w dużym stopniu zdewastowany.
Fort 4 Błonia znajduje się w rogu ulic Piastowskiej i Mydlnickiej w Krakowie.

</doc>
<doc id="758246" url="https://pl.wikipedia.org/wiki?curid=758246" title="Cantallops">
Cantallops

Cantallops – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 19,61 km². Zgodnie z danymi INE, w 2005 roku liczba ludności wynosiła 271, a gęstość zaludnienia 13,82 osoby/km². Wysokość bezwzględna gminy równa jest 200 metrów. Współrzędne geograficzne gminy to 42°25'28"N, 2°55'34"E.

</doc>
<doc id="758247" url="https://pl.wikipedia.org/wiki?curid=758247" title="Haldenwang (powiat Oberallgäu)">
Haldenwang (powiat Oberallgäu)

Haldenwang – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu. Leży w Allgäu, około 33 km na północ od Sonthofen i ok. 10 km od Kempten (Allgäu).
Polityka.
Wójtem gminy jest Anton Klotz z CSU, rada gminy składa się z 16 radnych.

</doc>
<doc id="758248" url="https://pl.wikipedia.org/wiki?curid=758248" title="Haldenwang (powiat Oberallgau)">
Haldenwang (powiat Oberallgau)



</doc>
<doc id="758249" url="https://pl.wikipedia.org/wiki?curid=758249" title="Haldenwang (powiat Oberallgaeu)">
Haldenwang (powiat Oberallgaeu)



</doc>
<doc id="758250" url="https://pl.wikipedia.org/wiki?curid=758250" title="PZŻ">
PZŻ



</doc>
<doc id="758252" url="https://pl.wikipedia.org/wiki?curid=758252" title="Burgberg im Allgau">
Burgberg im Allgau



</doc>
<doc id="758253" url="https://pl.wikipedia.org/wiki?curid=758253" title="Burgberg im Allgaeu">
Burgberg im Allgaeu



</doc>
<doc id="758260" url="https://pl.wikipedia.org/wiki?curid=758260" title="Sinto">
Sinto



</doc>
<doc id="758262" url="https://pl.wikipedia.org/wiki?curid=758262" title="Palau de Santa Eulàlia">
Palau de Santa Eulàlia

Palau de Santa Eulàlia – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 8,47 km². Zgodnie z danymi INE, w 2005 roku liczba ludności wynosiła 88, a gęstość zaludnienia 10,39 osoby/km². Wysokość bezwzględna gminy równa jest 86 metrów. Współrzędne geograficzne gminy to 42°10'31"N, 2°57'56"E.
Miejscowości.
W skład gminy Palau de Santa Eulàlia wchodzą dwie miejscowości, w tym miejscowość gminna o tej samej nazwie:

</doc>
<doc id="758263" url="https://pl.wikipedia.org/wiki?curid=758263" title="Liga polska w piłce nożnej (1933)">
Liga polska w piłce nożnej (1933)

Liga polska w piłce nożnej 1933 – 7. edycja najwyższych w hierarchii rozgrywek ligowych polskiej klubowej piłki nożnej.
Absolutnym beniaminkiem Ligi było Podgórze Kraków.
Rozgrywki składały się z dwóch etapów. W pierwszym etapie drużyny podzielono na dwie grupy – wschodnią i zachodnią. W drugim etapie po trzy najlepsze zespoły z pierwszego etapu walczyły o tytuł mistrzowski, pozostałe grały o utrzymanie; zdobycze punktowe i bramkowe z pierwszego etapu nie były brane pod uwagę.
Drużyny.
Uwaga: po pierwszym etapie rozgrywek WKS 22 pp Siedlce połączył się ze Strzelcem Siedlce i przejął jego nazwę.
Baraże o Ligę.
Po zakończeniu sezonu Ligi rozegrano turniej barażowy o dwa miejsca na najwyższym poziomie ligowym w kolejnym sezonie. Obok dwóch ostatnich drużyn grupy spadkowej Ligi wziął w nich udział przegrany finalista eliminacji między zespołami klasy A – . Miejsca w Lidze nie utrzymali .
Klasyfikacja medalowa mistrzostw Polski po sezonie.
"Tabela obejmuje wyłącznie kluby mistrzowskie."

</doc>
<doc id="758264" url="https://pl.wikipedia.org/wiki?curid=758264" title="Trzecia planeta od Słońca">
Trzecia planeta od Słońca

Trzecia planeta od Słońca (tytuł oryginalny: "3rd Rock from the Sun") – amerykański serial komediowy, emitowany w latach 1996–2001.
Fabuła.
Załoga kosmicznego statku ląduje na Ziemi, by poznać życie mieszkańców tej planety. Przybysze są przyjaźnie nastawieni wobec Ziemian. Jako bazę obierają dom w Ohio. Starają się niczym nie wyróżniać wśród tubylców; robią wszystko, by funkcjonować jak zwykła amerykańska rodzina. Próby zrozumienia przez kosmitów emocji i codziennych ludzkich zachowań są powodem licznych, zabawnych perypetii.

</doc>
<doc id="758265" url="https://pl.wikipedia.org/wiki?curid=758265" title="Santa Eulàlia">
Santa Eulàlia

Santa Eulàlia – miejscowość w Hiszpanii, w Katalonii, w prowincji Girona, w comarce Alt Empordà, w gminie Palau de Santa Eulàlia.
Według danych INE z 2005 roku miejscowość zamieszkiwało 79 osób.

</doc>
<doc id="758266" url="https://pl.wikipedia.org/wiki?curid=758266" title="Palau de Santa Eulalia">
Palau de Santa Eulalia



</doc>
<doc id="758267" url="https://pl.wikipedia.org/wiki?curid=758267" title="Santa Eulalia">
Santa Eulalia



</doc>
<doc id="758268" url="https://pl.wikipedia.org/wiki?curid=758268" title="Fort piechoty rdzenia 8 „Łobzów”">
Fort piechoty rdzenia 8 „Łobzów”

Fort 8 "Łobzów" – jeden z fortów Twierdzy Kraków. Zbudowany około 1910 r. na miejscu szańca FS 8 z 1854 r. Zniwelowany ok. 1921 r.
Posiadał fosę o stoku spłaszczonym, dwa schrony pogotowia na barkach fortu i parterowy blok koszarowy. Po zniwelowaniu obiektu w okresie międzywojennym pozostały tylko fragmenty wałów i schron pogotowia na prawym barku (zachowany do dziś).
Obecnie na terenie fortu, między ulicami Czyżewskiego i Radzikowskiego w Krakowie, znajdują się hurtownie materiałów budowlanych.
Linki zewnętrzne.
Fort 8 "Łobzów" w WikiMapia

</doc>
<doc id="758269" url="https://pl.wikipedia.org/wiki?curid=758269" title="Partie polityczne Litwy">
Partie polityczne Litwy

Partie polityczne Litwy tworzą system wielopartyjny.

</doc>
<doc id="758271" url="https://pl.wikipedia.org/wiki?curid=758271" title="Vera Wang">
Vera Wang

Vera Wang (; ur. 27 czerwca 1949 w Nowym Jorku) – projektantka mody pochodząca z Chin, zamieszkała w Nowym Jorku.
Studiowała historię sztuki w Sarah Lawrence College. Następnie, przez około 6 lat pracowała w dziale mody magazynu Vogue. Po tym czasie zrezygnowała z pracy w prasie i została projektantką u Ralpha Laurena. Po dwóch latach założyła własny butik w Nowym Jorku. Tworzyła stroje dla łyżwiarek figurowych, m.in. dla Nancy Kerrigan i Michelle Kwan, a także suknie ślubne dla gwiazd.
W czerwcu 2005 otrzymała nagrodę Council of Fashion Designers of America (CFDA) i została Projektantką Roku (w kategorii ubrań dla kobiet).
W uznaniu zasług na polu mody i wymiany kulturalnej amerykańsko-francuskiej Vera Wang została kawalerem Legii Honorowej. Uroczystość wręczenia orderu odbyła się w lutym 2017 roku w paryskim Muzeum Armii w Pałacu Inwalidów.

</doc>
<doc id="758272" url="https://pl.wikipedia.org/wiki?curid=758272" title="Copa América 1929">
Copa América 1929

Copa América 1929 – dwunaste mistrzostwa kontynentu południowoamerykańskiego, odbyły się w dniach 1 – 17 listopada 1929 roku po raz czwarty w Argentynie. Edycja roku 1928 nie odbyła się z powodu uczestnictwa Urugwaju i Argentyny na Igrzyskach Olimpijskich w Amsterdamie 1928.
Reprezentacje: Brazylii, Chile i Boliwii wycofały się, więc grały tylko cztery reprezentacje. Grano systemem każdy, z każdym, a o zwycięstwie w turnieju decydowała końcowa tabela.
Podsumowanie.
Wyniki.
"Wszystkie mecze rozgrywano w Buenos Aires na stadionach Alvear y Tagle, Gasómetro de Boedo i Independiente."
Końcowa tabela.
Dwunastym triumfatorem turnieju Copa América został po raz drugi z rzędu (a w sumie czwarty) zespół Argentyny.

</doc>
<doc id="758273" url="https://pl.wikipedia.org/wiki?curid=758273" title="Świdnica Przedmieście">
Świdnica Przedmieście

 Świdnica Przedmieście – stacja kolejowa z dworcem znajdująca się w Świdnicy w województwie dolnośląskim.
Budynek stacji powstał w 1898 roku i nosił początkowo nazwę Schweidnitz Niederstadt.
Po 1945 nazwę zmieniano kilkukrotnie najpierw na Świdnica, potem na Świdnica Dolna, Świdnica Dolne Miasto, aż poprzestano na nazwie Świdnica Przedmieście. Dworzec znajduje się przy ul. Jodłowej 33.
Ruch pasażerski był stopniowo likwidowany i ograniczany. Już w 1989 nie kursowały pociągi pasażerskie do Jedliny-Zdroju. Od 2000 r. zaniechano ruchu pasażerskiego w kierunku dworca Świdnica Miasto. Wówczas na Przedmieściu zatrzymywały się jedynie pociągi towarowe. W kierunku stacji Świdnica Kraszowice, a dalej do Jugowic i Jedliny-Zdroju zaprzestano ruchu kolejowego w ogóle, a trasa (Świdnica Przedmieście - Świdnica Kraszowice) została formalnie zlikwidowana. W styczniu 2013 zlikwidowano także kasę towarową.
W latach 2018-2020 usunięto roślinność zarastającą nieużywane perony, zbudowano nowe torowisko i otwarto je dla pociągów transportujących urobek kamieniarski. Docelowo postanowiono, aby stary dworzec Świdnica Przedmieście znowu odprawiał pasażerów. Ponowne uruchomienie połączeń z Wrocławia przez Sobótkę (a więc i przez Świdnicę Przedmieście) nastąpiło 12 czerwca 2022.

</doc>
<doc id="758277" url="https://pl.wikipedia.org/wiki?curid=758277" title="2 Księga Kronik">
2 Księga Kronik

Druga Księga Kronik (hebr. דִּבְרֵי הַיָּמִים ב "Diḇrê Hayyāmîm 2") – biblijna księga Starego Testamentu. Opisuje wydarzenia od panowania Salomona do wydania dekretu przez perskiego króla Cyrusa o powrocie Żydów do ojczyzny.

</doc>
<doc id="758279" url="https://pl.wikipedia.org/wiki?curid=758279" title="Alicja Halicka">
Alicja Halicka

Alicja Halicka, z domu Rosenblatt (ur. 20 grudnia 1889 w Krakowie, zm. 30 grudnia 1974 w Paryżu) – polska malarka, scenografka, projektantka kostiumów, ilustratorka.
Życiorys.
Alicja pochodziła z bogatej krakowskiej rodziny. Jej ojciec był lekarzem. W wieku 7 lat, po śmierci matki zamieszkała z siostrą Marią u dziadków w Wiedniu, a potem wraz z ojcem w Krakowie. Dzieciństwo i wczesną młodość spędziła w Austrii i Szwajcarii. Lekcje malarstwa i rysunku brała u Wyczółkowskiego, Weissa i Pankiewicza w Szkole Sztuk Pięknych dla Kobiet Marii Niedzielskiej. W 1912 kontynuowała naukę w Monachium, następnie w Paryżu w Académie Ranson.
W Paryżu przyjaźniła się m.in. z Apollinaire'em, znała Georges'a Braque'a, André Bretona, Maxa Ernsta i Jeana Arpa. Utrzymywała kontakty z twórcami École de Paris – Eugeniuszem Zakiem, Moïsem Kislingiem, Keesem van Dongenem i Jules'em Pascinem. W 1913 poślubiła malarza Louisa Marcoussisa.
Od lat dwudziestych pracowała głównie jako scenografka i projektantka kostiumów. Realizowała projekty dla najważniejszych teatrów operowych i baletowych w Europie i Stanach Zjednoczonych. Przebywając w Stanach Zjednoczonych, współpracowała z czasopismami „Harper's Bazaar” i „Vogue”, ilustrowała książki. W 1946 w Paryżu ukazały się jej wspomnienia zatytułowane "Hier (Souvenirs)". Na język polski zostały przetłumaczone przez Wandę Błońską i wydane w 1971 pt. "Wczoraj". Polska wersja wspomnień Halickiej została wzbogacona o jej wrażenia z podróży do Indii (1952), gdzie wystawiała swoje prace, oraz szkic o kulturze polskiej po październiku 1956.
We wspomnieniach Halickiej nie znajdziemy wzmianki o portrecie, jaki namalowała Olga Boznańska około 1909–1910 roku, choć Halicka wspomina w nich z nutą złośliwości samą Boznańską. Według opinii ekspertów na obrazie zatytułowanym "Portret trzech sióstr" ciemnowłosa Halicka znajduje się po lewej stronie, kobieta na pierwszym planie to siostra Halickiej – Maria Rosenblatt (w późniejszym okresie używała nazwiska Fredro-Boniecka), a po prawej prawdopodobnie kuzynka Karola.

</doc>
<doc id="758281" url="https://pl.wikipedia.org/wiki?curid=758281" title="Medaliści igrzysk olimpijskich w narciarstwie klasycznym">
Medaliści igrzysk olimpijskich w narciarstwie klasycznym

Medaliści igrzysk olimpijskich w narciarstwie klasycznym – lista zawodników, zawodniczek i zespołów, które przynajmniej raz zdobyły medal zimowych igrzysk olimpijskich w konkurencjach narciarstwa klasycznego.
Zawody w narciarstwie klasycznym w ramach zimowych igrzysk olimpijskich są rozgrywane od pierwszej tego typu imprezy, która miała miejsce w 1924 roku w Chamonix. Do narciarstwa klasycznego zaliczane są trzy dyscypliny sportowe: biegi narciarskie, kombinacja norweska i skoki narciarskie.
Na czterech pierwszych igrzyskach olimpijskich rozgrywano po cztery konkurencje narciarstwa klasycznego – dwie biegowe i po jednej w kombinacji i skokach. W 1936 roku do kalendarza włączono także bieg sztafetowy. Na igrzyskach w 1952 roku po raz pierwszy zaprezentowały się biegaczki narciarskie, zatem w tym roku narciarze klasyczni rywalizowali już w sześciu konkurencjach, w tym czterech w biegach narciarskich. Cztery lata później do kalendarza igrzysk wprowadzono drugą konkurencję biegową kobiet, którą był bieg sztafetowy oraz kolejną konkurencję biegową mężczyzn. Pod względem liczby rozgrywanych zawodów w narciarstwie klasycznym, kalendarz olimpijski pozostawał niezmienny do 1964 roku. Wówczas rozegrano siedem konkurencji biegowych – cztery męskie i trzy kobiece, a także po raz pierwszy rozegrano rywalizację skoczków na obiekcie normalnym. Na Zimowych Igrzyskach Olimpijskich 1984 w Sarajewie rozegrano osiem konkurencji biegowych, dwie w skokach narciarskich i jedną w kombinacji norweskiej. Podczas kolejnych igrzysk w kalendarzu znalazły się ponadto zawody drużynowe w skokach i kombinacji. W 1992, 1994 i 1998 roku przeprowadzono dziesięć konkurencji biegowych, a liczba konkurencji w kombinacji i skokach nie uległa zmianie. Na igrzyskach w Salt Lake City po raz pierwszy biegacze i biegaczki rywalizowali w sprincie. Ponadto, kombinatorzy norwescy startowali w dodatkowej konkurencji indywidualnej. W 2006 i 2010 roku liczba konkurencji w poszczególnych dyscyplinach narciarstwa klasycznego nie zmieniła się względem 2002 roku i wynosiła 12 konkurencji biegowych (6 męskich i 6 kobiecych) oraz po trzy konkursy (dwa indywidualne i jeden drużynowy) w skokach narciarskich i kombinacji norweskiej. W 2014 roku do kalendarza igrzysk olimpijskich włączono konkurs kobiet w skokach narciarskich na normalnej skoczni.
Najwięcej medali olimpijskich w narciarstwie klasycznym zdobyła Marit Bjørgen, która w latach 2002–2018 stanęła na podium 18 razy. Jej dorobek liczy 8 złotych, 4 srebrne i 3 brązowe medale, co jest rekordem, jeśli chodzi o zimowe igrzyska olimpijskie. Drugie miejsce w klasyfikacji multimedalistów igrzysk olimpijskich w narciarstwie klasycznym zajmuje Bjørn Dæhlie, który w latach 1992–1998 ośmiokrotnie został mistrzem i czterokrotnie wicemistrzem olimpijskim. Jest on najbardziej utytułowanym biegaczem narciarskim wśród mężczyzn. Najbardziej utytułowanymi pod względem zdobytych medali olimpijskich kombinatorami norweskimi są Samppa Lajunen (3 złote i 2 srebrne), Felix Gottwald (3 złote, 1 srebrny i 3 brązowe) oraz Eric Frenzel (3 złote, 1 srebrny i 2 brązowe). Wśród skoczków narciarskich czterokrotnie mistrzami olimpijskimi zostali Matti Nykänen i Simon Ammann. Fin zdobył jeszcze dodatkowo jeden srebrny medal, a Szwajcar jako jedyny skoczek narciarski zdobył cztery złote medale olimpijskie w konkurencjach indywidualnych. Skoczkinie narciarskie rywalizowały o medale olimpijskie dwukrotnie – w 2014 roku triumfowała Carina Vogt, a cztery lata później Maren Lundby
Najwięcej medali olimpijskich w konkurencjach narciarstwa klasycznego zdobyli zawodnicy norwescy, którzy na podium zawodów olimpijskich stanęli 187 razy, zdobywając 71 złotych medali, 61 srebrnych i 54 brązowe. Norwegowie są liderami również w poszczególnych dyscyplinach, mając na koncie 121 medali w biegach narciarskich, 31 w kombinacji norweskiej i 35 w skokach narciarskich. Drugie miejsce w medalowej tabeli wszech czasów zajmują reprezentanci Finlandii, których dorobek wynosi 116 medali – 35 złotych, 41 srebrnych i 40 brązowych. Trzecie miejsce w klasyfikacji medalowej zajmują narciarze startujący w barwach Szwecji – 31 złotych medali, 27 srebrnych i 26 brązowych.
Czworo narciarzy klasycznych po zdobyciu medali olimpijskich utraciło je z powodu wykrycia w ich organizmie środków dopingujących. Pierwszy tego typu przypadek miał miejsce w 1976 roku, kiedy to brązowy medal w biegu na 5 km kobiet odebrano Galinie Kułakowej. Kolejne dyskwalifikacje miały miejsce podczas Zimowych Igrzysk Olimpijskich 2002 w Salt Lake City. Wówczas kontrola antydopingowa dała wynik pozytywny u trojga narciarzy – Johanna Mühlegga, Łarisy Łazutiny i Olgi Daniłowej. W efekcie tego, Mühlegg utracił trzy złote medale, Łazutina – jeden złoty i dwa srebrne, a Daniłowa – jeden złoty i jeden srebrny.
W 2017 roku, po ujawnieniu afery dopingowej wśród rosyjskich sportowców, Międzynarodowy Komitet Olimpijski pozbawił medali olimpijskich wywalczonych na igrzyskach w Soczi w 2014 roku pięciu rosyjskich biegaczy narciarskich. Stosowanie dopingu przez Maksima Wylegżanina i Aleksandra Legkowa skutkowało utratą czterech medali olimpijskich zdobytych przez Rosjan – jednego złotego (w biegu na 50 km) i trzech srebrnych (w biegu na 50 km, sztafecie sprinterskiej i sztafecie). Medale odebrano również pozostałym członkom sztafet, z którymi startowali Wylegżanin i Legkow, a więc Dmitrijowi Japarowi, Aleksandrowi Biessmiertnych i Nikicie Kriukowowi. Po dyskwalifikacji Rosjan zajmowane przez nich miejsca medalowe pozostawały nieobsadzone. Zawodnicy złożyli odwołanie do Sportowego Sądu Arbitrażowego, który uchylił dyskwalifikację nałożoną przez MKOl. Zawodnikom przywrócono medale, kolejność w konkurencjach została zatem niezmienna od tej, jaką ogłoszono w dniu zawodów.
Medaliści chronologicznie.
Poniżej znajduje się chronologiczna lista medalistów olimpijskich w konkurencjach narciarstwa klasycznego – biegów narciarskich, kombinacji norweskiej i skoków narciarskich z lat 1924–2018.
Klasyfikacje.
Biegi narciarskie.
Klasyfikacja zawodników.
Tabela przedstawia klasyfikację najlepszych dziesięciu biegaczy narciarskich na zimowych igrzyskach olimpijskich. Do statystyki uwzględniono wszystkie medale – zarówno te zdobyte w konkurencjach indywidualnych, jak i w drużynowych.
Klasyfikacja zawodniczek.
Poniższa tabela przedstawia dziesięć najbardziej utytułowanych zawodniczek w biegach narciarskich na igrzyskach olimpijskich. W statystykach liczone są zarówno medale zdobyte w zawodach indywidualnych, jak i w zawodach drużynowych.
Klasyfikacja państw.
W tabeli zestawiono dziesięć najlepszych reprezentacji pod względem zdobytych medali olimpijskich w biegach narciarskich. Wliczone zostały starty mężczyzn i kobiet, zarówno indywidualne, jak i drużynowe.
Kombinacja norweska.
Klasyfikacja zawodników.
W tabeli przedstawionych zostało dziesięciu zawodników, którzy podczas igrzysk olimpijskich zdobyli najwięcej medali w zawodach kombinacji norweskiej.
Klasyfikacja państw.
W poniższej tabeli przedstawione zostały reprezentacje, które zdobyły przynajmniej jeden złoty medal olimpijski w kombinacji norweskiej. Uwzględnione zostały zarówno medale zdobyte w konkursach indywidualnych, jak i w drużynowych.
Skoki narciarskie.
Klasyfikacja zawodników.
Poniższa tabela przedstawia dziesiątkę najlepszych skoczków narciarskich pod względem liczby zdobytych medali na zimowych igrzyskach olimpijskich. Wzięte pod uwagę zostały zarówno starty indywidualne, jak i drużynowe.
Klasyfikacja zawodniczek.
Poniższa tabela przedstawia sześć medalistek w konkursach skoków narciarskich kobiet w 2014 i 2018 roku.
Klasyfikacja państw.
W poniższej tabeli przedstawiono klasyfikację dziesięciu najlepszych państw w konkursach indywidualnych bądź drużynowych w skokach narciarskich. Wliczone zostały starty zarówno kobiet, jak i mężczyzn.
Klasyfikacje łączne.
Klasyfikacja multimedalistów.
Poniższa tabela przedstawia multimedalistów zimowych igrzysk olimpijskich, którzy zdobyli przynajmniej trzy złote medale w konkurencjach narciarstwa klasycznego, rozgrywanych w ramach igrzysk olimpijskich. W statystyce uwzględniono zarówno medalistów konkurencji męskich, jak i medalistki konkurencji kobiecych.
Jeżeli dany zawodnik startował w reprezentacji więcej niż jednego państwa, wymienione zostały wszystkie kraje, w barwach których stawał na podium olimpijskim. Jeżeli kilku zawodników zdobyło identyczną liczbę medali, w pierwszej kolejności podano tego, który wcześniej zdobył medale olimpijskie.
Klasyfikacja państw.
Tabela przedstawia klasyfikację wszystkich państw pod względem liczby zdobytych medali olimpijskich we wszystkich konkurencjach narciarstwa klasycznego, tj. we wszystkich konkurencjach biegowych, konkurencjach kombinacji norweskiej i skoków narciarskich.
Klasyfikacja państw według lat.
W poniższej tabeli zestawiono państwa według liczby medali zdobytych w narciarstwie klasycznym podczas kolejnych edycji zimowych igrzysk olimpijskich. Przedstawiono sumę wszystkich medali (złotych, srebrnych i brązowych) we wszystkich dyscyplinach łącznie.
Klasyfikacja państw według dyscyplin.
W poniższej tabeli zestawiono państwa według liczby medali zdobytych w narciarstwie klasycznym w poszczególnych dyscyplinach. Przedstawiono sumę wszystkich medali (złotych, srebrnych i brązowych).

</doc>
<doc id="758282" url="https://pl.wikipedia.org/wiki?curid=758282" title="Atlas Games">
Atlas Games

Altas Games - amerykańskie przedsiębiorstwo zajmujące się wydawaniem i dystrybucją gier planszowych bądź karcianych.

</doc>
<doc id="758284" url="https://pl.wikipedia.org/wiki?curid=758284" title="Mykola Karzov">
Mykola Karzov



</doc>
<doc id="758285" url="https://pl.wikipedia.org/wiki?curid=758285" title="Dubinki">
Dubinki

Dubinki (lit. "Dubingiai") – miasteczko na Litwie w rejonie malackim, na Pojezierzu Malackim, nad Jeziorem Oświe (Dubińskim) (lit. "Asveja"), siedziba dyrekcji Oświańskiego Parku Regionalnego, 50 km na północny wschód od Wilna. W XVI i XVII wieku jedna z głównych posiadłości linii kalwińskiej rodu Radziwiłłów. Prawdopodobne miejsce urodzenia Barbary Radziwiłłówny.
Historia.
Pierwsze historyczne wzmianki o miejscowości pochodzą z XIV wieku. W 1334, 1373 i 1375 roku była niszczona przez najazdy krzyżackie. Od XV gród w Dubinkach był ważnym ośrodkiem administracyjnym Wielkiego Księstwa Litewskiego położonym na szlaku handlowym do Inflant. W 1415 roku wielki książę Witold nakazał wznieść zamek, w 1430 roku ufundował kościół parafialny.
Do początku XVI wieku Dubinki razem z Mejszagołą były pod zarządem królewskich namiestników, później stały się własnością Radziwiłłów, a Jerzy Radziwiłł rozpoczął budowę murowanego zamku. Po śmierci hetmana w 1541 roku miasteczko odziedziczył jego syn Mikołaj Radziwiłł Rudy, który w 1564 roku został protestantem i przyjął wyznanie kalwińskie. Od tego czasu Dubinki były jednym z ważniejszych ośrodków reformacji na Litwie. Siostra Mikołaja Barbara Radziwiłłówna (znana z romansu z królem Zygmuntem II Augustem) mieszkała w Dubinkach pod czujną opieką brata przez kilka miesięcy (zimą 1547-1548). W czasie Potopu jako własność Bogusława Radziwiłła zostały splądrowane przez wojska lojalne królowi polskiemu, a następnie mu odebrane jako banicie. Powróciły w ręce Radziwiłłów w drugiej poł. XVII wieku. Jeszcze w 1642 roku katolicy rozpoczęli proces sądowy przeciwko dubińskim kalwinom o zabór ziemi i ruchomego majątku byłej parafii katolickiej w Dubinkach. Katolicy proces wygrali. W 1672 roku kosztem Ludwiki Karoliny Radziwiłłówny na wzgórzu koło miasteczka wzniesiono nowy drewniany kościół katolicki (taki był wyrok sądu – "Grzechy przodków mają naprawić ich potomkowie"). Dubinki nie odzyskały już jednak dawnej świetności. Przez cały wiek XVIII dobrami dubińskimi formalnie należącymi do Radziwiłłów władali dzierżawcy lub kredytorzy Radziwiłłów (M. Tyzenhauz, K. Puzyna, J. Białłozor i inni).
W 1808 roku dubiński majątek został kupiony od Radziwiłłów przez Michała Tyszkiewicza. Za jego czasów wzniesiono wiele nowych budynków gospodarczych oraz pałacyk Tyszkiewiczów. Po 1918 roku Dubinki znalazły się w granicach Republiki Litewskiej i były letnią rezydencją prezydenta Antanasa Smetony. Po II wojnie światowej w Litewskiej SRR, po 1991 roku znów w granicach Republiki Litwy. Obecnie są ośrodkiem krajoznawczo-wypoczynkowym.
Od XIX wieku Dubinki były miejscem ożywionego ruchu społecznego mającego na celu przywrócenie świadomości narodowej Litwinom, od 1918 roku terenem lituanizacji i kolonizacji litewskiej. Dochodziło do wielokrotnych sporów z mieszkającymi w miasteczku Polakami. Konflikty te ciągnęły się aż do czasów II wojny światowej, a ich kulminacją były wydarzenia z czerwca 1944 roku, kiedy porachunki między litewską policją i oddziałami Armii Krajowej z 5 Wileńskiej Brygady Zygmunta Szendzielarza „Łupaszki” doprowadziły do śmierci kilkudziesięciu cywilów po stronie litewskiej i polskiej w Dubinkach i Glinciszkach. W odwecie za śmierć mieszkańców Glinciszek, 23 czerwca, oddziały polskie zabiły 27 mieszkańców Dubinek (zbrodnia w Dubinkach).
Na początku XXI wieku na Górze Zamkowej w Dubinkach prowadzone były prace archeologiczne. Znalezione tu szczątki Radziwiłłów po zbadaniu DNA przez polskich i litewskich specjalistów zostały zidentyfikowane jako kości Mikołaja Radziwiłła Czarnego i Mikołaja Radziwiłła Rudego – braci Barbary Radziwiłłówny oraz ich bliskich. 5 września 2009 r. szczątki Radziwiłłów zostały uroczyście pochowane w odrestaurowanych ruinach kościoła kalwińskiego.

</doc>
<doc id="758286" url="https://pl.wikipedia.org/wiki?curid=758286" title="Grigori">
Grigori

Grigori (grec. ἐγρήγοροι "egrḗgoroi", hebr. "irim" – „obserwatorzy”) – według apokryficznych Ksiąg Henocha i Księgi Jubileuszów są to upadli aniołowie. Jako aniołowie zostali zesłani na ziemię przez Pana, by opiekować się ludźmi. Ostatecznie zawiedli jednak zaufanie Stwórcy, płodząc potomstwo z ludzkimi kobietami ("nefilim"), co według niektórych interpretacji opisuje Księga Rodzaju (Rdz 6,1-4). "Grigori" wyjawili ludziom wiele zakazanych przez Boga praktyk (np. wyrób broni i kosmetyków, sztuki magiczne). Karą za ich występki było zesłanie do Gehenny (Jud 1:6), co oznaczało degradację w anielskiej hierarchii – uznanie, iż są równi demonom. Księga Henocha mówi, że owocem związków "grigori" z ludzkimi kobietami byli "nefilim" zwani też gigantami. Zgodnie z tą księgą "grigori" jest ponad dwustu, choć opisuje ona tylko kilku z ich przywódców.
"Grigori" w tradycji hebrajskiej.
Synowie boży, jak nazwano ich w Starym Testamencie i jego apokryfach, ujrzeli śmiertelne kobiety. Złożyli przysięgę, że je poślubią i spłodzą z nimi potomstwo. Dwustu aniołów na czele z Szemihazą zstąpiło na ziemię na Argis, szczyt góry Hermon (góra otrzymała nazwę na pamiątkę przysięgi złożonej przez aniołów). W Księdze Henocha zostały wymienione imiona dowódców "Grigori": Szemihaza, Urakiba, Kokabiel, Tamiel, Ramiel, Daniel, Ezekiel, Barakiel, Asael, Armaros, Batriel, Ananiel, Zakiel, Samsiel, Sartael, Turiel, Jomiel, Araziel.
Wybrane przez siebie kobiety upadli aniołowie nauczyli czarów i zaklęć. Apokryfy przekazują informacje o umiejętnościach poszczególnych "grigori":

</doc>
<doc id="758287" url="https://pl.wikipedia.org/wiki?curid=758287" title="Pszczołokształtne">
Pszczołokształtne



</doc>
<doc id="758288" url="https://pl.wikipedia.org/wiki?curid=758288" title="Stopień przezroczystości">
Stopień przezroczystości

Stopień przezroczystości kamienia - cecha fizyczna wynikająca z jonowego charakteru wiązań atomowych budujących strukturę danego minerału.
Pod pojęciem przezroczystość rozumie się tu przepuszczalność światła przez ośrodek.
Wśród minerałów wyróżnia się: 
Przezroczystość kamieni zmniejsza się wraz z obecnością inkluzji, domieszek innych faz mineralnych czy też defektów strukturalnych.
Przepuszczalność światła może być zaburzona wskutek silnej absorpcji światła w krysztale. 
W bardzo cienkich warstwach nawet minerały zazwyczaj nieprzezroczyste stają się przezroczyste lub przeświecające. 
Wszystkie metale są również w cienkich warstwach nieprzezroczyste. Minerały ziarniste lub włókniste oraz skupienia są zawsze nieprzezroczyste.

</doc>
<doc id="758291" url="https://pl.wikipedia.org/wiki?curid=758291" title="Herbert Kroemer">
Herbert Kroemer

Herbert Kroemer, Herbert Krömer (ur. 25 sierpnia 1928 w Weimarze) – niemiecki fizyk i laureat Nagrody Nobla w dziedzinie fizyki, profesor Uniwersytetu Kalifornijskiego (University of California) w Santa Barbara w Stanach Zjednoczonych.
Życiorys.
Herbert Kroemer po maturze w roku 1947 rozpoczął studia na wydziale fizyki Uniwersytetu w Jenie (NRD). Uczęszczał m.in. na wykłady Friedricha Hunda. W czasie blokady Berlina uczestniczył w praktykach w Berlinie, co wykorzystał do ucieczki na zachodnią stronę. Kontynuował studia na Uniwersytecie Georga-Augusta w Getyndze. Dyplomował się roku 1952 z fizyki teoretycznej na temat efektów gorących elektronów w tranzystorach, a następnie pracował jako „teoretyk stosowany” (jak sam się nazywał) w Centralnym urzędzie telekomunikacji (Fernmeldetechnisches Zentralamt) Poczty Niemieckiej. W roku 1954 wyjechał do Stanów Zjednoczonych, gdzie pracował w różnych laboratoriach w Princeton i Palo Alto. W latach 1968–1976 wykładał fizykę na University of Colorado w Boulder, a następnie przeniósł się na University of California w Santa Barbara.
Kariera naukowa.
Herbert Kroemer nigdy nie zajmował się obszarami modnymi preferując te, których znaczenie ujawniało się dopiero wiele lat później. W latach 50. opublikował pracę o koncepcji heterozłączowego tranzystor bipolarnego umożliwiającego pracę przy częstotliwościach dochodzących do gigaherców. W roku 1963 opracował teorię laserów o podwójnej strukturze heterogenicznej stanowiącą podstawę działania współczesnych laserów półprzewodnikowych. Obie koncepcje wyprzedzały swój czas. Ich wdrożenie było możliwe dopiero po wynalezieniu epitaksji z wiązki molekularnej w latach 80. XX wieku.
W czasie pracy w Santa Barbara jego główne badania przesunęły się z teorii w kierunku badań eksperymentalnych. Pod koniec lat 70. XX wieku zajmował się głównie badaniami nad rozwojem epitaksji z wiązki molekularnej badając nowe zestawienia materiałów jak fosforku galu (GaP) i arsenku galu (GaAs) na strukturach krzemowych. Po roku 1985 jego zainteresowania przeniosły się w kierunku arsenku indu (InAs), antymonku galu (GaSb) i antymonku glinu (AlSb).
W roku 2000 wraz z Żoresem Iwanowiczem Ałfiorowem otrzymał pół Nagrody Nobla w dziedzinie fizyki za odkrycie struktur półprzewodnikowych stosowanych w optoelektronice. Drugą połowę otrzymał Jack Kilby za stworzenie układów scalonych.

</doc>
<doc id="758292" url="https://pl.wikipedia.org/wiki?curid=758292" title="Efekt wrogich mediów">
Efekt wrogich mediów



</doc>
<doc id="758293" url="https://pl.wikipedia.org/wiki?curid=758293" title="Świdnica Kraszowice">
Świdnica Kraszowice

 Świdnica Kraszowice – stacja kolejowa, obecnie nieczynna mieszcząca się w Świdnicy na linii kolejowej nr 137 łączącej Katowice i Legnicę. Powstała w 1855 roku jako przystanek o nazwie Jacobsdorf (Jakubowice). Pierwszy budynek stacji Jakubowice został adaptowany do celów mieszkalnych, a samą stację przesunięto bliżej do obecnego budynku. Związane było to z budową linii do Jedliny Zdrój w 1904 roku. Nazwę wówczas zmieniono na Croischwizstadt. Po 1945 roku nazwy zmieniano kilkukrotnie najpierw na Kroischwitz, Kraszewice, Kraszowice a ostatnia zmiana nazwy miała miejsce po włączeniu Kraszowic do Świdnicy. Nazwa stacji wówczas uległa zmianie na Świdnica Kraszowice. Budynek dworca mieści się w świdnickiej dzielnicy Kraszowice przy ul. Kraszowickiej i od roku 2004 jest zamknięty. Obecnie dworzec jest zdewastowany i nadaje się tylko do rozbiórki. Mimo że żaden pociąg się tutaj nie zatrzymuje, przez stację przejeżdżają autobusy szynowe Kolei Dolnośląskich oraz pociągi towarowe. Najbliższe czynne stacje to Krzyżowa i Świdnica Miasto.

</doc>
<doc id="758297" url="https://pl.wikipedia.org/wiki?curid=758297" title="Carlos Delfino">
Carlos Delfino

Carlos Francisco Delfino (ur. 29 sierpnia 1982 w Santa Fe) – argentyński koszykarz, mistrz olimpijski, występujący na pozycjach rzucającego obrońcy lub niskiego skrzydłowego, obecnie zawodnik Consultinvest VL Pesaro.
Kariera klubowa.
Argentyna.
Delfino swoją karierę rozpoczął w drużynie Olimpia de Venado Tuerto w sezonie 1998/99. Po zaledwie roku gry przeniósł się do Union Santa Fe, gdzie też spędził tylko rok i został wypatrzony przez skautów drużyn włoskich.
Włochy.
Pierwszy sezon we Włoszech rozegrał w barwach Viola Reggio Calabria. Grając niespełna 21 minut na mecz zdobywał średnio 8,8 punktu, 2,5 zbiórki i 1,9 przechwytu. Najlepsze spotkanie rozegrał w drugim występie przeciwko Scavolini Pesaro. Zdobył w nim 25 punktów. W 19 z 24 rozegranych spotkań trafiał przynajmniej raz za trzy punkty. Drugi sezon miał jeszcze lepszy. Grał ponad 30 minut na mecz, zdobywając średnio 13,5 punktu, 5,1 zbiórki i 2,4 przechwytu.
Tak dobra gra przyczyniła się do transferu do Skipperu Bolonia. Tam w zaledwie trzecim meczu sezonu wywalczył sobie miejsce w pierwszej piątce. W drużynie z Bolonii grał przez dwa sezony. W pierwszym zdobywał średnio 9,2 punktu i 6,0 zbiórek. Drugi był podobny do pierwszego. Poprawił się w punktach, podnosząc swoje zdobycze do 11,2 punktu i dołożył do tego 5,3 zbiórek.
NBA.
Detroit Pistons wybrali Delfino już w drafcie 2003, ale jako że on miał jeszcze ważny kontrakt ze Skipperem Bolonia, to zdecydował się zostać na jeszcze jeden rok w Europie. Pierwszego sezonu w NBA Delfino nie może jednak zaliczyć do udanych. Trafił do Pistons, którzy bronili tytułu mistrzowskiego i trudno było mu się przebić do składu u trenera Larry'ego Browna, który znany jest z tego, że nie lubi grać niedoświadczonymi zawodnikami. Dodatkowo sprawę utrudniła mu kontuzja kolana, która wykluczyła go z gry na 3 miesiące. W swoich debiutanckich rozgrywkach Delfino rozegrał 30 spotkań, zdobywając średnio 3,9 punktu, 1,8 zbiórki i 1,3 asysty. Nie znalazł się w składzie na play-offy, w których Pistons doszli do finału NBA, przegrywając w nim 3:4 z San Antonio Spurs.
W drugim sezonie jego średnia minut nie wzrosła, ale był za to jednym z ważniejszych rezerwowych w drużynie. Zagrał w 68 meczach, zdobywając średnio 3,6 punktu i 1,7 zbiórki na mecz. Był zmiennikiem Tayshauna Prince'a i Richarda Hamiltona. W trzecim sezonie zagrał we wszystkich 82 spotkaniach. Zdobywał w nich średnio 5,2 punktu i 3,2 zbiórki na mecz.
15 czerwca 2007 został wymieniony przez Detroit Pistons do Toronto Raptors. W zamian za niego Pistons dostali wybory w drafcie 2009 i 2011. Wybrali w nich Jonasa Jerebko i Kyle'a Singlera.
Sezon rozegrany w Raptors był najlepszym w jego wykonaniu do tego momentu kariery. Zdobywał średnio 9,0 punktów na mecz i zbierał 4,4 piłki. Zdecydowanie poprawił się w rzutach za trzy punkty, trafiając 38.2% takich prób. Po sezonie zdecydował się jednak nie przedłużać umowy z drużyną z Kanady i wrócił do Europy.
Rosja.
W lecie 2008, Delfino podpisał trzyletni kontrakt z rosyjską drużyną Chimki Moskwa. Został wtedy jednym z najlepiej zarabiających zawodników, otrzymując kontrakt w wysokości 10 milionów dolarów. Odrzucił wtedy też ofertę ze strony Raptors, którzy oferowali mu przedłużenie umowy za 4 miliony dolarów rocznie.
W ich barwach rozegrał łącznie 36 meczów, zarówno w lidze rosyjskiej, jak i w pucharze Eurocup. Zdobywał w nich średnio 11,0 punktów, 3,3 zbiórki i 2,4 asysty w trakcie 24,4 minut gry. Trafiał też z bardzo wysoką skutecznością w rzutach za trzy punkty - 39.6%. Po sezonie rozwiązał kontrakt z Chimkami i wrócił do NBA.
Powrót do NBA.
W lipcu 2009 Toronto Raptors skorzystali z zapisu w umowie Delfino i automatycznie przedłużyli o 3 lata kontrakt o wartości 10 milionów dolarów. Szybko, bo już 17 sierpnia wymienili go do Milwaukee Bucks razem z Roko Ukiciem w zamian za Amira Johnsona i Sonny Weemsa.
W barwach Milwaukee Bucks Delfino rozegrał trzy najlepsze sezony w NBA. Został stałym graczem pierwszej piątki i regularnie zdobywał dla drużyny ponad 10 punktów na mecz. Sprawdził się też w play-off w 2010 roku, gdy Bucks grający bez Andrew Boguta przegrali dopiero po 7 meczach z Atlanta Hawks.
13 sierpnia 2012 zdecydował się na podpisanie kontraktu z Houston Rockets jako wolny agent. 30 czerwca 2013 Delfino został zwolniony przez Rockets.
17 lipca 2013 Delfino powrócił do Bucks, podpisując z nimi kontrakt. Z powodu kontuzji nie zagrał w żadnym z meczów w sezonie 2013/14. 26 sierpnia 2014 wraz z Mirosławem Radulicą i wyborem w drugiej rundzie draftu 2015 został wytransferowany do Los Angeles Clippers w zamian za Jareda Dudleya i zastrzeżony wybór w pierwszej rundzie draftu 2017. Jednak już trzy dni później Clippers rozwiązali z nim kontrakt.
27 września 2017 został zawodnikiem hiszpańskiego Baskonia Vitoria Gasteiz. 27 lutego 2019 podpisał kolejną w karierze umowę z Consultinvest Bolonia (Fortitudo).
7 lipca 2020 zawarł kontrakt z włoskim Consultinvest VL Pesaro.
Reprezentacja.
Delfino był członkiem drużyny juniorskiej, która zdobyła brązowy medal na mistrzostwach świata do 21 lat w 2001 roku. W 2004 roku zdobył złoty medal olimpijski na igrzyskach w Atenach. Cztery lata później zdobył brązowy medal igrzysk w Pekinie.
Statystyki.
"Stan na koniec sezonu 2013/14"

</doc>
<doc id="758302" url="https://pl.wikipedia.org/wiki?curid=758302" title="Adelinów (województwo świętokrzyskie)">
Adelinów (województwo świętokrzyskie)

Adelinów – kolonia w Polsce położona w województwie świętokrzyskim, w powiecie koneckim, w gminie Fałków.
Sołectwo dla tej wsi znajduje się we wsi Budy.
W latach 1975–1998 miejscowość należała administracyjnie do województwa piotrkowskiego.
Wierni Kościoła rzymskokatolickiego należą do parafii Nawiedzenia Najświętszej Maryi Panny i św. Mikołaja w Czermnie.

</doc>
<doc id="758303" url="https://pl.wikipedia.org/wiki?curid=758303" title="Niecka Włoszczowska">
Niecka Włoszczowska

Niecka Włoszczowska (342.14) – południowa część Wyżyny Przedborskiej. Położona jest po obu stronach Pilicy, na obszarze województw: świętokrzyskiego i śląskiego. 
Ukształtowanie Niecki przypomina misę z płaskim dnem i wzniesionymi brzegami. Podłoże zbudowane jest ze skał kredowych. Pokrywają je czwartorzędowe piaski, przewiane w wydmy. Pomiędzy nimi występują bagna i torfowiska - spotykane najczęściej w dziale wód Pilicy i Warty. Wysokość dochodzi do 260–270 m n.p.m. Zachodnia część regionu odwadniana jest przez Wartę, a wschodnia znajduje się w zlewniach Pilicy i Nidy. W przeważającej części Niecka jest terenem rolniczym. Największe miasta znajdujące się na tym obszarze to Włoszczowa, Szczekociny i Koniecpol.

</doc>
<doc id="758304" url="https://pl.wikipedia.org/wiki?curid=758304" title="Dobry Widok">
Dobry Widok

Dobry Widok – kolonia w Polsce położona w województwie świętokrzyskim, w powiecie koneckim, w gminie Fałków.
Sołectwo dla tej wsi znajduje się we wsi Budy.
W latach 1975–1998 miejscowość należała administracyjnie do województwa piotrkowskiego.
Wierni Kościoła rzymskokatolickiego należą do parafii Nawiedzenia Najświętszej Maryi Panny i św. Mikołaja w Czermnie.

</doc>
<doc id="758305" url="https://pl.wikipedia.org/wiki?curid=758305" title="Marcin z Przemyśla">
Marcin z Przemyśla



</doc>
<doc id="758306" url="https://pl.wikipedia.org/wiki?curid=758306" title="Jakubowice (Budy)">
Jakubowice (Budy)

Jakubowice – część wsi Budy w Polsce, położona w województwie świętokrzyskim, w powiecie koneckim, w gminie Fałków.
Sołectwo dla tej wsi znajduje się we wsi Budy.
W latach 1975–1998 Jakubowice należały administracyjnie do województwa piotrkowskiego.

</doc>
<doc id="758307" url="https://pl.wikipedia.org/wiki?curid=758307" title="Szpinek">
Szpinek

Szpinek – część wsi Budy w Polsce, położona w województwie świętokrzyskim, w powiecie koneckim, w gminie Fałków.
Sołectwo dla Szpinek znajduje się we wsi Budy .
W latach 1975–1998 Szpinek należała administracyjnie do województwa piotrkowskiego.

</doc>
<doc id="758309" url="https://pl.wikipedia.org/wiki?curid=758309" title="Szreniawa (województwo świętokrzyskie)">
Szreniawa (województwo świętokrzyskie)

Szreniawa – wieś w Polsce położona w województwie świętokrzyskim, w powiecie koneckim, w gminie Fałków.
Sołectwo dla tej wsi znajduje się we wsi Budy.
W latach 1975–1998 miejscowość należała administracyjnie do województwa piotrkowskiego.
Wierni Kościoła rzymskokatolickiego należą do parafii Nawiedzenia Najświętszej Maryi Panny i św. Mikołaja w Czermnie.

</doc>
<doc id="758313" url="https://pl.wikipedia.org/wiki?curid=758313" title="I liga polska w piłce nożnej (1951)">
I liga polska w piłce nożnej (1951)

 
W sezonie 1951 rozgrywki I ligi nie były zawodami o tytuł mistrza Polski. Decyzją GKKF sezon był rozgrywany w tzw. Klasie Państwowej, określanej także jako I Liga.
W rozgrywkach zwyciężyła Gwardia Kraków, dwie ostatnie drużyny (Włókniarz Kraków i Gwardia Szczecin) zostały zdegradowane do II ligi, a w ich miejsce promocję uzyskali Budowlani Gdańsk i OWKS Kraków.
Tytuł mistrza Polski za rok 1951 otrzymał nie mistrz ligi, lecz drużyna zdobywcy Pucharu Polski edycji 1950/1951, tj. Unia Chorzów, która w finale tych rozgrywek 16 września 1951 (jeszcze w trakcie trwania sezonu I Ligi) pokonała Gwardię Kraków 2:0. Był to jedyny taki sezon. Rozgrywki Pucharu Polski rozegrano wówczas po raz pierwszy od 1926. W regulaminie nie określono komu miał przypaść tytuł wicemistrza – finaliście pucharu czy wicemistrzowi ligi.
Tabela.
Legenda:
Uwaga.
Opis przedstawia nazewnictwo drużyn zgodnie z ówczesną nomenklaturą klubów w ramach zrzeszeń sportowych.

</doc>
<doc id="758314" url="https://pl.wikipedia.org/wiki?curid=758314" title="Copa América 1935">
Copa América 1935

Copa América 1935 – trzynaste mistrzostwa kontynentu południowoamerykańskiego (specjalna edycja, ponieważ oficjalnie turniej nie był nazwany Copa América, zwany był też turniejem na 400-lecie miasta Limy), odbyły się w dniach 6 – 27 stycznia 1935 roku po raz drugi w Peru. Reprezentacje: Boliwii, Brazylii i Paragwaju wycofały się. Do rozgrywek przystąpiły cztery reprezentacje. Grano systemem każdy, z każdym, a o zwycięstwie w turnieju decydowała końcowa tabela. Zwycięzca i druga drużyna turnieju kwalifikowały się jednocześnie do Igrzysk Olimpijskich w Berlinie 1936.
Podsumowanie.
Wyniki.
"Wszystkie mecze rozgrywano w Limie na stadionie Estadio Nacional"
Końcowa tabela.
Trzynastym triumfatorem turnieju Copa América został po raz siódmy zespół Urugwaju. Zwycięzca i druga drużyna – Argentyna zakwalifikowali się na Igrzyska Olimpijskie, jednak zrezygnowali z uczestnictwa z powodu problemów finansowych. W takiej sytuacji do reprezentowania Ameryki Południowej na Igrzyskach zostało wybrane Peru, które osiągnęło tam ćwierćfinał.
Linki zewnętrzne.
RSSSF – Copa America 1935

</doc>
<doc id="758315" url="https://pl.wikipedia.org/wiki?curid=758315" title="Mykoła Karzow">
Mykoła Karzow

Mykola Karzow (ur. 12 lutego 1976) – ukraiński siatkarz grający na pozycji środkowego.
Dotychczas grał w klubach: Pidszypnyk Łuck, Markochim Mariupol, Azot Czerkasy, BBTS Bielsko-Biała, Jadar Sport Radom i Mostostal-Azoty SSA Kędzierzyn-Koźle (wypożyczony z Jadaru od grudnia 2006).
Ma 204 cm wzrostu. Jego zasięg w ataku wynosi 332 cm, a zasięg w bloku - 319 cm.

</doc>
<doc id="758316" url="https://pl.wikipedia.org/wiki?curid=758316" title="Alicja Hohermann">
Alicja Hohermann

Alicja Hohermann (ur. 1902 w Warszawie, zm. 1943 w obozie w Treblince) – polska malarka.
Życiorys.
Istnieje prawdopodobieństwo, że studiowała w warszawskiej Szkole Sztuk Pięknych, po ukończeniu nauki przebywała w Paryżu, w 1921 miała tam indywidualną wystawę oraz uczestniczyła w Salon des Tuilleries oraz w Salonach Jesiennym i Niezależnych. W 1925 wystawiała swoje prace w działającym w Warszawie Żydowskim Towarzystwie Krzewienia Sztuk Pięknych. Jej prace były wystawiane w Londynie i Nowym Jorku, podczas II wojny światowej została aresztowana w Marsylii i przewieziona do obozu w Treblince.
Twórczość.
Malowała postacie ubrane w kostiumy z epoki. W jej pracach można było znaleźć wpływ Kubizmu.

</doc>
<doc id="758318" url="https://pl.wikipedia.org/wiki?curid=758318" title="Stomorgi">
Stomorgi

Stomorgi – kolonia w Polsce położona w województwie świętokrzyskim, w powiecie koneckim, w gminie Fałków.
W latach 1975–1998 miejscowość należała administracyjnie do województwa piotrkowskiego.
Wierni Kościoła rzymskokatolickiego należą do parafii Nawiedzenia Najświętszej Maryi Panny i św. Mikołaja w Czermnie.

</doc>
<doc id="758322" url="https://pl.wikipedia.org/wiki?curid=758322" title="Anna żagańska">
Anna żagańska

Anna żagańska, (ur. między 1390 a 1397, zm. między 1426 a 30 lipca 1433) – księżna oświęcimska od ok. 1417, córka księcia żagańskiego Henryka VIII Wróbla i księżniczki opolskiej Katarzyny. Pochodziła z linii Piastów głogowskich. Jej braćmi byli: Jan I żagański, Henryk X Rumpold, Henryk IX Starszy, Wacław krośnieński.
Zapewne około 1417 została żoną księcia cieszyńsko-oświęcimskiego Kazimierza I. Małżeństwo to Kazimierz I zawarł dla zapewnienia sobie współdziałania braci żony w sporze ze stryjem Bolesławem I Bolkiem, księciem cieszyńskim o posiadłości głogowskie po dziadku Przemysławie I Nosaku. Zatarg rozstrzygnął Henryk IX, brat Anny na korzyść Kazimierza.
Owocem małżeństwa Anny i Kazimierza było trzech synów: Wacław, Przemysław i Jan IV.
Brak materiałów źródłowych nie pozwala na poznanie szczegółów życia Anny. Nie wiadomo też gdzie została pochowana. Można jedynie przypuszczać, że jako żona panującego księcia oświęcimskiego spoczęła w klasztorze dominikańskim w Oświęcimiu (obecnie Kościół Matki Bożej Wspomożenia Wiernych), w którym kilka lat później pochowany został jej mąż Kazimierz.
Kazimierz owdowiawszy, ożenił się powtórnie z Małgorzatą, córką księcia raciborskiego Jana II. Drugie małżeństwo pozostało bezdzietne.

</doc>
<doc id="758325" url="https://pl.wikipedia.org/wiki?curid=758325" title="Porąbka (Olszamowice)">
Porąbka (Olszamowice)

Porąbka – nieoficjalna nazwa kolonii wsi Olszamowice w Polsce położona w województwie świętokrzyskim, w powiecie koneckim, w gminie Fałków.
Sołectwo dla tej wsi znajduje się we wsi Olszamowice.
W latach 1975–1998 miejscowość należała administracyjnie do województwa piotrkowskiego.

</doc>
<doc id="758326" url="https://pl.wikipedia.org/wiki?curid=758326" title="BMW M1">
BMW M1

BMW M1 – supersportowe coupé produkowane w latach 1978–1981 przez niemiecki koncern motoryzacyjny BMW. Pierwszy model stworzony przez BMW Motorsport – specjalną komórkę zajmującą się sportowymi BMW. Wyprodukowano zaledwie 457 aut, w tym 57 aut wyścigowych.
Konstrukcja.
M1 to jedyny samochód produkcji BMW z centralnym silnikiem zamocowanym wzdłużnie, przeznaczony do ruchu po drogach publicznych. Sześciocylindrowy rzędowy silnik benzynowy o pojemności 3441 cm³ z dwoma wałkami rozrządu i wtryskiem wielopunktowym Kugelfischer umożliwiał uzyskanie prędkości maksymalnej wynoszącej 260 km/h oraz przyspieszenia do "setki" w czasie 5,6 s. Był to samochód niezwykle nowoczesny jak na swoje czasy. Jednostka napędzająca koła tylne miała 4 zawory na cylinder oraz moc 204 kW (277 KM). Turbodoładowane silniki wersji wyścigowych uzyskiwały nawet do 634 kW (862 KM).
Nadwozie z kratownicową ramą przestrzenną ze stali oraz elementami z włókien szklanych zaprojektował Giugiaro. Montaż samochodu miał odbywać się w fabryce Lamborghini w Sant' Agata, lecz firma zbankrutowała po zbudowaniu kilku prototypów M1. Auto miało opony 205/55/16 z przodu oraz 225/50/16 z tyłu, oraz hamulce tarczowe wentylowane na wszystkich kołach.

</doc>
<doc id="758327" url="https://pl.wikipedia.org/wiki?curid=758327" title="Reczków">
Reczków

Reczków – wieś w Polsce, położona w województwie świętokrzyskim, w powiecie koneckim, w gminie Fałków.
W latach 1975–1998 Reczków należał administracyjnie do województwa piotrkowskiego.
Przed 2023 r. miejscowość była częścią wsi Papiernia.
Wierni Kościoła rzymskokatolickiego należą do parafii św. Łukasza w Skórkowicach.

</doc>
<doc id="758329" url="https://pl.wikipedia.org/wiki?curid=758329" title="Dengyo Daishi">
Dengyo Daishi



</doc>
<doc id="758334" url="https://pl.wikipedia.org/wiki?curid=758334" title="Poręba (Skórnice)">
Poręba (Skórnice)

Poręba – przysiółek wsi Skórnice w Polsce w województwie świętokrzyskim, w powiecie koneckim, w gminie Fałków.
W latach 1975–1998 miejscowość należała administracyjnie do województwa piotrkowskiego.

</doc>
<doc id="758341" url="https://pl.wikipedia.org/wiki?curid=758341" title="Boroniewskie">
Boroniewskie

Boroniewskie – część wsi Smyków w Polsce w województwie świętokrzyskim, w powiecie koneckim, w gminie Fałków.
W latach 1975–1998 miejscowość należała administracyjnie do województwa piotrkowskiego.

</doc>
<doc id="758343" url="https://pl.wikipedia.org/wiki?curid=758343" title="Zołwodzie">
Zołwodzie



</doc>
<doc id="758345" url="https://pl.wikipedia.org/wiki?curid=758345" title="Dengyō Daishi">
Dengyō Daishi



</doc>
<doc id="758347" url="https://pl.wikipedia.org/wiki?curid=758347" title="Tworzywa termoplastyczne">
Tworzywa termoplastyczne

Tworzywo termoplastyczne – tworzywo sztuczne, które w określonej temperaturze i ciśnieniu zaczyna mieć własności lepkiego płynu. Tworzywa termoplastyczne można kształtować przez tłoczenie i wtryskiwanie w podwyższonej temperaturze a następnie szybkie schłodzenie do temperatury użytkowej. 
Termoplasty można przetwarzać wielokrotnie w przeciwieństwie do duroplastów, jednak po każdym przetworzeniu zazwyczaj pogarszają się ich własności użytkowe i mechaniczne na skutek zjawiska depolimeryzacji oraz degradacji tworzących te tworzywa polimerów lub żywic.
Dzięki zjawisku termoplastyczności tworzyw sztucznych, można je kształtować w jednym, względnie prostym i szybkim procesie technologicznym. Umożliwia to tworzenie z nich przedmiotów o bardzo złożonym kształcie, który nie mógłby być osiągnięty przy pomocy technik skrawania, stosowanych dla metali czy technik spiekania stosowanych dla materiałów ceramicznych. Oprócz masowej produkcji z tworzyw termoplastycznych za pomocą technologii wtrysku skomplikowanych kształtek wykorzystywanych jako naczynia domowego użytku, elementy zabawek, mebli czy karoserii samochodów, można z nich także otrzymywać rury i folie w procesach ciągłego tłoczenia i wytłaczania. Wydmuchiwanie tworzyw termoplastycznych jest z kolei stosowane masowo do produkcji plastikowych butelek.
Do najczęściej stosowanych tworzyw termoplastycznych można zaliczyć:

</doc>
<doc id="758348" url="https://pl.wikipedia.org/wiki?curid=758348" title="Kōbō Daishi">
Kōbō Daishi



</doc>
<doc id="758349" url="https://pl.wikipedia.org/wiki?curid=758349" title="Michałkowicka Kępa">
Michałkowicka Kępa

Michałkowicka Kępa – użytek ekologiczny w dorzeczu Brynicy (Rów Michałkowicki) w Siemianowicach Śląskich-Michałkowicach. 
Użytek ekologiczny Michałkowicka Kępa został powołany 27 lutego 1997 roku na mocy uchwały Rady Gminy Siemianowice (Uchwała RG Siemianowice Śląskie Nr 279/97). Cały obszar źródliskowy Rowu Michałkowickiego to siedlisko wielu rzadkich gatunków roślin i zwierząt. Obejmuje teren o powierzchni 3,25 ha.
Fauna.
W obrębie Rowu Michałkowickiego bytują: kumaki nizinne, ropuchy zielone i żaby brunatne.
Flora.
Występuje tu roślinność charakterystyczna dla terenów podmokłych: trzcina, bez czarny, karbieniec, ponikło błotne, sit rozpierzchły, turzyce, uczep trójlistkowy, rdest ziemnowodny, wyczyniec kolankowy, jaskier jadowity, wierzba wiciowa, wierzba pięciopręcikowa i topole czarne. 

</doc>
<doc id="758360" url="https://pl.wikipedia.org/wiki?curid=758360" title="Starzechowice Dolne">
Starzechowice Dolne



</doc>
<doc id="758361" url="https://pl.wikipedia.org/wiki?curid=758361" title="Sokoli Laur im. Augustyna Świdra">
Sokoli Laur im. Augustyna Świdra

Sokoli Laur im. Augustyna Świdra - nagroda przyznawana osobom, których dokonania i inicjatywy o charakterze kulturalnym, sportowym, naukowym bądź społecznym służą mieszkańcom Świętochłowic oraz przyczyniają się do nobilitacji i ugruntowania pozycji miasta w regionie.
Awers medalu ma napis "Laur Sokoli im. A. Świdra", a w tle jest orzeł i herb miasta, natomiast na rewersie, obok wizerunku mężczyzny umieszczono napis: "Miło w śląskiej żyć krainie, kiedy nas posadził los...".
Nagroda została wycofana w 2009 roku.

</doc>
<doc id="758363" url="https://pl.wikipedia.org/wiki?curid=758363" title="Operacja Bagration">
Operacja Bagration

Operacja Bagration () – ofensywa strategiczna Armii Czerwonej (znana także jako Białoruska Strategiczna Operacja Ofensywna) przeprowadzona w dniach 22 czerwca–31 sierpnia 1944 według koncepcji Konstantego Rokossowskiego, która doprowadziła do prawie całkowitego zniszczenia wojsk niemieckich Grupy Armii „Środek” na terenie Litwy, Białorusi i wschodniej Polski.
Była to prawdopodobnie największa klęska Wehrmachtu podczas II wojny światowej. Operacja została nazwana na cześć gruzińskiego księcia i rosyjskiego generała Piotra Iwanowicza Bagrationa, poległego w bitwie pod Borodino.
Tło.
Niemiecka Grupa Armii „Środek” udowodniła już swoją siłę w czasie Operacji „Mars”, w której wojska frontów Kalinińskiego i Zachodniego kierowane przez Żukowa poniosły ogromne straty. Między sierpniem a październikiem 1943 roku Grupa Armii „Środek” została jednak odparta na zachód przez Armię Czerwoną po zwycięskiej operacji smoleńskiej, co spowodowało utratę Smoleńska i tym samym rozdzielenie sił niemieckich na dwie odrębne części – północną i południową – uniemożliwiając Wehrmachtowi przemieszczanie wojsk i zaopatrzenia.
W czerwcu 1944 roku, po lądowaniu aliantów w Normandii, wycofano z Grupy Armii „Środek” trzy dywizje pancerne (4., 5. i 20.) i przerzucono w rejon Kowla. W tej grupie armii brakowało czołgów (tylko dwa bataliony Tygrysów) oraz sprawnych samolotów (sprawnych było tylko około 70 myśliwców). Obszar działań wojennych obejmował głównie lasy i bagna. Teren ten był idealny do obrony. Ważne linie defensywne dotyczyły nielicznych dróg. Drogi te głównie prowadziły do Mińska. W przypadku zajęcia Mińska ewakuacja wojsk niemieckich byłaby niemożliwa.
Siły stron.
Armia Czerwona.
Na początku ofensywy Związek Radziecki zaangażował 1,7 mln żołnierzy, 2715 czołgów, 1355 dział samobieżnych, około 24 tys. dział artyleryjskich i 2306 moździerzy ze wsparciem 6334 samolotów. Do tego trzeba dodać 70 tys. samochodów ciężarowych i 100 pociągów dostawczych dziennie.
Wojska biorące udział w operacji składały się z czterech frontów (grup armii): 
1 Front Białoruski (Konstanty Rokossowski)
2 Front Białoruski (Gieorgij Zacharow)
3 Front Białoruski (Iwan Czerniachowski)
1 Front Bałtycki (Iwan Bagramian)
2 Front Bałtycki (Andriej Jeriomienko)
Ludowe Wojsko Polskie.
1 Armia Wojska Polskiego (Zygmunt Berling).
Wehrmacht.
Niemieckie siły wynosiły początkowo 800 tys. żołnierzy, 9500 dział oraz 553 czołgów i 839 samolotów.
Wojska biorące udział w operacji składały się z grupy armii:
Grupa Armii „Środek” (Ernst Busch, od 28 czerwca 1944 Walther Model.)
Plany ofensywy.
Pierwotna wersja operacji Bagration została zaplanowana przez gen. Aleksieja Antonowa, I zastępcę szefa Sztabu Generalnego Armii Czerwonej. Plany Antonowa zostały omówione na naradzie u Stalina 20 maja 1944 m.in. przez marszałków Aleksandra Wasilewskiego i Gieorgija Żukowa. Doszło na niej do konfrontacji między dowódcą 1. Frontu Białoruskiego generałem Rokossowskim a Stalinem. Rokossowski zaproponował odmienne rozwiązanie: w przeciwieństwie do oryginalnej koncepcji, atak kleszczowy z dwóch kierunków na pozycje niemieckiej 9 Armii. Rokossowski ostatecznie przekonał Stalina. Po opracowaniu zmian Stalin zatwierdził plan 31 maja nazywając ofensywę od nazwiska generała Piotra Iwanowicza Bagrationa.
Przebieg operacji.
Operacja rozpoczęła się rankiem 22 czerwca 1944 roku, w trzecią rocznicę niemieckiego ataku na ZSRR. Oberkommando der Wehrmacht spodziewało się ataku na Grupę Armii „Północna Ukraina” i wielkiego uderzenia aż po Bałtyk, które odcięłoby Grupy Armii „Północ” i „Środek”. Dlatego Grupa Armii „Północna Ukraina” otrzymała duże posiłki z Grupy Armii „Środek”, które musiała oddać po rozpoczęciu operacji „Bagration”, narażając się na przełamanie frontu także w swoim rejonie.
Operacja lwowsko-sandomierska rozpoczęta 13 lipca 1944 roku szybko rozgromiła niemieckie siły na Ukrainie. Szybki postęp tej ofensywy doprowadził radzieckie siły do bram Warszawy w końcu lipca. Operacja „Bagration” również odizolowała niemieckie siły Grupy Armii „Północ” w Kurlandii. Przerzucenie przez Niemców odwodów z Rumunii umożliwiło wojskom radzieckim w sierpniu 1944 roku pokonanie osłabionych sił niemiecko-rumuńskich.
Operacja zatrzymała się, kiedy radzieckie linie zaopatrzenia znalazły się w niebezpieczeństwie – dostawy nie nadążały za szybkimi postępami wojsk.
Wpływ na niemiecką klęskę w czasie tej operacji miał transfer części oddziałów do Francji w odpowiedzi na lądowanie w Normandii. Cztery fronty bez większego problemu rozbiły cienką niemiecką linię obrony. Związek Radziecki osiągnął stosunek dziesięć do jednego w czołgach i siedem do jednego w liczbie samolotów nad Niemcami. Ilość wojsk ZSRR była przytłaczająca – morale Niemców zaczęło podupadać. Adolf Hitler postanowił przenieść z powrotem część swoich wojsk z frontu zachodniego na front wschodni, aby zatrzymać rozpędzającą się ofensywę radziecką. To z kolei spowodowało przyspieszenie ofensywy aliantów zachodnich.
3 lipca zdobyty został Mińsk, stolica Białoruskiej SRR, a do niewoli radzieckiej dostało się 50 tysięcy Niemców. Do 13 lipca Armia Czerwona przy współpracy z Armią Krajową zdobyła Wilno. W operacji białostockiej dwa korpusy strzeleckie 50 Armii (69. i 81.) zajęły Grodno 16 lipca, zaś 27 lipca 3 Armia zajęła Białystok po wielu dniach ciężkich walk ulicznych. 1 sierpnia 5. Armia zajęła Kowno, do 29 sierpnia w wyniku walk o Kowno i w jego okolicach armie 3 Frontu Białoruskiego dotarły do wschodniej granicy z Prusami Wschodnimi. W tym samym czasie trwała operacja brzesko-lubelska, w której wojska radziecko-polskie opanowały ziemie polskie na wschód Wisły i stanęły na jej linii, docierając 2 sierpnia do wschodnich przedmieść Warszawy.
Następstwa i straty obu stron.
Ogólnie niemal całkowite zniszczenie Grupy Armii „Środek” kosztowało Niemców 2 tys. czołgów i 57 tys. innych pojazdów. Szacuje się, że niemieckie straty wyniosły 300 tys. zabitych, 250 tys. rannych i około 120 tys. wziętych do niewoli – ogółem 670 tys. żołnierzy. Radzieckie straty to 178 tysięcy zabitych i wziętych do niewoli i 588 tysięcy rannych, 2957 czołgów, 2447 dział i 822 samolotów.
Biorąc pod uwagę inne bitwy i operacje frontu wschodniego, operacja „Bagration” była największym zwycięstwem Związku Radzieckiego w II wojnie światowej. W ciągu dwóch miesięcy ZSRR udało się z powrotem zająć całe terytorium utracone podczas operacji „Barbarossa”.
Operacja ta, w połączeniu z sąsiednią operacją lwowsko-sandomierską rozpoczętą kilka tygodni później na ziemiach wschodniej Polski, pozwoliła Związkowi Radzieckiemu zająć praktycznie wszystkie tereny utracone od czerwca 1941 roku i dotrzeć dalej do niemieckich Prus Wschodnich oraz osiągnąć przedmieścia Warszawy przy jednoczesnym uzyskaniu kontroli nad terenami Polski na wschód od Wisły.
Niemiecka armia już nigdy nie odzyskała swojej siły i ducha walki. Straty w tej operacji porównywalne są ze stratami w czasie bitwy stalingradzkiej – czwarta część sił niemieckich z całego frontu wschodniego została zniszczona. Ofensywa zerwała połączenie między Grupą Armii „Północ” i Grupą Armii „Północna Ukraina”, zmuszając je do szybkiego wycofania się na zachód.

</doc>
<doc id="758364" url="https://pl.wikipedia.org/wiki?curid=758364" title="Cyrenaizm">
Cyrenaizm



</doc>
<doc id="758365" url="https://pl.wikipedia.org/wiki?curid=758365" title="Puchar Zlotu Młodych Przodowników">
Puchar Zlotu Młodych Przodowników

Puchar Zlotu Młodych Przodowników (zwany również Pucharem Zlotu lub błędnie Pucharem Związku Młodzieży Polskiej) – pierwsze rozgrywki piłkarskiego Pucharu Ligi w Polsce, utworzone 1 kwietnia 1952 przez "Prezydium Sekcji Piłki Nożnej GKKF" (organ zastępujący ówcześnie PZPN), z myślą o wszystkich 12 klubach ówczesnej I ligi. Idea przewodnia jego narodzin bezpośrednio związana była z udziałem narodowej reprezentacji Polski w piłkarskim turnieju Igrzysk Olimpijskich Helsinki'1952. Najlepsi rodzimi futboliści zostali powołani do kadry na tę imprezę, więc dla pozostałych postanowiono stworzyć nowe rozgrywki. Czasu było sporo, bowiem liga miała wystartować dopiero 17 sierpnia 1952, czyli po powrocie "Biało-czerwonych" z Finlandii.
Najpierw 12 drużyn walczyło systemem ligowym w dwóch równorzędnych 6-zespołowych grupach o awans do turnieju finałowego, który odbył się w Warszawie podczas Zlotu Młodych Przodowników (zorganizowanego w dniach 20-22 lipca 1952).
W finale Pucharu – przeprowadzonym 20 lipca 1952 na warszawskim Stadionie Wojska Polskiego – spotkali się zwycięzcy obydwu grup, a Wawel Kraków pokonał Cracovię 5:1. Wcześniej odbyły się spotkania o 3. miejsce (między drugimi ekipami w swoich grupach) oraz 5. lokatę (między drużynami z 3 miejsc w obydwu grupach).
Faza grupowa.
Tabela grupy II.
Legenda:
Turniej finałowy.
Zorganizowany 20 lipca 1952 w Warszawie:

</doc>
<doc id="758366" url="https://pl.wikipedia.org/wiki?curid=758366" title="Starzechowice Górne">
Starzechowice Górne



</doc>
<doc id="758367" url="https://pl.wikipedia.org/wiki?curid=758367" title="Wacław Grodziecki">
Wacław Grodziecki

Wacław Grodziecki, lub Grodecki (ur. ok. 1535 w Grodźcu, zm. 1591) – duchowny katolicki, kanonik wrocławski, ołomuniecki i brneński, kartograf.
Życiorys.
Wywodził się z rodu Grodzieckich herbu Radwan. Urodził się w Grodźcu na Śląsku Cieszyńskim jako syn Macieja Grodzieckiego z Brodów, starosty cieszyńskiego, i Heleny Starowiejskiej. W latach 1550–1555 studiował w Akademii Krakowskiej matematykę i filozofię. W 1556 r. wyjechał na dalsze studia na uniwersytet do Lipska. Prawdopodobnie w 1558 r. wyjechał do Rzymu, gdzie przebywał już jego brat Jan. W 1561 r. przez Pragę wrócił do Krakowa. Tu w 1564 r. ukończył studia z dyplomem magistra sztuk wyzwolonych.
Wkrótce po ukończeniu studiów objął stanowisko kanonika w kapitule wrocławskiej, odstąpione mu przez brata Jana, który przeniósł się na Morawy. Po kilku latach Jan ściągnął brata do Ołomuńca, zabezpieczając mu kanonię w tutejszej kapitule i stanowisko dziekana kolegiaty brneńskiej. W Brnie obaj bracia doprowadzili do utworzenia kolegium jezuickiego. W 1572 r., po objęciu biskupstwa ołomunieckiego, Jan przekazał również Wacławowi funkcje scholastyka ołomunieckiego i prepozyta brneńskiego. W 1574 r. po śmierci brata Wacław zrezygnował z dwóch ostatnich funkcji, wiążąc się już na stałe z Brnem. Żył skromnie, nie angażując się w rozgrywki kościelnej hierarchii.
Podczas pobytu w Lipsku Wacław Grodziecki opracował znaną mapę Polski, wydaną ok. 1562 r. w Bazylei. Mapę wraz z indeksem do niej i rozprawką Melanchtona o pochodzeniu Słowian Grodziecki dedykował królowi Zygmuntowi Augustowi. W rzeczywistości mapa Grodzieckiego stanowiła pomniejszony i niewiele zmieniony fragment wcześniejszej wielkiej (podziałka ok. 1:1 000 000) mapy Bernarda Wapowskiego, wydrukowanej w 1526 r. w Krakowie w drukarni Unglera. Ponieważ prawie cały nakład map Wapowskiego spłonął w czasie pożaru Krakowa w 1528 r., dzieło Grodzieckiego uchodziło przez długi czas za najlepszą mapę ziem polskich. Była często wznawiana i przerabiana, a swą popularność zawdzięcza m.in. zamieszczeniu jej w atlasie "Theatrum Orbis Terrarum" Abrahama Orteliusa z 1570 r.
W 1570 r. ze swoimi braćmi Janem i Henrykiem dokonał podziału majątku pozostawionego przez ojca. W 1573 r. Henryk sprzedał Grodziec Janowi i Wacławowi.

</doc>
<doc id="758368" url="https://pl.wikipedia.org/wiki?curid=758368" title="Starzechowice Sęp">
Starzechowice Sęp



</doc>
<doc id="758370" url="https://pl.wikipedia.org/wiki?curid=758370" title="Warusenna">
Warusenna

Warusenna - (również Wurunzimu, Wuruszemu), bogini słońca z Arinny, zajmowała główne miejsce w panteonie hetyckim.

</doc>
<doc id="758372" url="https://pl.wikipedia.org/wiki?curid=758372" title="Luis Scola">
Luis Scola

Luis Alberto Scola (ur. 30 kwietnia 1980 w Buenos Aires) – argentyński koszykarz występujący na pozycji silnego skrzydłowego, posiadający także hiszpańskie obywatelstwo, mistrz olimpijski z Aten, obecnie zawodnik Pallacanestro Varese.
Mierzący 206 cm wzrostu koszykarz zawodową karierę zaczynał w sezonie 1996/1997 w Ferro Oeste. W 1998 odszedł do grającego w drugiej lidze hiszpańskiego Cabitel Gijón, a w 2000 został graczem TAU Cerámica (m.in. mistrzostwo Hiszpanii 2002). W 2002 został wybrany przez San Antonio Spurs w drugiej rundzie w draftu z 56 numerem. Latem 2007 prawo do niego zostały przekazane do Houston i wkrótce podpisał kontrakt z tym zespołem.
W seniorskiej reprezentacji Argentyny debiutował w 1999. Pięciokrotnie brał udział w mistrzostwach świata (2002, 2006, 2010, 2014, 2019). Może się poszczycić złotem z Aten (w finale z Włochami zdobył 25 punktów i miał 11 zbiórek) i srebrnym medalem MŚ 2002. Posiada również hiszpańskie obywatelstwo.
W sezonie 2006/2007 po raz drugi w karierze został MVP sezonu ACB. Wcześniej to wyróżnienie przypadło mu w udziale w 2005. W lipcu 2013 w ramach wymiany zawodników przeszedł do Indiana Pacers.
W lipcu 2015 został zawodnikiem Toronto Raptors. 13 lipca 2016 podpisał umowę z klubem Brooklyn Nets. 27 lutego 2017 został zwolniony przez klub.
10 sierpnia 2018 dołączył do chińskiego Szanghaj Sharks.
29 września 2019 zawarł kontrakt z włoskim AX Armani Exchange Mediolan.
1 lipca 2020 podpisał roczny kontrakt, z możliwością rocznego przedłużenia, z włoskim Pallacanestro Varese.

</doc>
<doc id="758376" url="https://pl.wikipedia.org/wiki?curid=758376" title="Francis Leavenworth">
Francis Leavenworth

Francis Preserved Leavenworth (ur. 3 września 1858 w Mount Vernon, zm. 12 listopada 1928) – amerykański astronom.
Życiorys.
Wraz z Frankiem Mullerem i Ormondem Stone’em odkryli wiele obiektów astronomicznych z katalogów NGC i IC korzystając z 26-calowego teleskopu refrakcyjnego w McCormick Observatory Uniwersytetu Wirginii w Charlottesville.

</doc>
<doc id="758378" url="https://pl.wikipedia.org/wiki?curid=758378" title="Oddziały">
Oddziały

Oddziały – część wsi Sulborowice w Polsce, położona w województwie świętokrzyskim, w powiecie koneckim, w gminie Fałków.
W latach 1975–1998 Oddziały należały administracyjnie do województwa piotrkowskiego.
Wierni Kościoła rzymskokatolickiego należą do parafii św. Łukasza w Skórkowicach.

</doc>
<doc id="758379" url="https://pl.wikipedia.org/wiki?curid=758379" title="Rudka (powiat konecki)">
Rudka (powiat konecki)

Rudka – wieś w Polsce położona w województwie świętokrzyskim, w powiecie koneckim, w gminie Fałków.
Sołectwo dla tej wsi znajduje się we wsi Sułków.
W latach 1975–1998 miejscowość należała administracyjnie do województwa piotrkowskiego.
Przez miejscowość przepływa niewielka rzeka Barbarka dopływ Czarnej.
Wierni Kościoła rzymskokatolickiego należą do parafii Świętej Trójcy w Fałkowie.
Historia.
Rudka – dawna miejscowość przemysłowa, wchodząca w skład Staropolskiego Zagłębia Przemysłowego.
Miejscowość ta w latach 30 XIX w. podobnie jak Fałków wchodziła w skład majątku Józefa Jakubowskiego. Znajdowały się tu zakłady fryszerskie. Miejscowa fabryka łącznie z fryszerkami w Kołońcu, Franciszku i Starzechowicach przekuwała rocznie 260 ton żelaza. Surówki dostarczały wielkie piece w Kołońcu i Pląskowicach.
Okres świetności fałkowskich zakładów przypadł na lata 1836–1846. Wtedy to wartość roczna produkcji wynosiła około 50 000 rubli.

</doc>
<doc id="758380" url="https://pl.wikipedia.org/wiki?curid=758380" title="Kazimierz Mieczysław Ujazdowski">
Kazimierz Mieczysław Ujazdowski

Kazimierz Mieczysław Ujazdowski (ur. 4 grudnia 1934 w Warszawie, zm. 16 września 2016 w Dyminach) – polski prawnik i polityk, adwokat, poseł na Sejm kontraktowy (X kadencji).
Życiorys.
Ukończył w 1959 studia na Wydziale Prawa Uniwersytetu Łódzkiego. W 1961 rozpoczął prowadzenie praktyki adwokackiej w Kielcach. W latach 80. bronił w procesach politycznych.
W latach 1989–1991 zasiadał w Sejmie kontraktowym z ramienia Stronnictwa Demokratycznego, reprezentując okręg kielecki. Był przedstawicielem parlamentu w Zgromadzeniu Parlamentarnym Rady Europy (jako obserwator). W kadencji 1994–1998 pełnił funkcję radnego miejskiego w Kielcach.
Był członkiem Porozumienia Centrum; w wyborach w 1991 ubiegał się o mandat senatora z województwa kieleckiego jako kandydat Porozumienia Obywatelskiego Centrum, w 1993 kandydował na posła z listy Koalicji dla Rzeczypospolitej, zaś w 1997 z listy Ruchu Odbudowy Polski.
Posiadał tytuł brydżowego mistrza międzynarodowego, był m.in. niegrającym kapitanem reprezentacji Polski na drużynowych mistrzostwach Europy open (1976) i drużynowych mistrzostwach Europy kobiet (1979). Zwyciężał w turniejach brydżowych, m.in. w Świętokrzyskim Ogólnopolskim Turnieju Par w kategorii open (1968, z Mieczysławem Sikorskim). Był członkiem zarządu głównego Polskiego Związku Brydża Sportowego i zarządu okręgowego w Kielcach, otrzymał odznaki Zasłużonego Działacza Kultury Fizycznej i złotą odznakę Polskiego Związku Brydża Sportowego.
Pochowany na cmentarzu komunalnym w Cedzynie.
Życie prywatne.
Syn Kazimierza Cypriana i Mieczysławy, ojciec Kazimierza Michała.

</doc>
<doc id="758385" url="https://pl.wikipedia.org/wiki?curid=758385" title="Dąbrowa (powiat konecki)">
Dąbrowa (powiat konecki)

Dąbrowa – wieś w Polsce położona w województwie świętokrzyskim, w powiecie koneckim, w gminie Fałków.
Sołectwo dla tej wsi znajduje się we wsi Turowice.
W latach 1975–1998 miejscowość należała administracyjnie do województwa piotrkowskiego.
Przez miejscowość przepływa niewielka rzeka Barbarka dopływ Czarnej.
Wierni Kościoła rzymskokatolickiego należą do parafii Świętej Trójcy w Fałkowie.

</doc>
<doc id="758387" url="https://pl.wikipedia.org/wiki?curid=758387" title="HD 187085 b">
HD 187085 b

HD 187085 – planeta pozasłoneczna orbitująca wokół gwiazdy HD 187085 po bardzo ekscentrycznej orbicie.

</doc>
<doc id="758392" url="https://pl.wikipedia.org/wiki?curid=758392" title="Zygmuntów (Wola Szkucka)">
Zygmuntów (Wola Szkucka)

Zygmuntów – przysiółek wsi Wola Szkucka w Polsce, położony w województwie świętokrzyskim, w powiecie koneckim, w gminie Fałków.
W latach 1975–1998 przysiółek należał administracyjnie do województwa piotrkowskiego.

</doc>
<doc id="758394" url="https://pl.wikipedia.org/wiki?curid=758394" title="Saffar (planeta)">
Saffar (planeta)

Saffar (Ypsilon Andromedae b) – planeta pozasłoneczna typu gorącego jowisza, obiegająca gwiazdę Ypsilon Andromedae. Jest mniej masywna od Jowisza, ale prawdopodobnie ma większą średnicę, gdyż ze względu na niewielką odległość od gwiazdy centralnej, wysoka temperatura powoduje rozszerzenie się atmosfery. Obserwowana z Ziemi, planeta nie przechodzi przed tarczą gwiazdy.
Nazwa.
Nazwa własna planety, Saffar, została wyłoniona w 2015 roku w publicznym konkursie. Ibn al-Saffar nauczał arytmetyki, geometrii i astronomii w XI wieku w należącej do Maurów Kordobie. Nazwę planety zaproponował Klub Astronomiczny Vega z Maroka.
Atmosfera planety.
Niewielka odległość sprawia też, że planeta najprawdopodobniej obraca się synchronicznie (okresy obrotu i obiegu wokół gwiazdy są równe). Rezonans ten determinuje cyrkulację atmosferyczną planety. Spodziewano się, że pośrodku dziennej strony Saffara znajduje się „plama gorąca”, obszar najsilniej ogrzewany przez gwiazdę, od której wieją silne wiatry, przenoszące ciepło na stronę odwrotną. Kosmiczny Teleskop Spitzera zaobserwował promieniowanie podczerwone planety, stwierdzając różnice temperatur między dzienną i nocną stroną planety sięgające 1440 °C.
Obserwacje przeprowadzone w 2010 roku istotnie wskazały, że na widocznej powierzchni planety znajduje się plama gorąca, jednak wbrew oczekiwaniom wcale nie w punkcie podsłonecznym, ale przesunięta względem niego o 80° długości planetograficznej, blisko granicy strony dziennej i nocnej. Wytłumaczenie tego zjawiska nie jest znane, naukowcy podejrzewają, że może je powodować oddziaływanie magnetosfer gwiazdy i planety, lub fala uderzeniowa tworzona przez naddźwiękowy wiatr w atmosferze.

</doc>
<doc id="758395" url="https://pl.wikipedia.org/wiki?curid=758395" title="Samh (planeta)">
Samh (planeta)

Samh (Ypsilon Andromedae c) – planeta należąca do gazowych olbrzymów, znajdująca się w systemie planetarnym Ypsilon Andromedae (Titawin).
Nazwa.
Nazwa własna planety, Samh, została wyłoniona w 2015 roku w publicznym konkursie. Ibn al-Samh był średniowiecznym astronomem z należącej do Maurów Kordoby. Nazwę planety zaproponował Klub Astronomiczny Vega z Maroka.
Charakterystyka.
Jej minimalna masa określona na podstawie pomiarów prędkości radialnej i obserwacji interferometrycznych to 1,8 ± 0,26 masy Jowisza. Orbita tej planety jest nachylona pod kątem 30° względem planety υ And d (Majriti).

</doc>
<doc id="758397" url="https://pl.wikipedia.org/wiki?curid=758397" title="Julianów (powiat konecki)">
Julianów (powiat konecki)

Julianów – wieś w Polsce położona w województwie świętokrzyskim, w powiecie koneckim, w gminie Fałków.
Sołectwo dla tej wsi znajduje się we wsi Wąsosz.
W latach 1975–1998 miejscowość należała administracyjnie do województwa piotrkowskiego.

</doc>
<doc id="758398" url="https://pl.wikipedia.org/wiki?curid=758398" title="Majriti (planeta)">
Majriti (planeta)

Majriti (Ypsilon Andromedae d) – planeta pozasłoneczna klasyfikowana jako gazowy olbrzym, należąca do systemu planetarnego Ypsilon Andromedae (Titawin).
Nazwa.
Nazwa własna planety, Majriti, została wyłoniona w 2015 roku w publicznym konkursie. Maslama al-Majriti był matematykiem i astronomem z należącej do Maurów Kordoby na przełomie X i XI wieku. Nazwę planety zaproponował Klub Astronomiczny Vega z Maroka.
Charakterystyka.
Orbita planety jest nieco większa od orbity Marsa i nachylona pod kątem 30° względem planety υ And c (Samh). Masę planety szacuje się obecnie na 10 mas Jowisza.

</doc>
<doc id="758399" url="https://pl.wikipedia.org/wiki?curid=758399" title="Kazimierz Ujazdowski">
Kazimierz Ujazdowski



</doc>
<doc id="758400" url="https://pl.wikipedia.org/wiki?curid=758400" title="Zgromadzenie Sióstr Służebniczek Najświętszej Maryi Panny Niepokalanie Poczętej">
Zgromadzenie Sióstr Służebniczek Najświętszej Maryi Panny Niepokalanie Poczętej

Zgromadzenie Sióstr Służebniczek NMP Niepokalanie Poczętej – zgromadzenie zakonne założone 3 maja 1850 przez Edmunda Bojanowskiego, który do 1866 osobiście przyjmował kandydatki do zakonu i decydował o dopuszczeniu ich do ślubów czystości, ubóstwa i posłuszeństwa. Obecnie dziewczęta w wieku od 18 do 30 lat mogą zgłaszać się do przełożonej generalnej na okres rocznej próby.
Celem zgromadzenia będącego wspólnotą apostolsko-charytatywną jest służba bliźnim przejawiająca się w pomaganiu biednym i chorym, wychowaniu dzieci (zwłaszcza biednych), przygotowaniu religijnym dziewcząt do pełnienia przyszłych ról i obowiązków, pojmowana jako droga prowadząca do Boga.
W czasie okupacji hitlerowskiej zakonnice ze zgromadzenia były zaangażowane, z narażeniem życia, w ukrywanie żydowskich dzieci (np. w Zakładzie Sierot im. Ojca Świętego Piusa XI w Chotomowie).
Do 3 maja 2000 w Starej Wsi trwały obchody 150-lecia istnienia zgromadzenia.
Federacja Służebniczek w Polsce.
Dom i Przełożona Generalna w Dębicy, nowicjat w Tuchowie
Dom i Przełożona Generalna w Starej Wsi k. Brzozowa
Dom i Przełożona Generalna we Wrocławiu
Dom i Przełożona Generalna w Luboniu (Żabikowo) k. Poznania

</doc>
<doc id="758401" url="https://pl.wikipedia.org/wiki?curid=758401" title="Sępskie Niwy">
Sępskie Niwy

Sępskie Niwy – przysiółek wsi Zbójno w Polsce, położony w województwie świętokrzyskim, w powiecie koneckim, w gminie Fałków.
Przysiółek wchodzi w skład sołectwa Zbójno.
W latach 1975–1998 przysiółek należał administracyjnie do województwa piotrkowskiego.

</doc>
<doc id="758402" url="https://pl.wikipedia.org/wiki?curid=758402" title="109 Piscium b">
109 Piscium b

 
109 Piscium b (HD 10697 b) – planeta orbitująca wokół gwiazdy 109 Piscium, odkryta 14 listopada 1999 roku za pomocą Teleskopów Kecka, metodą pomiaru prędkości radialnej. Jej masę szacuje się na około 6,38 mas Jowisza, dlatego też zalicza się ją do tzw. gazowych olbrzymów.
Odkrywcy na podstawie ogrzewania słonecznego oszacowali jej efektywną temperaturę na 264 K, jednak ze względu na ciepło wewnętrzne 109 Piscium b może być ona większa o 10-20 K.
Wstępne pomiary astrometryczne wykazały, że inklinacja wynosi 170,3°, natomiast masa sięga 38 mas Jowisza, co kwalifikowałoby go jako brązowego karła. Jednakże kolejne badania mogą wykazać, że dotychczasowe pomiary były dalekie od precyzji, stąd też faktycznie masa i inklinacja 109 Piscium b nadal pozostają nieznane.

</doc>
<doc id="758403" url="https://pl.wikipedia.org/wiki?curid=758403" title="Greszczyn">
Greszczyn

Greszczyn – przysiółek wsi Zbójno w Polsce, położony w województwie świętokrzyskim, w powiecie koneckim, w gminie Fałków.
Przysiółek wchodzi w skład sołectwa Zbójno.
W latach 1975–1998 przysiółek należał administracyjnie do województwa piotrkowskiego.
Wierni Kościoła rzymskokatolickiego należą do parafii św. Wawrzyńca w Lipie.

</doc>
<doc id="758404" url="https://pl.wikipedia.org/wiki?curid=758404" title="Copa América 1937">
Copa América 1937

Copa América 1937 – czternaste mistrzostwa kontynentu południowoamerykańskiego, odbyły się w dniach 27 grudnia 1936 – 1 lutego 1937 roku po raz piąty w Argentynie. Boliwia zrezygnowała, co spowodowało, że w turnieju po raz pierwszy grało sześć zespołów. Grano systemem każdy, z każdym, a o zwycięstwie w turnieju decydowała końcowa tabela.
Uczestnicy.
Argentyna.
1 Vicente de la Mata 31 stycznia 1937 przeszedł do klubu Independiente.
Podsumowanie.
Wyniki.
"Wszystkie mecze rozgrywano w Buenos Aires na stadionach Gasómetro de Boedo, La Bombonera i Monumental de Núńez"
Końcowa tabela.
Ponieważ dwie drużyny: Brazylia i Argentyna uzyskały jednakową liczbę punktów, rozegrano mecz dodatkowy, rozstrzygający która z tych drużyn zostanie mistrzem.
Mecz dodatkowy (Finał).
Argentyna – Brazylia 2:0 (0:0, 0:0, 0:0), po dogrywce.
Przed zakończeniem meczu, został on przerwany na 40 minut. Po ponownym rozpoczęciu gry sędzia zakończył spotkanie w 86 minucie. ostatecznie mecz rozstrzygnął się po dogrywce.
Czternastym triumfatorem turnieju Copa América został po raz piąty zespół Argentyny.
Linki zewnętrzne.
RSSSF – Copa America 1937

</doc>
<doc id="758406" url="https://pl.wikipedia.org/wiki?curid=758406" title="Eleatyzm">
Eleatyzm



</doc>
<doc id="758409" url="https://pl.wikipedia.org/wiki?curid=758409" title="14 Herculis b">
14 Herculis b

14 Herculis b – planeta pozasłoneczna najprawdopodobniej typu gazowy olbrzym, orbitująca wokół gwiazdy 14 Herculis. Została odkryta w 1998 roku.

</doc>
<doc id="758410" url="https://pl.wikipedia.org/wiki?curid=758410" title="Leszczyny (Czermno-Kolonia)">
Leszczyny (Czermno-Kolonia)

Leszczyny – przysiółek wsi Czermno-Kolonia w Polsce, położony w województwie świętokrzyskim, w powiecie koneckim, w gminie Fałków.
Sołectwo dla Leszczyn znajduje się we wsi Czermno-Kolonia.
W latach 1975–1998 przysiółek należał administracyjnie do województwa piotrkowskiego.
Wierni Kościoła rzymskokatolickiego należą do parafii Nawiedzenia Najświętszej Maryi Panny i św. Mikołaja w Czermnie.

</doc>
<doc id="758411" url="https://pl.wikipedia.org/wiki?curid=758411" title="14 Herculis c">
14 Herculis c

14 Herculis c – niepotwierdzona planeta pozasłoneczna orbitująca wokół gwiazdy 14 Herculis. Jeśli istnieje, najprawdopodobniej należy do grupy gazowych olbrzymów, takich jak Jowisz czy Saturn.

</doc>
<doc id="758413" url="https://pl.wikipedia.org/wiki?curid=758413" title="Tendai">
Tendai

 – japońska szkoła buddyjska założona przez Saichō w 805 roku. Szkoła wywodzi się z chińskiej szkoły buddyzmu mahajany - tiantai - zwanej też Szkołą Sutry Lotosu. W 822 roku nadano klasztorowi Tendai prawa niezależnej ordynacji na górze Hiei.
Historia szkoły.
Tradycja ta została przeniesiona w 805 r. z Chin do Japonii przez mnicha japońskiego Saichō (767-822) (Dengyō Daishi). W Chinach studiował nauki szkoły tiantai u dwu uczniów Zhanrana - Daosuiego i Xingmana. Do Japonii powrócił z nowymi tekstami szkoły i wybudował w 788 r. klasztor Enryaku-ji (延暦寺) na górze Hiei (比叡山).
Przed Saichō wszystkie mnisie ordynacje odbywały się w klasztorze Tōdai w Narze. Posługiwano się wtedy starodawnym kodeksem "Winai". Saichō zamierzał założyć ścisłą szkołę mahajany i przeprowadzać ordynacje mnisie wykorzystując wyłącznie wskazania bodhisattwy. Pomimo silnej opozycji ze strony tradycyjnych szkół z Nary, jego prośba została wysłuchana przez cesarza Sagę i od 822 r. szkoła zyskała własną platformę ordynacyjną. Saichō zmarł w kilka dni po tym olbrzymim sukcesie. 
Między szkołą tiantai a jej japońskim odpowiednikiem nie było zasadniczo różnic doktrynalnych, jednak ponieważ Saichō studiował w Chinach także "chan", szkołę "winai" (chiń. "lü") oraz szkołę ezoteryczną "mijiao" lub "mizong", jego nauczanie reprezentowało silne nastawienie synkretyczne. Te tendencje zostały nawet jeszcze wzmocnione przez takich jego uczniów jak Ennin (794-864) i Enchin (814-891). Do X wieku, a więc w okresie, gdy szkołę prowadził Ryōgen ten synkretyzm wytworzył dwie różne podszkoły w ramach tendai. Były to "sammon" (山門) i "jimon" (寺門).
Podszkoła "jimon" prowadzona była przez Enchina i jej kwaterą główną był klasztor Mii-dera. Podszkoła "sammon" prowadzona była przez Ennina w klasztorze Enryaku .
Powstanie tych dwóch podszkół nie było związane z różnicami w interpretacji i zrozumienia doktryny, a była to wyłącznie sprawa ambicjonalna związana z prowadzeniem całej szkoły. Klasztor Enryaku stał się największym ośrodkiem nauczania buddyzmu w całej Japonii.
Gdy w 868 r. Enchin został wyznaczony głową szkoły "tendai" i otrzymał cesarską zgodę na uczynienie z Mii-dery oficjalnego miejsca przekazu nauk ezoterycznych, doszło do jawnego rozłamu. Śmierć Enchina w 891 r. bynajmniej nie rozwiązała konfliktu personalnego, a nawet go jeszcze zaogniła. Obie strony zaczęły tworzyć armie złożone z mnichów (tzw. "sōhei"). Armie te krwawo walczyły między sobą i nawzajem podpalano budynki klasztorne.
Sytuację zaogniło także polityczne opowiedzenie się po dwóch stronach konfliktu między klanami Taira, który wspierał Enryaku-ji, a Minamoto, który wspierał Mii-derę.
W 966 r. pożar zniszczył większość budynków na górze Hiei. Głową "tendai" zostaje Ryōgen (912-985) i przystępuje do odbudowy kompleksu świątynnego. .
W 993 r. w wyniku konfliktu pomiędzy "sammon" a "jimon", zwolennicy "jimon" zostają zmuszeni do opuszczenia góry Hiei. 1000 mnichów opuszcza Enryaku-ji wraz z artefaktami, tekstami, wyobrażeniami i schodzi do klasztoru Onjō, znanego bardziej jako Mii-dera, który znajdował się u stóp góry Hiei.
W 1035 r. wybuchła bitwa pomiędzy mnichami Enryaku-ji i Mii-dery. W 1042 r. mnisi Enryaku-ji spalili do szczętu Mii-derę.
W 1113 r. mnisi z Enryaku-ji zniszczyli budynek w Kiyomizu-dera, która należała do klasztoru Kōfuku. Mnisi uważali, iż mają prawo wyboru głównego mnicha w tej świątyni.
W XV w. powstała trzecia podszkoła nazwana "shinsei", która podkreślała swoje oddanie buddzie Amidzie. "Shinsei" (także "shinzei") została założona przez mnicha Shinzeia (1443-1495).
W 1465 r. mnisi z Enryaku-ji spalili całkowicie świątynię szkoły Jōdō Shin Hongan-ji w Ōtani. W 1479 r. Rennyo odbudował świątynię.
W 1524 r. kapłani z Enryaku-ji spalili całkowicie świątynie szkoły Nichiren w Kioto, a w 1536 r. spalili pozostałe.
W 1571 r. Nobunaga Oda spalił klasztory na górze Hiei.
W 1633 r. mnich "tendai" Tenkai (1536-1643) ukończył publikację buddyjskiego kanonu zwanego "edycją Tenkaia".
W 1912 r. spis świątyń buddyjskich w Japonii wykazał, że szkoła "tendai" posiadała 4577 świątyń oraz 2819 opatów.
Po II wojnie światowej "tendai" posiadała ok. 4000 świątyń i klasztorów oraz ok. 750 tys. wyznawców. Obecnie szacuje się liczbę wyznawców na 30% z całej liczby buddystów, którą szacuje się na 84% ludności Japonii.
Obecnie Mii-dera jest kwaterą główną dla podszkoły "jimon", a Saikyo-ji jest głównym klasztorem podszkoły "shinsei", do której należy ponad 450 klasztorów i świątyń w Japonii. Głównym klasztorem szkoły "tendai" pozostaje (Hieizan) Enryaku, zarazem siedziba podszkoły "sammon".
Szkoła tendai.
Ponieważ Enryaku-ji był największym buddyjskim centrum nauczania buddyzmu, praktykowali w nim różni reformatorzy i założyciele nowych szkół buddyjskich, tacy jak m.in.: Hōnen, Ippen, Nichiren Daishōnin, Eisai Myōan, Shinran i Dōgen.

</doc>
<doc id="758414" url="https://pl.wikipedia.org/wiki?curid=758414" title="23 Librae b">
23 Librae b

23 Librae b (23 Lib b, HD 134987 b) – planeta pozasłoneczna typu gorący jowisz, orbitująca wokół gwiazdy 23 Librae. Została odkryta w 1999 roku metodą pomiaru prędkości radialnych. Krąży ona po wydłużonej orbicie, w średniej odległości 0,81 au od gwiazdy. Jej masa wynosi co najmniej 1,58 masy Jowisza.

</doc>
<doc id="758415" url="https://pl.wikipedia.org/wiki?curid=758415" title="Trawno">
Trawno

Trawno – przysiółek wsi Studzieniec w Polsce, położony w województwie świętokrzyskim, w powiecie koneckim, w gminie Fałków.
W latach 1975–1998 przysiółek należał administracyjnie do województwa piotrkowskiego.

</doc>
<doc id="758422" url="https://pl.wikipedia.org/wiki?curid=758422" title="Daniella Sarahyba">
Daniella Sarahyba

Daniella Sarahyba Fernandes (ur. 8 lipca 1984 w Rio de Janeiro) – brazylijska modelka. Karierę rozpoczęła w wieku 12 lat w 1996 roku. Od 2004 roku związana jest z nowojorską agencją modelek IMG. W 2005 i 2006 jej zdjęcia znalazły się w "Sports Illustrated Swimsuit Issue". Związana kontraktami z H&amp;M i Benettonem.

</doc>
<doc id="758423" url="https://pl.wikipedia.org/wiki?curid=758423" title="Taphao Thong">
Taphao Thong

Taphao Thong (47 Ursae Majoris b) – planeta pozasłoneczna orbitująca wokół gwiazdy Chalawan (47 Ursae Majoris).
Nazwa.
Nazwa planety została wyłoniona w publicznym konkursie w 2015 roku. Wywodzi się ona z tajskiej ludowej opowieści, w której występowały siostry Taphao Thong i Taphao Kaew. Nazwy planet zaproponowało Tajskie Towarzystwo Astronomiczne (Tajlandia).
Charakterystyka.
Po odkryciu pierwszej planety pozasłonecznej w okolicy gwiazdy podobnej do Słońca, 51 Pegasi b, astronomowie Geoffrey Marcy i R. Paul Butler przeszukiwali swoje dane zgromadzone podczas obserwacji planet pozasłonecznych i szybko odkryli dwie kolejne, 47 Ursae Majoris b oraz 70 Virginis b.
Taphao Thong jest planetą-olbrzymem, o masie 2,5 razy większej niż Jowisz. Jego odległość od głównej gwiazdy jest większa niż odległość Marsa od Słońca. Orbita planety jest prawie kołowa jak w przypadku gazowych olbrzymów w naszym Układzie Słonecznym.
Jeżeli planetę okrążają księżyce, to są prawdopodobnie zbyt zimne, aby mogło na nich istnieć życie, chyba że pod ich powierzchnią występują oceany, podobnie jak na księżycu Jowisza – Europie.

</doc>
<doc id="758425" url="https://pl.wikipedia.org/wiki?curid=758425" title="Taphao Kaew">
Taphao Kaew

Taphao Kaew (47 Ursae Majoris c) – planeta pozasłoneczna orbitująca wokół gwiazdy Chalawan (47 Ursae Majoris).
Nazwa.
Nazwa planety została wyłoniona w publicznym konkursie w 2015 roku. Wywodzi się ona z tajskiej ludowej opowieści, w której występowały siostry Taphao Thong i Taphao Kaew. Nazwy planet zaproponowało Tajskie Towarzystwo Astronomiczne (Tajlandia).
Charakterystyka.
Planeta ma większą orbitę od planety Taphao Thong, mniej więcej równą odległości między Słońcem a pasem planetoid w naszym Układzie Słonecznym. Minimalna masa Taphao Kaew wynosi około połowy masy Jowisza. Planeta ta ma dość kołową orbitę. System planetarny 47 Ursae Majoris cechują pewne podobieństwa z Układem Słonecznym: stosunek mas planet b i c to 3,34 (3,32 w przypadku Jowisza i Saturna), a stosunek dróg orbitalnych planet jest równy 0,56 (0,545). Dotychczas nie odkryto, czy ma to jakieś znaczenie, czy też jest to tylko zbieg okoliczności.

</doc>
<doc id="758426" url="https://pl.wikipedia.org/wiki?curid=758426" title="Miriam Makeba">
Miriam Makeba

Miriam Makeba, właśc. Zensi Miriam Makeba (ur. 4 marca 1932 w Prospect Township przy Johannesburgu, zm. 10 listopada 2008 w Castel Volturno) – południowoafrykańska piosenkarka, znana także jako Mama Africa.
Życiorys.
Wychowała się w Sophiatown, przedmieściu Johannesburga. We wczesnych latach 60. XX wieku, z powodów politycznych wyjechała z RPA ze swoim zespołem i osiedliła się w USA. Stała się jednym z symboli walki z apartheidem. Do rodzinnego kraju wróciła w 1990 po uwolnieniu z więzienia Nelsona Mandeli. Jej pierwszym mężem był południowoafrykański trębacz Hugh Masekela. Z powodu działalności politycznej jej drugiego męża Stokely Carmichaela w Partii Czarnych Panter, musiała opuścić USA i przeniosła się na zaproszenie prezydenta Sekou Toure do Gwinei.
W 1968 otrzymała Pokojową Nagrodę im. Daga Hammarskjölda.
W 1988 opublikowała autobiografię pt. "Miriam – My Story".
Kariera muzyczna.
Karierę muzyczną rozpoczęła w 1953 w najsłynniejszym zespole południowoafrykańskim The Manhattan Brothers. W Stanach Zjednoczonych początkowo współpracowała z Harrym Belafonte.
W 1966 zdobyła (jako pierwsza Afrykanka) nagrodę Grammy.

</doc>
<doc id="758427" url="https://pl.wikipedia.org/wiki?curid=758427" title="Mama Afrika">
Mama Afrika



</doc>
<doc id="758430" url="https://pl.wikipedia.org/wiki?curid=758430" title="BMW E83">
BMW E83



</doc>
<doc id="758431" url="https://pl.wikipedia.org/wiki?curid=758431" title="Liga polska w piłce nożnej (1928)">
Liga polska w piłce nożnej (1928)

I Liga w piłce nożnej 1928 – 2. edycja najwyższej klasy rozgrywkowej w Polsce. Tytuł obroniła . Tytuł króla strzelców zdobył Ludwik Gintel, który w barwach klubu strzelił 28 goli.
Drużyny.
Uwaga: TKS Toruń wycofał się z rozgrywek po rozegraniu 19 spotkań.
Wyniki.
 W.K W.P L.W Cra 1FC P.L P.W C.L KTŁ War ŁKS R.C H.L Ś.Ś TKS
 Wisła Kraków xxx 3-2 2-1 5-1 3-2 6-1 7-2 3-0 5-0 6-2 2-4 4-0 4-1 9-2 9-0
 Warta Poznań 2-0 xxx 6-2 3-0 3-1 3-2 4-1 2-1 0-1 2-1 3-2 1-0 2-2 *3-0 2-2
 Legia Warszawa 1-0 0-1 xxx 3-2 4-3 7-0 3-0 1-2 4-1 4-2 3-0 5-0 7-1 3-1 1-2
 Cracovia 2-1 5-2 2-0 xxx 6-1 3-1 0-1 6-0 5-1 1-1 7-1 2-2 3-2 2-1 *3-0
 1. FC Katowice 1-1 2-1 4-1 1-1 xxx 1-0 0-2 2-4 2-1 2-0 1-0 4-0 5-0 5-0 5-3
 Pogoń Lwów 0-2 1-1 1-1 3-2 1-2 xxx 4-3 4-0 3-2 0-1 4-3 2-1 2-0 4-0 *3-0
 Polonia Warszawa 2-7 1-3 4-3 1-3 1-3 3-2 xxx 1-0 2-1 3-3 3-0 3-4 5-0 8-0 *3-0
 Czarni Lwów 2-3 2-3 0-1 4-3 2-3 1-1 3-0 xxx 4-1 3-0 3-1 1-0 *3-0 *3-0 2-0
 Klub Turystów Łódź 0-3 1-3 3-1 1-1 3-2 5-4 5-0 3-0 xxx 3-0 1-1 0-0 3-2 2-1 *3-0
 Warszawianka 2-1 1-1 1-7 1-1 *3-0 3-0 1-1 3-3 3-2 xxx 0-5 3-1 0-3 3-2 *3-0
 ŁKS Łódź 2-1 2-2 0-1 0-0 0-3 1-5 2-0 2-0 1-0 3-3 xxx 1-2 2-2 8-3 6-0
 Ruch Wielkie Hajduki 1-1 2-2 0-2 4-1 1-2 1-3 1-2 3-3 2-1 4-1 2-4 xxx 2-1 1-0 2-1
 Hasmonea Lwów 0-1 1-3 2-2 0-2 4-2 0-3 1-4 1-3 0-1 *0-3 3-1 3-4 xxx *0-3 5-1
 Śląsk Świętochłowice 1-2 1-1 1-4 *0-3 1-1 *0-3 *0-3 4-2 *0-3 0-1 1-6 1-0 0-6 xxx *3-0
 TKS Toruń 2-7 2-2 2-5 2-3 3-4 3-4 1-4 *0-3 *0-3 2-5 2-0 *0-3 *0-3 *0-3 xxx 
 * *walkower
 * Mecz Legia - Czarni przerwany w 39 minucie z powodu deszczu, dokończony innego dnia
 * Mecz ŁKS - Pogoń zakończony w 84 minucie.
 * Mecz ŁKS - Wisła (2:1) przerwany w 64 minucie i dokończony następnego dnia.
 * Mecze TKS - Śląsk 7-0, TKS - Klub Turystów 2-0 (verified only by Radoń), Śląsk - Polonia 1-1, Czarni - Śląsk 2-1, 
 Śląsk - Pogoń 3-4 (przerwany w 82 minucie), Śląsk - Cracovia 0-1 i Hasmonea - Śląsk 4-0 zweryfikowane na walkowery.
 * Oba mecze Śląsk - Hasmonea rozegrane we Lwowie
 * Hasmonea Lwów opuściła ostatni mecz sezonu z Warszawianką
 * TKS Toruń wycofał się w trakcie sezonu.
Uwagi.
Cracovia oznaczona jako beniaminek nie była nim w dosłownym sensie. Nie wywalczyła bowiem prawa do gry w lidze, a została dołączona do ligi. Zobacz opis sezonu 1927.
Klasyfikacja medalowa mistrzostw Polski po sezonie.
"Tabela obejmuje wyłącznie pierwszą piątkę klasyfikacji."

</doc>
<doc id="758432" url="https://pl.wikipedia.org/wiki?curid=758432" title="Blizzard of Ozz">
Blizzard of Ozz

Blizzard of Ozz – debiutancki solowy album Ozzy’ego Osbourne’a, wydany 20 września 1980 roku. Jest to pierwszy solowy album Osbourne’a i jeden z dwóch studyjnych albumów przed śmiercią gitarzysty Randy’ego Rhoadsa w marcu 1982. Jako single z płyty zostały wydane utwory „Crazy Train” oraz „Mr. Crowley”.
W roku 2002 dokonano reedycji albumu, dodając utwór „You Lookin' At Me Lookin' At You” (w późniejszych wydaniach zmieniając nieco pisownię tytułu na „You Looking At Me, Looking At You”). W wyników sądowych sporów o tantiemy pomiędzy Osbourne'em a byłymi członkami jego zespołu oryginalne partie basu i perkusji zastąpiono nowymi ścieżkami nagranymi przez muzyków wówczas z nim współpracujących, Roberta Trujillo i Mike'a Bordina, co wywołało niezadowolenie fanów wokalisty. Podczas kolejnego rozszerzenia albumu w 2011 roku (dodano do listy utworów nowy miks piosenki „Goodbye To Romance” oraz 70-sekundowy fragment gry na gitarze w wykonaniu Rhoadsa) przywrócono płycie pierwotne brzmienie sekcji rytmicznej.
Kontrowersje.
Utwór „Suicide Solution” był wielokrotnie krytykowany za tekst, który miałby rzekomo zachęcać do popełnienia samobójstwa, i był uznawany za główną przyczynę odebrania sobie życia przez Johna McColluma, czternastoletniego fana Ozzy'ego, który zastrzelił się słuchając tej piosenki. Stało się to październiku 1984 roku. Rodzice chłopca oskarżyli Osbourne'a oraz CBS Records za „zachęcanie do samo-destrukcyjnego zachowania” młodych osób, które są szczególnie wrażliwe na takie niebezpieczne wpływy. W swojej obronie, Osbourne powiedział, iż utwór ten tak naprawdę mówi o przedwczesnej śmierci wokalisty AC/DC, Bona Scotta, który zginął dusząc się swoimi własnymi wymiocinami po alkoholowej libacji zaledwie na kilka miesięcy przed wydaniem „Blizzard of Ozz”. Basista Bob Daisley zaprzeczył jednak temu, tłumacząc że piosenkę napisał na temat uzależnienia samego Osbourne'a od alkoholu i narkotyków.
Lista utworów.
Źródło.

</doc>
<doc id="758433" url="https://pl.wikipedia.org/wiki?curid=758433" title="Dimidium">
Dimidium

Dimidium (51 Pegasi b, nieoficjalnie „Bellerofont”) – planeta pozasłoneczna orbitująca wokół gwiazdy Helvetios (51 Pegasi). Pierwszy odkryty gorący jowisz i pierwsza znana planeta, krążąca dookoła gwiazdy podobnej do Słońca.
Nazwa.
Nazwa planety została wyłoniona w publicznym konkursie w 2015 roku. Pochodzi ona z łaciny i oznacza „pół”, co odnosi się do masy planety (około pół masy Jowisza). Nazwę tę zaproponowali członkowie Towarzystwa Astronomicznego z Lucerny (Astronomische Gesellschaft Luzern) ze Szwajcarii.
Odkrycie.
6 października 1995 dwaj astronomowie z Obserwatorium Genewskiego – Michel Mayor i Didier Queloz ogłosili odkrycie planety krążącej wokół 51 Pegasi. Dokonali tego za pomocą bardzo czułego spektroskopu, przy pomocy metody badania zmian prędkości radialnej. Było ono poprzedzone prowadzonymi od marca 1994 poszukiwaniami obiektów wokół gwiazd typów widmowych G – K. Odkrycie potwierdzono 6 dni później – 12 października 1995.
Charakterystyka fizyczna.
Dimidium jest najprawdopodobniej gazowym olbrzymem o masie minimalnej równej 0,468 (choć początkowo spekulowano, że jest to planeta typu ziemskiego). Jeżeli planeta krąży w płaszczyźnie równika swojej gwiazdy, to jej rzeczywista masa jest istotnie bliska 0,5 MJ. Obserwacje nową techniką pozwoliły ustalić rzeczywistą masę, nachylenie orbity oraz albedo. Masa planety wynosi około połowę masy Jowisza, nachylenie orbity to około dziewięć stopni względem Ziemi. Natomiast średnica jest większa niż Jowisza, a planeta ma spore albedo. Widmo odbite od 51 Pegasi b w świetle widzialnym udało się zarejestrować za pomocą teleskopu o średnicy 3,6 metra. Astronomowie użyli spektrografu HARPS w Obserwatorium La Silla w Chile.
51 Peg b okrąża swoją gwiazdę w odległości ok. 0,052 j.a. w czasie około 4,23 doby po niemal idealnie okrągłej orbicie. Przypuszczalnie planeta skierowana jest do swojej gwiazdy zawsze tą samą stroną. Na jej powierzchni panuje temperatura ok. 1300 °C. Szacuje się, że mimo bliskości do gwiazdy macierzystej 51 Pegasi b jest wystarczająco masywna, by utrzymywać swoją grubą atmosferę, nie pozwalając na wypchanie jej w przestrzeń poprzez silny wiatr gwiazdowy.

</doc>
<doc id="758435" url="https://pl.wikipedia.org/wiki?curid=758435" title="70 Virginis b">
70 Virginis b

70 Virginis b – planeta pozasłoneczna typu gazowy olbrzym o mocno ekscentrycznej orbicie poruszająca się wokół gwiazdy 70 Virginis. Okrąża gwiazdę w okresie 116 dni.

</doc>
<doc id="758437" url="https://pl.wikipedia.org/wiki?curid=758437" title="79 Ceti b">
79 Ceti b

79 Ceti b (również HD 16141 b) – planeta pozasłoneczna okrążająca gwiazdę 79 Ceti w czasie 75,5 dnia. Po odkryciu była pierwszą planetą pozasłoneczną, której masa minimalna (M·sin i) wynosiła mniej niż masa Saturna.

</doc>
<doc id="758439" url="https://pl.wikipedia.org/wiki?curid=758439" title="GJ 436 b">
GJ 436 b

GJ 436 b – planeta pozasłoneczna obiegająca gwiazdę GJ 436, której obecność wykryto w roku 2004 na podstawie obserwacji ruchów gwiazdy macierzystej. Jest to tzw. gorący neptun – planeta o masie zbliżonej do masy Neptuna, ale jej orbita znajduje się bardzo blisko gwiazdy centralnej. W momencie odkrycia była jedną z najmniejszych znanych planet pozasłonecznych. Na jeden obieg GJ 436 b potrzebuje tylko 2 dni 15 godzin i 30 minut.
Budowa planety.
Obserwacje tranzytu planety w 2007 r. pozwoliły zmierzyć średnicę planety, na podstawie zmian blasku gwiazdy. Wynik pomiaru (około 50 tys. km) pokazuje, że planeta również pod względem rozmiarów jest bardzo zbliżona do Neptuna. Wydaje się zatem mało prawdopodobne, by GJ 436 b była wielką planetą skalistą. Najprawdopodobniej planeta zbudowana jest głównie z wody, z atmosferą złożoną z pary wodnej, wodoru i helu. Przypuszczalnie powstała ona na skutek migracji planety typu Neptuna bliżej gwiazdy, w początkach istnienia układu. Obserwacje tranzytu w czerwcu 2015 roku wykazały, że widzialny blask gwiazdy spada zaledwie o 0,7%, ale jej światło ultrafioletowe jest osłabiane o ponad 50%. Spadek jasności UV rozpoczyna się na dwie godziny przed początkiem tranzytu, a kończy trzy godziny po nim. Prawdopodobnie ogrzewana przez gwiazdę atmosfera planety „paruje”. Przede wszystkim ulatnia się wodór (silnie pochłaniający ultrafiolet), który otacza planetę ogromną chmurą, wyciągniętą wzdłuż orbity na kształt kometarnego warkocza.
Zmierzona przez Kosmiczny Teleskop Spitzera temperatura powierzchni planety – ok. 440 °C – jest wyższa, niż na to wskazywały oszacowania biorące pod uwagę tylko ogrzewanie przez gwiazdę (ok. 570 K, czyli 300 °C). Prawdopodobnie przyczyną tego jest efekt cieplarniany, związany z dużą zawartością pary wodnej w atmosferze. Badania spektroskopowe prowadzone przy użyciu Teleskopu Spitzera wykazały, że na planecie występuje oprócz niej tlenek i ditlenek węgla, ale równocześnie stwierdzono brak metanu, co było nieoczekiwanym wynikiem.

</doc>
<doc id="758444" url="https://pl.wikipedia.org/wiki?curid=758444" title="Liga polska w piłce nożnej (1929)">
Liga polska w piłce nożnej (1929)

Liga polska w piłce nożnej 1929 – 3. edycja najwyższych w hierarchii rozgrywek ligowych polskiej klubowej piłki nożnej.
Absolutnym beniaminkiem Ligi była Garbarnia Kraków.
Trenerem Wisły Kraków był przez kilka miesięcy Czech František Koželuh.
Uwagi.
PZPN zweryfikował wynik meczu Klub Turystów Łódź – Warta Poznań 2-1 na walkower 0:3 (nieuprawniony zawodnik – strzelec obu bramek w drużynie gospodarzy). Decyzja ta jednocześnie dała mistrzostwo Warcie Poznań, odebrała je Garbarni Kraków i zdegradowała Klub Turystów z ligi przez co wzbudziła wiele kontrowersji co do zasadności i terminu jej podjęcia.
Klasyfikacja medalowa mistrzostw Polski po sezonie.
"Tabela obejmuje wyłącznie pierwszą piątkę klasyfikacji."

</doc>
<doc id="758445" url="https://pl.wikipedia.org/wiki?curid=758445" title="Luisel Ramos">
Luisel Ramos

Luisel Ramos (ur. 12 kwietnia 1984 w Montevideo, zm. 2 sierpnia 2006 tamże) – urugwajska modelka.
Ważyła ok. 43 kg, przy wzroście 174 cm. Chorowała na anoreksję i zmarła z powodu niewydolności mięśnia sercowego biorąc udział w pokazie mody podczas Tygodnia Mody w Montevideo .
Jej siostra 18-letnia Eliane Ramos (Elle) zmarła 13 lutego 2007 w domu jej dziadków w Montevideo, również z powodu niewydolności mięśnia sercowego, którą przypisuje się niedożywieniu.

</doc>
<doc id="758447" url="https://pl.wikipedia.org/wiki?curid=758447" title="Zgromadzenie Sióstr Służebniczek Najświętszej Marii Panny">
Zgromadzenie Sióstr Służebniczek Najświętszej Marii Panny



</doc>
<doc id="758448" url="https://pl.wikipedia.org/wiki?curid=758448" title="Fizykalizm">
Fizykalizm

Fizykalizm – teoria filozoficzna, według której wszystkie terminy sprowadzają się do terminów fizyki.
Nie zaprzecza ona, że w świecie istnieje wiele zjawisk, które po zbyt pobieżnej analizie mogą wyglądać na niefizyczne, ale wszystkie one okazują się wyłącznie fizycznego charakteru. Dzięki temu nie wykracza się poza stwierdzanie jedynie ściśle mierzalnych i sprawdzalnych faktów, fakty o pseudo-niefizycznym charakterze należy badać dotąd, aż znajdzie się racjonalne, mierzalne, potwierdzalne w rzeczywistości fizycznej prawdziwe wyjaśnienie.
Fizykalizm nie zaprzecza możliwości istnienia subiektywnego przekonania o posiadaniu duszy, ale twierdzi, iż nośnik tego przekonania (mózg), podobnie jak i samo to przekonanie, są analizowalne za pomocą fizyki, czyli superweniują na fizyce.
Rozwój.
Pojęcie fizykalizmu zostało określone w pierwszej połowie dwudziestego wieku w serii esejów Otto Neuratha i Rudolfa Carnapa. Fizykalizm był ważną częścią programu krytyki metafizyki – logicznego empiryzmu. Jego celem było stworzenie wspólnego języka nauki, w którym treść empiryczna mogłaby wyrażać pojęcia wszystkich nauk doświadczalnych. Motywacją tego programu było zapewnienie międzypodmiotowości nauki oraz zniwelowanie przepaści pomiędzy naukami humanistycznymi i przyrodniczymi.
Ze względu na logiczny empiryzm reprezentujący metodyczny neutralizm nie można było zbudować żadnych ontologicznych wypowiedzi z użyciem języka fizykalnego. Ontologiczne pytania postrzegane były, jak wszystkie metafizyczne zdania, jako pozorne problemy, od których nauka powinna się uwolnić. W zasadzie według Carnapa można na przykład zastosować także fenomenalistyczny język jako podstawę nauk fizycznych, dopóty, dopóki jego struktura pozostaje dokładnie określona, tak że możliwa jest jego przekładalność. Wybór języka fizykalistycznego miał praktyczne ugruntowanie, ponieważ w takim języku umieszczone są już intersubiektywizm, a przede wszystkim intersensualizm. Wybór fizykalistycznego języka nie wymaga użycia redukcjonizmu – naczelnej zasady nauk przyrodniczych, lecz tylko wyrażalności w tym języku wszystkich pojęć nauk fizycznych.

</doc>
<doc id="758449" url="https://pl.wikipedia.org/wiki?curid=758449" title="Ratusz łęczyński">
Ratusz łęczyński



</doc>
<doc id="758450" url="https://pl.wikipedia.org/wiki?curid=758450" title="Siostry Służebniczki NMP">
Siostry Służebniczki NMP



</doc>
<doc id="758453" url="https://pl.wikipedia.org/wiki?curid=758453" title="Pata Pata">
Pata Pata

Pata Pata – album Miriam Makeby wydany w 1967, którego reedycja wydana w państwach europejskich przypadła na 1972. 

</doc>
<doc id="758457" url="https://pl.wikipedia.org/wiki?curid=758457" title="Śluza Gorczyca">
Śluza Gorczyca

Śluza Gorczyca - ósma śluza na Kanale Augustowskim (licząc od strony Biebrzy). Znajduje się we wsi Gorczyca.
Wybudowana w roku 1828 przez inż. Jerzego Arnolda. W 1944 r. została uszkodzona przez oddziały AK podczas akcji dywersyjnej.
Odbudowywana ze zniszczeń wojennych w latach 1947 - 1948 i 1954.
Kolejny generalny remont został zakończony w 2003 r. dzięki niemu śluza odzyskała swój pierwotny wygląd i konstrukcję.

</doc>
<doc id="758460" url="https://pl.wikipedia.org/wiki?curid=758460" title="Nihonshoki">
Nihonshoki



</doc>
<doc id="758461" url="https://pl.wikipedia.org/wiki?curid=758461" title="David Sylvian">
David Sylvian

David Sylvian, właśc. David Alan Batt (ur. 23 lutego 1958 w Beckenham w hrabstwie Kent) – angielski wokalista, kompozytor i instrumentalista. 
Pierwsze sukcesy odnosił z noworomantyczną grupą "Japan". Po jej rozpadzie rozpoczął działalność solową. Współpracował z takimi wykonawcami jak Robert Fripp, Ryūichi Sakamoto, Holger Czukay czy też (pod szyldem Nine Horses) Burnt Friedman.

</doc>
<doc id="758462" url="https://pl.wikipedia.org/wiki?curid=758462" title="Copa América 1939">
Copa América 1939

Copa América 1939 – piętnaste mistrzostwa kontynentu południowoamerykańskiego, odbyły się w dniach 15 stycznia – 12 lutego 1939 roku po raz trzeci w Peru. Reprezentacje: Boliwii, Brazylii i Argentyny wycofały się. Na turnieju zadebiutował Ekwador. Do rozgrywek przystąpiło pięć reprezentacji. Grano systemem każdy, z każdym, a o zwycięstwie w turnieju decydowała końcowa tabela.
Podsumowanie.
Wyniki.
"Wszystkie mecze rozgrywano w Limie na stadionie Stadium Nacional"
Końcowa tabela.
Piętnastym triumfatorem turnieju Copa América został po raz pierwszy zespół Peru.
Linki zewnętrzne.
RSSSF – Copa America 1939

</doc>
<doc id="758464" url="https://pl.wikipedia.org/wiki?curid=758464" title="The Essential Iron Maiden">
The Essential Iron Maiden

The Essential Iron Maiden – dwupłytowy album kompilacyjny brytyjskiej grupy heavymetalowej Iron Maiden. Został wydany jedynie w Ameryce Północnej, podczas gdy w Europie wypuszczona została na rynek muzyczny poprawiona edycja albumu "Edward the Great".

</doc>
<doc id="758468" url="https://pl.wikipedia.org/wiki?curid=758468" title="Przełom (powieść)">
Przełom (powieść)

Przełom – powieść Karola Bunscha z 1964 roku, III część trylogii o czasach Władysława Łokietka (cz. I "Wawelskie wzgórze", cz. II "Wywołańcy").
Tłem powieści są wyprawy zakonu krzyżackiego przeciw Żmudzi i Litwie oraz wojna Łokietka z Brandenburgią i zakonem, w tym bitwa pod Płowcami. Ostatnia część trylogii opowiada o przełomie, jaki dokonał się wówczas w świadomości Polaków, niepokonani Krzyżacy okazują się nie być niezwyciężeni. Dla bohaterów trylogii to również przełom, który nie zawsze oznacza zmianę na lepsze. Los Krzycha wydaje się już przesądzony, lecz Krzych jeszcze bardziej go gmatwa, poddaje się i nie wierzy już w odmianę. Powieść przybliża też postać Kazimierza Wielkiego jako syna wielkiego wojownika o kompletnie odmiennym spojrzeniu na sprawy państwowe.
Krzych, uciekając z Mazowsza, zatrzymuje się w swoim dawnym gródku. Tu zostaje pojmany przez Krzyżaków. Radocha, który przybywa z pomocą zbyt późno, jest przekonany, że Krzych nie przeżył. Krzych, pośrednio dzięki swemu ojcu, dochodzi do zdrowia i korzysta z możliwości pozostania w zakonie. Przywdziewa biały płaszcz półbrata i wyrusza z wyprawą na Żmudź. Zdaje sobie sprawę z faktu, iż tą decyzją przekreśla sobie na zawsze możliwość powrotu do kraju. Postanawia nie dawać znaku życia, modląc się w duchu, by nie musieć walczyć przeciw swoim. Kundzia natomiast nie przyjmuje do wiadomości wieści o śmierci Krzycha i do końca nie traci wiary, że los może się jeszcze odmienić.

</doc>
<doc id="758469" url="https://pl.wikipedia.org/wiki?curid=758469" title="Jeszibot">
Jeszibot



</doc>
<doc id="758470" url="https://pl.wikipedia.org/wiki?curid=758470" title="Shisha">
Shisha



</doc>
<doc id="758471" url="https://pl.wikipedia.org/wiki?curid=758471" title="Europaeum">
Europaeum

Europaeum – luźna organizacja wiodących uniwersytetów europejskich, licząca 18 członków (marzec 2021).
Została ona założona w latach 1990–1992 przez lorda Weidenfelda i Sir Ronnie Griersona w celu wspierania studiów europeistycznych na Uniwersytecie Oksfordzkim oraz innych uczelniach europejskich współpracujących z Oksfordem, w celu zwiększenia wymiany kadry akademickiej i studentów pomiędzy tymi uczelniami oraz w celu studiów nad językami, historią i kulturą Europejczyków.
Europaeum prowadzi program magisterski z zakresu historii i cywilizacji europejskiej (MA Programme in European History and Civilization), instytucjami partnerskimi programu są Uniwersytet w Lejdzie, Uniwersytet Paris I Panthéon-Sorbonne oraz Uniwersytet Oksfordzki.
Europaeum organizuje również szkoły letnie oraz konferencje naukowe. Profesorowie Europaeum wykładają na pozostałych uniwersytetach partnerskich.
Członkowie Europaeum.
 Belgia
 Czechy
 Dania
 Finlandia
 Francja
 Hiszpania
 Holandia
 Luksemburg
 Niemcy
 Polska
 Portugalia
 Szwajcaria
 Włochy
 Wielka Brytania
Grupa podkreśla również swoje szczególne relacje z Uniwersytet Środkowoeuropejskim, jednak instytucja nie posiada faktycznego statusu członka.
Linki zewnętrzne.
Strona EUROPAEUM (wersja polska)

</doc>
<doc id="758472" url="https://pl.wikipedia.org/wiki?curid=758472" title="RTBF">
RTBF

RTBF (fr. "Radio-Télévision belge de la Communauté française", "Belgijskie Radio i Telewizja Wspólnoty Francuskiej", stylizowane na rtbf.be) – belgijski nadawca radiowo-telewizyjny, nadający programy w języku francuskim dla wspólnoty francuskiej zamieszkującej południową część kraju. 
Jej flamandzkojęzycznym odpowiednikiem jest telewizja VRT. RTBF posiada trzy stacje telewizyjne: "La Une", "La Deux" i "La Trois" oraz kilka stacji radiowych: "La Première", "RTBF International", "VivaCité", "Musiq3", "Classic21" and "PureFM". Siedziba RTBF mieści się w Brukseli. Został założony w 1930 jako narodowy operator radiowy "Institut national de radiodiffusion". Od 1960 nosił nazwę "Radio-Télévision belge" (RTB), a obecna została przyjęta w 1977.

</doc>
<doc id="758475" url="https://pl.wikipedia.org/wiki?curid=758475" title="Hala Urania w Olsztynie">
Hala Urania w Olsztynie

Hala widowiskowo-sportowa „Urania” – hala sportowo-widowiskowa w Olsztynie przy alei Marszałka Józefa Piłsudskiego 44, wybudowana w 1978 roku, obecnie w gruntownej przebudowie.
Historia hali.
Decyzję o budowie hali podjęto w 1972. Oficjalne otwarcie miało miejsce 1 września 1978.
Hala posiadała dużą salę sportową z pełnowymiarowym boiskiem do piłki ręcznej, piłki nożnej, koszykowej, siatkowej, unihokeja, tenisa, badmintona, halowej piłki nożnej, małą specjalistyczną salę do sportów walki i gimnastyki korekcyjnej oraz siłownię.
Widownia, po dostawieniu dodatkowych trybun, pomieścić mogła ok. 2500 widzów. W Uranii rozgrywane były zawody sportowe (również rangi międzynarodowej), widowiska artystyczne, targi, wystawy i koncerty. Z hali korzystał na co dzień m.in. klub siatkarski mężczyzn AZS UWM Olsztyn oraz szczypiorniści Warmii Olsztyn (tu rozgrywali ligowe mecze i trenowali). W Uranii swoją siedzibę miało od 14 października 2004 roku olsztyńskie Muzeum Sportu. Hala do 2008 roku była również jednym z obiektów, na których odbywał się międzynarodowy Memoriał im. Huberta Wagnera w piłce siatkowej.
Po około 30 lat od powstania obiektu rozpoczęły się dyskusje na temat budowy nowej hali lub kapitalnego remontu obecnej. W kolejnych latach dokonywano doraźnych prac m.in. polegających na łataniu przeciekającego dachu. W 2016 zdecydowano jak będzie wyglądała nowa hala. W 2020 zatwierdzono dofinansowanie RPO na przebudowę obiektu. Umowa na wykonanie przebudowy została podpisana w czerwcu 2021 po czym rozpoczęto prace, które zakończą się nie wcześniej niż w 2023.
26 marca 2021 rozegrano ostatni mecz w hali przed przebudową.
Dane obiektu.
Przed przebudową, która rozpoczęła się w 2021 hala dysponowała około 2300 miejscami siedzącymi przy pełnowymiarowym boisku. Po przebudowie będzie to 4045 miejsc. W nowym obiekcie poza głównym boiskiem będzie też mniejsza sala, lodowisko i podziemny garaż.
Imprezy sportowe.
Mecze PlusLigi.
Do 2021 w hali swoje mecze w ramach rozgrywek PlusLigi, a wcześniej Polskiej Ligi Siatkówki rozgrywali siatkarze Indykpolu AZS Olsztyn.
Mecze Superligi.
W latach 2005–2012 w hali swoje mecze w ramach rozgrywek Superligi, a wcześniej ekstraklasy piłkarzy ręcznych rozgrywali szczypiorniści Warmii Olsztyn.
Mecze reprezentacji Polski.
Hala Urania sześć razy gościła siatkarski Memoriał Huberta Jerzego Wagnera. Pierwszy turniej odbył się w 2003. Polacy w Olsztynie wygrali go dwa razy, w 2006 i 2008. W obiekcie występowała także reprezentacja szczypiornistów. W 2005 podopieczni Bogdana Wenty pokonali Szwecję 32:26 w ramach kwalifikacji do Mistrzostw Europy. W 2009 w eliminacjach do imprezy tej samej rangi wygrali z Turcją 32:21 a rok później w meczu towarzyskim pokonali Litwę 25:22.

</doc>
<doc id="758476" url="https://pl.wikipedia.org/wiki?curid=758476" title="Louis Van Hege">
Louis Van Hege

Louis Van Hege (ur. 8 maja 1889 w Uccle, zm. 24 czerwca 1975 w Brukseli) – belgijski piłkarz, bobsleista złoty medalista olimpijski w roku 1920 z reprezentacją Belgii. Występował na pozycji napastnika.
Karierę piłkarską rozpoczął w belgijskim klubie Royale Union Saint-Gilloise. W roku 1910 przeszedł do włoskiego A.C. Milan, debiutując w meczu Milan – Genoa CFC (0:3). W mediolańskim zespole grał do sezonu 1916/1917. W roku 1915 został wezwany do służby w belgijskiej armii walczącej w I wojnie światowej, gdzie zajmował się organizacją meczów pokazowych z udziałem żołnierzy. W roku 1917 zagrał we Włoszech w spotkaniach przeciwko włoskiej reprezentacji oraz przeciwko Milanowi. Po zakończeniu wojny grał w RSC Anderlecht, gdzie zakończył karierę. W roku 1920 zdobył wraz z belgijską drużyną narodową złoty medal na igrzyskach olimpijskich w Antwerpii, strzelając 1 bramkę (w półfinale przeciwko reprezentacji Holandii). W 1932 roku wystąpił na zimowych igrzyskach olimpijskich w bobslejowych dwójkach w Lake Placid.
Jeden z najlepszych napastników w historii Milanu, w 91 spotkaniach strzelił dla tego klubu 98 bramek.

</doc>
<doc id="758479" url="https://pl.wikipedia.org/wiki?curid=758479" title="Napęd elektryczny">
Napęd elektryczny

Napęd elektryczny – zespół połączonych ze sobą i oddziałujących na siebie wzajemnie elementów przetwarzających energię elektromechaniczną w procesie technologicznym.
Elementy napędu elektrycznego:
Napęd elektryczny zasila z reguły maszynę roboczą, która jest odbiornikiem energii mechanicznej wytwarzanej przez napęd.

</doc>
<doc id="758480" url="https://pl.wikipedia.org/wiki?curid=758480" title="Renzo De Vecchi">
Renzo De Vecchi

Renzo De Vecchi (ur. 3 lutego 1894 w Mediolanie, zm. 14 maja 1967 tamże) – włoski piłkarz grający na pozycji lewego obrońcy. Zawodnik klubów A.C. Milan i Genoa CFC. Z reprezentacją Włoch dwukrotny uczestnik igrzysk olimpijskich. Nosił pseudonim „El Fioue del Signor” (mediolańskie "Syn Boży"), co miało odzwierciedlać jego nieprzeciętne umiejętności piłkarskie. Był jednym z najbardziej przepisowo grających włoskich zawodników w historii. W ciągu 17 sezonów gry w Genui został zaledwie raz wykluczony z boiska (według wielu obserwatorów była to bardzo kontrowersyjna decyzja sędziego). Jest najmłodszym graczem w historii reprezentacji Włoch – zadebiutował w drużynie narodowej w wieku 16 lat, 3 miesięcy i 23 dni.
Przebieg kariery.
De Vecchi rozpoczął swoją piłkarską karierę w roku 1908, trafiając w wieku 14 lat do młodzieżowej drużyny Milanu. W roku 1909 przeszedł do pierwszego zespołu tego klubu. W mistrzostwach Włoch zadebiutował 16 listopada w derbach Mediolanu przeciwko Ausonii, wygranych 2:1. Rok później, 26 maja, mając 16 lat, zadebiutował we włoskiej reprezentacji narodowej w meczu przeciwko Węgrom.
W mediolańskim zespole grał do sezonu 1912/1913, strzelając 7 bramek. W roku 1913 przeszedł do Genui CFC za 24 tysiące lirów (co zostało uznane za pierwszy profesjonalny transfer w historii piłki nożnej); W Genui De Vecchi rozpoczął pracę zawodową jako bankier (rozgrywki piłkarskie były jeszcze amatorskie).
Z Genuą De Vecchi zdobył 3 tytuły mistrzowskie – w sezonach 1914/1915, 1922/1923 i 1923/1924. Karierę zakończył w wieku 35 lat, w sezonie 1928/1929. W reprezentacji Włoch, w latach 1910–1925, rozegrał 43 spotkania nie strzelając w nich żadnej bramki. Brał z nią udział w igrzyskach olimpijskich w latach 1912, 1920 i 1924.
Po zakończeniu kariery sportowej w latach 1927–1930 był trenerem Genoi, następnie współpracował z piłkarskim czasopismem "„Calcio Illustrato”". W roku 1939 został współtwórcą pierwszego rocznika słynnego włoskiego almanachu piłkarskiego - "„Almanacco illustrato del calcio”".

</doc>
<doc id="758481" url="https://pl.wikipedia.org/wiki?curid=758481" title="I liga argentyńska w piłce nożnej (1966)">
I liga argentyńska w piłce nożnej (1966)

Mistrzem Argentyny w roku 1966 został klub Racing Club de Avellaneda, a wicemistrzem Argentyny klub River Plate.
Nikt nie spadł do drugiej ligi, natomiast z drugiej ligi do pierwszej awansowały dwa kluby – Unión Santa Fe i Deportivo Español. Pierwsza liga została powiększona z 20 do 22 klubów.
Do Copa Libertadores 1967 zakwalifikowały się następujące kluby:

</doc>
<doc id="758486" url="https://pl.wikipedia.org/wiki?curid=758486" title="Kryterium">
Kryterium



</doc>
<doc id="758491" url="https://pl.wikipedia.org/wiki?curid=758491" title="Fikcyjne ogłoszenie secesji Flandrii">
Fikcyjne ogłoszenie secesji Flandrii

13 grudnia 2006 belgijska francuskojęzyczna stacja telewizyjna "La Une" (jeden z kanałów telewizyjnych RTBF) nadała program "Tout ça (ne nous rendra pas la Belgique)", w którym przekazywała „na żywo” informację o rzekomej secesji Flandrii, co oznaczałoby de facto rozpad Belgii.
Stacja w porze wysokiej oglądalności o 20:21 przerwała program, nadając specjalne wydanie dziennika telewizyjnego, w którym poinformowała o jednostronnym ogłoszeniu niepodległości przez parlament Flandrii. Dziennikarze twierdzili również, że belgijska para królewska opuściła pałac i uciekła do Demokratycznej Republiki Konga. Wydarzenie komentowali m.in. znani belgijscy politycy (część wiedziała o mistyfikacji). Od samego początku w trakcie programu pojawiały się pewne elementy sugerujące, że nie należy go traktować poważnie (np. nawiązania do twórczości belgijskich surrealistów). Ponadto informacji tych nie potwierdzała żadna z telewizji flamandzkojęzycznych.
Emisja programu wywołała duże poruszenie we francuskojęzycznej części Belgii. Przeciążona strona internetowa stacji została zablokowana, a kilkadziesiąt tysięcy widzów próbowało dodzwonić się na podawany przez stację specjalny numer telefonu. Dzwoniący mogli usłyszeć nagraną wiadomość, że podawane informacje nie są prawdziwe oraz wyjaśnienie, że celem tej emisji miało być pobudzenie Belgów do dyskusji nad narastającymi różnicami między południową a północną częścią kraju.
Pół godziny po rozpoczęciu emisji programu minister ds. mediów Fadila Laanan nakazała dodanie na ekranie telewizyjnym paska informującego, że w programie podawane są fikcyjne wiadomości.
Telewizyjna mistyfikacja była przygotowywana przez dziennikarzy RTBF dwa lata. Nadano jej kryptonim BBB, czyli "Bye-bye Belgium" („Żegnaj Belgio”).

</doc>
<doc id="758493" url="https://pl.wikipedia.org/wiki?curid=758493" title="Charles Juels">
Charles Juels

Charles W. Juels (ur. 1944 w Nowym Jorku, zm. 21 stycznia 2009) – amerykański astronom amator, z wykształcenia lekarz psychiatra.
Odkrycia.
Juels jest jednym z 30 czołowych indywidualnych odkrywców planetoid. Samodzielnie odkrył ich 321, wraz z Paulo R. Holvorcemem odkrył kolejne 154 planetoidy. Działał w prywatnym obserwatorium, niedaleko Fountain Hills w Arizonie.
Juels i Paulo R. Holvorcem zdobyli 2003 Comet Award za wspólne odkrycie komety C/2002 Y1 (Juels-Holvorcem) 28 grudnia 2002 przy użyciu kamery CCD.
Upamiętnienie.
W uznaniu jego pracy jedną z planetoid nazwano (20135) Juels.

</doc>
<doc id="758495" url="https://pl.wikipedia.org/wiki?curid=758495" title="Podwoda">
Podwoda

Podwoda (także „"podwód"”) – jedna z tak zwanych posług komunikacyjnych wynikających z prawa książęcego (łac. "ius ducale"), obowiązującego w średniowiecznych monarchiach patrymonialnych (np. w Polsce pierwszych Piastów). Polegała na obowiązku dostarczenia na potrzeby władcy lub jego ludzi koni wierzchowych. W okresie późniejszym obowiązkiem tym, polegającym na dostarczeniu na żądanie dworu, władz państwowych lub wojskowych wozu z koniem i woźnicą, obciążono chłopów.
Historia.
Prawo "podwodów" jako pierwszy wprowadził w Polsce Bolesław I Chrobry, który utworzył rozbudowaną sieć komunikacyjną niezbędną do funkcjonowania administracji państwowej. Pierwsze informacje na temat występowania tego prawa na ziemiach polskich znajdują się w łacińskich dokumentach wystawianych przez władców polskich oraz zawarte zostały w powstałym na przełomie XIII i XIV wieku "Najstarszym Zwodzie Prawa Polskiego" zwanego również "Księgą elbląską". Regulowała ona zasady przesyłania korespondencji pomiędzy władcami, obsługi poselstwa przez wsie, przewozu rzeczy oraz odpowiedzialności za powierzone mienie.
W praktyce posłańcy książęcy lub królewscy zwani "komornikami" przewożący listy lub przesyłki władców docierali do specjalnie wyznaczonych miejsc zwanych podwodami, które najczęściej znajdowały się w domu wójta, burmistrza lub ławnika, gdzie następowało tzw. „"wydawanie podwodów"” oraz zmiana koni strudzonych podróżą.
Pozostałe dwie posługi komunikacyjne wynikające z prawa książęcego to przewód i powóz.

</doc>
<doc id="758496" url="https://pl.wikipedia.org/wiki?curid=758496" title="Powóz (posługa komunikacyjna)">
Powóz (posługa komunikacyjna)

Powóz – jedna z tak zwanych posług komunikacyjnych wynikających z prawa książęcego (łac. "ius ducale"), obowiązującego w średniowiecznych monarchiach patrymonialnych (np. w Polsce pierwszych Piastów). Polegała na obowiązku dostarczenia na potrzeby władcy lub jego ludzi wozów z zaprzęgiem.
Pozostałe dwie posługi komunikacyjne wynikające z prawa książęcego to przewód i podwoda.

</doc>
<doc id="758497" url="https://pl.wikipedia.org/wiki?curid=758497" title="Przewód (posługa komunikacyjna)">
Przewód (posługa komunikacyjna)

Przewód – jedna z tak zwanych posług komunikacyjnych wynikających z prawa książęcego (łac. "ius ducale"), obowiązującego w średniowiecznych monarchiach patrymonialnych (np. w Polsce pierwszych Piastów).
Nie jest jasne, na czym dokładnie polegał przewód. Być może świadczenie to zobowiązywało kmieci i drobnych rycerzy do dostarczenia księciu lub jego urzędnikom zaprzęgu do wozów, a także do etapowego przewożenia książęcych ludzi i towarów. Miałoby ono występować w dwóch odmianach: zwykłej oraz rycerskiej, z czego druga zobowiązywała jedynie do transportu towarów wysokiej wartości lub szybko się psujących. Inna hipoteza zakłada, że przewód polegał na zapewnieniu księciu środków transportu i przeprowadzaniu go oraz jego ludzi z jednego miejsca postoju do drugiego.
Pozostałe dwie posługi komunikacyjne wynikające z prawa książęcego to powóz i podwoda.

</doc>
<doc id="758499" url="https://pl.wikipedia.org/wiki?curid=758499" title="Geometria sferyczna">
Geometria sferyczna

Geometria sferyczna – geometria powierzchni kuli (czyli geometria sfery). Geometria ta była badana przez starożytnych Greków (Menelaos z Aleksandrii, Klaudiusz Ptolemeusz) ze względu na potrzeby nawigacji oraz astronomii. 
Geometria sferyczna jest przykładem geometrii nieeuklidesowej o stałej dodatniej krzywiźnie. Od geometrii eliptycznej różni się tym, że nie każde dwa punkty jednoznacznie wyznaczają prostą. W szczególności prostymi w typowym „geograficznym” modelu geometrii sferycznej są koła wielkie sfery, a punkty antypodyczne nie wskazują jednoznacznie o które koło wielkie chodzi.
Metryką w tym modelu jest miara kąta o wierzchołku w środku sfery i ramionach przechodzących przez punkty dla których liczona jest odległość. Wymiar sfery (taki jaki płaszczyzny, o 1 mniejszy od wymiaru kuli) jest wymiarem geometrii sferycznej.

</doc>
<doc id="758502" url="https://pl.wikipedia.org/wiki?curid=758502" title="Powóz">
Powóz



</doc>
<doc id="758503" url="https://pl.wikipedia.org/wiki?curid=758503" title="Przestrzeń dwuwymiarowa">
Przestrzeń dwuwymiarowa

Przestrzeń dwuwymiarowa – potoczna nazwa przestrzeni euklidesowej o dwóch wymiarach, lub równoważnej jej przestrzeni kartezjańskiej. Jest to przestrzeń opisująca np. relacje między punktami na płaszczyźnie.
„Dwuwymiarowa” oznacza, że do określenia każdego punktu tej przestrzeni potrzebne są i wystarczają dwie liczby rzeczywiste zwane współrzędnymi. Współrzędne dowolnego wybranego punktu mogą być różne i co innego oznaczać w zależności od przyjętego układu współrzędnych, jednak zawsze będzie ich para.
W szerszym znaczeniu przestrzeń dwuwymiarowa to dowolna przestrzeń matematyczna o dwóch wymiarach, np. powierzchnia kuli (sfera).

</doc>
<doc id="758504" url="https://pl.wikipedia.org/wiki?curid=758504" title="Matematyka stosowana">
Matematyka stosowana

Matematyka stosowana – gałąź matematyki zajmująca się przede wszystkim technikami i ich stosowaniem w innych dziedzinach. Interakcja między zastosowaniami matematyki a rozwojem matematyki czystej powoduje, iż obszar matematyki stosowanej nie jest precyzyjnie zdefiniowany. Zalicza się do niej działania rozwijające aparat matematyczny na potrzeby innych nauk, w szczególności medycyny, biologii, informatyki i techniki. Można wyróżnić w niej działy takie jak:

</doc>
<doc id="758514" url="https://pl.wikipedia.org/wiki?curid=758514" title="HD 12661 b">
HD 12661 b

HD 12661 b – planeta pozasłoneczna typu gazowy olbrzym obiegająca gwiazdę HD 12661 w średniej odległości 0,83 j.a. Jest ona ponad dwukrotnie masywniejsza niż Jowisz. Posiada silnie ekscentryczną orbitę w pobliżu wewnętrznego krańca ekosfery, więc jest prawdopodobnie zbyt gorąca, aby na jej księżycach (jeśli je posiada) mogła istnieć woda w stanie ciekłym.

</doc>
<doc id="758515" url="https://pl.wikipedia.org/wiki?curid=758515" title="HD 12661 c">
HD 12661 c

HD 12661 c – gazowy olbrzym co najmniej 1,9 raza masywniejszy od Jowisza, obiegający gwiazdę HD 12661. Jest drugą planetą odkrytą w tym systemie. Krąży po lekko ekscentrycznej orbicie poza ekosferą gwiazdy, a oddziaływanie grawitacyjne obu planet prawdopodobnie uniemożliwia istnienie stabilnych orbit w jej obrębie.

</doc>
<doc id="758518" url="https://pl.wikipedia.org/wiki?curid=758518" title="HD 142 b">
HD 142 b

HD 142 b – planeta pozasłoneczna typu gazowy olbrzym, obiegająca gwiazdę HD 142 w średniej odległości 1 j.a. Planeta znajduje się w tzw. ekosferze tego układu planetarnego i jeśli posiada księżyce, to mogą istnieć na nich zbiorniki ciekłej wody.

</doc>
<doc id="758519" url="https://pl.wikipedia.org/wiki?curid=758519" title="HD 168443 b">
HD 168443 b

HD 168443 b – gazowy olbrzym około ośmiokrotnie cięższy od Jowisza. Krąży bliżej gwiazdy HD 168443 niż Merkury wokół Słońca, więc temperatura na jego powierzchni musi być bardzo wysoka. Z jego budowy oraz temperatury można wnioskować, że chmury nie mogą utworzyć się w jego grubej atmosferze, więc tarcza planety jest zapewne czysto niebieska, ze względu na rozpraszane światło. Duża ekscentryczność jego orbity może sprawiać, że w pobliżu apocentrum (~0,45 j.a.) chmury będą się przejściowo pojawiały.

</doc>
<doc id="758520" url="https://pl.wikipedia.org/wiki?curid=758520" title="HD 168443 c">
HD 168443 c

 
HD 168443 c – brązowy karzeł co najmniej siedemnaście razy masywniejszy od Jowisza. Krąży po ekscentrycznej orbicie, nieco poza ekosferą gwiazdy HD 168443. Prócz niego w układzie istnieje także masywna planeta HD 168443 b, krążąca wokół gwiazdy po dużo ciaśniejszej orbicie.

</doc>
<doc id="758546" url="https://pl.wikipedia.org/wiki?curid=758546" title="Tłuszcze trans">
Tłuszcze trans

Tłuszcze trans – rodzaj tłuszczów z grupy nienasyconych.
Nienasycone kwasy tłuszczowe są to kwasy tłuszczowe zawierające przynajmniej jedno wiązanie podwójne pomiędzy atomami węgla. Wiązanie to może mieć konfigurację "trans" (gdy oba atomy wodoru znajdują się po przeciwnych stronach wiązania) lub "cis" (gdy oba atomy wodoru znajdują się po tej samej stronie wiązania). „Tłuszcze trans” zawierają reszty kwasów tłuszczowych o konfiguracji "trans".
W naturalnych tłuszczach zwierzęcych pochodzących od przeżuwaczy, takich jak bydło domowe i owce, izomery "trans" stanowią ok. 3-5% (v/v). Występują one w mleku i jego przetworach, w wołowinie i baraninie. W znacznie większych ilościach występują one w wielu, choć nie wszystkich półsyntetycznie otrzymywanych stałych tłuszczach roślinnych – takich jak margaryna, które są otrzymywane w wyniku chemicznego uwodorniania naturalnych tłuszczów roślinnych.
Konfiguracja "cis" lub "trans" determinuje kształt cząsteczki. Reszty kwasów tłuszczowych o konfiguracji "trans" mają kształt liniowy, zaś o konfiguracji "cis" mają kształt litery "V", co radykalnie zmienia ich metabolizm:
Współcześnie istnieją liczne doniesienia naukowe, wskazujące na fakt, że częste spożywanie tłuszczów "trans" ma negatywny wpływ na zdrowie, jak dowodzi francuska uczona Françoise Clavel-Chapelon "ryzyko zachorowania na raka piersi jest prawie dwukrotnie wyższe u kobiet, które jedzą pokarmy zawierające przemysłowe kwasy tłuszczowe typu trans". Co więcej, tłuszcze te, powodując wzrost stężenia we krwi lipoproteiny niskiej gęstości (tzw. "złego" cholesterolu), przyczyniają się do wzrostu ryzyka wystąpienia wielu chorób miażdżycowych.
Z tego względu w wielu krajach wprowadzono lub planuje się wprowadzenie obowiązku oznaczania na wszelkich produktach spożywczych informacji o zawartości w nich tłuszczów trans, a także ograniczeń ich maksymalnej zawartości do ilości spotykanych w produktach naturalnych.
Tłuszcze trans a prawodawstwo poszczególnych państw.
Pierwszym krajem, który wprowadził zakaz sprzedaży przetworzonych produktów spożywczych ze zwiększonym w stosunku do naturalnego stężeniem trans tłuszczów była Dania, której rząd w 2003 r. wydał rozporządzenie w tej sprawie.
Kanada, w której spożycie przetworzonych tłuszczów roślinnych jest wyjątkowo duże, wprowadziła w 2004 r. najpierw obowiązek umieszczania informacji o ilości tłuszczów trans we wszelkich produktach spożywczych, a następnie w 2005 r. wprowadziła zakaz sprzedaży produktów, w których ilość tłuszczów trans w stosunku do innych tłuszczów przekracza 5%.
W Stanach Zjednoczonych, FDA rozpoczęła w 2003 r. niezbyt skuteczny program ograniczania spożycia tłuszczów trans. W kilku miastach USA, m.in. w Nowym Jorku, miejscowe rady uchwaliły apele o niestosowania tłuszczów trans w miejscowych restauracjach, jednak w całym USA pod koniec 2006 r. nie istniały jeszcze ogólnokrajowe regulacje w tej sprawie. Od czerwca 2018 roku FDA wprowadza zakaz stosowania tłuszczów trans w produktach spożywczych.
W Wielkiej Brytanii rozpoczęto w połowie 2005 r. kampanię narodową na rzecz wprowadzenia regulacji na wzór Danii. Kampanię tę wspiera środowisko naukowców skupionych wokół "British Medical Journal" oraz "Food Standards Agency".
W Unii Europejskiej do Europejskiego Urzędu do spraw Bezpieczeństwa Żywności wpłynęła prośba o wydanie opinii naukowej na temat ryzyka spożywania trans tłuszczów, która mogłaby w przyszłości zamienić się w dyrektywę obowiązującą wszystkie kraje UE. Od 2 kwietnia 2021 obowiązuje zakaz wprowadzania do obrotu produktów (przeznaczonych dla konsumenta finalnego) z zawartością przemysłowych tłuszczów trans przekraczającą 2g na 100g wszystkich tłuszczów obecnych w produkcie. Rozporządzenie nie obejmuje produktów odzwierzęcych.

</doc>
<doc id="758555" url="https://pl.wikipedia.org/wiki?curid=758555" title="MicroATX">
MicroATX

microATX (µATX, mATX) – zmodyfikowana wersja standardu ATX. Został stworzony przez firmę Intel w 1997 jako odpowiedź na zapotrzebowanie rynku na niskobudżetowe komputery, które mogłyby korzystać ze standardu ATX.
Standard micro ATX jest zgodny z innymi standardami Intela.

</doc>
<doc id="758559" url="https://pl.wikipedia.org/wiki?curid=758559" title="SFX (kompresja)">
SFX (kompresja)



</doc>
<doc id="758575" url="https://pl.wikipedia.org/wiki?curid=758575" title="Propaganda Fide">
Propaganda Fide



</doc>
<doc id="758579" url="https://pl.wikipedia.org/wiki?curid=758579" title="Ryszard Podlas">
Ryszard Podlas

Ryszard Podlas (ur. 29 lipca 1954 w Białobrzeziu) – polski lekkoatleta, czterystumetrowiec, medalista olimpijski i mistrzostw Europy.
Zawodnik klubów: LZS Dolny Śląsk, Technik Pracze, Śląsk Wrocław.
Osiągnięcia.
Największe sukcesy odniósł w sztafecie 4 x 400 m. Na Igrzyskach Olimpijskich w Montrealu w 1976, startując wraz z Janem Wernerem, Zbigniewem Jaremskim i Jerzym Pietrzykiem, zdobył srebrny medal.
Taki sam krążek uzyskał w sztafecie podczas Mistrzostw Europy w Pradze w 1978 (biegł z Jerzym Włodarczykiem, Jaremskim i Cezarym Łapińskim). W biegu indywidualnym na 400 m odpadł w półfinale.
Był także drugi na 400 m na Halowych Mistrzostwach Europy w 1978. Dwukrotnie startował w finale Pucharu Europy (1977 – 2. miejsce, 1979 – 3. miejsce).
Cztery razy zdobywał mistrzostwo Polski:
Był rekordzistą Polski na 400 m z wynikiem 45,36 s (w 1977). Jest to jego rekord życiowy.
Ukończył Akademię Wychowania Fizycznego w Poznaniu. Obecnie jest przedsiębiorcą – prowadzi działalność usługowo-handlową.

</doc>
<doc id="758580" url="https://pl.wikipedia.org/wiki?curid=758580" title="Castelló d’Empúries">
Castelló d’Empúries

Castelló d'Empúries (hiszp. "Castellón de Ampurias") – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 42,29 km². Zgodnie z danymi INE, w 2005 roku liczba ludności wynosiła 9167, a gęstość zaludnienia 216,77 osoby/km². Wysokość bezwzględna gminy równa jest 17 metrów. Współrzędne geograficzne gminy to 42°15'41"N, 3°4'30"E.
W gminie znajduje się katedra ("Catedràl de Castelló d'Empúries")
Miejscowości.
W skład gminy Castelló d'Empúries wchodzą dwie miejscowości, w tym miejscowość gminna o tej samej nazwie:

</doc>
<doc id="758581" url="https://pl.wikipedia.org/wiki?curid=758581" title="Castello d'Empuries">
Castello d'Empuries



</doc>
<doc id="758582" url="https://pl.wikipedia.org/wiki?curid=758582" title="Castellón de Ampurias">
Castellón de Ampurias



</doc>
<doc id="758583" url="https://pl.wikipedia.org/wiki?curid=758583" title="Empuriabrava">
Empuriabrava

Empuriabrava (hiszp. "Ampuriabrava") – miejscowość w Hiszpanii, w Katalonii, w prowincji Girona, w comarce Alt Emporda, w gminie Castelló d'Empúries.
Według danych INE z 2005 roku miejscowość zamieszkiwało 5 366 osób.

</doc>
<doc id="758584" url="https://pl.wikipedia.org/wiki?curid=758584" title="Ampuriabrava">
Ampuriabrava



</doc>
<doc id="758586" url="https://pl.wikipedia.org/wiki?curid=758586" title="Boadella i les Escaules">
Boadella i les Escaules

Boadella i les Escaules, także: Boadella d'Empordà (hiszp. "Buadella") – gmina w Hiszpanii, w Katalonii, w prowincji Girona, w comarce Alt Empordà.
W 2018 roku liczba ludności Boadella i les Escaules wyniosła 269 – 139 mężczyzn i 130 kobiet. Powierzchnia gminy wynosi 10,78 km². Boadella i les Escaules znajduje się na średniej wysokości 82 metrów nad poziomem morza.
W skład gminy wchodzą miejscowości Boadella oraz Les Escaules.

</doc>
<doc id="758590" url="https://pl.wikipedia.org/wiki?curid=758590" title="Les Escaules">
Les Escaules

Les Escaules – miejscowość w Hiszpanii, w Katalonii, w prowincji Girona, w comarce Alt Empordà, w gminie Boadella i les Escaules.
Według danych INE z 2005 roku miejscowość zamieszkiwało 90 osób.

</doc>
<doc id="758591" url="https://pl.wikipedia.org/wiki?curid=758591" title="Boadella d'Empordà">
Boadella d'Empordà



</doc>
<doc id="758592" url="https://pl.wikipedia.org/wiki?curid=758592" title="Boadella d'Emporda">
Boadella d'Emporda



</doc>
<doc id="758594" url="https://pl.wikipedia.org/wiki?curid=758594" title="Cerdanya">
Cerdanya



</doc>
<doc id="758595" url="https://pl.wikipedia.org/wiki?curid=758595" title="Roses">
Roses

Roses (hiszp. "Rosas") – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 45,91 km². Zgodnie z danymi INE, w 2005 roku liczba ludności wynosiła 15 535, a gęstość zaludnienia 338,38 osoby/km². Wysokość bezwzględna gminy równa jest 5 metrów. Współrzędne geograficzne gminy to 42°15'50"N, 3°10'46"E.
Miejscowości.
W skład gminy Roses wchodzi dziesięć miejscowości, w tym miejscowość gminna o tej samej nazwie:

</doc>
<doc id="758596" url="https://pl.wikipedia.org/wiki?curid=758596" title="Rosas">
Rosas

Rosas – miasto w Kolumbii, w departamencie Cauca.

</doc>
<doc id="758597" url="https://pl.wikipedia.org/wiki?curid=758597" title="Canyelles, l’Almadrava i Santa Rosa de Puig-Rom">
Canyelles, l’Almadrava i Santa Rosa de Puig-Rom

Canyelles, l'Almadrava i Santa Rosa de Puig-Rom – miejscowość w Hiszpanii, w Katalonii, w prowincji Girona, w comarce Alt Empordà, w gminie Roses.
Według danych INE z 2005 roku miejscowość zamieszkiwało 1 061 osób.

</doc>
<doc id="758598" url="https://pl.wikipedia.org/wiki?curid=758598" title="La Garriga i el Cortijo">
La Garriga i el Cortijo

La Garriga i el Cortijo – miejscowość w Hiszpanii, w Katalonii, w prowincji Girona, w comarce Alt Empordà, w gminie Roses.
Według danych INE z 2005 roku miejscowość zamieszkiwało 109 osób.

</doc>
<doc id="758599" url="https://pl.wikipedia.org/wiki?curid=758599" title="El Mas Boscà, Argonautes i el Card">
El Mas Boscà, Argonautes i el Card

El Mas Boscà, Argonautes i el Card – miejscowość w Hiszpanii, w Katalonii, w prowincji Girona, w comarce Alt Empordà, w gminie Roses.
Według danych INE z 2005 roku miejscowość zamieszkiwały 294 osoby.

</doc>
<doc id="758600" url="https://pl.wikipedia.org/wiki?curid=758600" title="El Mas Fumats">
El Mas Fumats

El Mas Fumats – miejscowość w Hiszpanii, w Katalonii, w prowincji Girona, w comarce Alt Empordà, w gminie Roses.
Według danych INE z 2005 roku miejscowość zamieszkiwały 282 osoby.

</doc>
<doc id="758601" url="https://pl.wikipedia.org/wiki?curid=758601" title="El Mas Mates">
El Mas Mates

El Mas Mates – miejscowość w Hiszpanii, w Katalonii, w prowincji Girona, w comarce Alt Empordà, w gminie Roses.
Według danych INE z 2005 roku miejscowość zamieszkiwały 983 osoby.

</doc>
<doc id="758602" url="https://pl.wikipedia.org/wiki?curid=758602" title="El Mas Oliva">
El Mas Oliva

El Mas Oliva – miejscowość w Hiszpanii, w Katalonii, w prowincji Girona, w comarce Alt Empordà, w gminie Roses.
Według danych INE z 2005 roku miejscowość zamieszkiwało 814 osób.

</doc>
<doc id="758603" url="https://pl.wikipedia.org/wiki?curid=758603" title="Santa Margarida i el Salatar">
Santa Margarida i el Salatar

Santa Margarida i el Salatar – miejscowość w Hiszpanii, w Katalonii, w prowincji Girona, w comarce Alt Empordà, w gminie Roses.
Według danych INE z 2005 roku miejscowość zamieszkiwało 1375 osób.

</doc>
<doc id="758604" url="https://pl.wikipedia.org/wiki?curid=758604" title="Suredes d'en Mairo, els Grecs i la Muntanyeta">
Suredes d'en Mairo, els Grecs i la Muntanyeta

Suredes d'en Mairo, els Grecs i la Muntanyeta – miejscowość w Hiszpanii, w Katalonii, w prowincji Girona, w comarce Alt Empordà, w gminie Roses.
Według danych INE z 2005 roku miejscowość zamieszkiwało 920 osób.

</doc>
<doc id="758605" url="https://pl.wikipedia.org/wiki?curid=758605" title="Montjoi (Hiszpania)">
Montjoi (Hiszpania)

Montjoi – miejscowość w Hiszpanii, w Katalonii, w prowincji Girona, w comarce Alt Empordà, w gminie Roses.
Według danych INE z 2005 roku miejscowość zamieszkiwało 6 osób.

</doc>
<doc id="758607" url="https://pl.wikipedia.org/wiki?curid=758607" title="Andrus Veerpalu">
Andrus Veerpalu

Andrus Veerpalu (ur. 8 lutego 1971 r. w Parnawie) – estoński narciarz, trzykrotny medalista olimpijski, trzykrotny medalista mistrzostw świata, 20-krotny mistrz Estonii w latach 1990-2005, najlepszy sportowiec Estonii w latach 1999, 2001, 2002.
Kariera.
Na igrzyskach olimpijskich zadebiutował w 1992 r. podczas igrzysk w Albertville, gdzie jego najlepszym indywidualnym wynikiem było 21. miejsce w biegu na 10 km techniką klasyczną. Tego wyniku Veerpalu nie poprawił na igrzyskach w Lillehammer, gdzie jego najwyższą lokatą było 26. miejsce w biegu na 50 km stylem klasycznym. Na igrzyskach olimpijskich w Nagano był między innymi ósmy w biegu na 10 km techniką klasyczną. Igrzyska w Salt Lake City były najbardziej udanymi dla Veerpalu. Został mistrzem olimpijskim w biegu na 15 km stylem klasycznym, a w biegu na 50 km tą samą techniką był drugi przegrywając tylko z Michaiłem Iwanowem z Rosji. Tytuł mistrza olimpijskiego w biegu na 15 km obronił podczas igrzysk olimpijskich w Turynie. Startował także w biegu na 50 km techniką klasyczną na igrzyskach w Vancouver, w którym zajął 6. miejsce.
Mistrzostwa świata w Falun w 1993 r. były pierwszymi w jego karierze. Na szwedzkich mistrzostwach jego najlepszym wynikiem było 31. miejsce w biegu na 30 km technika klasyczną. Na mistrzostwach w Thunder Bay i mistrzostwach w Trondheim osiągnął podobne wyniki zajmując odpowiednio 30. miejsce w biegu na 30 km i 32 w biegu na 10 km techniką klasyczną. Swój pierwszy medal mistrzostw świata zdobył podczas mistrzostw w Ramsau, gdzie zajął drugie miejsce w biegu na 50 km stylem klasycznym, wyprzedził go jedynie reprezentant Finlandii Mika Myllylä. Dwa lata później, na mistrzostwach w Lahti Veerpalu został mistrzem świata w biegu na 30 km stylem klasycznym. Z mistrzostw w Val di Fiemme oraz mistrzostw w Oberstdorfie nie przywiózł żadnego medalu, choć zajmował odpowiednio 4. miejsce w biegu na 30 km i 4. miejsce w biegu na 50 km techniką klasyczną. Kolejny medal wywalczył na mistrzostwach świata w Libercu, gdzie zwyciężył w biegu na 15 km techniką klasyczną.
Najlepsze wyniki w Pucharze Świata osiągnął w sezonach 2002/2003 i 2003/2004, kiedy to zajmował 7. miejsce w klasyfikacji generalnej.
W 2005 r. został nagrodzony medalem Holmenkollen.
Jego dzieci Andreas i Anette również uprawiają biegi narciarskie.

</doc>
<doc id="758609" url="https://pl.wikipedia.org/wiki?curid=758609" title="Strzyżyk zwyczajny">
Strzyżyk zwyczajny

Strzyżyk zwyczajny, strzyżyk, strzyżyk woleoczko, wole oczko ("Troglodytes troglodytes") – gatunek małego, częściowo wędrownego ptaka z rodziny strzyżyków (Troglodytidae).
Systematyka.
Wyróżniono około 29 podgatunków "T. troglodytes":
Takson "T. t. zagrossiensis" jest czasem włączany do podgatunku "T. t. hyrcanus".
Występowanie.
Zamieszkuje prawie całą Europę (poza północnymi i wschodnimi krańcami), Bliski Wschód, środkową i wschodnią Azję oraz Afrykę Północną. Jedyny przedstawiciel rodziny strzyżyków występujący w Starym Świecie. Uważany jest za ptaka osiadłego, ale niektóre osobniki z chłodniejszych rejonów Europy i Azji kierują się na południe lub południowy zachód (są więc częściowo wędrowne). Zimą jednak większość strzyżyków koczuje w okolicach swych terenów lęgowych. Wyróżnia się około 29 podgatunków różniących się nieznacznie upierzeniem. W większości Europy występuje strzyżyk z podgatunku nominatywnego ("T. t. troglodytes"). Na niektórych wyspach strzyżyki je zamieszkujące są ciemniejsze i mocniej prążkowane. Do taksonu "Troglodytes troglodytes" zaliczano kiedyś także podgatunki z Ameryki Północnej, zostały one jednak wydzielone do dwóch osobnych, uznawanych obecnie gatunków o nazwach: strzyżyk amerykański ("Troglodytes hiemalis") i strzyżyk kordylierski ("Troglodytes pacificus").
W Polsce liczny ptak lęgowy, w środkowej części kraju średnio liczny. W latach 2013–2018 jego liczebność szacowano na 656 000 – 1 293 000 par lęgowych. Najliczniej występuje na Pomorzu, Mazurach i w Beskidach. W górach do 1400 m n.p.m. Licznie zasiedla naturalne lasy, zwłaszcza nad Biebrzą i w Puszczy Białowieskiej. Nieco rzadziej spotyka się go na Śląsku i w Wielkopolsce. Lokalnie jednak w tych regionach notowano rekordy zagęszczenia – do 8 par lęgowych przypadających na 10 ha powierzchni lasu. Ptak ten, jak potwierdziły badania, obniżył swą liczebność w lasach gospodarczych, gdzie rzadziej może znaleźć odpowiednie kryjówki do gniazdowania. Podczas przelotów pojawia się w całym kraju, ale nie tworzy stad. W tym okresie szczególnie często spotyka się go na Wybrzeżu. Nielicznie, ale powszechnie i regularnie część osobników w Polsce zimuje. Część z zimujących strzyżyków pochodzi prawdopodobnie ze wschodu lub północy kontynentu.
Charakterystyka.
Wygląd zewnętrzny.
Strzyżyk jest jednym z najmniejszych ptaków europejskich (mniejsze, a przede wszystkim lżejsze, są jedynie mysikrólik i zniczek). Jego rozmiar to mniej więcej 2/3 wielkości wróbla. To ptak o okrągławej, drobnej sylwetce i krótkim, szerokim ogonie prawie zawsze trzymanym pionowo. Osobniki obu płci mają identyczne ubarwienie (w terenie nie do odróżnienia). Za to w oparciu o prążkowanie lotek można odróżnić tegoroczne ptaki od starszych. Grzbiet rdzawobrązowy z ciemnobrązowymi prążkami występującymi głównie od góry. Spód jaśniejszy, również prążkowany. Nad okiem wąska kremowa brew, nogi są w podobnej barwie, dość długie i silne. Długi, ostry i cienki brązowy dziób, lekko zakrzywiony do dołu jest jaśniejszy u nasady. Sylwetka krępa, z krótkimi i zaokrąglonymi skrzydłami oraz krótkim, najczęściej zadartym ogonem. Na nich widać ciemniejsze prążki. Młode przypominają dorosłe, lecz mają ciemniej ubarwiony brzuch i początkowo wyraźnie krótszy ogon.
W terenie, pomimo nawet licznego występowania, trudno dostrzec strzyżyka, tym bardziej, że jest ruchliwy i trzyma się gęstych zarośli. Po tym zachowaniu jednak łatwo go zidentyfikować.
Masa ciała.
ok. 6–12 g
Głos.
Ostrzega krótkim „czek” lub suchym, twardym szorstkim terkotem „tek”, przy zaniepokojeniu wydaje też ostre „drrr”. Śpiew bardzo głośny jak na tak małego ptaka, dynamiczny, złożony z długich melodyjnych zwrotek zakończonych charakterystycznym trelem. Szybki świergot ze specyficznym niskim trelem słyszany jest kilkaset metrów dalej, rozchodząc się z wysokich koron drzew w lasach i parkach.
Badanie śpiewu samców jest najlepszym sposobem na ustalenie liczebności populacji strzyżyka. Melodia jak na tak niewielkie rozmiary jest zaskakująco silna i dynamiczna. Efekt wspomagają dodatkowo rozwinięte u większości ptaków worki powietrzne. Jest przyjemna zarówno dla samicy, jak i ucha człowieka. W okresie toków piosenkę samca można usłyszeć prawie wszędzie, zarówno w miejscach eksponowanych, jak i w gęstej roślinności, już od brzasku. Najczęściej ptak siedzi wtedy wysoko na drzewie. Głośny śpiew z głośnymi, melodyjnymi trelami może wykonywać nawet zimą. Często słychać też wabienie lub głosy ostrzegawcze, ale z perspektywy człowieka brzmią nieładnie i ochryple.
Zachowanie.
Bardzo ruchliwy, zwinny i niespokojny. Zachowuje ostrożność i starannie się kryje przed człowiekiem. W miejscach odsłoniętych pojawia się tylko na chwilę i szybko z nich znika. Jego ruchy są nerwowe i gwałtowne. Lata słabo – nisko nad ziemią wśród roślinności. Ogon trzyma prawie cały czas zadarty (ptak ciągle go unosi), zwłaszcza gdy jest zaniepokojony. Opuszcza go jedynie podczas żerowania. Charakterystyczne jest też wykonywanie dość zabawnych półprzysiadów. Lot prostoliniowy, furkoczący, zwykle niezbyt daleki. Populacje z południa zasięgu osiadłe, północno-wschodnie wędrowne (zimę spędzają w cieplejszych warunkach klimatycznych) – przeloty od marca do kwietnia i od września do początku grudnia, ale migrują pojedyncze osobniki. Aktywny jest w dzień i o zmierzchu. Nie jest to ptak towarzyski – w niewielkie grupy skupia się tylko zimą.
Długość życia.
Przeciętnie 2 lata.
Środowisko.
Bory, wilgotne lasy mieszane i liściaste z bujnym podszytem i runem nisko nad ziemią, gęsto zarośnięte brzegi strumieni, zręby leśne, tereny podmiejskie, kanały, wyspy morskie porośnięte niskimi krzewami, gęsto porośnięte zadrzewienia śródpolne. Szczególnie liczny w nadrzecznych łęgach, olsach i podmokłych brzezinach lub drzewostanach z przepływającymi potokami. Preferuje środowiska zasobne w pokarm, jak ugory, trzcinowiska, ogrody, zdziczałe parki, choć tam tylko żeruje, ale nie gnieździ się. Przebywa zwykle na ziemi lub wśród niskich, gęstych zarośli, często w pobliżu wody. Zamieszkuje różne wysokości nad poziomem morza. Unika otwartych terenów. W środkowej Azji strzyżyki widuje się do 4000 m n.p.m.
Pożywienie.
Owady i inne stawonogi (najchętniej chrząszcze) wraz z ich larwami, pająki zbierane z ziemi, gałęzi i liści. Żeruje prawie wyłącznie nisko, do 2 metrów nad ziemią w niskiej roślinności runa i w podszycie. Czasem tylko w dolnej części koron drzew. Zjada również kijanki i narybek. Uzupełnienie stanowią drobne owoce i nasiona.
Gdy szuka pokarmu prześlizguje się pomiędzy krzewami jak mysz. Bezkręgowce zbiera z powierzchni liści, gałązek i kory. Szuka ich też w ściółce leśnej, w szczelinach kory, murów i między kamieniami.
Lęgi.
Wyprowadza dwa lęgi w roku – pierwszy w kwietniu, drugi aż do lipca. Przylatuje do miejsc lęgowych w marcu i kwietniu.
Toki.
Samiec zajmuje terytorium i od marca sam buduje kilka gniazd z mchu, źdźbeł trawy i liści. W okresie godowym na swoim terytorium zakłada do 10 gniazd ulokowanych zwykle przy ziemi między korzeniami oraz w innych poukrywanych dobrze miejscach. Samicę przywabia specyficznymi ruchami, charakterystycznym lotem i śpiewem. Rolą samicy jest wizytacja kolejnych konstrukcji lęgowych i wybór najodpowiedniejszego gniazda. Potem wyściela je miękkim materiałem – włosiem i piórami, a następnie zaczyna znosić jaja. W tym czasie samiec w dalszym ciągu śpiewa, usiłując zwabić inną samicę do któregoś z kolejnych gniazd. Samiec może mieć 2–3 partnerki.
Gniazdo.
Strzyżyk zakłada kuliste gniazda o zamkniętej konstrukcji starannie ukrytych w niskich świerkach, w krzewach jałowca, na ścianie wykrotów, w gęstych gałęziach, pod korzeniami, w szczelinach murów i pni, stosach chrustu lub pod nawisami brzegów w szopach lub komórkach na drzewo. Gniazdo jest stosunkowo duże jak na rozmiary tego ptaka, w kształcie kuli z wejściem z boku, bardzo dobrze ukryte. Zbudowane jest z gałązek, mchu, liści, paproci i innego materiału roślinnego.
Jaja.
Samica składa 5–7 jaj w jednym lęgu. Jaja są białe, delikatnie czerwono plamkowane, o średnich wymiarach 16×13 mm. Czasem wysiaduje jajo kukułki. Zarówno wysiadywaniem jaj, jak i opieką nad pisklętami zajmuje się wyłącznie samica. Po zajęciu gniazda przez przyszłą matkę bowiem samiec przestaje się interesować swą rodziną i wychowywanie potomstwa zrzuca na partnerkę. W tym czasie trwają nadal jego toki i wabienie innych samic, z których część ulega zalotom. Jak więc widać przypadki, zwłaszcza w korzystnych warunkach, wielożeństwa u strzyżyków nie są rzadkie.
Wysiadywanie.
Samica sama wysiaduje jaja przez około 14–16 dni.
Pisklęta.
Strzyżyk w chwili wyklucia waży ok. 1 g. Po 4 dniach jego masa wynosi już 3,8 g, zaś po 8 dniach – ok. 8 g, co znaczy, że w tym czasie masa jego ciała powiększa się ośmiokrotnie i osiąga wielkość jak u osobnika dorosłego. Młode, gniazdowniki, opuszczają gniazdo po 15–17 dniach. Przez pewien czas słabo latają i chowają się razem w zaroślach oraz runie leśnym, jak gryzonie. Na noc wracają do gniazda, niekoniecznie macierzystego w którym się wykluły. Pozostałe gniazda bowiem, tzw. noclegowe, w obrębie rewiru samca nie są opustoszałe. Często używa ich on, a potem pisklęta, jako miejsce noclegowe. Zaskakującym zachowaniem jest fakt, że młode z pierwszego lęgu opiekują się swym młodszym rodzeństwem, pomagając samicy w karmieniu ich owadami.
Status i ochrona.
IUCN uznaje strzyżyka zwyczajnego za gatunek najmniejszej troski (LC – "Least Concern"). Liczebność światowej populacji szacuje się na około 215–380 milionów dorosłych osobników. Globalny trend liczebności populacji uznawany jest za wzrostowy.
W Polsce objęty ochroną gatunkową ścisłą. Na "Czerwonej liście ptaków Polski" został sklasyfikowany jako gatunek najmniejszej troski (LC).

</doc>
<doc id="758612" url="https://pl.wikipedia.org/wiki?curid=758612" title="Porządek i Sprawiedliwość">
Porządek i Sprawiedliwość

Porządek i Sprawiedliwość (lit. "Tvarka ir teisingumas", TT) – litewska narodowo-konserwatywna i eurosceptyczna partia polityczna, działająca od 2002 do 2020.
Funkcjonowała formalnie pod nazwą Porządek i Sprawiedliwość (Liberalni Demokraci) (lit. "Tvarka ir teisingumas (liberalai demokratai)"), poprzednio działała jako Partia Liberalno-Demokratyczna (lit. "Liberalų Demokratų Partija").
Historia.
Partia Liberalno-Demokratyczna została założona przez zwolenników byłego dwukrotnego premiera, Rolandasa Paksasa, który kilka miesięcy wcześniej odszedł z Litewskiego Związku Liberałów na skutek konfliktu z innymi liderami tego ugrupowania. Pod koniec kadencji parlamentu w 2004 jej klub parlamentarny, kierowany przez Henrikasa Žukauskasa, tworzyło około 15 posłów, w tym także przedstawiciele AWPL.
LDP krytykowała politycznych konkurentów (oskarżających ją głównie o populizm) i starała się wykorzystać popularność swojego przywódcy.
W 2003 Rolandas Paksas został w II turze wybrany na prezydenta Litwy, uzyskując 54,9% głosów i pokonując ubiegającego się o reelekcję Valdasa Adamkusa. Na czele ugrupowania stanął wówczas Valentinas Mazuronis. W tym samym roku liberalni demokraci odnotowali dobry wynik w samorządach, wprowadzając do rad rejonowych i miejskich około 130 swoich przedstawicieli.
Rolandas Paksas, po usunięciu go przez Sejm w drodze impeachmentu z urzędu prezydenta, ponownie objął stanowisko przewodniczącego LDP. W wyborach do Parlamentu Europejskiego w 2004 partia uzyskała jeden z 13 mandatów, który objął Rolandas Pavilionis, były rektor Uniwersytetu w Wilnie. Po jego śmierci w trakcie kadencji w PE zasiadł Eugenijus Maldeikis. Partia przystąpiła w tym okresie do umiarkowanie eurosceptycznej Unii na Rzecz Europy Narodów.
Przed wyborami parlamentarnymi w 2004 z inicjatywy liberalnych demokratów powołano koalicję wyborczą „Za Porządek i Sprawiedliwość”, sygnowaną nazwiskiem odwołanego prezydenta. Poza LDP w jej skład wszedł Litewski Związek Ludowy „Za Sprawiedliwą Litwę”, Juliusa Veselki, a na liście znalazł się również lider Partii Postępu Narodowego, Egidijus Klumbys.
Z wynikiem 11,36% blok wyborczy zajął czwarte miejsce, uzyskując 11 mandatów, z tego 2 w okręgach większościowych. Partia w dalszym ciągu pozostawała w opozycji do kolejnych rządów kierowanych przez Algirdasa Brazauskasa i Gediminasa Kirkilasa.
W trakcie kadencji jej sejmową frakcję opuściło kilku znanych działaczy (m.in. Henrikas Žukauskas), przystąpiło natomiast do niej kilku parlamentarzystów z innych ugrupowań, w tym znani „trybuni ludowi”: Petras Gražulis i Rimantas Smetona.
W 2006 ugrupowanie zmieniło nazwę na Porządek i Sprawiedliwość. W wyborach samorządowych w 2007 z wynikiem 181 mandatów w skali stronnicy byłego prezydenta zajęli czwarte miejsce. Wygrali m.in. w Wilnie, otrzymując 14 z 51 mandatów, a ich przedstawiciel Juozas Imbrasas, dzięki koalicji m.in. z socjaldemokratami i Akcją Wyborczą Polaków na Litwie, objął stanowisko burmistrza.
Partia wystartowała samodzielnie w wyborach parlamentarnych w 2008, uzyskując 12,68% (trzeci wynik), wprowadzając 11 przedstawicieli z listy partyjnej i 2 z okręgów większościowych. Rok później Rolandas Paksas i Juozas Imbrasas dostali się z jej ramienia do Europarlamentu. W 2011 partia wprowadziła do samorządów 155 radnych. W 2012 ugrupowanie otrzymało w okręgu większościowym 7,31% głosów (6 mandatów), 5 jego przedstawicieli uzyskało mandaty w okręgach większościowych.
Partia zawiązała następnie koalicję z LSDP, AWPL i Partią Pracy, współtworząc rząd Algirdasa Butkevičiusa, który rozpoczął urzędowanie 13 grudnia 2012. W 2014 ugrupowanie utrzymało dwuosobową reprezentację w Europarlamencie VIII kadencji. W 2015 partia byłego prezydenta utraciła znaczną część samorządowej reprezentacji, która zmniejszyła się do 79 mandatów radnych.
W październiku 2016, po słabym wyniku wyborczym Porządku i Sprawiedliwości (który nieznacznie tylko przekroczył próg wynikiem 5,33%, dającym 5 mandatów w okręgu większościowym), Rolandas Paksas zrezygnował z kierowania partią (w 2018 ostatecznie opuścił jej szeregi). Obowiązki przewodniczącego przejął Remigijus Žemaitaitis (w grudniu 2016 wybrany na przewodniczącego partii). W drugiej turze głosowania 4 przedstawicieli partii (w tym jeden startujący formalnie jako niezależny) uzyskało dodatkowo mandaty poselskie.
W 2019 z list ugrupowania do litewskich samorządów wybranych zostało 49 radnych. Partia nie uzyskała natomiast reprezentacji w PE IX kadencji. W tym samym roku dołączyła do koalicji wspierającej rząd Sauliusa Skvernelisa, nie obejmując jednak miejsc w gabinecie. W 2019 doszło następnie do rozpadu frakcji poselskiej, której większość członków przystąpiła do nowej grupy „Lietuvos gerovei”.
W 2020 partia przyłączyła się do Wolności i Sprawiedliwości, formacji powstałej z przekształcenia Litewskiego Związku Wolności, na czele której stanął Remigijus Žemaitaitis. W konsekwencji ugrupowanie Porządek i Sprawiedliwość zostało postawione w stan likwidacji, kończąc swoją działalność.

</doc>
<doc id="758613" url="https://pl.wikipedia.org/wiki?curid=758613" title="Tunel Średnicowy w Warszawie">
Tunel Średnicowy w Warszawie



</doc>
<doc id="758615" url="https://pl.wikipedia.org/wiki?curid=758615" title="Galmudug">
Galmudug

Galmudug – samozwańcza republika autonomiczna w Somalii.
14 sierpnia 2006 dowódca wojskowy Abdi Qebdiid ogłosił secesję dystryktów Galcayo i Abudwaq, położonych na granicy Puntlandu i terytoriów zajętych przez Unię Trybunałów Islamskich. 16 sierpnia wojska Qebdiida przyłączyły do kraju 3 dystrykt. Siedzibą rządu zostało miasto Mudug.
W listopadzie zawarto nieformalne porozumienie z rządem Puntlandu o zawieszeniu broni. W grudniu Galmudug wsparł wojska puntlandzkie i etiopskie w wojnie z Unią Trybunałów Islamskich. Po zwycięstwie koalicji nad islamistami kraj powoli się odbudowuje, udało się wybudować osiem nowych szkół.

</doc>
<doc id="758616" url="https://pl.wikipedia.org/wiki?curid=758616" title="Lojalista">
Lojalista



</doc>
<doc id="758619" url="https://pl.wikipedia.org/wiki?curid=758619" title="Mika Myllylä">
Mika Myllylä

Mika Kristian Myllylä (ur. 12 września 1969 w Haapajärvi, zm. 5 lipca 2011 w Kokkola) – fiński biegacz narciarski, sześciokrotny medalista olimpijski, dziewięciokrotny medalista mistrzostw świata. W latach 1997 i 1999 zdobył tytuł Fińskiego Sportowca Roku.
Kariera.
Po raz pierwszy na arenie międzynarodowej pojawił się w 1989 roku, startując na mistrzostwach świata juniorów w Vang. Zajął tam piąte miejsce w sztafecie, 25. miejsce w biegu na 10 km techniką klasyczną oraz 28. miejsce na dystansie 30 km stylem dowolnym.
Jego olimpijskim debiutem były igrzyska w Albertville. W swoim najlepszym występie na tych igrzyskach zajął 14. miejsce w biegu na 10 km techniką klasyczną. Na igrzyskach olimpijskich w Lillehammer zaprezentował się znacznie lepiej. W biegu na 50 km techniką klasyczną zdobył srebrny medal ulegając jedynie reprezentantowi Kazachstanu Władimirowi Smirnowowi, a w biegu na 30 km technika dowolną zdobył brązowy medal. Ponadto sztafeta fińska 4x10 km w składzie: Myllylä, Harri Kirvesniemi, Jari Räsänen i Jari Isometsä zdobyła brązowy medal. Igrzyska olimpijskie w Nagano były zarówno najlepszymi jak i ostatnimi w jego karierze. Został mistrzem olimpijskim w biegu na 30 km techniką klasyczną. Ponadto zdobył też brązowe medale w biegu na 10 m stylem klasycznym oraz w sztafecie 4x10 km.
W 1993 roku zadebiutował na mistrzostwach świata biorąc udział w mistrzostwach w Falun. Tam jego najlepszym indywidualnym wynikiem było 17. miejsce w biegu na 10 km stylem klasycznym. Dwa lata później, podczas mistrzostw świata w Thunder Bay zdobył swój pierwszy medal zajmując trzecie miejsce w biegu na 10 km techniką klasyczną. Swoją kolekcję medali powiększył na mistrzostwach świata w Trondheim. Zdobył złoty medal na dystansie 50 km stylem klasycznym, srebrny medal w biegu pościgowym 10+15 km oraz brązowe w biegu na 10 km techniką klasyczną oraz w sztafecie. Największe sukcesy osiągnął jednak na mistrzostwach świata w Ramsau, gdzie zdobył złote medale na 30 km technika dowolną, 10 i 50 km techniką klasyczną oraz srebrny w biegu pościgowym 10+15 km, gdzie wyprzedził go jedynie Thomas Alsgaard z Norwegii.
Najlepsze wyniki w Pucharze Świata osiągnął w sezonie 1996/1997, kiedy to zajął drugie miejsce w klasyfikacji generalnej, a w klasyfikacji biegów długodystansowych zdobył małą kryształową kulę. W sezonie 1998/1999 był trzeci zarówno w klasyfikacji generalnej jak i w klasyfikacji długodystansowej. Ponadto w sezonie 1997/1998 był drugi w klasyfikacji długodystansowej. Łącznie 25 razy stawał na podium, w tym 10 razy zwyciężał.
W roku 2001 zamieszany był wraz z innymi kolegami z reprezentacji (Jari Isometsä, Janne Immonen, Harri Kirvesniemi, Virpi Kuitunen, Milla Jauho) w największą aferę dopingową w historii fińskiego narciarstwa. Całej szóstce w czasie mistrzostw świata w Lahti udowodniono korzystanie z niedozwolonego preparatu HES. Wszyscy zostali zdyskwalifikowani na dwa lata.
Po upływie dwóch lat dyskwalifikacji próbował wrócić do sportu w 2003 roku. Pomimo dobrego występu w Biegu Wazów w 2003 roku oraz zdobyciu dwóch tytułów mistrza Finlandii w latach 2003-2004, nie występował już w znaczących zawodach międzynarodowych i w 2005 roku zakończył karierę.
Po zakończeniu kariery miał problemy z alkoholem, był m.in. wielokrotnie skazywany za jazdę samochodu pod wpływem alkoholu. Przyznał się także do stosowania EPO w latach 90.
Mika Myllylä został znaleziony martwy 5 lipca 2011 roku w swoim domu w miejscowości Kokkola w zachodniej Finlandii. Policja nie stwierdziła śladów przestępstwa.

</doc>
<doc id="758623" url="https://pl.wikipedia.org/wiki?curid=758623" title="Stara Synagoga w Heilbronn">
Stara Synagoga w Heilbronn

Stara Synagoga w Heilbronn – synagoga zbudowana w Heilbronn w latach 1873-1877, według planów niemieckiego architekta Adolfa Wolffa, w stylu eklektycznym z wieloma elementami mauretańskimi. Była najbardziej charakterystycznym budynkiem w mieście z dominującą kopułą, znajdującą się bezpośrednio nad główną salą modlitewną.
Synagoga została spalona podczas nocy kryształowej w listopadzie 1938 roku, a następnie usunięto jej zgliszcza do poziomu fundamentów. W 1993 roku na miejscu synagogi odsłonięto pomnik w postaci zniszczonej kopuły, która dawniej znajdowała się na synagodze.
Opis.
Widok zewnętrzny.
Synagoga została wybudowana w latach 1873–1877, według projektu Adolffa Wolffa. Była to trzecia synagoga jego budowy – wcześniej zbudował synagogi w Stuttgarcie (1859–1861) i Ulm (1870–1873).
Budynek został zorientowany z kierunku północno-zachodniego na południowo-wschodni. Z założenia była to bazylika o planie krzyżowym z wysoką nawą główną, transeptem oraz niskimi nawami bocznymi. Transept był przykryty płaskim dachem brogowym i zwieńczony czterema małymi kopułami. Główna kopuła, znajdująca się na miejscu przecięcia nawy głównej i transeptu, posiadała 12 okien łukowych i była z zewnątrz wyłożona spatyniałą, połyskującą na zielonkawo miedzią.
Dwie wieżokształtne nadbudówki, latarnie, które flankowały portal, były także przyozdobione kopułami. Ogólnie zastosowanie kopuł miało przypominać architekturę perską lub indyjską (np. Tadź Mahal). Nad portalem widniał hebrajski napis: ביתי בית תפלה יקרא לכל העמים (Iz 56,7 „bo dom mój będzie nazwany domem modlitwy dla wszystkich narodów”). Na ścianie frontowej budynku znajdowała się rozeta.
Wnętrze.
Poprzez portal wchodziło się otoczonym kolumnami przedsionkiem do nawy głównej synagogi. Znajdowały się w niej 34 ławki dla męskich przedstawicieli gminy. W transepcie znajdowała się galeria dla kobiet z 33 ławkami.
W centralnej kopule, na środku skrzyżowania transeptu i nawy głównej znajdował się mosiężny świecznik na 80 świec. Sama kopuła opierała się na łączonych półkolumnach o stylu neoromańskim. Nad wejściem znajdowały się ogromne organy z 32 rejestrami. Aron ha-kodesz (hebr. ארון הקודש) – kapliczka, w której przechowywane były parasze – zwoje Tory z czytaniami na określone tygodnie, znajdowała się w chórze, pod ścianą skierowaną w kierunku Jerozolimy. Nad Aron ha-kodeszem zawieszony była lampka, Ner tamid. Święty zwój Tory po wyciągnięciu z kapliczki był umieszczany na Bimie (hebr. : בימה), która stała na małym podwyższeniu przed kapliczką. Na prawo od Aron ha-kodeszu znajdowała się ambona z dębowego drzewa, a po jego lewej i prawej stronie stały dwie menory.
Lokalizacja i otoczenie.
Synagoga została zbudowana w latach 1873–1877, po luźno zabudowanej stronie wschodniej południowej części ulicy "Allee" i znajdowała się poza początkową granicą miasta. Przylegająca z północy działka przy Titotstraße była jeszcze niezabudowana, a na sąsiadującej z południa, na zamówienie pewnego lekarza, powstała w 1867 tzw. "Willa Gfrörer". Budynek ten powstał we włoskim stylu ziemiańskim i nosił nazwę po swoim właścicielu. W czasie, w którym synagoga została zniszczona, w Willi znajdowała się Klinika kobieca Kahleyss. W tym samym czasie gdy budowano synagogę, przy środkowej "Allee" powstała stara Sala Koncertowo-kongresowa "Harmonie". Między "Harmonią" a górującą nad okolicą synagogą znajdował się po jej wschodniej stronie jeszcze jeden budynek, pozostała część terenu była jeszcze niezabudowana. Wschodnia część placu należącego do synagogi, aż po Friedensstraße (dzisiejsza Gimnasiumstraße) także była niezabudowana.
Pierwszym adresem synagogi był "Obere Allee 14". Dopiero w 1899 cztery adresowo podzielone ulice: "Obere Allee", "Untere Allee", "Obere Alleestraße" i "Untere Alleestraße" zostały połączone, a budynki nowo ponumerowane. Synagoga otrzymała wtedy adres "Allee 4".
Wschodnia strona Allee była sukcesywnie zabudowywana. Na graniczącej z synagogą z północy działce przy Ecke Allee/Titotstraße "(Allee 6)", powstał zgodnie z planami Głównego dyrektora poczty z 15 marca 1928, nowy główny budynek poczty w Heilbronn, zastępujący starą centrale nad Neckarem. Pięciopiętrowa, nowoczesna nowobudowa zasłoniła by widok na synagogę. W rozmowach między Pocztą, gminą żydowską i magistratem uzgodniono, że Poczta przesunie budowę o dwa metry do tyłu, zrezygnuje z przebudówki, a dach będzie możliwe płaski. Dzięki temu przy otwarciu nowego budynku poczty 20 lutego 1931, synagoga nadal miała znaczenie.
Nowi rządzący przemianowali Alle w roku 1933 na "Adolf-Hitler-Allee", przez co adres synagogi aż do jej zburzenia w 1940 brzmiał: "Adolf-Hitler-Allee 4". Po upadku reżimu hitlerowskiego, ulica odzyskała w 1945 swoją oryginalną nazwę.
Zgodnie z uchwałą rady miasta Heilbronn z 19 lipca 1928, wydeptana ścieżka łącząca Alle i Friedensstraße, na południe od synagogi, została włączona do terenów należących do miasta i poszerzona. Jako że mieszkańcy miasta od dawna zwali ją "Synagogengässchen", została ustawowo nazwana "Synagogenweg".
Żaden ze stojących w pobliżu budynków nie miał adresu: "Synagogenweg", przez co nieznane są nazwy ulicy z czasów hitlerowskich. Ulica była odnotowana w książce adresowej z 1929 oraz z 1934. W ostatniej książce adresowej okresu narodowosocjalistycznego z przełomu 1938/39 już jej nie ma. Podobnie w okresie powojennym, aż do roku 1982, kiedy to została na nowo naniesiona na plany miasta i do książek telefonicznych Heilbronnu.
Architektura i urządzenie.
Dwupiętrowa synagoga zbudowana z heilbronnskiego piaskowca charakteryzowała się z zewnątrz przede wszystkim stylem orientalnym, natomiast we wnętrzu znajdowały się również liczne elementy stylu europejskiego. Jej budowa przypada na szczytową fazę stylu neoorientalistycznego w budowie synagog. Generalnie była zbudowana jak kościół, a charakter synagogi nadawało jej zastosowanie orientalnej charakteryzacji. Jak wiele kościołów średniowiecznych, synagoga posiadała dwie wieże od strony fasady i dużą rozetę. Kopuły były zapożyczone ze stylu indyjskiego lub perskiego, występowały nawet elementy architektury Maurów, natomiast maswerk i okna przypominały bardziej styl gotycki.
Synagoga miała 35 metrów długości i 21,5 szerokości, a włącznie z główną kopułą około 38 metrów wysokości. Była ułożona względem osi północny zachód — południowy wschód, front leżący przy "Allee" był skierowany na północny zachód. Z zarysu jest budowlą pomiędzy kościołem halowym, a budowlą centralną. Z tego powodu budowla była opisywana zarówno jako budowla centralna z chórami bocznymi jak i trzynawowa hala z nawą środkową i bocznymi&lt;ref name="Hahn/Kruger2"&gt;Hahn/Krüger, tom 2, str. 192&lt;/ref&gt; która należała do typu "synagog halowych z kopułą i fasadą dwuwieżową".
Podstawą budowli jest budowla centralna na planie krzyża greckiego, wstawionego w prawie kwadratowy czworokąt. Obszar między ścianami zewnętrznymi a ramą krzyża były otwarte na nawy boczne. Cztery duże filary, ustawione w kwadrat na środku budynku, podtrzymywały dużą kopułę. Dodatkowe kolumny rozdzielały nawę główną od bocznych. Dzięki nim synagoga z wewnątrz sprawiała wrażenie budowli trójnawowej, mimo że nie była właściwie podzielona na nawy.
Do centralnego czworokąta przyłączone były od wschodu i zachodu, na całej szerokości budynku, dobudówki. We wschodniej, otwartej do "nawy głównej", znajdował się ambona. Od wschodu przyłączony był do niej chór w formie poligonalnej apsydy, w którym znajdowała się kaplica z Torą. Z boku ambony, przyłączony do "nawy bocznej" znajdował się pokój dla Chazanów i rabinów. Zachodnia przybudowa była podzielona na trzy części. Środkowa była niską, wspieraną przez liczne kolumny halą wejściową dla mężczyzn, z której do wnętrza synagogi prowadziły trzy drzwi. Po bokach znajdywały się klatki schodowe, prowadzące do przeznaczonych do kobiet empor nad nawami bocznymi. Środkowa część zachodniej przybudówki, ze skierowaną do Alle przednią fasada była wysunięta przed resztę budynku. Sama fasada była węższa niż cała budowla. Zachodnie zakończenia "naw bocznych", przykryte kolumnami i z oknami stylizowanymi na gotyckie, były wplanowane we wrażenie, jakie robiła fasada.
Fasada, wyglądała podobnie jak innej synagodze na planach wykonanych przez Wolffa (Synagoga w Norymberdze): główną częścią była rozeta z mauryjską ornamentyką gwiazdową, znajdująca się pod pięcioczęściowym fryzem arkadowym. Różycę otaczał łuk oparty na smukłych kolumnach. Ów łuk był wkomponowany w bogato zdobione pole ściany. Do przedsionka wchodziło się przez trzyczęściowy portal o łukach w stylu mauryjskim. Nad portalem znajdował się pozłacany napis ביתי בית תפלה יקרא לכל העמים (Iz 56,7 „bo dom mój będzie nazwany domem modlitwy dla wszystkich narodów“). Smukłe wieżyczki, zakończone kopułami przypominającymi tempietta zamykały fasadę z obu stron.
Synagogę przykrywały płaskie dachy brogowe. Na dachu czworokąta, w jego rogach, znajdywały się małe kolumny, będące miniaturami kopuły głównej z tą różnicą, że nie posiadały tambourów (baz). W podstawie kopuły centralnej znajdywało się 12 okien w łukach półkulistych. Sama kopuła była z zewnątrz wyłożona spatyniałą, połyskującą na zielonkawo miedzią..
W rzucie bocznym jasno uwidacznia się dwupiętrowa konstrukcja budowli. Okna znajdywały się w dwóch rzędach, jeden nad drugim, przy czym te z wyższego były większe od dolnych. Mieszkańcy miasta odzyskali z pogorzeliska pięć fragmentów okien, które następnie przechowywali. Zostały one przekazane przez administrację miejską w 1988 muzeum miejskim. Okna te zostały wykonane zgodnie ze średniowiecznymi technikami produkcji witraży, szkła były oprawione ołowiem, miały lekkie zabarwienie różowe i żółte oraz secesyjne motywy roślinne.
Pośrodku obu bocznych części znajdywały się wejścia, umożliwiające dostęp do środka synagogi. Były one przyozdobione portalami i rozetami, jednak dekoracje były o wiele mniejsze i prostsze niż te przy głównym wejściu. Budowla była pofragmentowana pilastrami. Mury z piaskowca były przyozdobione bogatą ornamentyką, która nie była zainspirowana ludźmi, zwierzętami ani niczym innym z przyrody.
We wnętrzu kolumny łuki i stiuki przypominały styl budowy Alhambra. Formy dekoracyjne były jednak podporządkowane europejskiemu, przypominający średniowieczne kościoły, stylowi budowy. Ambona była wzorowana na ambonach kościelnych. Szerokie gzymsy w stylu klasycystycznym, które oddzielały od siebie piętra, oraz gotyckie okna dodatkowo zmniejszały orientalistyczną aurę wnętrza.
W synagodze znajdowały się trzy galerie. Na północno-zachodniej, znajdującej się nad halą wejściową, stały 32-rejestrowe organy Walckera z dwoma manuałami i jednym stolikiem. Galerie nad nawami bocznymi były przeznaczone dla kobiet. Można się było na nie dostać przez klatki schodowe, przylegające do hali wejściowej&lt;ref name="Schmolz/Weckbach1966"&gt;Helmut Schmolz, Hubert Weckbach: "Heilbronn mit Böckingen, Neckargartach, Sontheim. Die alte Stadt in Wort und Bild". 3. wydanie, Konrad, Weißenhorn 1966 (Veröffentlichungen des Archivs der Stadt Heilbronn, 14). nr. 59: "Synagoge an der Allee, 1894". str. 47&lt;/ref&gt;. Znajdywały się tu 33 ławki. W sali głównej, pod kopułą, znajdywały się 34 ławki przeznaczone dla mężczyzn. W kopule zawieszony był duży, mosiężny świecznik z 80 miejscami na płomienie gazowe i światło elektryczne. Kopuła w środku była podparta przez masywne pilastry,
Od strony południowo-wschodniej budynek zwieńczało sklepione pięcioczęściowe prezbiterium, znajdujące się za wysokim łukiem. Imitowało ono styl gotycki. Trzy duże okna prezbiterialne był przyozdobione w górnej części maswerkiem zawierającym Gwiazdę Dawida (hebr.: מגן דוד, Magen David, dt.: „Schild Davids“) w różnych wariacjach.
W prezbiterium stał Aron ha-kodesz, przysłonięty Parochetem. Bogato zdobiona szafa zespalała mauryjskie wnętrze budowli z kształtem kopuł. Birma była ustawiona odrobinę wyżej niż szafa ołtarzowa. Ner tamid wisiał nad szafą. Ambona zrobiona była z drzewa dębowego i stała na prawo, po skosie względem Aron ha-kodeszu.
Historia.
Pozostałości przedmiotów kultu.
Tora (hebr.: תורה) i Tefilin (hebr.: תפלין).
Świadek w procesie przeciw sprawcom nocy kryształowej zeznał, iż zaobserwowano wynoszenie obiektów kultu żydowskiego do Harmonii. Pośród nich znajdowały się: Zwoje Tory, filakterie, transparenty napisane po hebrajsku oraz żydowskie księgi rachunkowe. Sefer Tora była przyozdobiona kamieniami szlachetnymi, a jej wartość oszacowano na 8 tys. DM. Jedynie losy Zwoju są znane – został uratowany i zabrany do USA. Obecnie znajduje się on w synagodze w Baltimore.
Jad.
Wiersz strażaka głosi, że inwentarz srebrny został wyniesiony jeszcze przed pożarem. Jest to możliwe, ponieważ synagoga została podpalona nie wieczorem 9 listopada, a dopiero wczesnym porankiem następnego dnia. W swoim wierszu strażak mówi o „srebrnej ręce“, prawdopodobnie miał na myśli część kolekcji srebra Adolpha Grünwalda.
Wyburzenie ruin.
Przez krótki czas zastanawiano się nad ratowaniem ruiny. Protokół rady miasta z dnia 23 lutego 1940 głosi, iż burmistrz Heinrich Gültig wspomniał, że sąsiadujący z synagogą urząd pocztowy jest „miłośnikiem“ ruiny. Uznał on, że jeżeli poczcie uda się „doprowadzić ścianę frontową, sąsiadującą z Allee do architektonicznie dobrego stanu”, nie ma powodu, by zabronić zamiany lokalizacji urzędu pocztowego z budynku, stojącego w tym czasie nad Neckarem, do ruiny synagogi. Poczta, jako interesant ruin synagogi, zasługuje na to, by być brana pod uwagę jako pierwsza. Inny członek rady przekonywał jednak, że ruina oszpeca miasto i przez to powinna jak najszybciej zostać wydana zgoda na jej zburzenie. Tak się też stało: pozostałości synagogi zostały rozebrane w styczniu 1940, a kamienie z jej konstrukcji zostały użyte do budowy piwnicy na owoce pod młodzieżową szkołą plastyczną.
Pomniki.
Odsłonięty w 1993 roku pomnik „Kuppel” artystki Bettiny Bürkle oraz tablica pamiątkowa z 9 listopada 1966 mają przypominać o zniszczonej synagodze. Pomnik znajdujący się w pobliżu dawnej synagogi, przy ul. Allee, na wprost budynku kina ma postać metalowego szkieletu kopuły, mającego symbolizować płonące kopuły synagogi. W pobliżu, na końcu ścieżki prowadzącej kiedyś do synagogi, stoi tablica pamiątkowa, przy której corocznie odbywają się spotkania upamiętniające zdarzenia Nocy Kryształowej.

</doc>
<doc id="758627" url="https://pl.wikipedia.org/wiki?curid=758627" title="Lugnet HS98">
Lugnet HS98



</doc>
<doc id="758629" url="https://pl.wikipedia.org/wiki?curid=758629" title="Harpie (ptaki)">
Harpie (ptaki)



</doc>
<doc id="758632" url="https://pl.wikipedia.org/wiki?curid=758632" title="Thomson SpeedTouch 330">
Thomson SpeedTouch 330

Thomson SpeedTouch 330 – modem działający w technologii ADSL. Wykorzystywany przez takie firmy jak TPSA (Neostrada), Netia (Szybki Internet), MNI (InterNeo), Multimedia Polska S.A. Istnieją dwie wersje kolorystyczne modemu, starsza srebrna oraz czarna.

</doc>
<doc id="758633" url="https://pl.wikipedia.org/wiki?curid=758633" title="Witold Fokin">
Witold Fokin

Witold Pawłowycz Fokin, ukr. Вітольд Павлович Фокін (ur. 25 października 1932 w Nowomikołajiwce) – ukraiński polityk, ostatni przewodniczący rady ministrów Ukraińskiej SRR i pierwszy premier niepodległej Ukrainy.
Życiorys.
W 1954 ukończył studia górnicze w Dniepropietrowskim Instytucie Górniczym.
Od sierpnia 1954 do sierpnia 1963 był zatrudniony w kopalni „Centralna Bokiwska” jako zastępca głównego inżyniera, a później jako główny inżynier. Od sierpnia 1963 do września 1971 pracował jako zastępca dyrektora kombinatu „Donbasantracyt” w mieście Krasnyj Łucz, jako dyrektor przedsiębiorstwa „Pierwomajskwuhillja” w Pierwomajsku, główny inżynier kombinatu „Woroszyłowhradwuhillja” w Kadijiwce, dyrektor kombinatu „Swierdłowantracyt” w Swerdłowśku na Ukrainie. W 1971 został skierowany do pracy w Głównym Urzędzie Planowania USRR, w 1972 został zastępcą przewodniczącego, w 1987 przewodniczącym.
Od 1990 do 1991 zasiadał w CK KPZR. W październiku 1990 powołano go na stanowisko p.o. przewodniczącego rady ministrów Ukraińskiej SRR, w listopadzie 1990 zatwierdzono go na tym stanowisku. Od sierpnia 1991 do października 1992 był premierem Ukrainy. Zasiadał także w Radzie Najwyższej I kadencji.

</doc>
<doc id="758634" url="https://pl.wikipedia.org/wiki?curid=758634" title="Analiza wrażliwości">
Analiza wrażliwości

Analiza wrażliwości to analiza, która opiera się na przewidywaniu wyniku, przy zastosowaniu zmiennych układów mających wpływ na wyniki. Dotyczy ona głównie ustalania wrażliwości opłacalności danego przedsięwzięcia na zmiany parametrów wejściowych danego modelu ekonomicznego. Stanowi ważne narzędzie redukcji ryzyka decyzji podejmowanych w gospodarce rynkowej, zwłaszcza dotyczących zyskowności inwestowania. Głównym zadaniem analizy wrażliwości jest obliczanie punktu zwrotnego, który oznacza zrównanie się kosztu sprzedawanego wyrobu z dochodami.
Analiza ta pozwala obliczyć graniczny poziom zastosowania poszczególnych czynników, które zapewniają osiągnięcie określonego progu rentowności. Może być ona stosowana dla rozważenia potencjalnego wpływu różnych struktur cen i kosztów, które mogą być związane z różnymi systemami produkcji lub operacji.

</doc>
<doc id="758638" url="https://pl.wikipedia.org/wiki?curid=758638" title="Speedtouch">
Speedtouch

Seria modemów ADSL produkcji firmy Thomson

</doc>
<doc id="758639" url="https://pl.wikipedia.org/wiki?curid=758639" title="Janusz Hajdun">
Janusz Hajdun

Janusz Hajdun (ur. 25 lutego 1935 we Lwowie, zm. 12 września 2008 w Gdańsku) – polski pianista i kompozytor.
Życiorys.
W 1945 r. jako przesiedleniec przybył do Gdyni, gdzie ukończył szkołę muzyczną I stopnia. Absolwent Państwowej Średniej Szkoły Muzycznej w Gdańsku-Wrzeszczu w klasie fortepianu (1956). Następnie podjął studia w PWSM w Sopocie w klasie fortepianu (ukończone w 1965 r.). W czasie studiów związał się z teatrami "Wybrzeże" i Bim-Bom oraz teatrem rąk "Co to" kierowanym przez Romualda Frejera. W późniejszym okresie współpracował z "Cyrkiem Rodziny Afanasjeff", co zaowocowało m.in. szlagierem "Niech no tylko zakwitną jabłonie" (muzyka: Janusz Hajdun, słowa: Jerzy Afanasjew).
Po ukończeniu studiów rozpoczął pracę w redakcji muzycznej Radia Gdańsk i podjął dalsze studia w PWSM w Gdańsku w klasie kompozycji (ukończone w 1974 r.). Był autorem muzyki do przeszło stu filmów (m.in. nagrodzone Oscarem "Tango" Zbigniewa Rybczyńskiego, "Franz Kafka", "Zbrodnia i kara", "Bursztynowy las"), a także utworów wokalno-instrumentalnych, muzyki baletowej, teatralnej, radiowej i telewizyjnej.
Żoną artysty była malarka Elżbieta Hajdun. Imieniem muzyka zostało nazwane studio koncertowe Radia Gdańsk. Został pochowany na Cmentarzu Witomińskim w Gdyni (kwatera 60-27-20).

</doc>
<doc id="758641" url="https://pl.wikipedia.org/wiki?curid=758641" title="Johann Mühlegg">
Johann Mühlegg

Johann Mühlegg (ur. 8 listopada 1970 r. w Marktoberdorfie) – niemiecki biegacz narciarski, reprezentujący Hiszpanię od 1999 roku, dwukrotny medalista mistrzostw świata oraz zdobywca Pucharu Świata. Największe olimpijskie sukcesy osiągnął podczas igrzysk w Salt Lake City, gdzie zdobył złote medale w biegu łączonym na 20 km, biegu na 30 km stylem dowolnym oraz na dystansie 50 km techniką klasyczną. Po ostatnim biegu wykryto u niego doping krwi, stosował darbepoetynę alfa (NESP). Został zdyskwalifikowany i wyrzucony z igrzysk, mimo to Międzynarodowy Komitet Olimpijski nie odebrał mu medali zdobytych w dwóch poprzednich biegach. Dopiero w grudniu 2003 roku Sportowy Sąd Arbitrażowy ponownie zbadał sprawę i w lutym 2004 roku postanowił odebrać mu pozostałe medale zdobyte w Salt Lake City. Po tych igrzyskach postanowił zakończyć karierę.
Kariera.
Do 1998 roku reprezentował Niemcy, zdobywając między innymi trzy medale mistrzostw świata juniorów. Podczas MŚJ w Vang (1989) był najlepszy na dystansie 30 km stylem dowolnym. Na rozgrywanych rok później MŚJ w Les Saisies powtórzył ten wynik, zdobywając ponadto brązowy medal w sztafecie.
W 1993 roku zaczęły się jego problemy z Niemieckim Związkiem Narciarskim (DSV). Niedługo potem Mühlegg oskarżył trenera niemieckiej kadry o to, że wyrządził mu "duchową krzywdę". Został po tym wyrzucony z kadry w 1995 roku, ale wkrótce został do niej przywrócony. Jego ekscentryczne zachowanie, jak na przykład noszenie przy sobie butelki wody święconej i jej picie spowodowało, że w 1998 roku został na stałe wykluczony z reprezentacji Niemiec. 11 listopada 1999 roku uzyskał hiszpańskie obywatelstwo i od tej pory reprezentował Hiszpanię aż do zakończenia kariery.
Jego olimpijskim debiutem były igrzyska w Albertville w 1992 roku. W swoim najlepszym starcie indywidualnym, w biegu na 50 km stylem dowolnym zajął siódme miejsce. Dwa lata później, podczas igrzysk olimpijskich w Lillehammer zajął między innymi ósme miejsce w biegu pościgowym 10+15 km oraz dziewiąte miejsce na dystansie 30 km techniką dowolną. Ponadto wraz z kolegami z reprezentacji zajął czwarte miejsce w sztafecie. Niemcy przegrali walkę o brązowy medal z reprezentantami Finlandii. Na igrzyskach olimpijskich w Nagano powtórzył swoje osiągnięcie z Albertville zajmując 7. miejsce w biegu na 50 km stylem dowolnym. W 1991 roku wystartował na mistrzostwach świata w Val di Fiemme zajmując 15. miejsce w biegu na 15 km techniką dowolną. Dwa lata później, podczas mistrzostw świata w Falun jego najlepszym wynikiem było szóste miejsce w biegu na 50 km stylem dowolnym. Na mistrzostwach w Thunder Bay ani razu nie plasował się w pierwszej dziesiątce. Także z mistrzostw świata w Trondheim w 1997 roku nie przywiózł medalu, w swoim najlepszym starcie, w biegu na 30 km techniką dowolną zajmując szóste miejsce. Na mistrzostwach świata w Ramsau, podobnie jak w całym sezonie 1998/1999, nie startował z powodu zmiany barw narodowych. Mistrzostwa świata w Lahti w 2001 r. były ostatnimi i zarazem najlepszymi w jego karierze. Na mecie biegu łączonego na 20 km zameldował się na trzecim miejscu, wyprzedzili go jedynie zwycięzca Per Elofsson ze Szwecji oraz drugi na mecie Jari Isometsä z Finlandii. Fin został jednak zdyskwalifikowany po tym jak udowodniono mu korzystanie z niedozwolonego preparatu HES. Mühlegg odebrał więc ostatecznie srebrny medal, a na trzecie miejsce awansował Rosjanin Witalij Dienisow. Na tych samych mistrzostwach Mühlegg zdobył złoty medal w biegu na dystansie 50 km techniką dowolną, bezpośrednio wyprzedzając drugiego na mecie René Sommerfeldta z Niemiec oraz brązowego medalistę Siergieja Krianina z Rosji.
Najlepsze wyniki w Pucharze Świata osiągnął w sezonie 1999/2000, kiedy to triumfował w klasyfikacji generalnej, w klasyfikacji biegów średniodystansowych zdobył małą kryształową kulę, a w klasyfikacji długodystansowej był drugi. Ponadto w sezonie 2000/2001 zajął drugie miejsce w klasyfikacji generalnej. Łącznie 12 razy stawał na podium zawodów Pucharu Świata, w tym 7 razy zwyciężał.

</doc>
<doc id="758642" url="https://pl.wikipedia.org/wiki?curid=758642" title="Grosse Schattenberg">
Grosse Schattenberg



</doc>
<doc id="758644" url="https://pl.wikipedia.org/wiki?curid=758644" title="Puchar Spenglera 2004">
Puchar Spenglera 2004

Puchar Spenglera 2004
Faza Grupowa.
"L = lokata, M = liczba rozegranych spotkań, W = Wygrane (ogółem), P = Porażki (ogółem), R = Remisy, WpD = Wygrane o dogrywce (lub karnych), PpD = Porażki po dogrywce (lub karnych), G+ = Gole strzelone, G- = Gole stracone, Pkt = Liczba zdobytych punktów +/- Różnica bramek"
26 grudnia:
27 grudnia:
28 grudnia:
29 grudnia:
30 grudnia:
Finał.
31 grudnia:

</doc>
<doc id="758648" url="https://pl.wikipedia.org/wiki?curid=758648" title="Queenston">
Queenston

Queenston – osada w Ontario, w Kanadzie. Obecnie stanowi administracyjnie część miejscowości Niagara-on-the-Lake. Zlokalizowana jest na szczycie skarpy Niagary, na zachodnim brzegu rzeki Niagara. Na przeciwnym brzegu znajduje się Lewiston.
12 tysięcy lat temu znajdował się tu wodospad Niagara. Pierwotnie rzeka spadała ze skarpy Niagary. Od tego czasu, na skutek erozji skały wodospad cofnął się około 11 kilometrów w górę rzeki do obecnej lokalizacji w sercu Niagara Falls. Ślad wędrówki wodospadu to długi kanion (tzw. "Niagara Gorge") ciągnący się na południe od Queenston.
Europejskie osadnictwo zostało rozpoczęte około roku 1775 przez amerykańskich lojalistów. Podczas wojny brytyjsko-amerykańskiej odbyła się tu w 1812 r. bitwa pod Queenston Heights. Choć Brytyjczycy zwyciężyli, zginął ich dowódca, Isaac Brock. Później postawiono mu efektowny pomnik, z którego Brock spogląda ze szczytu skarpy. Mieszkała tu też bohaterka Laura Secord.
Przed budową kanału Welland, w Queenston znajdował się północny koniec okrężnej drogi, którą przenoszono ładunki do Chippawa, gdzie ładowano je z powrotem na statki. Omijano w tej sposób wodospad, co uczyniło Queenston jedną z pierwszych oraz najważniejszych osad w regionie. W późniejszych czasach ważność Queenston zmalała.
Ze względu na lokalizację na szczycie skarpy, znajdował się tu kamieniołom (ang. "Queenston Quarry"), z którego wydobywano wapień. Obecnie znajduje się tu kompleks dwóch olbrzymich elektrowni wodnych nazwanych na cześć Adama Becka (ang. "Sir Adam Beck Hydroelectric Power Stations"). Elektrownie zasilane są wodą z górnego biegu Niagary doprowadzoną kanałem i tunelami. W sumie produkują około 2278 MW. Podobna instalacja znajduje się po przeciwnej stronie rzeki w Nowym Jorku i nosi imię Roberta Mosesa.
W Queenston znajduje się również jeden z czterech mostów drogowych nad Niagarą. Jest to jeden z dwóch mostów, na którym dozwolony jest ruch ciężarówek.
W parku Queenston Heigst Park, ok. 150 m od pomnika wspomnianego wyżej generała Isaaca Brocka, znajduje się okolicznościowy kamień, wyznaczający początek Bruce Trail - najdłuższego (895 km długości) znakowanego szlaku turystycznego w Kanadzie.

</doc>
<doc id="758651" url="https://pl.wikipedia.org/wiki?curid=758651" title="Queenston (Ontario)">
Queenston (Ontario)



</doc>
<doc id="758653" url="https://pl.wikipedia.org/wiki?curid=758653" title="Raise Your Voice">
Raise Your Voice



</doc>
<doc id="758655" url="https://pl.wikipedia.org/wiki?curid=758655" title="Wałentyn Symonenko">
Wałentyn Symonenko

Wałentyn Kostiantynowycz Symonenko, ukr. Валентин Костянтинович Симоненко (ur. 4 lipca 1940 w Odessie) – ukraiński polityk, p.o. premiera w dniach od 2 do 12 października 1992.
Życiorys.
W 1962 ukończył studia w Odeskim Instytucie Inżynieryjno-Budowlanym. Skierowano go do pracy na budowie kijowskiej hydroelektrowni, gdzie pracował jako brygadzista. Od lutego do sierpnia 1963 pracował jako inżynier-konstruktor odeskiej wytwórni filmowej, od sierpnia 1963 do września 1965 jako konstruktor w instytucie projektowym „Ukrdiprohidroliz” w Odessie. W latach 1965–1970 był zatrudniony w przedsiębiorstwie budowlanym. Od grudnia 1970 do kwietnia 1973 zajmował stanowisko dyrektora zakładu budowlanego nr 3 kombinatu „Odeszalizobeton”.
W latach 1973–1976 był przewodniczącym wydziału budownictwa miejskiego komitetu KPZR w Odessie. Do 1980 pełnił funkcję I sekretarza rejonowego komitetu KPZR w rejonie primorskim, a od września 1980 do września 1983 II sekretarzem komitetu miejskiego KPZR w Odessie.
Od marca 1983 do marca 1992 był przewodniczącym komitetu wykonawczego miejskiej rady delegatów ludowych. Od marca do lipca 1992 reprezentował prezydenta Ukrainy w obwodzie odeskim. Od 11 lipca 1992 był I wicepremierem rządu Ukrainy. W dniach 2–12 października 1992 pełnił obowiązki premiera rządu. 7 listopada 1992 zwolniono go z posady I wicepremiera.
W latach 1990–1992 i 1994–1998 sprawował mandat deputowanego do Rady Najwyższej. Był też doradcą prezydenta Ukrainy. Pod koniec lat 90. wycofał się z polityki i zajął pracą naukową, uzyskując w 2000 profesurę.

</doc>
<doc id="758663" url="https://pl.wikipedia.org/wiki?curid=758663" title="Ryszard III (sztuka)">
Ryszard III (sztuka)

Ryszard III () – część pierwszej tetralogii autorstwa Williama Shakespeare’a, napisana około roku 1592. Opisuje losy króla Ryszarda III. 
Początkowo była określana jako tragedia, jednak bardziej pasuje do niej określenie „kronika”; tak też została zaklasyfikowana w Pierwszym Folio. Jest po Hamlecie drugą najdłuższą sztuką tego autora (przez co rzadko wystawia się ją w całości). To właśnie z tego utworu pochodzi słynny zwrot "Konia! Konia! Królestwo za konia!" (ang. "A horse! A horse! My kingdom for a horse!" ).
Publikacja i inscenizacje.
Została zarejestrowana w rejestrze Stationers Company (organizacji zajmującej się regulacją praw autorskich) w 1597. Była wielokrotnie wydawana; najbardziej znane wydanie pochodzi z 1623 (Pierwsze Folio).
Pierwsza znana inscenizacja miała miejsce w sobotę, 17 listopada 1633, kiedy urodziny obchodziła królowa Henrietta Maria Burbon.
Reperkusje.
Według historyków Szekspir, jak i wielu innych kronikarzy Tudorów, oczernił Ryszarda, przypisując mu ogromne zbrodnie i czyniąc go ucieleśnieniem wszelkiego zła, aby usprawiedliwić jego obalenie i przejęcie władzy przez dynastię Tudorów (czyli i ówczesnej królowej Elżbiety I). W XVII wieku pojawiły się próby rehabilitacji postaci Ryszarda. Przybrały one na sile w wiekach następnych, kiedy to powstały organizacje (Stowarzyszenie Przyjaciół Króla Ryszarda III, Towarzystwo Ryszarda III) mające na celu jego obronę.

</doc>
<doc id="758669" url="https://pl.wikipedia.org/wiki?curid=758669" title="HIFK Hockey">
HIFK Hockey

HIFK Hockey (Helsingin Idrottsföreningen Kamraterna lub Helsingfors Idrottsföreningen Kamraterna, wzgl. Helsingfors IFK lub Helsingin IFK, w skrócie HIFK) – fiński klub hokeja na lodzie z siedzibą w Helsinkach.
Trenerzy.
W maju 2021 trzyletni kontrakt trenerski podpisał były wieloletni zawodnik drużyny, Ville Peltonen.

</doc>
<doc id="758671" url="https://pl.wikipedia.org/wiki?curid=758671" title="Koniecpol Magdasz">
Koniecpol Magdasz

Koniecpol Magdasz – przystanek kolejowy w Koniecpolu, w dzielnicy Magdasz, w województwie śląskim, w Polsce. Obsługuje lokalny ruch pasażerski do Kielc, Włoszczowy i Częstochowy.
W roku 2017 przystanek obsługiwał 20–49 pasażerów na dobę.

</doc>
<doc id="758674" url="https://pl.wikipedia.org/wiki?curid=758674" title="Marceli Lubomirski">
Marceli Lubomirski

Marceli Lubomirski herbu Szreniawa bez Krzyża (ur. 15 marca 1810, zm. 18 sierpnia 1865 w Neuilly-sur-Seine koło Paryża) – książę, polityk emigracyjny, wolnomularz, członek Komitetu Polskiego w Paryżu w czasie powstania styczniowego.
Był synem Józefa Lubomirskiego właściciela dóbr Dubno, senatora-kasztelana Królestwa Polskiego w l. 1825-31; wnukiem Michała generała wojsk koronnych i ojcem Józefa Maksymiliana powieściopisarza francuskiego.
Poślubił Jadwigę Jabłonowską, córkę Maksymiliana Jabłonowskiego 4 kwietnia 1837 r. w Warszawie.

</doc>
<doc id="758676" url="https://pl.wikipedia.org/wiki?curid=758676" title="Große Olympiaschanze">
Große Olympiaschanze

Große Olympiaschanze – skocznia narciarska w Garmisch-Partenkirchen, zlokalizowana na stoku góry Gudiberg (960 m n.p.m.), na której od 1953 corocznie, 1 stycznia, odbywa się jeden z konkursów Turnieju Czterech Skoczni. Skocznia stanowi część kompleksu, w którym oprócz niej znajdują się również skocznie K-80, K-43 i K-20.
Pierwszą skocznię w miejscu obecnie istniejącego obiektu wybudowano w 1921. Zburzono ją w 1933, by wybudować skocznię olimpijską na zimowe igrzyska w 1936. Jej otwarcie nastąpiło 5 lutego 1934. Na przestrzeni lat skocznia została czterokrotnie rozbudowana (w 1950, 1978, 1996 i 2007). Od 1935 odbywa się na niej noworoczny konkurs w skokach narciarskich ("Neujahrsskispringen") – od 1953 w ramach TCS, od 1980 także Pucharu Świata. Na obiekcie rozegrano także kilkukrotnie zawody Pucharu Kontynentalnego (zarówno zimowego, jak i letniego).
Podczas konkursu na tej skoczni na ZIO w 1936 złoty medal wywalczył Norweg Birger Ruud, który wyprzedził Szweda Svena Erikssona oraz swojego rodaka Reidara Andersena.
1 stycznia 2007 odbył się ostatni konkurs na starym obiekcie o punkcie konstrukcyjnym K-115. Rekordzistą skoczni do końca pozostał Polak Adam Małysz, który 6 lat wcześniej oddał skok na odległość 129,5 m.
Skocznia została wysadzona 14 kwietnia 2007 za pomocą ładunków wybuchowych umieszczonych w 28 miejscach. Na jej miejscu powstał nowoczesny obiekt, spełniający wszystkie wymogi FIS.
W pierwszym konkursie Pucharu Świata na przebudowanym obiekcie najdalej skoczył Austriak Gregor Schlierenzauer, osiągając 141 m. Rekord ten poprawił następnie Szwajcar Simon Ammann (1 stycznia 2010 oddał skok na odległość 143,5 m). Aktualnym rekordzistą obiektu jest Polak Dawid Kubacki, który 1 stycznia 2021 skoczył 144 metry podczas zawodów zaliczanych do 69. Turnieju Czterech Skoczni. Skocznia latem jest wyłożona igelitem.
W związku z nowymi przepisami Międzynarodowej Federacji Narciarskiej w sezonie 2017/2018 został zmieniony rozmiar skoczni z odległości 140 na 142 metry.

</doc>
<doc id="758679" url="https://pl.wikipedia.org/wiki?curid=758679" title="Landau (Pfalz) Hauptbahnhof">
Landau (Pfalz) Hauptbahnhof

Landau Hauptbahnhof – główny dworzec w Landau in der Pfalz, w kraju związkowym Nadrenia-Palatynat, w Niemczech. Dworzec posiada 3 perony.

</doc>
<doc id="758680" url="https://pl.wikipedia.org/wiki?curid=758680" title="Masa drewna">
Masa drewna



</doc>
<doc id="758681" url="https://pl.wikipedia.org/wiki?curid=758681" title="Masa drzewa">
Masa drzewa



</doc>
<doc id="758684" url="https://pl.wikipedia.org/wiki?curid=758684" title="Miąższość drzewa">
Miąższość drzewa



</doc>
<doc id="758685" url="https://pl.wikipedia.org/wiki?curid=758685" title="Lauben (powiat Oberallgäu)">
Lauben (powiat Oberallgäu)

Lauben – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu. Leży w Allgäu, około 30 km na północ od Sonthofen i ok. 6 km od Kempten (Allgäu), nad rzeką Iller.
Polityka.
Wójtem gminy jest Berthold Ziegler, w radzie gminy zasiada 16 osób.

</doc>
<doc id="758686" url="https://pl.wikipedia.org/wiki?curid=758686" title="Catti-brie">
Catti-brie



</doc>
<doc id="758688" url="https://pl.wikipedia.org/wiki?curid=758688" title="Dmitrij Riabykin">
Dmitrij Riabykin

Dmitrij Anatoljewicz Riabykin (ros. Дмитрий Анатольевич Рябыкин; ur. 24 marca 1976 w Moskwie) – rosyjski hokeista, reprezentant Rosji.
Kariera zawodnicza.
5 grudnia 2013 rozegrał mecz numer 1000 w rozgrywkach o mistrzostwo Rosji (jako piąty zawodnik w historii). Do końca marca 2014 zawodnik Traktora Czelabińsk. Od końca października 2014 zawodnik klubu Jugra Chanty-Mansyjsk.
Kariera trenerska.
W czerwcu 2011 uzyskał licencję trenerską. W 2016 został asystentem trenera Awangardu Omsk, Fiodora Kanariejkina. Od 2018 pracował w sztabie Bob Hartleya. Po jego odejściu 1 maja 2022 ogłoszono, że został mianowany nowym szkoleniowcem Awangarda. W październiku 2022 został zwolniony z posady. Wkrótce potem wszedł do sztabu Mietałłurga Magnitogorsk.

</doc>
<doc id="758689" url="https://pl.wikipedia.org/wiki?curid=758689" title="Audi Arena Oberstdorf">
Audi Arena Oberstdorf

Audi Arena Oberstdorf (w latach 2004−2017 "Erdinger Arena", do 2004 "Skisprungstadion am Schattenberg") − kompleks pięciu skoczni narciarskich, położony w niemieckiej miejscowości Oberstdorf (Bawaria), na północno-zachodnim zboczu góry "Schattenberg" (1845 m n.p.m.).
Na największej skoczni kompleksu − Schattenbergschanze (pol. "Skocznia na Górze Cieni"), o punkcie konstrukcyjnym K120 i rozmiarze HS 137, corocznie odbywa się pierwszy konkurs Turnieju Czterech Skoczni. Wyposażona jest ona sztuczne w oświetlenie i trybuny na 27 005 miejsc.
W kompleksie znajduje się również jedna skocznia normalna K95 (HS 106), jedna średnia K56 (HS 60) oraz dwie małe: K30 (HS 30) i K19 (HS 20).
Historia.
Pierwsza skocznia narciarska w Oberstdorfie ("Schanze auf den Halden") funkcjonowała od 1909, zaś jej rekordzistą był Szwajcar "Bruno Biehler", który osiągnął odległość 22 m. Obiekt ten nie był jednak idealny do uprawiania skoków ze względu na silne światło słoneczne - oślepiające zawodników - oraz krótki rozbieg, uniemożliwiający dalekie próby. Sprawiło to, że klub narciarski z Oberstdorfu wraz z komitetem ds. ruchu i sportu oraz władzami miejscowego uzdrowiska postanowiły znaleźć nowe miejsce pod budowę skoczni. Zdecydowano się na teren na wschód od miasta, zlokalizowany u podnóża Schattenbergu, bowiem miejsce to było znacznie zacienione, a nieruchomość należała do gminy. Głównym inicjatorem przedsięwzięcia był dyrektor uzdrowiska − "Hermann Schallhammer". Budowę - według projektu "Hansa Schwendigera" - rozpoczęto w połowie 1925, a ukończono 27 grudnia 1925. W 1930 przeprowadzono na niej mistrzostwa Niemiec (w latach 1901−1973 odbywały się one wyłącznie na dużych skoczniach). Obiekt podupadł podczas II wojny światowej, bowiem ostatni konkurs miał tutaj miejsce w 1941. Skocznię wyremontowano pod koniec 1945, by 1 stycznia 1946 rozegrać okazjonalne zawody noworoczne. Nowy etap w dziejach Schattenbergschanze to zaproszenie klubu SC Oberstdorf do organizacji Turnieju Czterech Skoczni, a 4 stycznia 1953 na tym obiekcie odbył się drugi konkurs premierowej edycji cyklu.
Na dwóch największych skoczniach kompleksu zostały rozegrane konkursy skoków podczas Mistrzostw Świata w 1987 oraz 2005 roku.
Pod koniec 2003 obiekt został gruntownie rozbudowany kosztem 16,6 miliona euro. Przeniesiono wówczas punkt K z 115 metra na 120 metr oraz wybudowano nowe trybuny, mogące pomieścić 27 005 osób. 26 grudnia 2004 zmieniono oficjalną nazwę kompleksu na "Erdinger Arena", zaś 1 grudnia 2017 na "Audi Arena Oberstdorf". Obydwie zmiany miały związek z pozyskaniem sponsorów tytularnych obiektu − browaru Erdinger Weißbräu i producenta samochodów osobowych Audi.
Schattenbergschanze była jednym z pierwszych obiektów na świecie, posiadającym system chłodzenia torów lodowych.
Skocznia duża.
Najdłuższy skok na tym obiekcie oddał Gregor Schlierenzauer, osiągając 145,5 m (20 października 2007, podczas Mistrzostw Austrii). 21 sierpnia 2013 podczas treningu Sarah Hendrickson uzyskała odległość 148 metrów (skok jednak zakończyła upadkiem i odniosła kontuzję kolana).
Skocznia normalna.
Funkcjonują dwie nazwy skoczni normalnej: "Allgäu Arena" (odnosi się do regionu, w którym leży Oberstdorf) i "Schattenbergschanze" (od nazwy góry, na której wybudowano skocznię). W październiku 2011 została zakończona rozbudowa obiektu, po której punkt konstrukcyjny został przeniesiony z 90 metra na 95 metr, a rozmiar skoczni z 100 metra na 106 metr.

</doc>
<doc id="758692" url="https://pl.wikipedia.org/wiki?curid=758692" title="Kasper Lubomirski">
Kasper Lubomirski

Kasper Lubomirski herbu Drużyna, książę (ur. 9 maja 1724 w Połonnem, zm. 6 czerwca 1780 w Zwiahlu) – generał lejtnant wojsk rosyjskich oraz poseł, syn Teodora (marszałka sejmu), kawaler Orderu Świętego Stanisława. Posiadał majątki w Łańcucie, Ujazdowie i Połonnem. Pełnił urząd starosty chmielnickiego.
Był uczniem Collegium Nobilium. Uczestniczył w wojnie siedmioletniej w składzie wojsk rosyjskich. W 1758, jako generał lejtnant, dowodził korpusem w Prusach Wschodnich. Zasłużył się w bitwie pod Kunersdorfem w 1759 i został odznaczony rosyjskim Orderem Świętego Aleksandra Newskiego. W 1763 sprzedał Stanisławowi Poniatowskiemu posiadłość Ujazdów z zamkiem i łazienką w zwierzyńcu. W 1764 posłował z Wołynia na sejm koronacyjny, a w 1766 na sejm Czaplica z województwa kijowskiego. 
Był członkiem konfederacji radomskiej w 1767. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku. W tymże roku, jako poseł na sejm repninowski z ziemi czerskiej, wszedł w skład delegacji wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej.
Na tydzień przed zawiązaniem konfederacji barskiej donosił Repninowi o przygotowaniach w Barze. W 1769 pojmany przez konfederatów barskich na zamku rzeszowskim, zmuszony został do zapłacenia okupu. Na czele oddziału wojsk rosyjskich uczestniczył w walkach z konfederatami barskimi, gdzie zasłynął z bezwzględności i okrucieństwa.
W 1777 został członkiem polskiej loży wolnomularskiej (Parfait Silence).
Życie prywatne.
Kasper Lubomirski poślubił Barbarę Lubomirską, córkę Jerzego Ignacego Lubomirskiego. Mieli dwie córki, Józefę i Mariannę.

</doc>
<doc id="758693" url="https://pl.wikipedia.org/wiki?curid=758693" title="Danaida (przyrząd)">
Danaida (przyrząd)

Danaida, naczynie Ponceleta – przyrząd pomiarowy do mierzenia natężenia przepływu cieczy. Ma postać prostego naczynia otwartego od góry, na dole znajduje się otwór odpływowy, a na bocznej ściance skala do odczytywania poziomu cieczy w naczyniu.
Mierzony strumień cieczy jest wlewany do naczynia od góry, wypływa przez dolny otwór, a ustalony poziom cieczy w naczyniu wskazuje wartość natężenia przepływu. Wysokość poziomu cieczy w naczyniu jest proporcjonalna do natężenia przepływu.

</doc>
<doc id="758696" url="https://pl.wikipedia.org/wiki?curid=758696" title="Wojna głodowa">
Wojna głodowa

Wojna głodowa – konflikt polsko-krzyżacki w 1414 roku toczony na terenach państwa zakonnego. 
Przebieg.
Prowadzona pod hasłem odzyskania wszystkich historycznych strat Polski na rzecz Zakonu, z Pomorzem Gdańskim na czele. Wojska Jagiełły nie zostały poparte przez stany pruskie miast państwa zakonnego, chociaż już w styczniu 1414 roku, na zjeździe stanów w Malborku, zgromadzeni tam przedstawiciele szlachty pruskiej, dostrzegając potęgę i siłę Królestwa Polskiego i obawiając się w wyniku wojny wyższych podatków ze strony państwa zakonnego, domagali się zagwarantowania z ich strony osobistej nietykalności. 
W kwietniu 1414 roku doszło do rozmów polsko-krzyżackich w Grabiach, jednak nie przyniosły one rozwiązania spornych kwestii, dlatego w czerwcu 1414 roku król Jagiełło postanowił ponownie zbrojnie wyruszyć na tereny państwa zakonu krzyżackiego.
Król wypowiedział wojnę zakonowi 18 lipca 1414 roku, co ogłosił na zamku w Łęczycy i wyruszył w lipcu z armią z Wolborza, a następnie przekroczył Wisłę koło Czerwińska. Następnie połączył się z wojskami książąt mazowieckich i wojskami Witolda. Wojskom Jagiełły towarzyszyło też kilku książąt śląskich (m.in. Konrad VII Biały oleśnicki, Bernard niemodliński, Jan II Żelazny, Wacław głogowski, Bolko cieszyński ). Po przekroczeniu granicy i minięciu Nidzicy, która skapitulowała 6 sierpnia, wojska polskie kierowały się w kierunku Królewca, pustosząc to wszystko, czego nie spalili wcześniej Krzyżacy. Ci jednak, chcąc uniknąć otwartej bitwy, spalili piekarnie i młyny, pochowali zapasy i schronili się w zamkach, co nie pozwoliło siłom polsko-litewskim na rozstrzygnięcie wojny w wyniku bitwy. W tej sytuacji wojska polskie przy pomocy Związku Jaszczurczego zdobyły szturmem Nidzbork (Nidzicę), Morąg, opanowały Ostródę, Olsztyn, Olsztynek, Kiszpork (Dzierzgoń), Biskupice, Prabuty i Kurzętnik. Dobre Miasto zostało podpalone i porzucone przez mieszkańców i następnie zajęte przez przednie straże wojsk polskich. Z Dobrego Miasta główna część wojsk polskich skierowała się w kierunku Lidzbarka, a zagony splądrowały Barczewo, Biskupiec i Jeziorany. Przednie straże wojsk polskich i litewskich podeszły pod Lidzbark 15 sierpnia 1414. Rozpoczęte kilka dni później oblężenie zostało zakończone na prośbę biskupa Henryka Vogelsanga, który powołał się na wcześniejsze powiązania ze stroną polską. Po odejściu spod Lidzbarka wojska polsko-litewskie przeszły w kierunku Pieniężna, które zostało spalone. Następnie zniszczono Prusy Dolne i skierowano się w kierunku Elbląga, a następnie wojska przeprawiły się przez Pasłękę po wybudowanym w tym celu moście. W trakcie tych działań zniszczono także Frombork. W przeciągu kilku tygodni Polacy zajęli całą Warmię po Elbląg i Braniewo, niszcząc poważnie najbogatsze południowo-zachodnie terytoria zakonne.
Taktyka wcześniejszego ogołocenia ziem zakonnych przez Krzyżaków i ucieczka ludności, spowodowała znaczne problemy aprowizacyjne wojsk polskich, przez co wojna ta została nazwana „głodową”. W tej sytuacji armia polska skierowała się na Elbląg, a następnie w kierunku Brodnicy. W tym też czasie Krzyżacy prowadzili też dywersyjne wypady na pogranicze wielkopolskie, dobrzyńskie i kujawskie.
W trakcie nieskutecznego oblężenia, bardzo silnie ufortyfikowanego zamku w Brodnicy, w wojskach polskich zaczęła szerzyć się epidemia, a Witold wycofał się na Litwę, wielki mistrz Michał Küchmeister von Sternberg zaproponował Polakom, że odstąpi im ziemię chełmińską, Kujawy i południową część Pomorza Gdańskiego, a Litwinom Żmudź, król Jagiełło jednak odmówił. Po liście Krzyżaków do papieża, legat papieski Jan biskup Lozanny wystąpił z propozycją przeniesienia sporu na drogę dyplomatyczną.
Król polski Władysław Jagiełło zawarł z Krzyżakami 8 (7 października) października dwuletni rozejm pod Brodnicą i zgodził się dochodzić swych roszczeń na Soborze w Konstancji.
Komisja powołana do rozpatrzenia sporu nie znalazła rozstrzygnięcia i zaleciła sąd rozjemczy, któremu przewodniczył Zygmunt Luksemburski. Termin rozejmu przedłużono później do 1418 roku. Niekorzystny dla Jagiełły wyrok wydany 6 grudnia 1420 roku oraz dalsze przeciąganie się sporu doprowadziło do nowej wojny w 1422 r. 

</doc>
<doc id="758701" url="https://pl.wikipedia.org/wiki?curid=758701" title="Oberstaufen">
Oberstaufen

Oberstaufen – uzdrowiskowa gmina targowa w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu. Leży w Allgäu, około 20 km na zachód od Sonthofen, przy drodze B308 i linii kolejowej Lindau (Bodensee)-Augsburg i granicy z Austrią.
Oberstaufen jest jednym w ważniejszych ośrodków sportów zimowych w regionie.
Polityka.
Wójtem gminy jest Walter Grath, rada gminy składa się z 20 osób.
Współpraca.
Miejscowość partnerska:

</doc>
<doc id="758703" url="https://pl.wikipedia.org/wiki?curid=758703" title="Nadleśnictwo Międzyrzec">
Nadleśnictwo Międzyrzec

Nadleśnictwo Międzyrzec – nadleśnictwo położone w województwie lubelskim w dwóch powiatach: bialskim i radzyńskim (gminy: Międzyrzec Podlaski, Biała Podlaska, Drelów, Rossosz, Komarówka oraz miasto Międzyrzec Podlaski.
Nadleśnictwo Międzyrzec zarządza gruntami o powierzchni 13 325 ha w tym powierzchnia leśna 13 016 ha. Podzielone jest na 2 obręby i 10 leśnictw.
W skład nadleśnictwa wchodzą też: rezerwat przyrody Liski.
Historia.
Nadleśnictwo Międzyrzec utworzono w roku 1973 w wyniku połączenia nadleśnictw Grabarka i Międzyrzec.
Nadleśnictwo Grabarka powstało w roku 1947 z lasów państwowych nadleśnictwa Kijowiec oraz z własności prywatnych hrabiego Potockiego.
Nadleśnictwo Międzyrzec utworzono w 1945 z majątków Międzyrzec Podlaski, Styrzyniec, Turów i Witoroż. Przed II wojną światową stanowiło w całości własność prywatną Potockich, a do połowy XIX wieku lasy te były własnością Sapiehów.
Drzewostan.
Głównym gatunkiem rosnącym w nadleśnictwie Międzyrzec jest sosna zwyczajna (67% powierzchni; 72,2% zasobności).Poza tym rosną tu także: brzoza brodawkowata (11,3% powierzchni; 8,6% zasobności), dąb (10,3% powierzchni; 9,6% zasobności), olsza czarna, modrzew, świerk, jesion, grab, topola, osika i lipa.

</doc>
<doc id="758708" url="https://pl.wikipedia.org/wiki?curid=758708" title="Pierwszy Program Polskiego Radia">
Pierwszy Program Polskiego Radia



</doc>
<doc id="758717" url="https://pl.wikipedia.org/wiki?curid=758717" title="BSC Berlin">
BSC Berlin

BSC Berlin – niemiecki klub hokejowy występujący w Landeslidze Berlin (6. klasa rozgrywek w Niemczech). Klub jako pierwszy w historii zdobył Mistrzostwo Niemiec, do BSC Berlin należy także rekord zwycięstw w krajowych rozgrywkach (20 razy). Jako druga drużyna w historii zdobyła także Puchar Spenglera.

</doc>
<doc id="758719" url="https://pl.wikipedia.org/wiki?curid=758719" title="Teodor Józef Lubomirski">
Teodor Józef Lubomirski

Teodor Józef Konstanty Lubomirski herbu Szreniawa bez Krzyża, książę (ur. 1683 – zm. 6 lutego 1745 w Ujazdowie) – wojewoda krakowski, marszałek sejmów 1729 i 1730, marszałek polny Arcyksięstwa Austriackiego, od 1734 kawaler orderu Złotego Runa i od 1730 Orła Białego.
Życiorys.
Był synem Stanisława Herakliusza, bratem przyrodnim Elżbiety Heleny Sieniawskiej, ojcem Kaspra generała lejtnanta wojsk rosyjskich.
W 1700 otrzymał od ojca bogate starostwo spiskie. Zaraz potem zrabował je i z metresą swego ojca uciekł za granicę. Wrócił prawdopodobnie już po śmierci ojca w 1702. Został dziedzicem Czerniakowa i Ujazdowa pod Warszawą, po samobójczej śmierci brata Franciszka dostał w 1721 rozlegle dobra łańcuckie, a drogą kupna stopniowo nabył duży kompleks dóbr w Rzeszowskiem, był właścicielem Połonnego.
Wziął udział w wojnie północnej przeciwko Augustowi II. W 1711 uzyskał przebaczenie Augusta II i zwrot starostwa spiskiego. Przez lat niemal dwadzieścia nie brał żadnego udziału w życiu publicznym. W 1721 odbił kupcowi krakowskiemu Janowi Kristiczowi urodziwą żonę Elżbietę ze szkockiej rodziny de Culler-Cuming i zamieszkał z nią oficjalnie. W pierwszej połowie 1724 r. poślubił swą konkubinę. Ożenek z mieszczką oburzył rodziny magnackie, które przestały u niego bywać.
Poseł sejm z województwa krakowskiego w 1729 i 1730 roku. Od 1732 roku był wojewodą krakowskim. Był członkiem konfederacji generalnej zawiązanej 27 kwietnia 1733 roku na sejmie konwokacyjnym. Był elektorem Augusta III Sasa w 1733 roku, podpisał jego "pacta conventa". W 1735 roku podpisał uchwałę Rady Generalnej konfederacji warszawskiej. W 1736 roku został wyznaczony senatorem rezydentem.
4 grudnia 1736 został mianowany na stopień marszałka polnego. W tym samym roku został szefem Pułku Kirasjerów, późniejszego Czeskiego Pułku Dragonów Nr 2.
Wiele przebywał w Wiedniu i Austrii, gdzie w 1740 nabył dobra ziemskie. Na sejmie pacyfikacyjnym 1736 storpedował projekt nowych podatków, udaremnił skutecznie próbę reformy państwa. 10 lipca 1737 roku podpisał we Wschowie konkordat ze Stolicą Apostolską. Posłował jeszcze na sejm w 1740 ostro krytykując pomysły powiększenia armii.
U schyłku życia popadł w dewocję, czego wyrazem było wzniesienie przy kościele ujazdowskim kalwarii złożonej z 33 kaplic, zbudowanie kościoła w Boguchwale, kościoła i klasztoru dominikanów w Łańcucie. Lubomirski wspierał także Collegium Nobilium. Schorowany na podagrę, zmarł w Ujazdowie. Został pochowany w kościele św. Antoniego Padewskiego na Czerniakowie. Po uregulowaniu spraw majątkowych żona Teodora Elżbieta przeprowadziła się w 1748 do Wiednia za córką Anną (zm. 1771), która wyszła za mąż za magnata węgierskiego Mikołaja Esterházyego. Elżbieta zmarła w Wiedniu w 1776.

</doc>
<doc id="758721" url="https://pl.wikipedia.org/wiki?curid=758721" title="Johann Muehlegg">
Johann Muehlegg



</doc>
<doc id="758726" url="https://pl.wikipedia.org/wiki?curid=758726" title="Cachaca">
Cachaca



</doc>
<doc id="758727" url="https://pl.wikipedia.org/wiki?curid=758727" title="Stepan Baran">
Stepan Baran

Stepan Baran, ukr. Степан Баран (ur. 25 stycznia 1879 w Krukienicach, zm. 4 lipca 1953 w Monachium) – ukraiński działacz społeczny, adwokat, publicysta i dziennikarz; poseł na Sejm II RP z ramienia Ukraińskiego Zjednoczenia Narodowo-Demokratycznego (UNDO).
Życiorys.
Ukończył gimnazjum we Lwowie, prawo i filozofię na uczelniach we Lwowie, Berlinie i Wiedniu. W 1909 roku doktoryzował się z prawa.
W czasie studiów działacz ukraińskiego ruchu niepodległościowego, wydawał pisma „Ukraina” i „Swoboda”. W latach 1913–1918 sekretarz Komitetu Narodowego Ukraińskiej Partii Narodowo-Demokratycznej.
W latach 1918–1919 członek (i wiceprezydent) Ukraińskiej Rady Narodowej. Współtwórca Zachodnioukraińskiej Republiki Ludowej i sekretarz spraw ziemskich w rządzie Kostia Łewyckiego.
W II Rzeczypospolitej członek i prezes Rady Naczelnej UNDO we Lwowie. Prowadził kancelarie adwokackie w Zaleszczykach i Tarnopolu. Dyrektor tarnopolskiego oddziału Ukraińskiego Banku Spółdzielczego, członek zarządu Proswity i powiatowy przewodniczący Ridnej Szkoły.
W latach 1928–1939 sprawował mandat posła UNDO z okręgów Czortków i Tarnopol. Należał do władz Klubu Ukraińskiego w Sejmie. W latach 1925-1939 był członkiem Centralnego Komitetu UNDO. W roku 1938 występował w Sejmie z protestem w sprawie akcji burzenia cerkwi na Ziemi Chełmskiej.
W latach 1902–1939 pisywał artykuły do "Diła".
Po agresji ZSRR na Polskę udał się do Krakowa na teren okupacji niemieckiej, gdzie pisywał do wydawanych w języku ukraińskim „Krakiwśkych Wistej” („Wieści Krakowskich”).
W 1944 wyjechał do Niemiec. Od 1952 do 4 lipca 1953 był premierem emigracyjnego rządu URL, a także członkiem zarządu Ukraińskiego Związku Dziennikarzy w Monachium.
Autor wielu opracowań historycznych, między innymi biografii metropolity Andrzeja Szeptyckiego oraz wydanej w 1940 w Krakowie książki „Po niewoli – wyzwolenie”.

</doc>
<doc id="758731" url="https://pl.wikipedia.org/wiki?curid=758731" title="Parafia Ewangelicko-Augsburska w Zawierciu">
Parafia Ewangelicko-Augsburska w Zawierciu

Parafia Ewangelicko-Augsburska w Zawierciu – nieistniejąca już parafia Kościoła Ewangelicko-Augsburskiego w RP, na terenie dzisiejszej diecezji katowickiej.
Historia.
Luteranizm spotkał się z dużym zainteresowaniem w Krakowie wkrótce po tym, gdy Marcin Luter ogłosił swoje 95 tez. Do zachodniej części Małopolski jednak nie od razu przeniknął.
Wyznanie ewangelickie na terenie ziemi zawierciańskiej zaczęło się szerzej zakorzeniać dopiero na przełomie XIX i XX wieku, kiedy przybyli tu z Niemiec przemysłowcy oraz pracownicy do ich fabryk będący wyznania luterańskiego. W 1911 r. nastąpiło formalne powstanie miejscowego zboru, jako filiału Zawiercie parafii ewangelicko-augsburskiej w Częstochowie. W 1924 r. utworzono samodzielną parafię w Zawierciu. Ewangelicy wznieśli tu kościół, zaś grunt pod cmentarz otrzymali w darze od Żyda - Stanisława Holenderskiego.
Od 1937 r. obsługę parafii zapewniał ks. Jerzy Tytz – proboszcz parafii ewangelicko-augsburskiej w Sosnowcu. Po wybuchu II wojny światowej w 1939 r. został on przez hitlerowców usunięty z tego stanowiska i uwięziony.
Po zakończeniu II wojny światowej kościół ewangelicki w Zawierciu został znacjonalizowany. Obecnie zajmuje go Cech Rzemiosł.

</doc>
<doc id="758733" url="https://pl.wikipedia.org/wiki?curid=758733" title="Sepp Bradl-Skistadion">
Sepp Bradl-Skistadion

Sepp Bradl-Skistadion – kompleks skoczni narciarskich w austriackiej miejscowości Bischofshofen. W skład kompleksu wchodzi Paul-Ausserleitner-Schanze (pol. "Skocznia narciarska im. Paula Ausserleitnera"), na której corocznie 6 stycznia odbywa się konkurs w ramach Turnieju Czterech Skoczni, kończący turniej. W 1999 roku na skoczni im. Paula Ausserleitnera rozegrano indywidualny i drużynowy konkurs w ramach XXXII Mistrzostw Świata w narciarstwie klasycznym w Ramsau. Poza nią w kompleksie znajdują się również skocznia średnia Laideregg-Schanze (K65) i dwie skocznie małe (K40 i K20).
Obiekt jest bardzo dobrze wkomponowany w otoczenie. Rosnący wokół las dobrze osłania go od wiatru. Wieża startowa jest drewniana, wzmocniona betonem. Od 2003 roku skocznia ma sztuczne oświetlenie, zaś wiosną 2004 roku została wyposażona w igelit.
Skocznia duża nosi imię Paula Ausserleitnera, który w wyniku upadku na tej skoczni doznał śmiertelnych obrażeń i zmarł. Jest to skocznia naturalna, która przez wiele lat istnienia wyróżniała się niezwykłym najazdem: w ogóle nie miała wieży startowej i cały najazd był na naturalnym zboczu, na którym sędziowie wskazywali zawodnikom miejsce rozpoczęcia rozbiegu. Pierwszą, niewielką wieżę startową wybudowano dopiero w roku 1983.
Rekordzistą dużej skoczni jest Dawid Kubacki, który 6 stycznia 2019 roku skoczył tu 145 metrów.
Skocznia K65 co roku gości panie w ramach Pucharu Kontynentalnego kobiet. Podczas jednych z tych zawodów norweska zawodniczka Anette Sagen skoczyła 74 metry, ustanawiając rekord skoczni. W 2004 rekord ten został pobity przez Michaela Grubera (74,5 m). Rekord został wyrównany przez Christopha Stricknera podczas zawodów FIS Cup latem w 2005. Ostatecznie, w styczniu 2006 pobił go Martin Machreich.
Zawody międzynarodowe w skokach narciarskich rozegrane na skoczni im. Paula Ausserleitnera.
"Stan po zakończeniu sezonu 2014/2015"
Turniej Czterech Skoczni.
Od 1953 roku w Bischofshofen corocznie rozgrywany jest jeden z konkursów w ramach Turnieju Czterech Skoczni (w 2008 roku rozegrano dwa konkursy; jeden z nich zastąpił zawody, które nie odbyły się na skoczni Bergisel w Innsbrucku). Od 1980 roku zawody te zaliczane są do klasyfikacji Pucharu Świata.
Letnie Grand Prix.
Konkurs Letniego Grand Prix w skokach narciarskich rozegrano w Bischofshofen jeden raz. Zwycięzcą został Szwajcar Andreas Küttel. Spośród Polaków najlepsze miejsce zajął Kamil Stoch, który był piętnasty. 20. lokatę zajął Adam Małysz, a ostatnie 50. miejsce zajął Krystian Długopolski. W kwalifikacjach wystartował również Piotr Żyła, lecz nie awansował do konkursu.

</doc>
<doc id="758737" url="https://pl.wikipedia.org/wiki?curid=758737" title="Paula Mitrache">
Paula Mitrache



</doc>
<doc id="758739" url="https://pl.wikipedia.org/wiki?curid=758739" title="Stara Synagoga w Duisburgu">
Stara Synagoga w Duisburgu

Stara Synagoga w Duisburgu (niem. "Alte Synagoge") – główna synagoga duisburskiej gminy żydowskiej zbudowana w 1875 roku. Synagoga została spalona podczas nocy kryształowej w listopadzie 1938 roku. Kilka dni później rozebrano jej zgliszcza do poziomu fundamentów.
W 1999 roku zbudowano nową modernistyczną synagogę, która jest kontynuatorką starej synagogi.

</doc>
<doc id="758740" url="https://pl.wikipedia.org/wiki?curid=758740" title="Chris Paul">
Chris Paul

Christopher Emmanuel „Chris” Paul (ur. 6 maja 1985 w Winston-Salem) – amerykański koszykarz, grający na pozycji rozgrywającego, obecnie zawodnik zespołu Phoenix Suns. Mistrz olimpijski z Pekinu i Londynu, brązowy medalista Mistrzostw Świata w Japonii 2006.
W 2011 wystąpił w dwóch meczach gwiazd amerykańskich szkół średnich – McDonald’s All-American i Jordan Classic. Został też wybrany najlepszym zawodnikiem amerykańskich szkół średnich stanu Karolina Północna (North Carolina Gatorade Player of the Year, North Carolina Mr. Basketball). W 2003 został zaliczony do I składu Parade All-American i II USA Today All-USA.
Kariera NBA.
Sezon 05/06.
W sezonie debiutanckim notował średnio 16,1 punktów, 7,8 asyst, 5,1 zbiórek, 2,2 przechwytów. Za swoją grę otrzymał nagrodę debiutanta roku. Został zaliczony do I składu najlepszych debiutantów ligi, wystąpił także w konkursie Skills Challenge oraz spotkaniu debiutantów. W trakcie sezonu był wyróżniany 6-krotnie nagrodą dla najlepszego debiutanta miesiąca.
Sezon 06/07.
29 grudnia Chris skręcił kostkę. Kontuzja była na tyle poważna, że pauzował miesiąc. Grając w Rookie Challenge, pobił aż dwa rekordy: pierwszy to 17 asyst a drugi do 9 przechwytów. Gdyby przechwycił jeszcze jedną piłkę, to zaliczyłby triple-double i zostałby pierwszym zawodnikiem w historii, który dokonał tego na tej imprezie. Choć rozegrał aż o 12 spotkań mniej niż w zeszłym sezonie, to pobił kilka swoich rekordów m.in.: 35 punktów, 18 asyst i 12 zbiórek. Warto wyróżnić też rekord Chrisa, który wynosi 48 minut w meczu, w tym sezonie dokonał tego wyczynu 3 razy. Chris pod koniec sezonu doznał kontuzji lewej stopy, ale chciał grać do końca, jednak uraz ten nie pozwolił mu na to i osłabił „Szerszenie” pod koniec sezonu. W najbliższym czasie Chris zostanie poddany operacji. Mimo iż w tym sezonie Chris znowu był liderem drużyny z Nowego Orleanu to nie zakwalifikowali się do play-off. Drużynę nękały kontuzje, na samym początku sezonu, bo już po 13 meczach kontuzjowany był Peja Stojaković, który miał stworzyć duet z Paulem, kiedy to dobrze sobie radzili na początku sezonu. Doświadczenie Stojakovic’a i młodość Paula mogła przynieść play-off, ale plaga kontuzji w drużynie nie pozwoliła na to.
Sezon 07/08.
Paul uzyskiwał średnio 21,1 punktów, 4 zbiórki, 11,6 asyst i 2,71 przechwytu. W dwóch ostatnich kategoriach został liderem ligi. Wziął udział w NBA All-Star Game. Podczas All-Star Weekend uczestniczył także w All-Star Playstation Skills Challenge, wygrywając pierwszą rundę zawodów. W finale musiał jednak uznać wyższość Derona Williamsa. W All-Star Game drużyna Paula uległa ekipie ze Wschodu, sam Paul zanotował 16 punktów, 14 asyst i 5 przechwytów.
W pierwszych w karierze Paula rozgrywkach play-off, Hornets wyeliminowali Dallas Mavericks w stosunku 4–1. W kolejnej fazie ulegli jednak broniącym tytułu San Antonio Spurs.
W głosowaniu na MVP sezonu regularnego zajął drugie miejsce, za Kobem Bryantem, ponadto został wybrany do I składu najlepszych graczy ligi.
Sezon 11/12.
Przed sezonem 2011/12 został wymieniony przez New Orleans Hornets do Los Angeles Clippers.
Sezon 12/13.
Chris Paul doprowadził Clippers do play-off, ale nieoczekiwanie w pierwszej rundzie pokonali ich Memphis Grizzlies. W sezonie Clippersi zajęli 4. miejsce w konferencji zachodniej, a CP3 został wybrany do meczu gwiazd NBA. Chris podpisał kontrakt z Los Angeles Clippers na kolejne 5 lat.
28 czerwca 2017 w wyniku grupowej wymiany trafił do Houston Rockets.
16 lipca 2019 trafił w wyniku wymiany do Oklahoma City Thunder.
16 listopada 2020 trafił w wyniku wymiany do zespołu Phoenix Suns.
Statystyki.
Na podstawie Basketball-Reference.com 
"Stan na koniec sezonu 2019/20"

</doc>
<doc id="758743" url="https://pl.wikipedia.org/wiki?curid=758743" title="Zastawka dwudzielna">
Zastawka dwudzielna

Zastawka dwudzielna ("valva atrioventricularis sinistra s. valva bicuspidalis s. mitralis") – inaczej mitralna lub przedsionkowo-komorowa lewa; Jedna z czterech zastawek serca, która zapobiega cofaniu się krwi z komory lewej do przedsionka lewego. Składa się ona zazwyczaj z dwóch płatków: przedniego i tylnego, połączonych spoidłami – bocznym i przyśrodkowym.

</doc>
<doc id="758745" url="https://pl.wikipedia.org/wiki?curid=758745" title="Stanisław Sebastian Lubomirski">
Stanisław Sebastian Lubomirski

Książę Stanisław Sebastian Lubomirski h. Szreniawa bez Krzyża (ur. 31 stycznia 1875 w Krakowie, zm. 16 sierpnia 1932 w Karlowych Warach) – przemysłowiec, finansista, działacz gospodarczy, prezes Centralnego Związku Przemysłu Polskiego w 1932 roku.
Życiorys.
Urodził się w rodzinie księcia Eugeniusza Adolfa, ziemianina i kolekcjonera, i Róży z Zamoyskich h. Jelita (1836–1915). Był bratem Róży Zofii (1860–1881), Stefana Andrzeja, Władysława, Konstantego Eugeniusza Andrzeja (1868–1934) i Krystyny Marii Aleksandry (1871–1958). Szkołę średnią ukończył w Krakowie. Po maturze studiował w Berlinie i Fryburgu. Po studiach wrócił do kraju. Założył wspólnie z Henrykiem Radziszewskim Krajowy Dom Bankowy zajmujący się operacjami finansowymi i handlowymi. W 1911 roku objął funkcję prezesa zarządu w Banku Przemysłowym w Warszawie. Poza bankowością zajmował się między innymi eksploatacją wosku ziemnego. Nabył tereny naftowe na wyspie Czelekien (obecnie półwysep) na Morzu Kaspijskim.
W maju 1910 został założycielem i właścicielem Warszawskiego Towarzystwa Lotniczego "Awiata". Dzięki staraniom Lubomirskiego i Awiaty zorganizowano pierwszą na ziemiach polskich cywilną szkołę pilotów i wytwórnię samolotów.
Zastępca komendanta Straży Obywatelskiej w Warszawie.
Od 1926 prezes Centralnego Związku Polskiego Przemysłu, Górnictwa, Handlu i Finansów, a po zjednoczeniu przemysłu został prezesem Centralnego Towarzystwa Przemysłu Polskiego. Prezes Rady Nadzorczej Banku Handlowego w latach 1927–1931.
5 marca 1905 w Zakopanem poślubił Jadwigę z Bożeniec-Jełowickich h. wł. (1877–1965). Dzieci nie mieli.
Zmarł w Karlowych Warach. Został pochowany na cmentarzu Powązkowskim w Warszawie (Aleja Zasłużonych-1-14).

</doc>
<doc id="758749" url="https://pl.wikipedia.org/wiki?curid=758749" title="Psiząb liliowy">
Psiząb liliowy

Psiząb liliowy ("Erythronium dens-canis" L.) – gatunek rośliny z rodziny liliowatych ("Liliaceae"). Występuje w chłodniejszych rejonach południowej Europy (m.in. na wapiennych terenach Płaskowyżu Murańskiego i Krasu Słowacko-Węgierskiego).
Biologia i ekologia.
Rośnie w żyznych i prześwietlonych lasach liściastych, także na trawiastych polanach i cienistych łąkach. W górach do wysokości 1700 m (wyżej u odmian). Wymagania ma podobne jak większość psizębów.
Zmienność.
Gatunek niezbyt zmienny, wyróżnia się następujące odmiany:
Ochrona.
Na Słowacji roślina objęta prawną ochroną gatunkową, uznana za takson krytycznie zagrożony (CR) (występuje tylko w kilku miejscach w Parkach Narodowych Muránska planina oraz Kras Słowacki).

</doc>
<doc id="758754" url="https://pl.wikipedia.org/wiki?curid=758754" title="Synagoga Główna we Frankfurcie nad Menem">
Synagoga Główna we Frankfurcie nad Menem

Synagoga Główna we Frankfurcie nad Menem (niem. "Hauptsynagoge") – główna synagoga frankfurckiej reformowanej gminy żydowskiej, znajdująca się przy Börnestraße. Została zbudowana w 1860 roku na miejscu starej synagogi.
Synagoga została spalona podczas nocy kryształowej w listopadzie 1938 roku. Ruiny synagogi zostały rozebrane w styczniu 1939 roku.

</doc>
<doc id="758756" url="https://pl.wikipedia.org/wiki?curid=758756" title="Wołodymyr Cełewycz">
Wołodymyr Cełewycz

Wołodymyr Cełewycz, ukr. Володимир Целевич (ur. 21 kwietnia 1891 we Lwowie, zm. 2 kwietnia 1942 w Saratowie) – ukraiński działacz polityczny i społeczny, poseł na Sejm II RP II, IV i V kadencji, adwokat.
Życiorys.
Ukończył szkołę średnią i Wydział Prawa na Uniwersytecie Franciszkańskim we Lwowie. Po studiach sędzia i dziennikarz, w latach 1919–1922 sekretarz Komitetu Obywatelskiego we Lwowie.
Członek Kolegium Naczelnego Ukraińskiej Organizacji Wojskowej (UWO), z której wystąpił w 1925. W latach 1925–1928 i 1932–1937 sekretarz generalny Ukraińskiego Zjednoczenia Narodowo-Demokratycznego (UNDO).
Redaktor naczelny pism „Diło” i „Swoboda” w latach 1932–1935.
Trzykrotny poseł na Sejm RP z listy UNDO: w latach 1928–1930 (okręg Złoczów) i 1935–1939 (okręgi Przemyśl i Buczacz; w 1930 nie uzyskał mandatu, startując z listy ukraińsko-białoruskiego bloku wyborczego), wiceprezes Ukraińskiej Reprezentacji Parlamentarnej.
We wrześniu 1930 uwięziony w twierdzy brzeskiej, po kilku tygodniach zwolniony bez procesu sądowego. Wraz z Wasylem Mudrym współautor polityki ugody polsko-ukraińskiej i porozumienia zawartego w 1935 z premierem Marianem Zyndram-Kościałkowskim.
Po wybuchu II wojny światowej sugerował polskim władzom wojskowym, aby uzbroiły członków stowarzyszenia Łuh w celu obrony przed potencjalnym atakiem wojsk sowieckich. 
Po agresji ZSRR na Polskę aresztowany przez NKWD we Lwowie 27 września 1939, bezpośrednio po kapitulacji miasta, więziony na Łubiance.
Po układzie Sikorski-Majski (1941) ambasada polska w ZSRR czyniła bezskuteczne starania o jego uwolnienie z rąk sowieckich. Polskie władze emigracyjne rozważały jego kandydaturę na członka Rady Narodowej Rzeczypospolitej Polskiej, jednak zmarł on 2 kwietnia 1942 w szpitalu więziennym w Saratowie. 

</doc>
<doc id="758758" url="https://pl.wikipedia.org/wiki?curid=758758" title="Jan Schlaudraff">
Jan Schlaudraff

Jan Schlaudraff (ur. 18 lipca 1983 w Waldbröl) – niemiecki piłkarz występujący na pozycji pomocnika lub napastnika.
Naukę gry w piłkę Schlaudraff rozpoczynał w wieku 9 lat w JSG Wissen. Po pięciu latach gry w tym klubie, przeniósł się do innej młodzieżowej drużyny – Hassii Bingen. W klubie z Nadrenii-Palatynat występował przez kolejne 7 lat. Wtedy też został zauważony przez działaczy Borussii Mönchengladbach i w 2002 roku przeszedł do klubu z Bundesligi. Schlaudraff jednak nie był wyróżniającą się postacią, rozgrywając przez dwa lata gry w zespole jedynie 10 spotkań. Skutkiem słabej gry było wystawienie gracza na listę transferową i, w konsekwencji tego, sprzedażą go do, wówczas II-ligowej Alemannii Aachen. Od razu po przejściu do zaczął występować w pierwszym składzie. Wystąpił w 15 meczach rundy wiosennej sezonu 2004/05, nie zdobył jednak żadnego gola. W następnym sezonie zdobył w 29 spotkaniach 11 bramek, przyczyniając się do awansu klubu do Bundesligi.
W reprezentacji Niemiec Schlaudraff rozegrał 35 minut w towarzyskim spotkaniu z Gruzją.
Piłkarz przyczynił się w dużym stopniu do wyeliminowania z rozgrywek Pucharu Niemiec Bayernu Monachium, strzelając w wygranym przez Alemannię 4:2 spotkaniu decydującą, czwartą bramkę. Po tym spotkaniu, Schlaudraff otrzymał propozycję gry w Bayernie, na którą przystał i początku sezonu 2007/2008 występował w zespole z Monachium i został z nim mistrzem Niemiec.
W lipcu 2008 roku Schlaudraff odszedł z Bayernu i za 2 miliony euro przeszedł do Hannoveru 96.

</doc>
<doc id="758759" url="https://pl.wikipedia.org/wiki?curid=758759" title="Parafia św. Wawrzyńca w Orzeszu">
Parafia św. Wawrzyńca w Orzeszu

Parafia św. Wawrzyńca – rzymskokatolicka parafia znajdująca się w Orzeszu. Parafia należy do dekanatu Orzesze i archidiecezji katowickiej.
Historia kościółka.
Kościół św. Wawrzyńca został zbudowany na wzniesieniu zwanym Górką św. Wawrzyńca. Wokół kościoła rozciąga się cmentarz. Kościół powstał prawdopodobnie około 1590 roku jako fundacja ówczesnych właścicieli Orzesza, Wawrzyńca Tracha i jego żony Anny Marii z Frankenbergów. Świadczą o tym herby rodowe oraz inskrypcja, wyryta w piaskowcowej płycie. Do 1628 r. kościół był w rękach protestantów. W czasie wojny trzydziestoletniej uległ dewastacji. Po przejęciu przez katolików stał się kościołem filialnym parafii we Woszczycach. W 1696 roku proboszcz woszczycki ks. Mikołaj Wróblewski uzyskał w Kurii Biskupiej w Krakowie zezwolenie na odprawienie nabożeństw, a proboszcz Ignacy Drabik(1720-1745) zaprowadził zwyczaj odprawiania Mszy św. trzy razy w roku: w święto Nawiedzenia Najświętszej Maryi Panny, św. Wawrzyńca i św. Katarzyny. W 1725 roku zapisano w inwentarzu parafialnym, że w wiosce Orzesze znajduje się murowany kościółek z kryptą, w której grzebie się panów Orzesza. W ołtarzu głównym znajdował się wówczas obraz św. Katarzyny (świątynię mianowano wówczas kościołem św. Katarzyny), a w ołtarzach bocznych obrazy św. Wawrzyńca i Nawiedzenie NMP, które zachowały się do naszych czasów i znajdują się w kościele.
W 1852 roku na skutek uderzenia pioruna spłonęła wieżyczka i część dachu. W 1853 roku naprawiono dach oraz dokonano generalnego remontu całego kościoła. Zbudowana została nowa, wyższa wieża, a wewnątrz posadzkę ceglaną zastąpiono posadzką kamienną. W 1897 roku zainstalowano nowe, neogotyckie ołtarze i ambonę.
1 stycznia 1906 r. przy kościele powstała kuracja. Od 1 sierpnia 1912 do 1930 r. był kościołem parafialnym dla Orzesza. Z chwilą oddania do użytku w centrum Orzesza nowego kościoła pw. Nawiedzenia Najświętszej Maryi Panny, kościół św. Wawrzyńca stał się kościołem filialnym.
W latach 1945-46 odrestaurowano kościół po zniszczeniach wojennych, a w 1947 artysta malarz Felicjan Łatko z Orzesza wykonał w nim polichromię. Od chwili poświęcenia nowego kościoła nabożeństwa w kościele św. Wawrzyńca odbywały się przeważnie dwa razy w roku: w uroczystość odpustową ku czci św. Wawrzyńca i w Dzień Zaduszny. W 1967 r. przy kościele mianowano rektora.
Historia parafii.
Parafia św. Wawrzyńca została erygowana 3 maja 1980 r. Na początku liczyła niewiele ponad 1000 mieszkańców, z których ponad 900 to katolicy.

</doc>
<doc id="758764" url="https://pl.wikipedia.org/wiki?curid=758764" title="Didier Agathe">
Didier Agathe

Didier Fernand Agathe (ur. 16 sierpnia 1975 w Saint-Pierre) – francuski piłkarz pochodzenia reuniońskiego, występujący na pozycji pomocnika. 
Kariera.
Agathe karierę rozpoczął w zespole Montpellier HSC z Division 1. Przed debiutem w jego barwach był wypożyczony do trzecioligowego Olympique Alès, w którym spędził sezon 1996/1997. Następnie wrócił do Montpellier, a w Division 1 zadebiutował w sezonie 1998/1999. Był to zremisowany 2:2 mecz przeciwko AJ Auxerre, rozegrany 23 kwietnia 1999. Na boisku pojawił się wówczas w 57. minucie, w miejsce Didiera Thimothée. Dla Montpellier zagrał jeszcze w jednym ligowym spotkaniu.
W połowie 1999 roku przeszedł do szkockiego Raith Rovers ze Scottish Division One i spędził tam sezon 1999/2000. W lipcu 2000 został zawodnikiem Hibernianu, grającego w Scottish Premier League. W lidze tej zadebiutował 30 lipca 2000 w zremisowanym 0:0 meczu z Heart of Midlothian FC, zaś 5 sierpnia 2000 w wygranym 3:0 spotkaniu z Dundee United strzelił dwa gole, swoje pierwsze w SPL. 
Po dwóch miesiącach, we wrześniu 2000 odszedł do ligowego rywala – Celtiku. 21 maja 2003 zagrał w finałowym meczu Pucharu UEFA, przegranego po dogrywce 2:3 z FC Porto. W ciągu 6 lat gry dla Celtiku, zdobył z nim trzy mistrzostwa Szkocji (2001, 2002, 2004), trzy Puchary Szkocji (2001, 2004, 2005), a także Puchar Ligi Szkockiej (2001). W lutym 2006 kontrakt Agathe został rozwiązany.
Przed sezonem 2006/2007 dołączył do angielskiej Aston Villi. W Premier League swój pierwszy mecz rozegrał 14 października 2006 przeciwko Tottenhamowi Hotspur (1:1). W barwach Aston Villi wystąpił w pięciu ligowych meczach. W styczniu 2007 nie przedłużono wygasającego kontraktu Agathe.
Następnie został graczem reuniońskiego klubu JS Saint-Pierroise, z którym w 2008 roku zdobył mistrzostwo Reunionu. W 2010 roku zakończył tam karierę.

</doc>
<doc id="758766" url="https://pl.wikipedia.org/wiki?curid=758766" title="Kompleks skoczni narciarskich w Hakubie">
Kompleks skoczni narciarskich w Hakubie

Kompleks skoczni narciarskich w Hakubie - olimpijski kompleks skoczni narciarskich w japońskiej Hakubie o punktach konstrukcyjnych K120 (HS-131) i K90 (HS-98). 
Obiekt został specjalnie zbudowany na zimowe igrzyska olimpijskie w Nagano. Nagano nie posiada skoczni narciarskiej, dlatego też zawody zorganizowano w niedaleko położonej Hakubie. Złotym medalistą na skoczni dużej został wówczas Japończyk Kazuyoshi Funaki, który wyprzedził Fina Janiego Soininena oraz swojego rodaka Masahiko Haradę. Na skoczni normalnej zwyciężył Soininen, który wyprzedził Funakiego oraz Austriaka Andreasa Widhölzla.
Niegdyś odbywały się tutaj zawody zimowego Pucharu Świata, jednak w ostatnich latach na skoczni organizowane są jedynie zawody Pucharu Kontynentalnego oraz Letniego Grand Prix.

</doc>
<doc id="758770" url="https://pl.wikipedia.org/wiki?curid=758770" title="Kost Łewycki">
Kost Łewycki

Kost Łewycki (/"Kost' Łewyćkyj", ur. 18 listopada 1859 w Tyśmienicy, zm. 12 listopada 1941 we Lwowie) – premier Zachodnioukraińskiej Republiki Ludowej, adwokat, ukraiński parlamentarzysta, publicysta, polityk, działacz państwowy i społeczny. Członek honorowy Towarzystwa Naukowego im. Szewczenki i Towarzystwa Proswita.
Życiorys.
Urodził się w rodzinie kapłana greckokatolickiego ks. Antona Łewyckiego (1832—1909) herbu Rogala, proboszcza m.in. w Niżniowie. Ukończył C.K. gimnazjum w Stanisławowie a następnie Wydział Prawa Uniwersytetu Lwowskiego. Współzałożyciel i sekretarz Ukraińskiej Partii Narodowo-Demokratycznej. W latach 1898–1939 był dyrektorem Krajowego Związku Kredytowego (później Centrobanku). Od 1904 – pierwszy przewodniczący rady Krajowego Związku Rewizyjnego.
Od lat 90. XIX w. był adwokatem we Lwowie. Był współzałożycielem pierwszego czasopisma prawniczego wydawanego po ukraińsku "Czasopys Prawnycza". W latach 1928-1939 r. był redaktorem naczelnym czasopisma prawniczego wydawanego we Lwowie po ukraińsku „Żittia i prawo”. Kancelarię adwokacką prowadził pod szyldem ukraińskim i polskim jako "Dr Konstanty Lewicki" - w latach 30. XX w. pod adresem Podwale 7 we Lwowie.
W 1900 bez powodzenia kandydował na posła na wyborach do austriackiej Rady Państwa w Wiedniu X kadencji z IV (wiejskiej) kurii w okręgu wyborczym Nr XVII Lwów–Gródek–Jaworów, gdy zwyciężył go Teofil Merunowicz.
W 1914: został odznaczony Krzyżem Komandorskim Orderu Leopolda, przewodniczył Głównej Radzie Ukraińskiej, a potem Ogólnej Radzie Ukraińskiej w Wiedniu.
Premier Zachodnioukraińskiej Republiki Ludowej (ZURL) od 13 listopada 1918 do 4 stycznia 1919. Po przegranej wojnie polsko-ukraińskiej wyemigrował do Wiednia, był członkiem emigracyjnego rządu Sydora Hołubowycza. W 1924 powrócił z emigracji do Lwowa.
Działacz Ukraińskiego Zjednoczenia Narodowo-Demokratycznego (UNDO). Aresztowany 30 września 1939 przez NKWD we Lwowie, skazany na pięć lat łagru, przez 14 miesięcy więziony na Łubiance i w Butyrkach. Zwolniony w 1941, powrócił do Lwowa. Po ataku III Rzeszy na ZSRR, zajęciu Lwowa przez Wehrmacht i proklamacji niepodległości Ukrainy stanął na czele utworzonej 6 lipca 1941 Rady Seniorów, przekształconej 30 lipca w Ukraińską Radę Narodową.
Pochowany na cmentarzu Janowskim.

</doc>
<doc id="758772" url="https://pl.wikipedia.org/wiki?curid=758772" title="Express-3A">
Express-3A

Express-3A – satelita telekomunikacyjny należący do rosyjskiego operatora RSCC, wyniesiony na orbitę 23 czerwca 2000, znany też pod nazwą Ekspress-A3.
Został umieszczony na orbicie geostacjonarnej (nad równikiem), na 11. stopniu długości geograficznej zachodniej. Był wykorzystywany do przesyłu programów telewizyjnych i radiowych, danych (dostęp do Internetu) oraz przekazów do odbiorców w Europie Południowej, całej Afryce Północnej oraz Azji Zachodniej (włączając Bliski Wschód). Transpondery pasma Ku znajdujące się na satelicie były dzierżawione przez Eutelsat. Pod koniec 2008 roku rozpoczęto wyłączanie sygnałów kolejnych stacji. Trzy ostatnie opuściły satelitę 9 grudnia 2008. W 2009 satelita został przemieszczony na orbitę cmentarną znajdującą się kilkaset kilometrów ponad orbitą geostacjonarną.

</doc>
<doc id="758773" url="https://pl.wikipedia.org/wiki?curid=758773" title="Eric Djemba-Djemba">
Eric Djemba-Djemba

Eric Daniel Djemba-Djemba (ur. 4 maja 1981 w Duali) – kameruński piłkarz, występujący na pozycji pomocnika w indonezyjskim klubie Persebaya Surabaya.
Kariera klubowa.
Jego przygoda z piłką zaczęła się od rozgrywek międzydzielnicowych. Grał w ekipie MiniPrix, a nazwa wzięła się od butiku jego starszej siostry. Później trafił do centrum szkolenia „Rail”, a następnie do „Brasseries du Cameroun” (co po polsku znaczy Piwiarnia Kamerunu). Eric rozwijał się pod okiem innego reprezentanta Kamerunu, Bonaventure Djonkepa.
Djemba-Djemba to wychowanek szkółki piłkarskiej FC Nantes. Już w sezonie 1999/2000 był w kadrze tego klubu, jednak debiutował dopiero w roku 2001, w meczu z Lyonem, przegranym u siebie 1:4. W 3 kolejce Ligue 1 (2002/2003) zdobył swojego pierwszego gola. Nantes grało wyjazdowy mecz z FC Sochaux-Montbéliard, a Kameruńczyk wpisał się na listę strzelców, dając „Kanarkom” prowadzenie 2:1. Mimo to Nantes przegrało 2:4, a Djemba-Djemba po niezłym debiucie został zmieniony w 88 minucie. Łącznie w Ligue 1 rozegrał 28 meczów, strzelając jedną bramkę. Później przeniósł się do Manchesteru United w celu zastąpienia Roya Keane'a. Z „Czerwonymi Diabłami” zdobył mistrzostwo Anglii oraz walczył w Lidze Mistrzów. W Premiership debiutował podczas meczu pierwszej kolejki z Boltonem. W Manchesterze grał przez dwa sezony, a działacze uznali, że piłkarz nie spełnia oczekiwań i w przerwie zimowej sezonu 2004/2005 musiał sobie szukać nowego pracodawcy. Za £1,500,000 trafił do innego klubu występującego w Premiership, Aston Villi. Czas spędzony w klubie z Villa Park był dla Kameruńczyka stracony, głównie na skutek kontuzji. W sezonie 2006/2007 Djemba-Djemba przeniósł się do Burnley F.C., gdzie grał zaledwie jeden sezon. Następnie epizod w Qatar SC. Po czym kolejne cztery sezony spędził w Odense Boldklub. Po grze dla Odense Boldklub zagrał sezon w izraelskim klubie Hapoel Tel Awiw, a następnie był graczem Partizana Belgrad. Grał też w szkockim St. Mirren i indyjskim Chennaiyin. W 2015 został zawodnikiem indonezyjskiego klubu Persebaya Surabaya.
Kariera reprezentacyjna.
W reprezentacji Kamerunu zadebiutował w 2001 roku, podczas towarzyskiego meczu z Tunezją, wygranego 1:0. Djemba-Djemba zdobył z Kamerunem I miejsce w Pucharze Narodów Afryki w 2002 roku, wygrywając 3:2 z Senegalem, po serii rzutów karnych. Wziął udział w Pucharze Konfederacji 2003, podczas którego „Nieposkromione Lwy” uległy w finale reprezentacji Francji {Thierry Henry}, 0:1, dopiero po dogrywce. Pojechał na Mistrzostwa Świata 2002, jednak cały turniej przesiedział na ławce rezerwowych. Łącznie w reprezentacji Kamerunu rozegrał 45 spotkań.

</doc>
<doc id="758776" url="https://pl.wikipedia.org/wiki?curid=758776" title="Intelsat 901">
Intelsat 901

Intelsat 901 (ang. "International Telecommunications Satellite") – satelita telekomunikacyjny należący do operatora Intelsat, międzynarodowego giganta w tej dziedzinie, który od 1965 roku wyniósł na orbitę przeszło 80 satelitów.
Intelsat 901 został wyniesiony 9 czerwca 2001.
Znajduje się na orbicie geostacjonarnej (nad równikiem), na 18. stopniu długości geograficznej zachodniej.
Nadaje sygnał stacji telewizyjnych, przekazy telewizyjne oraz dane (dostęp do Internetu) do odbiorców w Europie, południowo-zachodniej Azji, Afryce oraz Ameryce Północnej i Południowej. Planowany czas działania satelity to co najmniej 13 lat.

</doc>
<doc id="758783" url="https://pl.wikipedia.org/wiki?curid=758783" title="Oscar (maskotka okrętowa)">
Oscar (maskotka okrętowa)

Oscar – kot, maskotka okrętowa na niemieckim okręcie liniowym „Bismarck”, zaokrętowany oficjalnie jako "Bordkatze der Bismarck" („kot pokładowy Bismarcka”).
27 maja 1941 roku przeżył wraz ze 115 członkami załogi zatopienie swojego okrętu. Tego też dnia podczas powrotu z akcji brytyjskiego niszczyciela HMS „Cossack”, jeden z jego marynarzy wśród szczątków okrętu dostrzegł pływającego na desce czarnego kota. Okręt został zatrzymany, pomimo zagrożenia stwarzanego przez U-Booty, kota wyłowiono i przyjęto jako maskotkę okrętową do Royal Navy pod imieniem Oscar.
HMS „Cossack” zatonął 26 października 1941 roku na Atlantyku po storpedowaniu przez U-563. Jeden z brytyjskich niszczycieli przetransportował rozbitków z tej jednostki wraz z kotem-maskotką do Gibraltaru. Tam kot przekazany został na lotniskowiec HMS „Ark Royal”. 14 listopada 1941 roku również i ten okręt został zatopiony – z Oscarem na pokładzie. Odtąd już nikt nie chciał „zaokrętować” sławnego kota, o którym sądzono, że przynosi pecha. Został przygarnięty przez kapitanat portu w Gibraltarze. Ostatnia wzmianka o nim pochodzi z akt Royal Navy (1955 rok): "Oscar, the Bismarck’s cat, finished his days at the Home for Sailors in Belfast" (tłum. z ang.: "Oskar, kot z Bismarcka, dożył swoich dni w Domu Marynarza w Belfaście").
W National Maritime Museum w Greenwich znajduje się obraz namalowany pastelami przez Georgine Shaw-Baker pod tytułem "„Oscar, the Bismarck’s Cat”".

</doc>
<doc id="758785" url="https://pl.wikipedia.org/wiki?curid=758785" title="Najdłuższa wojna nowoczesnej Europy">
Najdłuższa wojna nowoczesnej Europy

Najdłuższa wojna nowoczesnej Europy – polski serial historyczny w reżyserii Jerzego Sztwiertni wyprodukowany przez Telewizję Polską w latach 1979-1981.
Serial przedstawia walkę Polaków z germanizacją w Wielkopolsce w latach 1815-1918.
Konsultantami historycznymi filmu byli Andrzej Szwarc i Lech Trzeciakowski.
Serial był realizowany m.in. w Poznaniu, Turwi, Śremie, Łodzi, Górze Kalwarii i Skierniewicach.
Fabuła.
Film opowiada o walce Polaków z naporem germanizacyjnym w Wielkopolsce w okresie zaborów. W serialu losy postaci fikcyjnych doskonale przeplatają się z życiem postaci autentycznych takich jak m.in.: gen. Dezydery Chłapowski, ks. Piotr Wawrzyniak, Hipolit Cegielski, czy Karol Marcinkowski.

</doc>
<doc id="758787" url="https://pl.wikipedia.org/wiki?curid=758787" title="Háma (dowódca gwardii)">
Háma (dowódca gwardii)



</doc>
<doc id="758788" url="https://pl.wikipedia.org/wiki?curid=758788" title="Hama (dowódca gwardii)">
Hama (dowódca gwardii)



</doc>
<doc id="758789" url="https://pl.wikipedia.org/wiki?curid=758789" title="Kōya-san">
Kōya-san

 
 – nazwa grupy ośmiu gór oraz świątyni buddyjskiej w miejscowości Kōya-chō (高野町, ok. 4 tys. mieszkańców) w prefekturze Wakayama w zachodniej Japonii, ok. 50 km na południe od miasta Ōsaka, na terenie Quasi-Parku Narodowego Kōya-Ryūjin. W ścisłym znaczeniu Kōya-san jest tzw. „górską nazwą” "sangō" (山号) świątyni buddyjskiej Kongōbu (金剛峯寺 Kongōbu-ji), sekty Shingon. 
Świątynia Kōya-san (Kongōbu-ji) została wpisana w 2004 na listę światowego dziedzictwa UNESCO jako część obiektu Święte miejsca i drogi pielgrzymkowe w regionie gór Kii.
Opis.
Na terenie płaskowyżu usytuowanego na wysokości ok. 800 m n.p.m., otoczonego ośmioma górami o wysokości ok. 1000 m n.p.m. znajduje się ogromny zespół świątyń, tworzących łącznie główną siedzibę kultu buddyjskiej sekty Shingon (Sekty Prawdziwego Słowa) założonej w IX wieku przez mnicha Kūkaia (774–835; Kōbō-daishi, Wielkiego Nauczyciela Rozpowszechniającego Naukę Buddy). Znajduje się tam ponad 100 świątyń i licznych budowli towarzyszących (w tym uczelnia), które powstawały przez stulecia wokół pierwszej świątyni konsekrowanej w 819 roku. 
Główne budowle świątynne to:
Historia.
Kūkai otrzymał ziemie w Kōya-san w 816 roku z nadania cesarskiego i ustanowił tam wspólnotę religijną buddyzmu ezoterycznego o nazwie Shingon. W 819 roku zbudowany przez Wielkiego Nauczyciela klasztor został konsekrowany.
Do 1872 roku kobiety nie miały prawa wstępu na ten teren położony 800 m n.p.m. Przy jednej z dróg prowadzących do kompleksu świątynnego znajdują się jedyne zachowane do dziś zabudowania, w których zatrzymywały się pielgrzymujące kobiety.
Turystyka.
Dotarcie do Kōya-san umożliwia kolej Nankai. Podróż rozpoczyna się na stacji Namba w Osace i prowadzi do stacji Gokurakubashi zlokalizowanej u podnóża góry Kōya. Stamtąd, na szczyt dociera w ciągu 5 minut kolejka elektryczna. Cała podróż zajmuje około dwóch godzin. W przypadku podróży pociągiem ekspresowym, czas ten skraca się do 1,5 godziny.
Będąc już na Kōya-san, skorzystać można (w weekendy) z możliwości objazdowej wycieczki wiodącej pośród najważniejszych obiektów świątynnych. Interesującą atrakcją dla turystów jest możliwość skorzystania z usług wielu buddyjskich klasztorów, które w większości oferują swoim gościom całodobowe pobyty wraz z możliwością wyżywienia oraz uczestniczenia w buddyjskich obrzędach modlitewnych.

</doc>
<doc id="758790" url="https://pl.wikipedia.org/wiki?curid=758790" title="Sąd Sześciu Miast">
Sąd Sześciu Miast

Sąd Sześciu Miast (łac. "Iudicium commissariorum sex civitatum") – w latach 1356–1725 sąd najwyższej – trzeciej instancji w strukturze sądownictwa miast polskich lokowanych na prawie magdeburskim, powołany przez króla Kazimierza Wielkiego edyktem z dnia 5 października 1356 roku.
Do jego właściwości należało rozpatrywanie odwołań od orzeczeń Sądu Wyższego Prawa Niemieckiego w sprawach wójtów i sołtysów wsi królewskich oraz wydawanie ortyli i pouczeń w kwestiach wątpliwych lub szczególnie skomplikowanych pod względem prawnym, przedstawianych przez sądy niższej instancji. W tym też zakresie zastąpił praktykę zasięgania opinii prawnej sądu miasta z którego prawo skopiowano, często więc z Magdeburga. Sprawę odwoławczą formalnie kierowano do króla, który ostateczne rozpoznanie delegował do Sądu Sześciu Miast. Od jego wyroku już nie przysługiwało odwołanie a co więcej rozstrzygnięcia rozgłaszano i obowiązywały w całej Polsce jako edykty królewskie. Tą drogą sprawy o podpalenia i zaniedbania w kwestii przeciwpożarowej rozstrzygane były prawem polskim. Na podobnej drodze wyłączono spod jurysdykcji miejskiej karanie szlachty za napady i zabójstwa dokonane na terenie miasta.
W skład sądu wchodzili komisarz królewski, radca oraz po dwóch przedstawicieli (komisarzy, konsulów) małopolskich miast uprzywilejowanych: Krakowa, Kazimierza, Bochni, Wieliczki, Sącza i Olkusza. W średniowieczu uzasadniano to tak: "... dlatego tych miast gdyż Bóg obdarzył je szczególnymi dobrami naturalnymi lub duchowymi. Wieliczka i Bochnia mają sól, Olkusz ma srebro i ołów, Kraków prócz tego że stołeczny ma świętych przyjaciół - patronów śś Stanisława, Jacka, Jana Kantego i wielu innych oraz nauk mistrzynię Akademię Krakowską, Kazimierz – miejsce męczeństwa św. Stanisława i grobów jego i św. Izajasza. Sącz cieszy się pochówkiem Bolesława Wstydliwego oraz relikwią błogosławionej Kunegundy, jego małżonki która sól Bochni podarowała."

</doc>
<doc id="758792" url="https://pl.wikipedia.org/wiki?curid=758792" title="Koyasan">
Koyasan



</doc>
<doc id="758793" url="https://pl.wikipedia.org/wiki?curid=758793" title="Koya-san">
Koya-san



</doc>
<doc id="758794" url="https://pl.wikipedia.org/wiki?curid=758794" title="Amparo Munoz">
Amparo Munoz



</doc>
<doc id="758796" url="https://pl.wikipedia.org/wiki?curid=758796" title="Norbi">
Norbi

Norbi, właśc. Norbert Dudziuk (ur. 2 maja 1972 w Ostródzie) – polski piosenkarz oraz prezenter telewizyjny i radiowy.
Życiorys.
Jest absolwentem Państwowej Szkoły Muzycznej I i II stopnia w Olsztynie w klasie skrzypiec. Studiował wiolinistykę w Akademii Muzycznej w Gdańsku oraz na wydziale wychowania muzycznego i pedagogiki wychowawczo-opiekuńczej w Wyższej Szkole Pedagogicznej w Olsztynie.
Kariera muzyczna.
Na rynku fonograficznym debiutował w 1997 albumem studyjnym, zatytułowanym "Samertajm". Wydawnictwo promował m.in. singlem „Kobiety są gorące”, który stał się ogólnopolskim przebojem. W kwietniu 1998 zdobył za nią muzyczną nagrodę Fryderyka w kategorii "Album roku – dance &amp; techno", był również nominowany do tytułu "fonograficznego debiutu roku".
W 2007 zespół Wet Fingers wykonał remiks przeboju „Kobiety są gorące”, do którego nakręcono teledysk. W lipcu 2011 Norbi wziął udział w nagraniu utworu „Mazurski cud” powstałego w ramach akcji „Mazury Cud Natury”, promującego region Mazur.
W styczniu 2013 wystąpił gościnnie w utworze „Wiem, że Ciebie chcę” grupy Coolers.
2 maja 2020 został nominowany do drugiej edycji #Hot16Challenge przez Klocucha, parę godzin później w serwisie Youtube pojawiła się odpowiedź Norbiego
Działalność pozamuzyczna.
Pracował w olsztyńskim oddziale Telewizji Polskiej i w radiu Wa-Ma. Od 1994 jest prezenterem Radia Olsztyn.
Prowadził teleturnieje emitowane na antenie telewizji TVN i TVN Gra: "Fabryka gry", "No to gramy!" i "Salon gier". W 2015 Norbi był uczestnikiem programu "Dancing with the Stars. Taniec z gwiazdami".
Jesienią 2018 został prowadzącym teleturnieju TVP1 "Jaka to melodia?". W lipcu 2019 Telewizja Polska poinformowała, że od września 2019 jest prowadzącym teleturnieju TVP2 "Koło Fortuny".
Od 21 września 2020 współprowadzi wraz z Dawidem Furchem poranne pasmo "Obudź się!" w lokalnej stacji Radio Rekord FM, nadającej z Radomia.
Jest jednym z bohaterów książki "Odnaleźć dobro" autorstwa Marzanny Graff-Oszczepalińskiej.
Życie prywatne.
Ma brata, Pawła. Był trzykrotnie żonaty. Jego pierwszą żoną była Julia, z którą ma córkę Igę. Po rozwodzie ożenił się z Marleną Jagłowską. W marcu 2016 zawarł trzeci związek małżeński, tym razem z Marzeną Chełmińską.

</doc>
<doc id="758798" url="https://pl.wikipedia.org/wiki?curid=758798" title="Zaskrońcowate">
Zaskrońcowate

Zaskrońcowate (Natricidae) – podrodzina węży z rodziny połozowatych (Colubridae). Żyją na wszystkich kontynentach oprócz Australii i Antarktydy. Osiągają od 50 do 200 cm długości. Uzębienie typu "opisthoglypha". Głowa pokryta dużymi tarczkami, łuski zwykle z wyraźnym kilem. W Polsce występuje zaskroniec zwyczajny.
Rozmnażanie.
Jajorodność lub jajożyworodność.
Zagrożenie.
Większość nie jest jadowita. Nieliczne warunkowo jadowite.
Rodzaje.
Do podrodziny zaliczane jest ponad 200 gatunków zgrupowanych w 35 rodzajach:

</doc>
<doc id="758799" url="https://pl.wikipedia.org/wiki?curid=758799" title="Adrian Kulik">
Adrian Kulik

Adrian „Qlos” Kulik (ur. 2 października 1974 w Miasteczku Śląskim) – polski muzyk rockowy, basista; obecnie członek zespołu Lipali, Tuff Enuff.
Życiorys.
W 1989 zaczął udzielać się jako basista w amatorskim zespole Defender. Próby odbywały się w Dom Kultury KWK Miechowice. Rok później dołączył do pierwszego w swej karierze profesjonalnego zespołu Jack Daniel’s. W 1992 wraz z bytomską grupą wydał nakładem własnym album "Nasze pokolenie", nagrany w studio „POZIOM 600” w Jastrzębiu Zdroju, prezentujący styl rocka alternatywnego. W 1993 zespół rozwiązał się.
W 1994 dołączył do oficjalnego składu grupy Tuff Enuff, której założycielem był gitarzysta, Tomasz „Ziuta” Zdebik i wokalista Adam „Andy” Niesporek. Począwszy od 1995 roku brał udział z Tuff Enuff w wielu edycjach festiwali muzyki rockowej i metalowej, między innymi w: Mayday Rock Festiwal, Odjazdy, Metal Hammer Festiwal, Metalmania, Intermedia, Sopot Rock Festiwal. Wraz z zespołem odbywał trasy koncertowe, towarzysząc zespołom: Acid Drinkers, Vader, Illusion, Hunter, Kazik na Żywo, Flapjack, Corozone oraz Blenders. Kulik nagrał z zespołem Tuff Enuff dwa albumy łączące w swoim stylu gatunki thrash metal, rapcore z elementami punku.
W 2003 dołączył do projektu muzycznego Tomasza Lipnickiego pod nazwą Lipali. Po dołączeniu Adriana Kulika, projekt Lipnickiego przekształcił się w oficjalną grupę muzyczną o tej samej nazwie. Równolegle z działalnością w zespole Lipali artysta kontynuował grę w zespole Her, założonym przez wokalistę i gitarzystę Łukasza Pol-Jelonka. Kulik odszedł z zespołu Her w 2004, kontynuując grę w Lipali i nagrywając pierwszy album z tym składem, "Pi". Za album Lipali "Bloo" razem z zespołem dostał sześć nominacji do nagrody polskiej akademii muzycznej „Fryderyk” 2007 (Tomasz Lipnicki otrzymał statuetkę w kategorii „Wokalista roku”). W 2008 reaktywował zespół Tuff Enuff w składzie Tomasz Biskup (Hard Work), Marcin Papior (Piersi). W tym składzie zagrali razem z Liroyem na koncercie „Szansa na sukces” w Sali Kongresowej. W 2009 wydał z zespołem Lipali album Trio, za który w 2010 otrzymali 7 nominacji do Fryderyka (Lipa otrzymał Fryderyka w kategorii Wokalista Roku).
W tym samym roku reaktywował się Tuff Enuff w składzie z okresu nagrywania pierwszego albumu. Zespół zagrał kilka koncertów, ukazały się też wznowienia albumów. W 2012 Lipali wydał swój czwarty studyjny album, "3850".
W 2014 10.10. Tuff Enuff wydało swój trzeci album "Sugar, Death and 222 Imperial Bitches", a w 2015 ukazała się nowa płyta LIPALI - FASADY
W 2017 Adrian „Qlos” Kulik zakończył wieloletnią współpracę z zespołem Lipali.

</doc>
<doc id="758804" url="https://pl.wikipedia.org/wiki?curid=758804" title="Szansa na sukces (film 2004)">
Szansa na sukces (film 2004)

Szansa na sukces (ang. "Raise Your Voice") – amerykańska komedia romantyczna na podstawie opowiadania Mitcha Rottera. Film opowiada o losach szesnastoletniej Terri Fletcher, w którą wcieliła się Hilary Duff. Został nakręcony w 2004 r.
Opis fabuły.
Terri Fletcher, główna postać, uwielbia śpiewać. Jej starszy brat, Paul, jest jej inspiracją i jej najlepszym przyjacielem. Jednak jej ojciec uważa, że w życiu są rzeczy ważniejsze niż śpiew. Terri wysyła zgłoszenie na letni kurs do szkoły muzycznej w Los Angeles. W tajemnicy przed nią, Paul również wysyła jej zgłoszenie, ale na płycie DVD. Podczas nocnego powrotu do domu z koncertu Three Days Grace, dla którego rodzeństwo wymknęło się z domu, Terri i Paul ulegają wypadkowi, w którym brat Terri ginie. Po śmierci Paula, Terri dowiaduje się, że została przyjęta na kurs. Jednak nastolatka nie chce jechać, dopiero po przemyśleniu i zrozumieniu, że tego właśnie chciałby Paul, Terri zgodziła się pojechać. Przeciwny temu jest jej ojciec. Terri wraz z matką i ciotką okłamują ojca i dziewczyna wyjeżdża do LA. Kiedy przyjechała do Bristol-Hillman Conservatory, Terri doświadcza nowych rzeczy i odczuć. Z wzajemnością zakochuje się w Jayu. Na końcowym występie w szkole, aby uczcić pamięć brata, śpiewa piosenkę "Someone's Watching over Me" skomponowaną razem z Jayem. Podczas przewijania napisów końcowych, Hilary śpiewa "Jericho".

</doc>
<doc id="758805" url="https://pl.wikipedia.org/wiki?curid=758805" title="Eurocypria Airlines">
Eurocypria Airlines

Eurocypria Airlines – nieistniejące cypryjskie linie lotnicze należące do grupy Cyprus Airways obsługujące zarówno przeloty rejsowe, jak i czarterowe. Z Polski samoloty tych linii latały rejsowo z Warszawy-Okęcia do Larnaki (Cypr) i Heraklionu (Grecja, Kreta), natomiast czarterowo z Katowic-Pyrzowic do Iraklionu oraz z Krakowa (Port lotniczy Kraków-Balice) do Heraklionu. Wykorzystywały one nowoczesne samoloty typu Boeing 737-800, które zostały im przekazane w czerwcu i lipcu roku 2006.
Linie zaprzestały działalności 4 listopada 2010 r.

</doc>
<doc id="758809" url="https://pl.wikipedia.org/wiki?curid=758809" title="Ukraińcy w Sejmie II Rzeczypospolitej">
Ukraińcy w Sejmie II Rzeczypospolitej

Ukraińcy w parlamencie II Rzeczypospolitej
Początki II RP. Lata 1919-28.
W wyborach do Sejmu Ustawodawczego (1919), jak i w wyborach do Sejmu I kadencji (1922), ukraińskie partie polityczne nie uczestniczyły – w pierwszych z uwagi na fakt istnienia Zachodnioukraińskiej Republiki Ludowej, w drugich ze względu na bojkot, który ogłosiły.
Nieliczni posłowie narodowości ukraińskiej brali jednak udział w pracach Sejmu I kadencji (1922-1928) byli to jednak tylko reprezentanci d. zaboru rosyjskiego (województw wołyńskiego - 12, lubelskiego - 4 i poleskiego - 2 posłów) wybrani z listy Bloku Mniejszości Narodowych zdominowanego przez mniejszość niemiecką i żydowską. W wyniku wyborów z 1922 roku w ławach sejmu zasiadło więc ogółem 23 Ukraińców, co stanowiło nieco powyżej 5% ogółu członków izby (podczas gdy ludność ukraińska reprezentowało ok. 14% ogółu ludności Polski).
Ukraińscy mieszkańcy Galicji Wschodniej wybory zbojkotowali, choć i tak wybrano tam pięciu posłów – czterech z województwa stanisławowskiego i jeden z lwowskiego, należących do ugrupowania "Chliborobów".
Zjazd, w którym uczestniczyli wybrani posłowie i senatorowie powołał 22 listopada 1922 r. w Kowlu do życia Ukraińską Reprezentację Parlamentarną. Utworzono zatem Ukraiński Klub Sejmowy z prezesem Antonim Wasyńczukiem i zastępcami posłami Samuelem Podhorskim i Mikołajem Pirogowem oraz Ukraiński Klub Senatorski z przewodniczącym Aleksandrem Karpińskim.
II kadencja 1928-1930.
Klub Ukraińsko-Białoruski.
Klub liczył 26 posłów ukraińskich i 4 białoruskich.
Klub Ukraińskiej Socjalistyczno-Radykalnej Parlamentarnej Reprezentacji.
Klub tworzyło 8 posłów.
Klub Włościańsko-Robotniczego Socjalistycznego Zjednoczenia.
Na wicemarszałka Senatu wybrany został Mychajło Hałuszczynski.
III kadencja (1930-35).
W Sejmie wybranym w listopadzie 1930 roku Ukraińców i Białorusinów reprezentowało znacznie mniej, bo 18 posłów - tworzyli oni razem klub parlamentarny.
IV i V kadencja (1935-39).
Wśród posłów IV kadencji znalazło się 19 Ukraińców (a więc proporcjonalnie więcej niż poprzednio, bo ogólna liczba posłów spadła do 208 - dla porównania wybrano tylko 1 Białorusina i 3 Żydów), m.in. związani z UNDO Wołodymyr Cełewycz i Wasyl Mudry, a także prezes Wołyńskiego Ukraińskiego Zjednoczenia Piotr Pewny. Trzynastu posłów UNDO utworzyło Ukraińską Reprezentację Parlamentarną, w większości głosowali oni zgodnie z propozycjami rządowymi. Posłowie z Wołyńskiego Zjednoczenia Ukraińskiego założyli osobne koło. Na wicemarszałka wybrano Wasyla Mudrego, który piastował tę funkcję aż do wybuchu wojny.
W Senacie IV kadencji zasiadło 6 Ukraińców (przy dwóch Żydach i Niemcach).
W wyborach 1938 do sejmu wybrano 14 posłów ukraińskich, wśród nich Wasyla Mudrego z UNDO i Stepana Skrypnyka z WZU.

</doc>
<doc id="758814" url="https://pl.wikipedia.org/wiki?curid=758814" title="Natricinae">
Natricinae



</doc>
<doc id="758818" url="https://pl.wikipedia.org/wiki?curid=758818" title="Izomery trans kwasów tłuszczowych">
Izomery trans kwasów tłuszczowych



</doc>
<doc id="758820" url="https://pl.wikipedia.org/wiki?curid=758820" title="Wojna w Somalii (2006–2009)">
Wojna w Somalii (2006–2009)

Wojna w Somalii (2006) rozpoczęła się oficjalnie 21 grudnia 2006 roku, kiedy lider Unii Trybunałów Islamskich, fundamentalistycznego islamskiego rządu, sprawującego faktyczną władzę w Somalii, ogłosił, że „Somalia znajduje się w stanie wojny i wszyscy Somalijczycy powinni wziąć udział w walkach przeciwko Etiopii”. 24 grudnia 2006 Etiopia potwierdziła oficjalnie aktywną walkę przeciwko Unii Trybunałów Islamskich.
Ofensywa wojsk etiopskich, wspieranych przez oddziały tymczasowego rządu Somalii opanowały w krótkim czasie południe i centrum kraju, rządzone przez Unię Trybunałów Islamskich. 28 grudnia 2006 została poddana bez walki stolica kraju Mogadiszu. 1 stycznia 2007 wojska somalijskie i etiopskie zdobyły Dżilib, strategiczną miejscowość na drodze do Kismaju, ostatniego bastionu islamistów.
Główne walki z Unią Trybunałów Islamskich zakończyły się na przełomie marca i kwietnia. Od tego czasu islamiści prowadzą walkę partyzancką.
Pod koniec marca do Somalii przybyły pierwsze wojska pokojowe AMISOM. 

</doc>
<doc id="758821" url="https://pl.wikipedia.org/wiki?curid=758821" title="Śmierć jak kromka chleba">
Śmierć jak kromka chleba

Śmierć jak kromka chleba – polski film fabularny (dramat historyczny) z 1994 roku w reżyserii Kazimierza Kutza.
Film upamiętnia pacyfikację kopalni Wujek po wprowadzeniu stanu wojennego w 1981 roku.
Opis fabuły.
Katowice, noc z 12 na 13 grudnia 1981 roku. Jednostki wojskowe zajmują strategiczne punkty miasta. Grupa zomowców, rozbijając związkową ochronę, wyciąga z mieszkania przewodniczącego Komisji Zakładowej NSZZ „Solidarność” w kopalni Wujek Jana Ludwiczaka. Wiadomość szybko dotarła do kopalni. Górnicy początkowo zaskoczeni, wkrótce reagują spontanicznym protestem. Tej samej nocy trzej górnicy (m.in. Janusz Gajos, Jerzy Trela) przychodzą do proboszcza (Jerzy Radziwiłowicz), aby odprawił mszę na terenie kopalni. Następnego dnia, 13 grudnia, proboszcz szykuje się na mszę do kopalni, w tym samym czasie słucha komunikatu o wprowadzeniu stanu wojennego.
14 grudnia w zakładzie wybucha strajk. Pojawiają się kolejne postulaty: odwołać stan wojenny, uwolnić wszystkich internowanych, przestrzegać porozumień jastrzębskich. Żaden z nich nie zostaje spełniony. 15 grudnia do górników dociera wiadomość o strzałach w kopalni Manifest Lipcowy (dziś Zofiówka) w Jastrzębiu-Zdroju. Sprowadzony późnym wieczorem do kopalni ks. proboszcz odmawia z górnikami cząstkę różańca. Nie odprawia mszy, bo atmosfera jest już napięta. Modlitwę przerywa alarm, który okazuje się fałszywy. 16 grudnia na teren kopalni wjeżdża wojsko polskie i ZOMO. Rozpoczyna się walka. Wojsko i milicja sięga po broń. Ginie 9 górników.
W wydarzeniach autentycznych zginęli górnicy Józef Czekalski, Józef Krzysztof Giza, Joachim Józef Gnida, Ryszard Józef Gzik, Bogusław Kopczak, Andrzej Pełka, Jan Stawisiński, Zbigniew Wilk, Zenon Zając.
Podczas realizacji filmu zginął tragicznie 11-letni statysta, Grzegorz Nowak, trafiony strumieniem z armatki wodnej.

</doc>
<doc id="758822" url="https://pl.wikipedia.org/wiki?curid=758822" title="Borys i Gleb">
Borys i Gleb

Święci Borys i Gleb (zm. 1015) – święci prawosławni i katoliccy.
Życiorys.
Byli synami Świętego Włodzimierza. Borys był księciem rostowskim, a Gleb muromskim. Powszechnie przyjęta jest informacja, iż zostali zamordowani z rozkazu Świętopełka Przeklętego, ale ten pogląd zanegowali m.in. N. N. Iljin i A. F. Grabski, twierdząc, że zrobił to Jarosław Mądry wspierany przez posiłki wareskie, który postanowił najpierw rozprawić się z Borysem i Glebem, a później z groźniejszym przeciwnikiem, jakim był Świętopełk i tym samym utorować sobie drogę do tronu kijowskiego. Czczeni przez Cerkiew prawosławną, w Kościele katolickim ich kult dozwolił synod zamojski zatwierdzony przez papieża Benedykta XIII.

</doc>
<doc id="758833" url="https://pl.wikipedia.org/wiki?curid=758833" title="Ukraińskie Włościańsko-Robotnicze Zjednoczenie Socjalistyczne">
Ukraińskie Włościańsko-Robotnicze Zjednoczenie Socjalistyczne

Ukraińskie Włościańsko-Robotnicze Zjednoczenie Socjalistyczne, Sel-Rob – ukraińska rewolucyjna chłopska partia polityczna, działająca w okresie II Rzeczypospolitej.
Została utworzona na zjeździe we Lwowie 10 października 1926. Ostatecznie uformowała się na początku 1927, po połączeniu większej części wołyńsko-chełmskiej partii Sel-Sojuz oraz galicyjskiej grupy "Narodna Wolja". Walczyła ona o wprowadzenie ustroju socjalistycznego i walki narodowowyzwoleńczej ukraińskich chłopów i robotników, politycznie i społecznie zbliżona do Komunistycznej Partii Zachodniej Ukrainy.
W jesieni 1927 doszło do rozłamu na "Sel-Rob" ("Prawicę") i "Sel-Rob Lewicę" ("Jedność"), która blisko współpracowała z KPZU. Głównymi działaczami Sel-Robu Lewicy byli: Kyryło Walnyćkyj, Mykoła Zajac, K. Pełechatyj.
Oba odłamy partii wzięły udział w wyborach 1928 i 1930 roku, zdobywając 6 mandatów do Sejmu RP - 4 Sel-Rob (Stepan Wołyneć, Adrian Senjuk, Iwan Fedoruk, Maksym Czuczmaj), i 2 Sel-Rob Lewica (Kyryło Walnyćkyj, Mykoła Zajac).
Partia została rozwiązana przez władze polskie 26 września 1932.

</doc>
<doc id="758837" url="https://pl.wikipedia.org/wiki?curid=758837" title="Małusza">
Małusza

Małusza, ros., ukr. "Малуша" (zm. 1002) – klucznica ruskiej księżnej Olgi.
Była córką Małka Lubczanina, według hipotezy D.I. Prozorowskiego z 1864 roku identycznego z osadzonym rzekomo w Lubeczy nad Dnieprem obalonym księciem Drewlan – Małem. Została konkubiną księcia kijowskiego Światosława I, z którym miała syna Włodzimierza I Wielkiego, urodzonego we wsi Budziatycze (ukr. Будятичі) obecnie w obwodzie wołyńskim, w pobliżu monasteru w Zimnem.
Brat Małuszy, Dobrynia Lubczanin, po przejściu szeregu urzędów dworskich został w końcu wojewodą (dowódcą drużyny) książęcej i wybitnym wodzem ruskim.

</doc>
<doc id="758839" url="https://pl.wikipedia.org/wiki?curid=758839" title="Priscila Fantin">
Priscila Fantin

Priscila Fantin de Freitas (ur. 18 lutego 1983 w Salvador da Bahia) – brazylijska aktorka, znana z występów w telenowelach. Wystąpiła m.in. w takich produkcjach jak "Chocolate com Pimenta" czy "Mad Maria".
Życie prywatne.
W 2011 roku urodziła syna – Romeo, którego ojcem jest Renan Abreu.

</doc>
<doc id="758840" url="https://pl.wikipedia.org/wiki?curid=758840" title="Osiedle Pyrzyckie">
Osiedle Pyrzyckie

Osiedle Pyrzyckie jest największym pod względem powierzchni osiedlem w Stargardzie; położone na południe od Centrum przy Drodze wojewódzkiej nr 106. Powstało w roku 1988 za prezesury w spółdzielni mieszkaniowej Jana Stępińskiego. 
Na osiedlu znajduje się urząd Poczty Polskiej - Stargard 9, Szkoła Podstawowa nr 6, kościół Kościół Przemienienia Pańskiego. W pobliżu osiedla zlokalizowany jest węzeł "Stargard – Centrum" (poprzednia nomenklatura: Os. Pyrzyckie) w ciągu drogi ekspresowej S10. W 2006 na terenie osiedla otwarto zespół nowoczesnych boisk koszykówki z nawierzchnią z kostki betonowej, piłki nożnej ze sztuczna nawierzchnią, mini skatepark z urządzeniami do jazdy, boisko do siatkówki oraz tenisa ziemnego.
Do użytku codziennego wchodzi nazwa OSP (czyt. oespe) powstała w wyniku zbitki pierwszych liter z nazwy Osiedle Pyrzyckie.
Ważniejsze ulice:

</doc>
<doc id="758842" url="https://pl.wikipedia.org/wiki?curid=758842" title="Tielt">
Tielt

Tielt – miasto i gmina w północno-zachodniej Belgii (prowincja Flandria Zachodnia). Liczy ok. 19 tys. mieszkańców (2008).
Znajduje się tu cmentarz komunalny, na którym pochowani są żołnierze polegli w czasie I i II wojny światowej. Nekropolia liczy 123 groby. Są tutaj pochowani żołnierze belgijscy, francuscy oraz polscy. Zostało tu pochowanych ośmiu żołnierzy 1 Dywizji Pancernej gen. Stanisława Maczka. Zginęli oni w walkach o miasto we wrześniu 1944 roku. Polskie groby oznaczone są biało-czerwonym godłem.

</doc>
<doc id="758843" url="https://pl.wikipedia.org/wiki?curid=758843" title="Ruiselede">
Ruiselede

Ruiselede – miejscowość i gmina w Belgii w prowincji Flandria Zachodnia.

</doc>
<doc id="758846" url="https://pl.wikipedia.org/wiki?curid=758846" title="Fort piechoty rdzenia 10 „Prądnik Biały”">
Fort piechoty rdzenia 10 „Prądnik Biały”

Fort 10 "Pradnik Biały" – jeden z fortów Twierdzy Kraków. Powstał około 1907 r., na miejscu szańca FS 10. Był to standardowy fort obrony bliskiej nowego rdzenia twierdzy. Obiekt na rzucie prostokąta. Kamienno-ceglano-stalobetonowy, jednokondygnacyjny.
Po 1921 r. częściowo zburzony. W latach 70. XX wieku zachowaną część fortu zabudowano halą produkcyjną. Pozostałości Fortu 10 Prądnik Biały (czołowy schron koszarowy) znajdowały się przy ul. Wybickiego w Krakowie.
Wyburzony w kwietniu 2018 r. w niewyjaśnionych okolicznościach po zgłoszeniu w Powiatowym Inspektoracie Nadzoru Budowlanego, ale bez konsultacji z miejskim konserwatorem. Fort figurował w gminnej ewidencji zabytków pod błędnym adresem (Wielicka zamiast Wybickiego).
Linki zewnętrzne.
Fort 10 "Prądnik Biały" w WikiMapia

</doc>
<doc id="758847" url="https://pl.wikipedia.org/wiki?curid=758847" title="Cac 40">
Cac 40



</doc>
