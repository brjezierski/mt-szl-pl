<doc id="758852" url="https://pl.wikipedia.org/wiki?curid=758852" title="Robert Kozyra">
Robert Kozyra

Robert Tadeusz Kozyra (ur. 18 września 1968 w Koszalinie) – polski dziennikarz, menedżer, producent i krytyk muzyczny.
W latach 1995–2009 związany zawodowo z Radiem Zet jako dyrektor programowy (1995–2009), redaktor naczelny (1999–2009) i prezes (2000–2009). Zastępca dyrektora generalnego Eurozet w latach 2007–2009. P.o. dyrektora generalnego Radiostacji. Założyciel Chilli Zet. 
Życiorys.
Absolwent polonistyki na UAM w Poznaniu.
Pracę dziennikarza zaczął w 1991 jako reporter Radia „S” w Poznaniu. W kolejnych latach był związany z kolejnymi poznańskimi rozgłośniami: w lipcu 1992 został redaktorem naczelnym Radia Zet, a w latach 1992–1994 był także redaktorem naczelnym radia RMI FM. W 1994 został dyrektorem informacji w TVP Poznań, a od listopada 1994 do maja 1995 pełnił funkcję dyrektora programowego Radia Plus w Gdańsku. Radiem Zet kierował od czerwca 1995, po śmierci jego założyciela Andrzeja Woyciechowskiego. Był kolejno dyrektorem programowym, redaktorem naczelnym i prezesem Radia Zet do października 2009. Był pomysłodawcą programów Radia Zet: "Wielka majówka Radia Zet" (z zespołemMaanam), "Bogusław Linda prezentuje", "Bogusław Wołoszański prezentuje", "Świat według Lema", "Prawdziwa historia The Rolling Stones", "Mniej więcej serio", "Dzień dobry bardzo" i "Sto twarzy Krystyny Jandy" oraz kampani reklamowych z udziałem Madonny, Robbiego Williamsa, Kylie Minogue, Roda Stewarta i Jennifer Lopez. Jest autorem kilkupłytowej składanki pt. "Radio Zet Platinum", które uzyskały status złotej płyty, oraz serii płyt Chilli Zet "Nastaw się na chillout". Jest jedynym Polakiem, którego wypowiedzi Madonna umieściła na swojej oficjalnej stronie internetowej. W 1999 podpisał kontrakt z telewizją CNN, na mocy którego radio stało się wyłącznym partnerem radiowym CNN w Polsce. Był to pierwszy taki kontrakt w Europie Środkowej.
W latach 2006–2009 był jurorem na Sopot Festival. W latach 2011–2012 był jednym w jurorów programu rozrywkowego TVN "Mam talent!", a za występy w programie zdobył Telekamerę w kategorii w 2012 i 2013.
Zagrał gościnnie w pierwszej serii serialu "Hotel 52" oraz trzeciej, czwartej i siódmej serii serialu "Czas honoru", w których wcielił się w postać historyczną – gubernatora Warszawy Ludwiga Fischera.
Był współproducentem piosenek:
W 2003 otrzymał Czerwoną Kokardkę.

</doc>
<doc id="758855" url="https://pl.wikipedia.org/wiki?curid=758855" title="Tetracyklina">
Tetracyklina

Tetracyklina – antybiotyk tetracyklinowy, wytwarzany przez niektóre szczepy "Streptomyces" o szerokim spektrum przeciwbakteryjnym. Jest stosowany głównie w leczeniu trądziku.
Mechanizm działania.
Działanie bakteriostatyczne. Hamuje biosyntezę białka poprzez wiązanie się z podjednostką 30 S rybosomu a także wpływa na procesy fosforylacyjne w komórkach bakteryjnych.
Unieczynnia bakteryjne lipazy, powodując zmniejszenie wolnych kwasów tłuszczowych w skórze.
Działa przeciwzapalnie poprzez hamowanie aktywności granulocytów wielojądrzastych.
Przeciwwskazania.
Ostrożnie:
Stosowanie w trakcie ciąży i karmienia.
Nie stosować w ciąży i w okresie karmienia piersią.
Dawkowanie.
Według zaleceń lekarza.

</doc>
<doc id="758857" url="https://pl.wikipedia.org/wiki?curid=758857" title="Zapalenie tarczycy">
Zapalenie tarczycy

Zapalenie tarczycy (łac. "thyroiditis") – stan zapalny gruczołu tarczowego. Przyczyny stanu zapalnego gruczołu mogą być różne, najczęściej podłoże jest autoimmunologiczne (choroba Hashimoto). Przy różnicowaniu typów zapalenia tarczycy bierze się pod uwagę okoliczności pojawienia się choroby i czas jej trwania (choroba może być ostra, podostra, przewlekła) oraz przeważający rodzaj nacieku zapalnego (neutrofile, leukocyty, naciek ziarniniakowy).
Podział.
Wyróżnia się następujące typy zapaleń tarczycy:

</doc>
<doc id="758861" url="https://pl.wikipedia.org/wiki?curid=758861" title="Maria Bard">
Maria Bard

Maria Bard (ur. 7 lipca 1900, zm. 8 kwietnia 1944) – aktorka teatralna.
Zanim zrobiła karierę aktorską grała na pianinie i dawała korepetycje gry na pianinie. W wieku 20 lat poślubiła Wilhelma Graaffa. Była także żoną Wernera Kraussa, którego żona popełniła samobójstwo na oczach zakochanych.
Maria Bard popełniła samobójstwo z powodu prześladowań przez nazistów.

</doc>
<doc id="758864" url="https://pl.wikipedia.org/wiki?curid=758864" title="Synagoga w Tarłowie">
Synagoga w Tarłowie

Synagoga w Tarłowie – synagoga znajdująca się w Tarłowie opodal rynku przy ulicy Ostrowieckiej.
Synagoga została zbudowana około 1786 na miejscu starej synagogi. Podczas I wojny światowej, w 1914 podczas działań wojennych została doszczętnie zrujnowana. Po zakończeniu wojny w 1928 przystąpiono do budowy małego domu modlitwy, a synagogę pozostawiono nie przykrytą dachem, co spowodowało dalsze jej niszczenie. W 1934 sporządzono projekt, który miał przywrócić synagodze oryginalny wygląd sprzed 1914. Nie zdążono go wprowadzić w życie ze względu na wybuch II wojny światowej, podczas której synagoga prawie nie ucierpiała, ale rozebrano dom modlitwy.
Po wojnie synagoga stała opuszczona. Na przełomie lat 80. i 90. XX wieku sporządzono inwentaryzację ruin i projekt odbudowy z przeznaczeniem ich na miejski dom kultury. Projektu nie zrealizowano, a synagoga do dnia dzisiejszego pozostaje w stanie ruiny.
Murowany z wapiennego kamienia łamanego budynek synagogi wzniesiono na planie zbliżonym do kwadratu. Wnętrze było pozbawione podziałów. Wysokie ściany przeprute wysokimi, smukłymi oknami o półkolistych nadprożach, a od strony północnej na wysokości piętra znajdują się cztery zamknięte odcinkowo, małe okienka dawnego babińca. Z tej strony widoczne są również resztki fundamentów domu modlitwy skomunikowanego dawniej przejściem z bożnicą. We wschodniej ścianie znajdowało się główne wejście, flankowane dwoma oknami. Wewnątrz można dostrzec ślady rozpoczętej w 1934 przebudowy oraz niezrealizowanego sklepienia klasztornego. Od strony zachodniej i południowej w przyziemiach zachowały się doskonale widoczne szerokie lizeny.

</doc>
<doc id="758866" url="https://pl.wikipedia.org/wiki?curid=758866" title="Tetracyclinum">
Tetracyclinum



</doc>
<doc id="758867" url="https://pl.wikipedia.org/wiki?curid=758867" title="Niedźwiedź krótkopyski">
Niedźwiedź krótkopyski

Niedźwiedź krótkopyski ("Arctodus simus") – gatunek wymarłego ssaka drapieżnego z rodziny niedźwiedziowatych (Ursidae). Jego szczątki są znane z ponad stu stanowisk w Ameryce Północnej. Podobnie jak większość przedstawicieli megafauny wymarł po ostatnim maksimum glacjalnym, około 11 400 lat temu. Był największym lądowym mięsożercą żyjącym w plejstocenie na terenie Ameryki Północnej. Przeciętnie ważył prawdopodobnie około 770 kg, jednak osobniki z masą ciała dochodzącą do 1000 kg nie należały do rzadkości. Przedstawiono kilka różnych hipotez dotyczących paleobiologii niedźwiedzia krótkopyskiego – mógł on być drapieżnikiem, padlinożercą, roślinożercą lub wszystkożercą. Według analizy stabilnych izotopów kolagenu kości przeprowadzonej przez Paula Matheusa (1995) "Arctodus simus" żywił się niemal wyłącznie mięsem. Matheus zasugerował, że był on raczej padlinożercą niż szybko biegającym drapieżnikiem, jego stosunkowo długie kończyny umożliwiały mu szybkie przemieszczanie się po terytorium, a duże rozmiary pozwalały mu bronić pożywienia przed innymi mięsożercami. Według Matheusa do wyginięcia niedźwiedzi krótkopyskich mogła przyczynić się konkurencja ze strony niedźwiedzi brunatnych. Badania Keny Fox-Dobbs i współpracowników (2008) sugerują, że niedźwiedź krótkopyski był wyspecjalizowanym drapieżnikiem, polującym niemal wyłącznie na karibu. Czaszki i żuchwy niedźwiedzi krótkopyskiego i jaskiniowego mieszczą się w morfoprzestrzeniach zajmowanych przez współczesne niedźwiedzie wszystkożerne. Również analiza Figueirido i współpracowników (2010) sugeruje, że niedźwiedź krótkopyski był wszystkożercą, a jego dieta zależała od dostępności pożywienia. Autorzy stwierdzili, że miał on kończyny stosunkowo krótsze niż wcześniej sądzono, a pysk nie był krótki, lecz proporcjonalny jak na wszystkożernego niedźwiedzia tej wielkości. Podobnie szeroki pysk mają również współczesne niedźwiedzie wszystkożerne – malajski i andyjski.

</doc>
<doc id="758868" url="https://pl.wikipedia.org/wiki?curid=758868" title="Polcortolon TC">
Polcortolon TC



</doc>
<doc id="758869" url="https://pl.wikipedia.org/wiki?curid=758869" title="Typ 2592 Osaka">
Typ 2592 Osaka

Typ 2592 Osaka – japoński samochód pancerny z okresu II wojny światowej. Zbudowany z wykorzystaniem podwozia samochodu ciężarowego. Używany bojowo przez armię japońską podczas walk w Chinach.

</doc>
<doc id="758870" url="https://pl.wikipedia.org/wiki?curid=758870" title="Stara Synagoga w Tarłowie">
Stara Synagoga w Tarłowie

Stara Synagoga w Tarłowie – pierwsza tarłowska synagoga zbudowana na mocy przywileju właściciela miasta w 1617 roku opodal rynku przy dzisiejszej ulicy Ostrowieckiej. Synagoga spłonęła w 1770 roku. Około 1786 roku na jej miejscu wybudowano nową większą synagogę.

</doc>
<doc id="758872" url="https://pl.wikipedia.org/wiki?curid=758872" title="Wilhelm Adelin">
Wilhelm Adelin

Wilhelm Adelin (ur. 1103 w Winchesterze, zm. 25 listopada 1120 u wybrzeży Normandii) – książę angielski, jedyny ślubny syn Henryka I Beauclerca, króla Anglii i księcia Normandii, oraz Matyldy, córki Malcolma III, króla Szkocji. Jego drugie imię, Adelin, jest zapisywane również w postaciach Audelin, Atheling lub Aetheling i wywodzi się ze staroangielskiego słowa Ætheling oznaczającego „syna króla”.
Życiorys.
W lutym 1113 r. niedaleko Alençon odbyły się jego zaręczyny z Matyldą (1107–1154), córką Fulka V hrabiego Andegawenii i Ermengardy, córki Eliasza I, hrabiego Maine. Ślub nastąpił w czerwcu 1119 r. w Lisieux. W 1120 r. Wilhelm składał hołd z Normandii królowi Francji Ludwikowi VI Grubemu.
25 listopada 1120 r. Wilhelm wypłynął na kontynent na pokładzie „Białego Statku” ("Blanche Nef"). Po zmroku statek wpadł na skały na normandzkim wybrzeżu, w pobliżu miejscowości Barfleur. Zginęła cała załoga i pasażerowie, ocalał tylko pewien rzeźnik z Rouen. Wśród ofiar był również książę Wilhelm.
Jego śmierć otworzyła sprawę sukcesji po Henryku I, który oprócz Wilhelma miał tylko jedną ślubną córkę, Matyldę. Wilhelm nigdy nie posiadał żadnej realnej władzy, ale był tytułowany „królem wyznaczonym”, "rex designatus". Matylda została ogłoszona następczynią tronu, ale po śmierci Henryka I w 1135 r. baronowie powołali na tron jej kuzyna, po kądzieli wnuka Wilhelma Zdobywcy, Stefana z Blois.

</doc>
<doc id="758879" url="https://pl.wikipedia.org/wiki?curid=758879" title="Bitwa pod Aspern">
Bitwa pod Aspern

Bitwa pod Aspern znana też jako Bitwa pod Essling – starcie zbrojne, które miało miejsce w dniach 21–22 maja 1809 r. pomiędzy wojskami napoleońskimi a oddziałami austriackimi w rejonie miejscowości Aspern i Essling (dzielnice dzisiejszego Wiednia).
Militarna pozycja wyjściowa.
W dniu 16 maja 1809 r. armia arcyksięcia Karola Ludwika pobitego w bitwie pod Ratyzboną skierowała się przez Czechy w kierunku Dunaju. Tam Karol zdecydował się na obronę przed Francuzami strategicznie ważnego punktu w miejscu przecięcia głównych dróg w kierunku Czech, Moraw i Węgier. Francuzi tymczasem w dniu 13 maja ruszyli w kierunku Wiednia. Ich siły w liczbie 90 000 ludzi stanęły ma prawym brzegu Dunaju, który zamierzały przekroczyć.
Bitwa.
Jako miejsce przeprawy Napoleon wybrał miejsce oddalone o jedną milę od Wiednia w okolicy wyspy Lobau. Rankiem 20 maja Francuzi rozpoczęli przeprawę zajmując miejscowości Aspern i Essling. Do godzin południowych 21 maja udało im się przeprawić 30 000 ludzi na lewy brzeg Dunaju. Wojska Masseny stanęły w Aspern, oddziały marszałka Lannesa w Essling a pomiędzy nimi rozlokowała się kawaleria pod dowództwem cesarza. Widząc sytuację Karol na czele 75 000 ludzi zdecydował się zaatakować Francuzów, chcąc odrzucić ich z powrotem na drugi brzeg rzeki. Następnie zamierzał zniszczyć mosty uniemożliwiając przeprawę Francuzom i obsadzić brzeg Dunaju swoją artylerią. 
Dopiero po kilkugodzinnych walkach na drogach i w domostwach oraz po załamaniu się ataku francuskiej kawalerii na austriacką piechotę, wojskom Karola udało się wypchnąć przeciwnika z Aspern. Wszelkie francuskie próby odbicia tego miejsca nie powiodły się. Mimo porażki w Aspern, Francuzi utrzymali drugi punkt obrony - Essling, odpierając wszystkie ataki austriackie. 
Nocą po naprawieniu głównego mostu, znacznie zniszczonego przez Austriaków, Napoleon nakazał przeprawę pozostałych wojsk, po czym rankiem 22 maja przypuścił wzmocnionymi siłami ataki na Austriaków. Francuzi posiadali już 60 000 żołnierzy, podobnie jak Austriacy, którzy mieli olbrzymie straty w sile żywej. Doszło do ciężkich walk o obie miejscowości. Austriacy ponownie próbowali zdobyć Essling. Prawe skrzydło francuskie broniło Essling, natomiast lewe przypuściło atak na Aspern. Główny atak przypuścił Napoleon w centrum wojsk austriackich. Atak sił Lannesa groził przełamaniem szyków obronnych przeciwnika. W tym momencie arcyksiążę Karol sam wziął do ręki sztandar i osobiście stanął na czele chwiejących się batalionów austriackich. Nakazał grenadierom z linii rezerwy atak na Francuzów, co spowodowało zepchnięcie przeciwnika. 
Austriakom nie udało się jednak zdobyć Essling. Tutaj Francuzi bronili się dzielnie. Inaczej było w centrum walk. Wojska napoleońskie dostały się pod ciężki ostrzał artylerii. Śmiertelne rany odniósł marszałek Jean Lannes, zaś zginął m.in. generał St. Hilaire. W tej sytuacji siły francuskie nie były w stanie utrzymać się na lewym brzegu Dunaju i na rozkaz cesarza wycofały się przez wyspę Lobau. Uporządkowany odwrót przeprowadzony przez Massenę pozwolił Francuzom bez strat wycofać się na pozycje wyjściowe.
Podsumowanie.
Straty austriackie wyniosły 24 000 żołnierzy, Francuzi stracili 30 000 ludzi. Według swoich planów Napoleon zamierzał całkowicie zniszczyć wroga, porażka jednak sprawiła, że zmuszony został do wycofania się w dniu 23 maja. Wynik bitwy wywołał niepokój w Paryżu. W Tyrolu i północnych Niemczech pojawiły się natomiast nowe nadzieje na opowiedzenie się Prus po stronie koalicji antynapoleońskiej. Bitwa była taktyczną powtórką Frydlandu na korzyść Austriaków.

</doc>
<doc id="758881" url="https://pl.wikipedia.org/wiki?curid=758881" title="Typ 2592">
Typ 2592

Typ 2592 – japoński samochód pancerny z okresu II wojny światowej. Zbudowany z wykorzystaniem podwozia samochodu ciężarowego. Używany bojowo przez jednostki Piechoty Morskiej Japońskiej Marynarki Wojennej podczas walk w Chinach.
Typ 2592 był pojazdem trójosiowym z napędem dwóch tylnych osi, zbudowanym na podwoziu samochodu ciężarowego. Typ 2592 był napędzany rzędowym, sześciocylindrowym silnikiem gaźnikowym. Załoga składała się z kierowcy, dowódcy i dwóch strzelców karabinów maszynowych.

</doc>
<doc id="758883" url="https://pl.wikipedia.org/wiki?curid=758883" title="Dora Gerson">
Dora Gerson

Dora Gerson (ur. 23 marca 1899 w Berlinie, zm. 14 lutego 1943 w Auschwitz) – niemiecka aktorka kina niemego żydowskiego pochodzenia.
Została zamordowana wraz z rodziną w niemieckim obozie Auschwitz.

</doc>
<doc id="758890" url="https://pl.wikipedia.org/wiki?curid=758890" title="Sebadoh">
Sebadoh

Sebadoh – grupa indierockowa, założona w Northampton w stanie Massachusetts przez Erica Gaffneya i byłego basistę Dinosaur Jr., Lou Barlowa.

</doc>
<doc id="758893" url="https://pl.wikipedia.org/wiki?curid=758893" title="Bastion (fort reditowy) III „Kleparz”">
Bastion (fort reditowy) III „Kleparz”

Bastion III „Kleparz” (Fort kleparski) – standardowy fort reditowy z lat 1856–1859, znajdujący się przy ul. Kamiennej 2/4 w Krakowie. Jedyny zachowany w stanie niemal pierwotnym fort tego typu.
Ze względu na położenie na newralgicznym, północnym odcinku obrony, jest to jeden z najpotężniejszych fortów rdzenia twierdzy krakowskiej. Zewnętrzny nasyp ziemny (przeciwstraż) osłania fosę, chronioną dwoma podwójnym kaponierami typu „kocie uszy”. Wał główny ma narys bastionu, stok omurowany; na wale znajdowały się stanowiska artyleryjskie. Wewnątrz wału znajduje się śródszaniec, w postaci podkowiastej, dwukondygnacyjnej, ceglanej redity, z płaszczem ziemnym do góry. Dziedzińce znajdują się między wałem i reditą, oraz wewnątrz redity. 
Z tyłu redity, długa szyja stanowiła trapezoidalną kaponierę, przeznaczoną do ostrzeliwania fosy przed wałem obwodu twierdzy (fosa i wał przylegały do fortu od tyłu). Szyja zakończona była potężnie rozbudowaną kaponierą tyłową, która położona była już wewnątrz linii obrony twierdzy i chroniła fort w przypadku wdarcia się nieprzyjaciela do wnętrza obwodu i ataku na fort z od strony miasta. Obiekt ten miał własny ceglany, jednokondygnacyjny dziedziniec. Główną bramę chroniły dwie basteje. Taka niezwykła konstrukcja z dwiema kaponierami wynikała z włączenia fortu w obwód wału twierdzy. Bastion kleparski pełnił zatem podwójną funkcję: chronił główną linię obrony całej twierdzy, a równocześnie stanowił jednostkę autonomiczną.
W latach sześćdziesiątych XIX w. fort ten był niemal nie do zdobycia, ze względu na swą rozbudowaną strukturę obrony. Ze względu na szybki postęp technologiczny, w latach osiemdziesiątych XIX w. stał się przestarzały. W 1884 do fortu dobudowano poprzecznice ze schronami na wale, a w 1909 koszary.
Fort nie brał udziału w działaniach wojennych. W okresie międzywojennym kontrolowany przez wojsko, w czasie II wojny światowej Niemcy więzili w nim jeńców radzieckich. Po wojnie szczęśliwie ocalał, mimo planów rozbiórki. Od roku 1954 nastąpiła jego zabudowa i zniekształcenie fos. Gospodarz, Piwnice Win Importowanych, dobudowały budynek biurowy, szpecący bryłę fortyfikacji. W 1997 obiekt został częściowo odrestaurowany przez następnego użytkownika, przedsiębiorstwo „Vinfort”. Mieści obecnie piwnicę win importowanych oraz – w tzw. kaponierze środkowej – klub muzyczny „Forty Kleparz”. W 2001 na wewnętrznym dziedzińcu (we fragmencie dawnej fosy wału twierdzy, między kaponierą tyłową a szyjną) urządzono parking.
Obiekt bardzo atrakcyjny, z ozdobnymi obramieniami okien i drzwi, rzygaczami itp.; zachowany w stanie bardzo dobrym, łącznie z częściowym wyposażeniem, jak np. wrota drewniane ze strzelnicami w furtach i bramach oraz portale kamienne. 
Otacza go Park Kleparski.

</doc>
<doc id="758899" url="https://pl.wikipedia.org/wiki?curid=758899" title="Kobo-daishi">
Kobo-daishi



</doc>
<doc id="758900" url="https://pl.wikipedia.org/wiki?curid=758900" title="BOT GKS">
BOT GKS



</doc>
<doc id="758901" url="https://pl.wikipedia.org/wiki?curid=758901" title="Władysław Nowakowski (konstruktor lotniczy)">
Władysław Nowakowski (konstruktor lotniczy)

Władysław Wojciech Nowakowski (ur. 23 kwietnia 1916 w Kołaczycach, zm. 26 kwietnia 1980 w Bielsku-Białej) – konstruktor szybowcowy.
Życiorys.
Ukończył szkołę powszechną w Czudcu, następnie uczył się w I Gimnazjum Męskim w Rzeszowie. W 1934 r. zdał egzamin maturalny w Liceum Państwowym we Lwowie i rozpoczął studia na kierunku lotniczym Politechniki Lwowskiej, które ukończył w 1939 r. uzyskując tytuł magistra inżyniera.
W latach 1940-1941 pracował jako konstruktor w Lwowskich Warsztatach Lotniczych, a następnie w Zakładach Szybowcowych Nr 5. Do końca II wojny światowej pracował w Krakowie w biurze konstrukcyjnym firmy Solvay. Pod koniec wojny trafił do obozu koncentracyjnego w Płaszowie.
Po wojnie, mieszkając w Krakowie, rozpoczął wykłady na Wydziale Lotniczym w tamtejszej Akademii Górniczo-Hutniczej. W rok później, ówczesny szef Instytutu Szybownictwa, inż. Rudolf Weigl zaproponował mu współpracę. Młody zespół inżynierów-konstruktorów (Marian Gracz, I. Kaniewska, T. Kostia, Franciszek Kotowski, Rudolf Matz, Piotr Mynarski, Justyn Sandauer, Marian Wasilewski, Roman Zatwarnicki, i konstruktor Józef Niespał) przyczynił się do rozwoju pierwszych po II wojnie polskich szybowców i rozwoju sportu szybowcowego.
W 1948 r. zostaje awansowany na stanowisko dyrektora Instytutu Szybownictwa (przemianowanego następnie na Szybowcowy Zakład Doświadczalny), które pełnił do 1977 r.
Przez dłuższy czas łączył pracę konstruktora z funkcją wykładowcy na Wydziale Lotniczym AGH w Krakowie. Był inicjatorem powołania Liceum Lotniczego w Bielsku-Białej, prowadząc tam później zajęcia z młodzieżą. Miał duży dar pedagogiczny, a klarowność przedkładanych tez i logiczna argumentacja znalazła też swój wyraz w licznych publikacjach książkowych, których był autorem. Był współorganizatorem Centralnej Szkoły Instruktorów Szybownictwa w Aleksandrowicach. Brał udział w pracach Ligi Lotniczej, Ligi Przyjaciół Żołnierza, Ligi Obrony Kraju oraz Aeroklubu PRL, zasiadał w Radzie i Komisji Szybowcowej APRL. Na forum Międzynarodowej Organizacji Naukowo-Technicznej Szybownictwa (OSTIV) propagował polską technikę szybowcową.
W latach 1954-55 przebywał w Chińskiej Republice Ludowej, gdzie brał udział w organizacji i rozwoju chińskiego szybownictwa, za co otrzymał Chińską Gwiazdę Przyjaźni.
Pracując jako szef SZD często odwiedzał biuro konstrukcyjne i swymi uwagami przyczyniał się do sukcesów konstrukcyjnych powstających tam szybowców. Pierwszą jego konstrukcją był IS-1 Sęp, ostatnią jego pracą był szybowiec SZD-22 Mucha Standard, projektowany specjalnie na Mistrzostwa Świata w Lesznie w roku 1958 (zwyciężył na niej Adam Witek).
W zakresie konstrukcji interesował się szczególnie bezogonowcami, będąc współkonstruktorem SZD-6 Nietoperz i popierając następną konstrukcje, jaką był SZD-13X Wampir i SZD-20X Wampir2.
Był współautorem (ze swoim uczniem Andrzejem Abłamowiczem) podręcznika pilotażu szybowcowego "Podręcznik pilota szybowcowego" (1967, rozdz. I: Aerodynamika i mechanika lotu), "Podstawowe wiadomości z teorii lotu" (1953), "Aerodynamika i mechanika lotu" (1970), "Podstawy aerodynamiki i mechaniki lotu" (1980).
Zmarł 26 kwietnia 1980 r., kilka dni po swych 64 urodzinach. Pochowany w Bielsku-Białej.
Był odznaczony: Krzyżem Oficerskim i Kawalerskim Orderu Odrodzenia Polski, Złotym Krzyżem Zasługi, Srebrnym i Brązowym Medalem Za Zasługi dla Obronności Kraju, Złotą Gwiazdą Medalu Przyjaźni ChRL, Medalem X i XXX-lecia PRL, Medalem 50-lecia Polskiego Lotnictwa Sportowego 1919-1969, odznaką 1000-lecia Państwa Polskiego, odznaką Zasłużonego Działacza Lotnictwa Sportowego, złotymi odznakami NOT i SIMP, złotą odznaką za Zasługi dla Przemysłu Maszynowego, odznaką z plakietką Za Zasługi dla Aeroklubu PRL, złotą odznaką Województwa Katowickiego. W 1952 r. otrzymał zespołową Nagrodę Państwową dla konstruktorów Szybowcowego Zakładu Doświadczalnego.

</doc>
<doc id="758911" url="https://pl.wikipedia.org/wiki?curid=758911" title="Henryk VIII (sztuka)">
Henryk VIII (sztuka)

Henryk VIII () – kronika, napisana przez Williama Shakespeare’a przed 1603 rokiem. Opisuje losy króla Henryka VIII. Ze względu na jej styl, uważa się, że współautorem był John Fletcher. Wystrzał z działa, użyty w tej sztuce w 29 czerwca 1613 roku jako efekt specjalny doprowadził do spłonięcia Globe Theatre. 
Sztuka ta opisuje stosunki pomiędzy Henrykiem VIII, Anną Boleyn, Katarzyną Aragońską i kardynałem Thomasem Wolseyem. 
Prawdopodobnie po raz pierwszy ukazała się na scenie w 1613 roku, gdyż w opisach pożaru Globe Theatre użyto sformułowania, iż stało się to podczas sztuki inscenizowanej zaledwie kilka razy. Została opublikowana w Pierwszym Folio w 1623 roku.

</doc>
<doc id="758914" url="https://pl.wikipedia.org/wiki?curid=758914" title="Włókno drzewne">
Włókno drzewne

Włókna drzewne (miękisz o funkcji spichrzowej) – grubościenne, wydłużone komórki wchodzące w skład ksylemu, rozmieszczone pojedynczo lub grupami pomiędzy innymi komórkami lub tkankami, wypełnione są powietrzem lub wodą. Zdrewniałe ściany włókien mogą posiadać nieliczne jamki proste lub jednostronnie lejkowate. Dojrzałe włókna są elementem martwym drewna. Wykazują cechy pośrednie między włóknami sklerenchymatycznymi a cewkami. Prawdopodobnie włókna drzewne powstały w drodze ewolucji z cewek. Są do nich podobne morfologicznie i fizjologicznie. Mają jednak zredukowane jamki lejkowate i mniejszą średnicę wewnętrzną. Włókna drzewne nie są zdolne do przewodzenia wody lub przewodzą ją w niewielkim stopniu. Pełnią rolę wzmacniającą lub (żywe) podwójną: wzmacniającą i jednocześnie spichrzową (np u klonów). Stanowią główną część masy drzewnej, decydują o twardości, ciężarze właściwym i właściwościach technicznych drewna. 
Włókna drzewne – nieanatomiczna nazwa tkanek roślin drzewiastych, stosowana w znaczeniu włókna naturalnego, najczęściej w kontekście kierunku ich osiowego położenia. Pojęcie używane w języku leśników i drzewiarzy.
Gatunki drzew o włóknach grubościennych, o bardzo małym świetle komórkowym jak buk, grab, dąb, jesion, mają drewno twarde o wysokich właściwościach mechanicznych. Gatunki o włóknach mniej grubościennych, z większym światłem jak topole, lipa lub wierzba, mają drewno miękkie, o niższych właściwościach wytrzymałościowych. Zróżnicowanie grubości ścian włókien drzewnych może wystąpić w obrębie jednego gatunku w zależności od warunków wzrostu.

</doc>
<doc id="758916" url="https://pl.wikipedia.org/wiki?curid=758916" title="Bastion (fort reditowy) V „Lubicz”">
Bastion (fort reditowy) V „Lubicz”

Bastion V „Lubicz” – jeden z fortów Twierdzy Kraków. Pierwotnie standardowy fort reditowy z 1861-1866. Bliźniaczy do Bastionu III „Kleparz”.
Narys bastionu z centralną reditą i fosą klasyczną z kaponierami.
Około roku 1888 miała miejsce modernizacja obiektu z wykonaniem poprzecznic na wale. Po 1907 r. dobudowano koszary artylerii. W latach II wojny światowej zabudowania fortu pełniły rolę magazynów. Fort został częściowo zburzony i zniwelowany, a następnie zasypany ziemią w 1950 r.
Obecnie w miejscu bastionu znajduje się Rondo Mogilskie. Ruiny bastionu odkopano i wyeksponowano przy okazji gruntownej przebudowy ronda. Ostatecznie prace konserwatorskie przy ruinach zakończyły się w grudniu 2008 r.

</doc>
<doc id="758918" url="https://pl.wikipedia.org/wiki?curid=758918" title="Abukir">
Abukir



</doc>
<doc id="758922" url="https://pl.wikipedia.org/wiki?curid=758922" title="Dariusz Mikrut">
Dariusz Mikrut

Dariusz Mikrut (ur. 17 lutego 1979 w Rzeszowie) – polski szachista, mistrz międzynarodowy od 2006 roku.
Kariera szachowa.
W czasie swojej kariery trzykrotnie awansował do finałów mistrzostw Polski juniorów. W roku 1997 w Jarosławcu uzyskał najlepszy wynik na I szachownicy podczas drużynowych mistrzostw Polski juniorów (zdobywając 9½ pkt w 10 partiach). W 2001 r. startując w barwach klubu Zelmer Rzeszów zdobył w Brzegu Dolnym brązowy medal drużynowych mistrzostw Polski w szachach błyskawicznych. Rok później podzielił I miejsce w międzynarodowym turnieju w Rzeszowie oraz zajął III miejsce w międzynarodowych mistrzostwach Słowacji w Preszowie. W roku 2002 podzielił I miejsce we Frýdku-Místku. W roku 2006 zwyciężył w otwartych turniejach w Dobczycach i Libercu oraz zajął II miejsce w Orlovej. W memoriałach Józefa Dominika w Dobczycach triumfował również w 2007 i 2008 roku. W 2009 r. podzielił II m. (za Piotrem Brodowskim, wspólnie z m.in. Maciejem Rutkowskim i Mirosławem Grabarczykiem) w Kowalewie Pomorskim. W 2013 r. podzielił I m. (wspólnie z Arturem Jakubcem) w Międzynarodowych Mistrzostwach Małopolski.
Najwyższy ranking w dotychczasowej karierze osiągnął 1 stycznia 2007 r., z wynikiem 2433 punktów zajmował wówczas 39. miejsce wśród polskich szachistów.
Od roku 2005 prowadzi szachowy serwis "Mistrz". Zajmuje się również szkoleniem młodzieży.

</doc>
<doc id="758923" url="https://pl.wikipedia.org/wiki?curid=758923" title="Sir Thomas More">
Sir Thomas More

Sir Thomas More – sztuka opisująca losy Tomasza Morusa, pokazuje jego drogę do kariery, kanclerstwo i upadek. Znana jest z tego, że prawdopodobnie jej fragment został napisany przez Williama Shakespeare’a. Po raz pierwszy jego wkład w tę sztukę został zauważony w 1871 roku przez angielskiego badacza dzieł Szekspira, "Richarda Simpsona". Obecnie jedyny egzemplarz znajduje się w zbiorach British Museum.
Pomijając liczne nieścisłości, jest pewne, że:

</doc>
<doc id="758925" url="https://pl.wikipedia.org/wiki?curid=758925" title="Zastawka mitralna">
Zastawka mitralna



</doc>
<doc id="758929" url="https://pl.wikipedia.org/wiki?curid=758929" title="Al-Arabijja">
Al-Arabijja

Al-Arabijja (, ) – saudyjska arabskojęzyczna stacja telewizyjna nadająca programy informacyjne. Założona w 2003 roku przez inwestorów związanych z Arabią Saudyjską. Miała stanowić odpowiedź na nieprzychylną Saudom stację Al-Dżazira, związaną z kolei z Katarem. Te dwie stacje uznawane są za największe arabskie kanały informacyjne.
W 2009 roku Barack Obama udzielił swojego pierwszego oficjalnego wywiadu właśnie stacji Al-Arabijja.

</doc>
<doc id="758932" url="https://pl.wikipedia.org/wiki?curid=758932" title="UFO Enemy unknown">
UFO Enemy unknown



</doc>
<doc id="758934" url="https://pl.wikipedia.org/wiki?curid=758934" title="Rząd (teoria grup)">
Rząd (teoria grup)

Rząd – pojęcie oddające intuicję „rozmiaru” (w sensie „rzędu wielkości”) danej grupy i ułatwiające przy tym opis jej podgrup; w szczególności "rzędem elementu" nazywa się rząd („rozmiar”) najmniejszej (pod)grupy zawierającej ten element.
Definicja.
Rzędem grupy formula_2 nazywa się moc zbioru formula_3 Jeżeli formula_4 tzn. grupa formula_5 jest generowana przez element formula_6 to rzędem elementu formula_7 nazywa się rząd grupy formula_5 (w szczególności odnosi się to do grupy będącej podgrupą innej). Ponieważ formula_9 jest grupą cykliczną, to korzystając z jej definicji rząd elementu często określa się w następujący, równoważny sposób: "rzędem" elementu formula_7 nazywa się najmniejszą dodatnią liczbę naturalną formula_11 która spełnia formula_12 Jeśli taka liczba nie istnieje, to przyjmuje się, że rząd elementu formula_7 jest nieskończony.
Rząd grupy formula_5 oznacza się symbolami formula_15 (od ang. "order", tu: „rząd”), formula_16 (od „rząd”), bądź formula_17 (oznaczenia mocy zbioru). Rząd elementu formula_7 oznacza się zwykle za pomocą czterech pierwszych z ww. symboli, tzn. formula_19 definicje rzędów elementu i grupy powiązane są zatem następującym wzorem:
Przedstawioną definicję rzędu (jako mocy nośnika grupy) spotyka się zwykle w monografiach, w podręcznikach częstsze jest wykorzystanie liczebności zbioru (pokrywa się z przytoczoną definicją), gdy jest on skończony, w pozostałych przypadkach, bez względu na rodzaj nieskończoności, przyjmuje się, że rząd również jest nieskończony, co dla grupy formula_5 zapisuje się zwykle formula_22 i podobnie w przypadku rzędu elementu.
Własności.
Kluczową własnością rzędu jest następujący fakt:
Stąd jeśli formula_7 ma rząd formula_11 to formula_51 dla dowolnych liczb całkowitych formula_52 wtedy i tylko wtedy, gdy formula_53. Jeżeli formula_7 jest rzędu formula_11 to formula_56 ma dla dowolnego całkowitego formula_48 rząd formula_58. Wynikają stąd dwa ważne wnioski: jeśli formula_7 jest rzędu formula_60 oraz formula_61 i formula_62 to formula_63 jest rzędu formula_64 jeśli formula_7 jest rzędu formula_60 oraz formula_56 ma rząd formula_60 wtedy i tylko wtedy, gdy formula_69.
W ogólności niewiele można powiedzieć o rzędzie formula_70 na podstawie rzędów formula_7 oraz formula_72. Jeśli jednak elementy te komutują (są przemienne, tzn. formula_73), to ich skończony rząd pociąga skończony rząd ich iloczynu. Jeśli rzędy formula_7 i formula_72 są ponadto względnie pierwsze, to rząd ich iloczynu jest iloczynem ich rzędów. Z tej obserwacji wynika, że jeżeli elementy formula_7 rzędu formula_60 oraz formula_72 rzędu formula_79 komutują, to pewien ich iloczyn formula_80 ma rząd formula_44 – ideą stojącą za tym wnioskiem jest zapisanie formula_44 jako iloczynu dwóch względnie pierwszych czynników i znalezieniu wykładników takich formula_83 by elementy formula_84 i formula_85 miały rząd równy tym czynników, a ich iloczyn miał rząd równy iloczynowi tych liczb (tu stosuje się poprzednie stwierdzenie), równy z konstrukcji formula_44.
Jeśli dowolne dwa elementy grupy komutują, to grupę nazywa się "abelową" (przemienną). W skończonej grupie abelowej rzędu formula_60 dla dowolnego elementu formula_7 zachodzi formula_89. Z tego faktu oraz „własności kluczowej” wynika bezpośrednio, iż każdy element grupy abelowej skończonego rzędu formula_60 ma rząd dzielący formula_91 Wniosek ten jest prawdziwy również w przypadku nieprzemiennym: nosi wtedy nazwę twierdzenia Lagrange’a – jego dowód wymaga jednak innych środków; jego pewnym odwróceniem są twierdzenie Cauchy’ego oraz, ogólniejsze, twierdzenia Sylowa.
Ważnym twierdzeniem mówiącym o rzędach elementów grupy multiplikatywnej formula_92 jest małe twierdzenie Fermata, pomocny jest też wniosek z niego płynący znany jako twierdzenie Eulera.

</doc>
<doc id="758936" url="https://pl.wikipedia.org/wiki?curid=758936" title="Edward Alleyn">
Edward Alleyn

Edward Alleyn (ur. 1566, zm. 1626) – angielski aktor, jedna z głównych postaci teatru elżbietańskiego. Urodził się w Londynie, jako syn oberżysty. Dla niego została napisana główna rola w utworze Sir Thomas More, którego współautorem był prawdopodobnie William Szekspir.
Jego postać pojawiła się również w filmie Zakochany Szekspir.

</doc>
<doc id="758938" url="https://pl.wikipedia.org/wiki?curid=758938" title="Antoni Chodorowski (grafik)">
Antoni Chodorowski (grafik)

Antoni Chodorowski (ur. 7 czerwca 1946 w Chodorach, zm. 15 lutego 1999 w Warszawie) – polski grafik karykaturzysta, autor ilustracji do książek, plakatów, zajmował się także fotografią i malarstwem.
Życiorys.
Studia rozpoczął na Wydziale Inżynierii Lądowej Politechniki Warszawskiej, a zakończył w 1975 na Wydziale Architektury Wnętrz Akademii Sztuk Pięknych w Warszawie, ze specjalnością - wzornictwo przemysłowe, dyplom w pracowni prof. Wróblewskiego. 
Zadebiutował w „Jazz Forum” w 1970 roku. Publikował swoje rysunki w pismach krajowych (m.in. „Szpilkach”, „Karuzeli”, „Politechniku”, „Polsce”, „Polityce”, „Najwyższym CZASIE!”, „Fonosferze” i „Tygodniku Solidarność”) oraz zagranicznych (m.in. „Pardonie” i jugosłowiańskim „Jeżu”). Recenzował rysunkami wernisaże oraz premiery filmowe i teatralne na łamach „Filmu” i „Warszawskiego Informatora Kulturalnego”. 
Pierwsze nagrody zdobywał za malarstwo sztalugowe, m.in. na „Famie” w Świnoujściu i w gdańskim „Przetargu '70”. W 1975 roku zdobył Grand Prix Międzynarodowego Konkursu na Plakat Festiwalu Filmów Przeciwko Dyskryminacji Rasowej w Strasburgu. Dwukrotny laureat Brązowej (1979, 1983) i Srebrnej Szpilki (1984), nagrody tygodnika satyrycznego „Szpilki”.
Życie prywatne.
Wraz z żoną Zofią wychowywali dziewięcioro dzieci. Na dwa dni przed śmiercią na Międzynarodowej Wystawie Satyrykon '99 w Legnicy został laureatem II nagrody za rysunek pt. „Wesołe miasteczko”. Pochowany na Cmentarzu Wojskowym na Powązkach w Warszawie (kwatera 3A tuje-3-32).
Od 14 października 2000 jego imię nosi szkoła podstawowa w Czaczkach Małych.
Od 22 września 2011 Antoni Chodorowski jest patronem jednej z ulic na warszawskim Ursynowie.

</doc>
<doc id="758939" url="https://pl.wikipedia.org/wiki?curid=758939" title="Związki litoorganiczne">
Związki litoorganiczne

Związki litoorganiczne (RLi, gdzie R to dowolna grupa organiczna) – metaloorganiczne związki chemiczne, sole litowe karboanionów, w których występuje bezpośrednie wiązanie węgiel–lit.
Mają one właściwości chemiczne zbliżone do właściwości związków Grignarda. Są silnymi nukleofilami i bardzo silnymi zasadami, znacznie silniejszymi od wodorotlenku potasu. Wiązanie węgiel–lit zwykle jest trójcentrowe i dwuelektronowe, w związku z czym związki te występują w formie tetramerów; duża różnica elektroujemności między atomem węgla i litu powoduje, że niekiedy wiązanie to ma charakter jonowy. Reaktywność związków litoorganicznych jest nieco mniejsza od reaktywności związków Grignarda, dzięki czemu łatwiej jest je przechowywać (związki Grignarda są zwykle otrzymywane "in situ").
Związki te otrzymuje się zwykle w reakcji halogenku alkilowego z metalicznym litem. Czyste związki litoorganiczne reagują gwałtownie z wilgocią i powietrzem, dając węglowodory i wodorotlenek litu. W przypadku metylolitu reakcja ta jest na tyle gwałtowna, że przebiega wybuchowo. Butylolit jest nieco mniej reaktywny. Obie te substancje produkuje się na stosunkowo dużą skalę i sprzedaje w postaci intensywnie pomarańczowych (wskutek powstawania kompleksów z rozpuszczalnikami) roztworów w eterze dietylowym lub heksanie. Czysty metylolit i butylolit tworzą w temperaturze pokojowej białe kryształy.
Związki litoorganiczne stosuje się, na dość dużą skalę, w syntezie organicznej, są bowiem najłatwiej dostępnym źródłem karboanionów. W zasadzie niemal wszystkie reakcje zachodzące poprzez karboaniony można inicjować metylolitem lub butylolitem. 
Jedną z najbardziej cennych właściwości związków litoorganicznych jest ich reaktywność z jodkiem miedzi i tworzenie związków litoorganomiedziowych (zwanych odczynnikami Gilmana), przy pomocy których można przeprowadzać reakcję tworzenia wiązań węgiel–węgiel (zwaną reakcją Gilmana). Mechanizm tej reakcji polega na początkowym utworzeniu pośredniego związku miedzioorganicznego.
Związki litoorganiczne są też stosowane w reakcji Wurtza oraz jako inicjator w wielu polimeryzacjach anionowych.

</doc>
<doc id="758940" url="https://pl.wikipedia.org/wiki?curid=758940" title="Elihu">
Elihu

Elihu – postać biblijna ze Starego Testamentu. Elihu był synem Barachela Buzyty, co wskazuje, że był dalekim krewnym Abrahama. 
Młody człowiek z historii o Hiobie, który doradzał mu, aby uniżył się przed Bogiem, co spowoduje, że jego skarga zostanie wysłuchana, a on sam pocieszony. Potępił pogląd trzech przyjaciół Hioba (Elifaza, Bildada i Sofara), że cierpi on z powodu swoich grzechów.
Pojawia się w Księdze Hioba 32-37.

</doc>
<doc id="758948" url="https://pl.wikipedia.org/wiki?curid=758948" title="Wołodymyr Muntian">
Wołodymyr Muntian

Wołodymyr Fedorowycz Muntian, ukr. Володимир Федорович Мунтян, ros. Владимир Федорович Мунтян, "Władimir Fiodorowicz Muntian" (ur. 14 września 1946 w Kotowsku, obwód odeski) – ukraiński piłkarz pochodzenia mołdawskiego, występujący na pozycji pomocnika, reprezentant Związku Radzieckiego, trener piłkarski.
Kariera piłkarska.
Kariera klubowa.
Wychowanek Szkoły Piłkarskiej Młodzieży w Kijowie. Pierwszy trener Mychajło Korsunski. Przez całą karierę, od 1963 do 1980 związany był z Kijowem, przede wszystkim z miejscowym Dynamem. Przez wiele sezonów był jego kluczowym zawodnikiem i z nim osiągnął swe największe sukcesy. W radzieckiej ekstraklasie rozegrał 302 mecze, strzelił 57 bramek. W 1977 zdecydował się zakończyć karierę. W 1978 odniósł poważne obrażenia w wypadku samochodowym. Do gry w piłkę powrócił na krótko w 1980 jako grający asystent trenera w SKA Kijów.
Kariera reprezentacyjna.
1 sierpnia 1968 zadebiutował w reprezentacji ZSRR. Na przełomie lat 60. i 70. był jednym z jej podstawowych zawodników. W 1970 wystąpił na mistrzostwach świata w Meksyku. Karierę reprezentacyjną zakończył 26 maja 1976 meczem towarzyskim z Węgrami. Ogółem wystąpił w barwach Związku Radzieckiego 49 razy, strzelił 7 bramek.
Kariera trenerska.
Pod koniec lat 70. został zwolniony ze służby w strukturach Ministerstwa Spraw Wewnętrznych (jako zawodnik Dynama był równocześnie oficerem MSW) i przeniesiony do służby w armii radzieckiej. Pracował w szkole oficerskiej i w wojskowym klubie SKA Kijów. Działał w federacji piłkarskiej Ukraińskiej SRR, był prezesem miejskiej federacji piłki nożnej w Kijowie. W połowie lat 80. został przez radzieckie Ministerstwo Obrony wysłany na Madagaskar, gdzie objął funkcję trenera tamtejszego klubu wojskowego COSFAP Antananarywa. W 1988 świętował z nim zdobycie krajowego mistrzostwa, a następnie powrócił do ZSRR. W 1992 został zwolniony ze służby w armii. W tym samym roku powierzono mu stanowisko selekcjonera olimpijskiej reprezentacji Ukrainy. Jednak 2 lata później zrezygnował z tej posady na rzecz pracy z drużyną narodową Gwinei. Po powrocie z Afryki bez większych sukcesów prowadził drużyny ukraińskie oraz rosyjską Ałanię Władykaukaz. W 2008 pełnił obowiązki głównego trenera młodzieżowej reprezentacji Ukrainy, a potem do 2010 szkolił młodzieżową drużynę Dynama Kijów U-19.

</doc>
<doc id="758950" url="https://pl.wikipedia.org/wiki?curid=758950" title="Władimir Muntian">
Władimir Muntian



</doc>
<doc id="758951" url="https://pl.wikipedia.org/wiki?curid=758951" title="Hanysy">
Hanysy



</doc>
<doc id="758953" url="https://pl.wikipedia.org/wiki?curid=758953" title="Abetalipoproteinemia">
Abetalipoproteinemia

Abetalipoproteinemia, zespół Bassena-Kornzweiga) – choroba genetyczna, dziedziczona autosomalnie recesywnie, spowodowana mutacjami genu kodującego białko MTP ("microsomal triglyceride transfer protein"). Wynikiem tego jest niedobór cholesterolu i trójglicerydów oraz całkowity brak chylomikronów, LDL i VLDL w osoczu.
Leczenie.
Brak jest leczenia swoistego.
Następstwa neurologiczne można opóźnić poprzez podawanie dużych ilości witaminy A i E.

</doc>
<doc id="758954" url="https://pl.wikipedia.org/wiki?curid=758954" title="Elimelek">
Elimelek

Elimelek – postać biblijna ze Starego Testamentu.
Był mężem Noemi pochodzącym z Betlejem. Miał dwóch synów Machlona i Kiliona. Z powodu głodu przeniósł się z rodziną do Moabu. Tam ich synowie poślubili Moabitki: Orpę i Rut. Tam też zmarł Elimelek.
Pojawia się w Księdze Rut.

</doc>
<doc id="758955" url="https://pl.wikipedia.org/wiki?curid=758955" title="Frauenau">
Frauenau

Frauenau – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Regen. Leży w Lesie Bawarskim, około 15 km na wschód od miasta Regen, przy granicy z Czechami i Parku Narodowego Lasu Bawarskiego.
Przez teren gminy przebiega linia kolejowa Grafenau – Zwiesel – Deggendorf i znajduje się tutaj zbiornik wody pitnej.

</doc>
<doc id="758956" url="https://pl.wikipedia.org/wiki?curid=758956" title="Thomas Wolsey">
Thomas Wolsey

Thomas Wolsey właśc. Thomas Wulcy (ur. między 1471 a 1474 w Ipswich, zm. 28 lub 29 listopada 1530 w Leicesterze) – angielski polityk, kardynał Kościoła rzymskokatolickiego.
Życiorys.
Był synem Roberta Wolseya i jego żony Joan. Studiował na Uniwersytecie Oxfordzkim, gdzie w połowie lat 90. uzyskał tytuł bakałarza. Wkrótce potem został stypendystą Magdalen College. 10 marca 1498 przyjął święcenia kapłańskie. Najpierw został księdzem w Limington, lecz wkrótce potem mianowano go kapelanem przy arcybiskupie Canterbury Henrym Deanie. Po jego śmierci w 1503 został kapelanem Sir Richarda Nanfana, który polecił Wolseya królowi Henrykowi VIII. W 1507 Wolsey przeniósł się na dwór królewski i został tam kapelanem, a w listopadzie 1509 także jałmużnikiem królewskim i w konsekwencji – członkiem Tajnej Rady. Wolsey organizował m.in. wyprawę króla Henryka przeciwko Francji w 1513. W tym czasie pozostawał w związku z Joan Larke, z którą miał dwoje nieślubnych dzieci: Thomasa i Dorothy Wynter.
6 lutego 1515 został wybrany biskupem Lincoln, a 26 marca przyjął sakrę biskupią. Już 15 września tego samego roku został przeniesiony, by objąć arcybiskupstwo Yorku. W tym czasie negocjował też pokój z Francją i skutecznie usiłował doprowadzić do małżeństwa księżnej Marii z Ludwikiem XII.
10 września 1515 został kreowany kardynałem prezbiterem i otrzymał kościół tytularny Santa Cecilia. W Wigilię Bożego Narodzenia 1515 został mianowany Lordem Kanclerzem. Trzy lata później został mianowany legatem papieskim z większymi uprawnieniami niż arcybiskup Canterbury – prymas Anglii. Używał swojej władzy zarówno świeckiej, jak i kościelnej, by się wzbogacić, w wyniku czego został drugim najbogatszym człowiekiem w kraju. Usiłując dokonać reformy Kościoła zaproponował reformę zakonów i zlikwidował około 30 klasztorów, zabezpieczył ich majątek i ufundował z tego College na Oxfordzie. Ambicją Wolseya było wyprowadzenie Anglii na stanowisko głównego arbitra w Europie. Z tego powodu zaangażował się w działania pokojowe, co zaowocowało podpisaniem w 1518 traktatu w Londynie pomiędzy cesarzem Maksymilianem I i Karolem V, królem Francji Franciszkiem I i królem Anglii Henrykiem VIII. Ponowne spotkanie władców angielskiego i francuskiego nastąpiło na Polu Złotogłowia w 1520. W tym czasie kardynał Wolsey negocjował zawarcie małżeństwa pomiędzy królewską córką Marią Tudor a cesarzem Karolem V, lecz małżeństwo nie doszło do skutku, a Anglia i Cesarstwo wypowiedziały wojnę Francji. Wolsey zobowiązał się do wspomożenia kampanii przeciw Francji, więc radykalnie podniósł podatki, co wywołało powszechne oburzenie. W trakcie wojen włoskich autorytet Wolseya wśród szlachty upadł, ze względu na chęć zaciągnięcia pożyczek na finansowanie wojny z Francją. W 1528 sprzymierzył się z Francją przeciwko cesarzowi, lecz gdy rok później te dwa państwa zawarły pokój, Anglia znalazła się w dyplomatycznej izolacji. Wobec nowych sojuszów, król Henryk VIII stwierdził, że nie potrzebuje już wsparcia ze strony Hiszpanii i postanowił rozwiązać swoje małżeństwo z Katarzyną Aragońską, by móc poślubić Annę Boleyn i doczekać się męskiego potomka.
Henryk VIII zwrócił się z prośbą do Wolseya o stwierdzenie nieważności małżeństwa. 17 maja 1527 kardynał niechętnie odbył tajny sąd kościelny, który 31 maja stwierdził, że nie jest władny orzec ważności ślubu. Król chciał się wówczas zwrócić do papieża o anulowanie związku, lecz za namową Wolseya postanowił szukać protekcji we Francji, której król miał dobre kontakty z papieżem. Thomas Wolsey udał się do Francji w lipcu, a w tym czasie Anna Boleyn podkopała jego reputację, mówiąc królowi, że duchowny wcale nie chce doprowadzić do anulowania małżeństwa. Kiedy we wrześniu kardynał powrócił nic nie wskórawszy, król nie był już pewny jego lojalności. Dotychczasowa królowa Katarzyna Aragońska usilnie zabiegała o nieunieważnianie ślubu i nieuznawanie jej córki za nieślubną. Kiedy cesarz przekazał wieści z Anglii uwięzionemu papieżowi Klemensowi VII, ten odmówił udzielenia dyspensy dla stwierdzenia nieważności. Wobec takiej postawy kardynał Wolsey ze wszystkich sił starał się nakłonić Klemensa do zmiany zdania, bo wiedział, że król już jest niechętny wobec niego. Kiedy w 1528 Anglia i Francja wypowiedziały wojnę cesarzowi, papież wysłał do Anglii drugiego legata – kardynała Lorenzo Campeggio. Jego działania dłuższy czas się jednak przeciągały, ze względu na sytuację polityczną, a ponadto Anna Boleyn nadal przekonywała króla, że Wolsey nigdy nie chciał doprowadzić do anulowania ślubu. Pomimo zapewnień Wolseya, król już mu nie ufał i zwrócił się do króla Franciszka I, by wymógł na papieżu zgodę na rozwód. Klemens zachorował na początku 1529 r., co uniemożliwiło zebranie się sądu kościelnego aż do maja. Kardynał Wolsey dołożył starań, by papież zgodził się na wydanie bulli, lecz kardynał Campeggio poinformował Anglika, że Klemens nie wyraził na to zgody. Po kolejnych naciskach Karola V, papież nie zmienił zdania i zakończył obrady sądu.
Henryk VIII pod wpływem Anny Boleyn obwinił Wolseya za niepowodzenie i odebrał mu godność Lorda Kanclerza w październiku 1529. By uniknąć procesu, Wolsey oddał królowi wszystkie swoje beneficja. Udobruchany Henryk zatwierdził go jako arcybiskupa Yorku, doprowadzając tym do furii swoją narzeczoną. Henryk oskarżył kardynała o zdradę za korespondowanie z sądem francuskim i kazał go aresztować 4 listopada 1530. Wolsey został zawezwany z powrotem do Londynu, lecz zachorował i zmarł w trakcie podróży.
Nie uczestniczył w żadnym konklawe. Rozszerzył uprawnienia Izby Gwiaździstej, a także założył Trybunał Wniosków, w którym ludzie ubodzy mogli składać skargi.

</doc>
<doc id="758957" url="https://pl.wikipedia.org/wiki?curid=758957" title="Wojna Głodowa">
Wojna Głodowa



</doc>
<doc id="758958" url="https://pl.wikipedia.org/wiki?curid=758958" title="Tomasz Wolsey">
Tomasz Wolsey



</doc>
<doc id="758961" url="https://pl.wikipedia.org/wiki?curid=758961" title="Historia Społeczności Chrystusa">
Historia Społeczności Chrystusa

Historia Społeczności Chrystusa
Ruch Świętych w Dniach Ostatnich powstał na początku lat 30. XIX wieku. Najwcześniejsze wydarzenia, które doprowadziły do powstania tego wyznania związane są z osobą 14-letniego chłopca, Josepha Smitha, który około 1820 roku modlił się w lesie, niedaleko swego rodzinnego domu w Manchesterze, w stanie Nowy Jork. Większość przekazów oznajmia, że gdy szedł on do lasu, aby się modlić, miał stoczyć walkę ze złem i zwątpieniem, a później miał doświadczyć epifanii, czyli wizji, w której zobaczył i zrozumiał Bożą dobroć. Jakieś trzy lata po tym wydarzeniu, 21 i 22 września 1823 roku, miał mu się ukazać prorok Moroni, który przekazał mu, że na górze Cumorah znajdzie złote płytki z wyrytymi na nich inskrypcjami w języku reformowanym egipskim. Jak twierdził Joseph Smith, pod wpływem boskiego natchnienia miał przetłumaczyć ich tekst, który zawarł w Księdze Mormona opublikowanej 26 marca 1830 roku. Następnie 6 kwietnia 1830 r. Joseph Smith założył Kościół Jezusa Chrystusa.
Wczesne dzieje.
Wczesne dzieje ruchu Świętych w Dniach Ostatnich są jednakowe dla wszystkich denominacji mormońskich. Ruch narodził się w miejscowości Palmyra, w stanie Nowy Jork pod przewodnictwem Josepha Smitha. Razem z Oliverem Cowderym i Johnem Whitmerem, Smith opublikował święte pisma uważane przez jego zwolenników za natchnione oraz założył Kościół Chrystusa. Kościół ten szybko wzrastał, szczególnie dzięki nawróceniu Sidneya Rigdona i wielu wyznawców Kościołów Chrystusowych z Kirtland. Ich zdecydowana wiara obejmująca przekonanie o objawieniu się Boga oraz ich ścisła społeczność czasami wydawały się dziwne, lub nawet groźne dla osób spoza Kościoła. Systematycznie spotykany sprzeciw ze strony sąsiadów powodował, iż pierwsi Święci w Dniach Ostatnich zakładali wiele osad, z których następnie zostali wygnanymi. Przykładami są Kirtland, w stanie Ohio; Independence, w stanie Missouri; Far West, w stanie Missouri i ostatecznie Nauvoo, w stanie Illinois.
Historia dwóch największych denominacji Świętych w Dniach Ostatnich (Kościoła Jezusa Chrystusa Świętych w Dniach Ostatnich i Społeczności Chrystusa) rozchodzi się dopiero po zamordowaniu Josepha Smitha, 27 czerwca 1844 r. w Carthage, w stanie Illinois. Dalsza ewolucja nauk tych dwóch wyznań również okazała się inna, o czym dzisiaj świadczą liczne różnice między nimi.
Okres dezorganizacji.
Po męczeńskiej śmierci Smitha w więzieniu, ruch popadł w zamieszanie i dezorganizację, wywołaną wskutek sporów nad sukcesją. Wśród niektórych przywódców powstały roszczenia do bycia prorokiem, co doprowadziło do utworzenia kilku odłamów Świętych w Dniach Ostatnich. Największa grupa, znana pod nazwą "Kościół Jezusa Chrystusa Świętych w Dniach Ostatnich", podążyła za Brighamem Youngiem i osiedliła się w rejonie Wielkiego Jeziora Słonego (obecny stan Utah). Innym frakcjom przewodzili: Sidney Rigdon, James J. Strang, Lyman Wight, Alpheus Cutler, William Smith oraz David Whitmer. W następstwie dezorganizacji Kościoła, terminem „mormoni” zaczęto określać tych Świętych, którym przewodził Brigham Young.
Reorganizacja Kościoła.
Po śmierci Proroka, niektórzy Święci w Dniach Ostatnich uważali, że Smith mianował swojego najstarszego syna, Josepha Smitha III jako następcę, i oczekiwali, że zajmie on jego miejsce. Faktycznie, sam Joseph Smith, Jr. wybrał swego najstarszego syna na następcę w urzędzie Prezydenta Kościoła, o czym stwierdza jego odręczny dokument z 17 stycznia 1844 r. Jednakże, gdy zmarł mu ojciec, Joseph Smith III miał zaledwie 11 lat, dlatego też jego matka — Emma Hale Smith wraz z całą rodziną zdecydowała pozostać w Nauvoo i nie przyłączać się do któregokolwiek odłamu Świętych.
W latach 50. XIX wieku środkowozachodni Święci w Dniach Ostatnich, którzy nie przyłączyli się do żadnego z odłamów (lub później je opuścili) zaczęli się razem spotykać. Ich przywódcy, m.in. Jason W. Briggs, Zenos H. Gurley, Sr., wezwali Świętych do zreorganizowania Kościoła. Poprosili więc młodego Josepha Smitha III, aby przewodził nowej organizacji. Jednak on zgodził się na to dopiero wówczas, gdy otrzymał osobiste duchowe potwierdzenie słuszności takiego rozwiązania. Podczas konferencji, 6 kwietnia 1860 r. w Amboy, w stanie Illinois, Josepha Smith III został oficjalnie uznany za Prezydenta Zreorganizowanego Kościoła Jezusa Chrystusa Świętych w Dniach Ostatnich, dzisiaj znanego pod nazwą Społeczność Chrystusa. William Marks, były prezydent palika Nauvoo służył Josephowi Smithowi III jako doradca w zreorganizowanym Pierwszym Prezydium.

</doc>
<doc id="758962" url="https://pl.wikipedia.org/wiki?curid=758962" title="Al-Arabiya">
Al-Arabiya



</doc>
<doc id="758963" url="https://pl.wikipedia.org/wiki?curid=758963" title="American IV - The Man Comes Around">
American IV - The Man Comes Around



</doc>
<doc id="758964" url="https://pl.wikipedia.org/wiki?curid=758964" title="Superpuchar Hiszpanii w piłce nożnej">
Superpuchar Hiszpanii w piłce nożnej

Superpuchar Hiszpanii w piłce nożnej () – trofeum przyznawane zwycięskiej drużynie turnieju piłkarskiego rozgrywanego pomiędzy aktualnymi medalistami Mistrzostw Hiszpanii oraz finalistami Pucharu Króla w danym sezonie, a wcześniej do 2020 roku przyznawane zwycięskiej drużynie meczu rozgrywanego pomiędzy aktualnym Mistrzem Hiszpanii oraz zdobywcą Pucharu Króla w danym sezonie (jeżeli ta sama drużyna wywalczyła zarówno mistrzostwo, jak i Puchar kraju – to jej przeciwnikiem zostawał finalista Pucharu).
Historia.
W sezonie 1982 odbył się pierwszy oficjalny mecz o Superpuchar Hiszpanii. Pierwotnie brali w nim udział mistrz Hiszpanii i zwycięzca Pucharu Króla, w formie dwumeczu. Wcześniej, w latach 1940–1953 rozegrano kilka innych turniejów między mistrzem ligi hiszpańskiej a zdobywcą Pucharu (wtedy Copa del Generalísimo). Były to Copa de los Campeones (1940), Copa Presidente Federación Española de Fútbol (1941), Copa de Oro Argentina (1945/46) i Copa Eva Duarte (od 1947/48 do 1952/53).
Automatyczne zdobycie Superpucharu Hiszpanii w 1984 przez Athletic Bilbao, oraz w 1989 przez Real Madryt z powodu jednoczesnego zwycięstwa w lidze i w Pucharze Króla.
Jednak już w latach późniejszych mecze zostały rozegrane, pomimo tego, że Atlético Madryt w 1996 i FC Barcelona w 1998 oraz w 2009 również zdobyły obydwa trofea. We wszystkich trzech przypadkach drugim zespołem zostawał przegrany finalista Pucharu Króla. W dwóch pierwszych wypadkach to właśnie ten zespół zwyciężał.
W roku 1986 i 1987 Superpuchar nie został rozegrany, ponieważ zespoły nie potrafiły uzgodnić terminu.
W 2018 roku Superpuchar Hiszpanii został rozegrany po raz pierwszy jako pojedynczy mecz na neutralnym terenie, w Maroku.
12 listopada 2019 roku ogłoszono, że Superpuchar powiększy się do czterech drużyn, dwóch najlepszych drużyn La Liga oraz finalistów Pucharu Króla, i odbędzie się w Arabii Saudyjskiej przez następne trzy lata. Turniej został również przeniesiony na styczeń, aby zmniejszyć „przeciążenie” w terminarzach zespołów. Umowa spotkała się z krytyką: Jesus Alvarez, szef programów sportowych państwowego nadawcy RTVE, oświadczył, że nie będzie ubiegać się o prawa medialne do Superpucharu, w proteście przeciwko łamaniu praw człowieka i kobiet w Arabii Saudyjskiej. Prezydent Liga Nacional de Fútbol Profesional, Javier Tebas, również skrytykował tę decyzję, powołując się na łamanie praw człowieka.
Edycja 2020/2021 odbyła się w Hiszpanii, z powodu pandemii COVID-19. 
Format.
Mecz o Superpuchar Hiszpanii rozgrywany jest przed rozpoczęciem każdego sezonu. Superpuchar jest rozgrywany od 2020 roku jako turniej z półfinałami i finałem pomiędzy dwoma finalistami Pucharu Króla i dwoma najlepiej sklasyfikowanymi drużynami w mistrzostwach ligi. W przypadku, gdy drużyna zdobędzie miejsce w obu rozgrywkach, do Superpucharu awansuje drużyna z najlepszymi wynikami w lidze, która nie grała w finale Pucharu Króla. W półfinale zdobywca pucharu zmierzy się z wicemistrzem ligi, a mistrz ligi z finalistą pucharu, z wyjątkiem sytuacji, gdy muszą wziąć udział drużyny z trzeciego i czwartego miejsca w lidze, wtedy rywale w półfinałach są losowani. W przypadku remisu, po upływie regulaminowego czasu gry, przeprowadza się dogrywkę. Jeżeli i ona nie wyłoni zwycięzcy, to od razu zarządzana jest seria rzutów karnych.
Zwycięzcy i finaliści.
Uwagi:
Statystyka.
Klasyfikacja według klubów.
W dotychczasowej historii finałów o Superpuchar Hiszpanii na podium oficjalnie stawało w sumie 12 drużyn. Liderem klasyfikacji jest FC Barcelona, który zdobył trofeum 14 razy.
Stan na 31.05.2022. 
Klasyfikacja według miast.
Stan na 31.05.2022.
Najlepsi strzelcy.
pogrubiono piłkarzy, którzy nadal grają w hiszpańskich klubach.

</doc>
<doc id="758965" url="https://pl.wikipedia.org/wiki?curid=758965" title="Eutych">
Eutych

Eutych – postać biblijna z Nowego Testamentu.
Młodzieniec, który udał się do Troady, aby wysłuchać Pawła. Było późno i Eutych zasnął tak głęboko, że wypadł z okna na trzecim piętrze i poniósł śmierć. Paweł przywrócił go do życia.
Pojawia się w Dziejach Apostolskich 20,7-13

</doc>
<doc id="758967" url="https://pl.wikipedia.org/wiki?curid=758967" title="Sumida Typ 2593">
Sumida Typ 2593

Sumida Type 2593 – japoński samochód pancerny z okresu II wojny światowej. Dzięki wyposażeniu w zderzak kolejowy i sprzęgło, po wymianie kół mógł być używany jako opancerzona drezyna. Używany bojowo przez armię japońską podczas walk w Chinach.

</doc>
<doc id="758973" url="https://pl.wikipedia.org/wiki?curid=758973" title="Alone in the Dark (gra komputerowa)">
Alone in the Dark (gra komputerowa)

Alone in the Dark – gra komputerowa z gatunku survival horror, wyprodukowana w 1992 roku przez przedsiębiorstwo Infogrames. Akcja gry, która czerpie inspirację z prozy H.P. Lovecrafta, toczy się w 1924 roku. Bohater gry – Edward Carnby lub Emily Hartwood, w zależności od wyboru gracza – przybywa do nawiedzonej posiadłości Derceto w Luizjanie w celu rozwikłania zagadki tajemniczej śmierci artysty Jeremy'ego Hartwooda.
Rozgrywka w "Alone in the Dark" polega głównie na eksploracji przestrzeni posiadłości, odpieraniu ataków różnorodnych przeciwników zapożyczonych z uniwersum Lovecrafta tudzież bezpośredniej walce z zagrożeniem. Dysponując ograniczonym ekwipunkiem, gracz musi przeszukiwać posiadłość w celu odnalezienia narzędzi umożliwiających postęp w grze oraz ułatwiających walkę z przeciwnikami.
"Alone in the Dark" był, jak na czasy powstania, skomplikowanym przedsięwzięciem, wymagającym udziału kilkunastoosobowej ekipy na czele z reżyserem Frédérickiem Raynalem, scenarzystą Hubertem Chardotem oraz animatorem Didierem Chanfrayem. Innowacją wprowadzoną przez zespół do estetyki gier komputerowych było połączenie dwuwymiarowego tła symulującego różne ustawienia kamery z trójwymiarowymi obiektami. Trafiwszy do obiegu wydawniczego, "Alone in the Dark" zebrał znakomite recenzje zarówno ze strony francuskich, jak i anglosaskich krytyków, a na targach European Computer Trade Show zdobył trzy nagrody (najlepsza oprawa graficzna, najlepsza oryginalna gra, najlepsza gra francuska roku). Do 2000 roku sprzedano 2,5 miliona kopii gry, a jej komercyjny i artystyczny sukces skłonił Infogrames do wydania serii gier utrzymanych w podobnym tonie, z których jednak żadna nie miała powodzenia porównywalnego z pierwowzorem.
Fabuła.
Akcja gry rozpoczyna się w 1924 roku. Jeremy Hartwood, znany artysta i właściciel posiadłości Derceto w Luizjanie (nazwanej na cześć bóstwa syryjskiego), popełnił samobójstwo poprzez powieszenie się. Jego śmierć wydaje się podejrzana, ale nikogo nie dziwi, ponieważ Derceto jest powszechnie uznawana za nawiedzony dom. Sprawa została szybko zamknięta przez policję, a opinia publiczna o niej zapomniała. Gracz wciela się w rolę albo Edwarda Carnby'ego – prywatnego detektywa, który zostaje wysłany, aby odnaleźć na poddaszu fortepian dla handlarza antykami – albo Emily Hartwood, siostrzenicy Jeremy'ego, która jest również zainteresowana znalezieniem fortepianu, ponieważ wierzy, że w tajnej szufladzie znajduje się notatka, w której Jeremy wyjaśnia swoje samobójstwo. Niezależnie od wyboru, gracz podjeżdża samochodem pod posiadłość i otwiera drzwi do budowli.
Po wejściu gracza do posiadłości, drzwi zatrzaskują się za sterowaną przezeń postacią. On/ona rozpoczyna rozgrywkę na strychu, gdzie doświadcza ataku potworów. Postać gracza zmierza do niższego piętra, gdzie zwalcza różne stworzenia i zagrożenia. W całym domu znajdowane są dokumenty wskazujące, że Derceto zostało zbudowane przez okultystycznego pirata nazwiskiem Ezechiel Pregzt, a pod domem znajdują się jaskinie użyte do mrocznych rytuałów mających na celu pomnożenie majątku Pregzta i nienaturalne przedłużenie jego życia. Pregzt został zastrzelony, a Derceto − spalone przez stacjonujących opodal żołnierzy Unii podczas wojny secesyjnej. Jednak duch Pregzta żył dalej, a jego zwłoki zostały wniesione przez jego służbę do starego drzewa ukrytego w jaskiniach pod Derceto. Jeremy Hartwood popełnił samobójstwo, aby niemożliwe stało się zawładnięcie jego ciałem przez Pregzta, więc ten skupia się teraz na postaci gracza. Jeśli gracz straci przytomność, ciało jego postaci zostaje przeniesione do ołtarza i opętane przez Pregzta, po czym gra kończy się widokiem zjawisk nadprzyrodzonych uwolnionych z posiadłości i władających całym światem.
Gracz znajduje przejście do podziemnych jaskiń w gabinecie Hartwooda i udaje się na drzewo, na którym mieszka Pregzt. Postać gracza rzuca pod drzewo oświetloną latarnię, aby je spalić, a następnie ucieka z zawalającej się jaskini. Pregzt płonie, a posiadłość jest oczyszczona z istot nadnaturalnych. Gracz może wreszcie otworzyć drzwi wejściowe i opuścić dom, jednak pojazd, który podjeżdża pod Derceto i którym odjeżdża jego postać, sterowany jest przez szkielet.
Rozgrywka.
"Alone in the Dark" uznawany jest za grę z gatunku "survival horrorów". Gracz dokonuje w grze wyboru jednej z dwóch postaci: Edwarda Carnby'ego (mężczyzny) oraz Emily Hartwood (kobiety), wybór ten jednak nie ma wpływu na przebieg akcji. Rozgrywka odbywa się w prerenderowanym, dwuwymiarowym środowisku symulującym trójwymiarowe, zmienne ustawienia kamery, na które nałożone są trójwymiarowe obiekty oraz postacie. Sterując postacią za pomocą strzałek klawiatury, gracz może chodzić lub – po dwukrotnym kliknięciu stosownego przycisku – biec do przodu.
Wybór przedmiotów dokonuje się za pośrednictwem ekranu akcji, w którym możliwe jest sprawdzenie ekwipunku i stanu zdrowia gracza, a także wykonanie jednej z trzech czynności. Należą do nich przeszukanie pobliskiego zakamarka w poszukiwaniu przedmiotów, walka z zagrażającymi bohaterowi postaciami (wręcz lub z użyciem broni palnej), wreszcie pchnięcie pobliskiego ciężkiego obiektu; pod koniec gry aktywuje się również zdolność skoku. Pojemność ekwipunku jest ograniczona, a zbędne przedmioty można upuścić lub wyrzucić gdziekolwiek w ramach danej sceny.
Do przeciwników spotykanych przez gracza należą między innymi "zombie", szczury, zjawy oraz ghule. Gracz może wdać się z nimi w walkę wręcz, używając kilku różnych zestawów ciosów, co wymaga jednak ustawienia się naprzeciw wrogiej postaci. Wprawdzie możliwe jest zdobycie broni palnej w postaci pistoletu oraz strzelby, jednak amunicja w grze występuje w niewielkiej ilości. Bezpośrednia konfrontacja jest ryzykowna, ale w części lokacji da się wyeliminować zagrożenie, blokując okna i drzwi za pomocą przesuniętych mebli.
Większość prawideł świata przedstawionego w "Alone in the Dark" gracz poznaje, zaglądając do zawartych w grze książek oraz korespondencji. Ich zawartość swoją treścią odwołuje się do uniwersum H.P. Lovecrafta, przede wszystkim do jego opowiadania "The Case of Charles Dexter Ward" (1927).
Produkcja.
W 1989 roku Frédérick Raynal, programista nowo przyjęty do wytwórni Infogrames, otrzymał zadanie przeniesienia na komputery osobiste trójwymiarowej gry na Atari ST, "Alpha Waves", autorstwa Christophe'a de Dinechina. Nauczony doświadczeniem wynikającym z pracy nad portem programistycznym, w styczniu 1991 roku Raynal zgłosił szefostwu Infogrames zamiar stworzenia podobnej gry trójwymiarowej, tym razem osadzonej w realiach horroru. Na potrzeby swojego projektu zaprogramował aplikację umożliwiającą tworzenie trójwymiarowych wielokątów, nazwaną przezeń "3Desk". Aplikacja pozwalała na modelowanie, teksturowanie i animowanie w czasie rzeczywistym obiektów trójwymiarowych. Do programisty dołączył niebawem odpowiedzialny za animację oraz grafikę trójwymiarową Didier Chanfray, który zaczął swoją pracę od renderowania szkiców koncepcyjnych i dopracowywania ich za pomocą programu Deluxe Paint. Aby uprościć proces tworzenia grafiki, Chanfray użył programu wykrywającego kolizję obiektów ze scenografią, która miała być dwuwymiarowa.
Projektowaniem dwuwymiarowych wnętrz symulujących przestrzeń zajęła się Yaël Barroz, która niebawem została żoną Raynala. Łącząc trójwymiarowe obiekty z dwuwymiarową scenografią, ekipa pracująca nad "Alone in the Dark" zdecydowała się zasymulować zmienne punkty widzenia kamery. Było to konieczne ze względu na poczynione oszczędności (niemożliwe było jeszcze wtedy osadzenie kamery za plecami bohatera), a jednocześnie to rozwiązanie umożliwiało budowanie dramaturgii rodem z horrorów. Aby uspokoić nieprzekonanego do projektu prezesa Infogrames Bruno Bonnella, twórcy gry dostarczyli mu wersję demonstracyjną. Ostatecznie Bonnell zdecydował się kontynuować prace nad "Alone in the Dark", a do zespołu dołączył odpowiedzialny za pomoc przy programowaniu gry stażysta Franck De Girolami. Jednak Bonnell po kilku miesiącach powolnych prac zastrzegł, że życzyłby sobie adaptacji prozy H.P. Lovecrafta, którego dzieła zyskiwały coraz większą popularność. Zadanie napisania scenariusza zlecił specjaliście od prozy Lovecrafta, Hubertowi Chardotowi, którego polecił inny scenarzysta gry, Franck Manzetti. Początkowo nawet spółka Chaosium planowała udzielenie twórcom licencji na stworzenie komputerowej adaptacji swojej gry fabularnej na podstawie "Zewu Cthulhu", jednak szybko zarząd Chaosium zorientował się, że projekt Infogrames nie ma wiele wspólnego pod względem mechaniki z ich własną grą.
Na początku roku 1992 produkcja "Alone in the Dark" ruszyła. Raynal został przekonany przez resztę ekipy, że najlepiej byłoby dodać – obok detektywa Edwarda Carnby'ego – drugą postać grywalną, Emily Hartwood, aby zachęcić do gry także żeńską część społeczności graczy. Planowano nawet modyfikację mechaniki tak, aby zbilansowanie akcji oraz logicznych zagadek zależało od doboru wybranej postaci, jednak Raynal zorientował się, że nie będzie czasu na wprowadzenie tych fundamentalnych zmian. Prace bowiem przyśpieszyły, żeby grę można było pokazać na targach European Computer Trade Show. We wrześniu 1992 roku istotnie gra pojawiła się na targach, a Infogrames zadbało o jej wystawną prezentację. Pewne elementy (np. twarze głównych postaci) zostały jednak dodane w ostatniej chwili. Gra trafiła do dystrybucji pod koniec 1992 roku, w krytycznym dla Raynala momencie. Ponieważ Barroz zaszła w ciążę, a Infogrames odmówiło upublicznienia nazwiska Raynala w napisach początkowych, ten opisywał koniec prac nad "Alone in the Dark" jako „traumę mojego życia”; spotkawszy się z brakiem uznania, opuścił wytwórnię zaraz po wydaniu gry.
Odbiór.
Według danych z lutego 1997 sprzedano 300 tysięcy kopii "Alone in the Dark". W styczniu 2000 roku francuski dziennik „Libération” doniósł, że liczba sprzedanych kopii sięgnęła 2,5 miliona.
"Alone in the Dark" został znakomicie przyjęty przez francuską prasę branżową. Olivier Chazoule z pisma „Génération 4” wnet wychwycił inspirację twórców prozą Lovecrafta, chwaląc zarazem płynność animacji na współczesnych mu komputerach osobistych i dopracowaną oprawę graficzną. Cyrille Baron w swej recenzji dla pisma „Joystick” podkreślał, iż swym stylem gra przypomina powstałe w Delphine Software utwory "Cruise for a Corpse" oraz "Another World". Recenzentowi podobała się szczególnie nagła zmiana punktów widzenia kamery, dodająca grze dramatyzmu, a jako jedyną słabą stronę "Alone in the Dark" Baron wskazywał bardzo monotonną ścieżkę dźwiękową. Recenzent z pisma „Tilt” stwierdził, iż „"Alone in the Dark" jest w domenie gier prawdziwą rewolucją, taką jak swego czasu były "Dungeon Master", "Prince of Persia" oraz "Another World"”.
Również w Stanach Zjednoczonych gra była dobrze przyjęta. Charles Ardai z pisma „Computer Gaming World” stwierdził, że żadna poprzednia gra nie sprawiała, żeby „podskakiwał on ze strachu przy najcichszym szmerze” i aby „czuł się jak gdyby był w prawdziwej budowli”. Opisał samą grę jako „naprawdę diaboliczną symulację, obfitującą w wymyślne wyobrażenia zła oraz niespodziewane zwroty akcji”. W tym samym numerze czasopisma dziennikarka Scorpia zachowała większy krytycyzm, wymieniając błędy takie jak śmierć bohatera w momencie czytania książki. Scorpia twierdziła, że „"Alone in the Dark" jest jedną ze świetnych gier, które zawierają jednak irytujące błędy”, zarazem zaznaczając, że gra „dobrze buduje klimat”. W recenzji z 1994 zauważono, że wersja na płyty kompaktowe „oferuje lepszą animację oraz bardziej upiorne udźwiękowienie”.
Podczas recenzji późniejszej wersji na 3DO nastąpiła większa polaryzacja ocen wśród krytyków. Czasopismo „GamePro” opisało "Alone in the Dark" jako „niezręczną, półrealistyczną grę", wymieniając wśród jej wad linearną rozgrywkę, przesadnie ślamazarny ruch bohatera sterowanego przez gracza oraz „śmiesznie wyglądające, dziwnie poruszające się monstra", choć redakcja chwaliła zarazem nastrojowe efekty dźwiękowe oraz trójwymiarowe ustawienia kamery Dla porównania magazyn „Electronic Gaming Monthly” uznał, że gra ma „znakomitą oprawę audiowizualną”, a w opinii „Next Generation” "Alone in the Dark" cechuje się „subtelnym połączeniem upiornej muzyki, ponurych sekwencji animowanych oraz pełnej napięcia fabuły”, która „tworzy atmosferę napięcia i przerażenia”. W recenzji wersji na PlayStation w 1996 roku redakcja portalu IGN wyraziła jednak opinię, iż "Alone in the Dark", „niegdyś zwycięzca w swoim gatunku, dziś wydaje się przestarzały i niezręczny”.
Spuścizna.
Sukces gry skłonił Infogrames do wydania szeregu kontynuacji koncentrujących się na męskim awatarze z pierwowzoru, Edwardzie Carnbym. W 1994 roku ukazał się zahaczający o wątki voodoo "Alone in the Dark 2", natomiast w 1995 – osadzony w realiach Dzikiego Zachodu "Alone in the Dark 3". Obie kontynuacje zostały wyreżyserowane przez Christine Sgorlon na podstawie scenariusza Chardota i wykorzystywały ten sam silnik graficzny co pierwowzór, jednak nie odniosły sukcesu na jego miarę. Odświeżyć formułę oryginalnej gry próbował Antoine Villette jako reżyser wydanej w 2001 roku gry "Alone in the Dark IV: Koszmar powraca" ("Alone in the Dark: The New Nightmare", 2001), w której zastosowano ulepszony silnik graficzny. "Alone in the Dark IV" miał powodzenie wśród krytyków, a na jego podstawie powstał film "" (2005) w reżyserii Uwe Bolla, który spotkał się z negatywnym odbiorem. W 2008 powstał "reboot" całej franczyzy "Alone in the Dark", za którego powstanie odpowiedzialny był reżyser David Nadal. Osadzona w realiach nowojorskiego Central Parku produkcja Infogrames otrzymała jednak mieszane recenzje, a próba kolejnej resuscytacji serii pod nazwą "Alone in the Dark: Illumination" (2015) poniosła całkowitą klęskę artystyczną. Zdyskontować popularność pierwowzoru próbował również sam Raynal, realizując niezależną grę "2Dark" (2017) poświęconą ratowaniu dzieci z rąk psychopatów odpowiedzialnych za porwanie latorośli głównego bohatera. "2Dark" został jednak chłodno przyjęty przez krytyków.

</doc>
<doc id="758978" url="https://pl.wikipedia.org/wiki?curid=758978" title="Góra św. Wawrzyńca">
Góra św. Wawrzyńca



</doc>
<doc id="758981" url="https://pl.wikipedia.org/wiki?curid=758981" title="W-Z">
W-Z



</doc>
<doc id="758998" url="https://pl.wikipedia.org/wiki?curid=758998" title="Maskowanie (psychologia)">
Maskowanie (psychologia)

Maskowanie – wprowadzenie w błąd uczestników eksperymentu lub zatajenie przed nimi prawdziwego celu badań albo też wydarzeń, które w rzeczywistości zaistnieją. ("Psychologia społeczna serce i umysł" E.Aronson,T.D.Wilson, R.M.Akert)

</doc>
<doc id="759000" url="https://pl.wikipedia.org/wiki?curid=759000" title="Samuel Bułgarski">
Samuel Bułgarski



</doc>
<doc id="759004" url="https://pl.wikipedia.org/wiki?curid=759004" title="Zbiór niezależny">
Zbiór niezależny

Zbiór niezależny w grafie formula_1 – zbiór wierzchołków formula_2 pomiędzy którymi nie ma żadnej krawędzi. Innymi słowy każda krawędź w formula_3 jest incydentna z co najwyżej jednym wierzchołkiem w tym zbiorze.
Problem największego zbioru niezależnego polegający na znalezieniu w danym grafie zbioru niezależnego o maksymalnej liczbie wierzchołków, jest znanym problemem NP-trudnym.
Problem ten nie powinien być mylony z maksymalnym zbiorem niezależnym w sensie inkluzji. Zbiór taki jest maksymalny gdy dodanie do niego jakiegokolwiek elementu sprawia, że przestaje być niezależny. Znalezienie takiego zbioru wierzchołków jest proste i może być wykonane za pomocą algorytmu zachłannego.

</doc>
<doc id="759005" url="https://pl.wikipedia.org/wiki?curid=759005" title="Puchar Spenglera 2003">
Puchar Spenglera 2003

Puchar Spenglera 2003
Faza Grupowa.
"L = lokata, M = liczba rozegranych spotkań, W = Wygrane (ogółem), P = Porażki (ogółem), R = Remisy, G+ = Gole strzelone, G- = Gole stracone, Pkt = Liczba zdobytych punktów +/- Różnica bramek"
26 grudnia:
27 grudnia:
28 grudnia:
29 grudnia:
30 grudnia:
Finał.
31 grudnia:

</doc>
<doc id="759009" url="https://pl.wikipedia.org/wiki?curid=759009" title="Superpuchar Hiszpanii">
Superpuchar Hiszpanii



</doc>
<doc id="759010" url="https://pl.wikipedia.org/wiki?curid=759010" title="Wall (Unix)">
Wall (Unix)

wall – uniksowe narzędzie powłokowe. Nazwa polecenia pochodzi od write to all. Program wypisuje zawartość podanego jako parametr pliku (może też czytać ze stdin) na konsole wszystkich zalogowanych użytkowników.
 $echo test 1-2-3 | wall
 Broadcast Message from emergie@rarog
 (/dev/pts/10) at 15:38 ...
 test 1-2-3

</doc>
<doc id="759011" url="https://pl.wikipedia.org/wiki?curid=759011" title="Tetrazen">
Tetrazen

Tetrazen – organiczny związek chemiczny używany jako materiał wybuchowy inicjujący.
Właściwości.
Tetrazen jest krystalicznym ciałem stałym o bladożółtej barwie, gęstości 1,46 g/cm³ i niewielkiej
higroskopijności (0,77% w 30 °C). Jest nierozpuszczalny w wodzie, alkoholu, eterze, chloroformie. Wykazuje własności zasadowe, nie reaguje z metalami. Jest trwały w temperaturach poniżej 75 °C. Ma mniejszą siłę niż piorunian rtęci, ale jest od niego bardziej wrażliwy.
Używany głównie w spłonkach jako dodatek (2–3%) do innych materiałów inicjujących w celu zwiększenia ich wrażliwości.
Otrzymywanie.
Otrzymuje się go w wyniku reakcji azotanu lub siarczanu aminoguanidyny z azotynem sodu.

</doc>
<doc id="759014" url="https://pl.wikipedia.org/wiki?curid=759014" title="Upasni Maharadż">
Upasni Maharadż



</doc>
<doc id="759018" url="https://pl.wikipedia.org/wiki?curid=759018" title="Sai Baba z Shirdi">
Sai Baba z Shirdi



</doc>
<doc id="759020" url="https://pl.wikipedia.org/wiki?curid=759020" title="Nodar Achalkaci">
Nodar Achalkaci

Nodar Parsadanowicz Achalkaci (gruz. ნოდარ ახალკაცი, ur. 2 stycznia 1938 w Tbilisi, zm. 25 stycznia 1998 w Moskwie) – gruziński piłkarz, grający jako napastnik, trener i działacz piłkarski; zdobywca Pucharu Zdobywców Pucharów w 1981 jako szkoleniowiec Dinama Tbilisi.
Kariera piłkarska.
Jako zawodnik nie osiągnął większych sukcesów. Jego pierwszym klubem było SKWO Tbilisi. Później przez kilka sezonów bronił barw Lokomotiwu Tbilisi. Nigdy nie grał w rozgrywkach ekstraklasy ZSRR.
Kariera trenerska.
Największe sukcesy odniósł jako szkoleniowiec. Pracę trenera rozpoczął w sezonie 1969 w Lokomotiwie Tbilisi. Od 1976 był trenerem Dinama Tbilisi, z którym w 1978 zdobył Mistrzostwo ZSRR, a w 1976 i 1979 Puchar ZSRR. W 1981 doprowadził Dynamo do zwycięstwa w Pucharze Zdobywców Pucharów. W 1982 był asystentem Konstantina Bieskowa w reprezentacji Związku Radzieckiego na mistrzostwach świata w Hiszpanii. Od 1990 do śmierci był prezydentem Gruzińskiej Federacji Piłkarskiej. Obecnie stanowisko to zajmuje jego syn Nodar Achalkaci młodszy.

</doc>
<doc id="759021" url="https://pl.wikipedia.org/wiki?curid=759021" title="Mesg">
Mesg

mesg – uniksowe narzędzie powłokowe. Pozwala kontrolować przyjmowanie wiadomości wysyłanych przez innych użytkowników za pomocą poleceń wall i write.

</doc>
<doc id="759024" url="https://pl.wikipedia.org/wiki?curid=759024" title="Ósemka angielska">
Ósemka angielska

Ósemka angielska (ang. "blackball", "English pool" lub "English eight-ball") – odmiana bilardu, wariant zwykłej ósemki. Bez względu na nazwę, zaliczana jest do bilardów amerykańskich. Jest popularna w Wielkiej Brytanii oraz w Irlandii, gdzie jest nazywana także bilardem irlandzkim (ang. "irish pool").
Oficjalną regulacją międzynarodowych zasad gry w ósemkę angielską zajmuje się English Pool Association (EPA).
Zasady.
Zasady ósemki angielskiej są zbliżone do zwykłej ósemki. 
Grę rozgrywa się na stole o wymiarach 6 × 3 ft (1,8 × 0,9 m) lub 7 × 3,5 ft (2,12 × 1,06 m), który od standardowego stołu do bilardu amerykańskiego, poza mniejszym rozmiarem, różni się także zaokrąglonym kształtem band przy wlotach łuz o średnicy niewiele większej od średnicy bil, oraz suknem o wyraźnym kierunku ułożenia włókien (ang. "nap;" przypomina więc pod tym względem stół do gry w snooker). 
Zamiast ponumerowanych bil stosowanych w amerykańskiej ósemce: pełnych (1–7), połówek (9–15) oraz bili nr 8, używa się bil jednolitego koloru: siedmiu żółtych, siedmiu czerwonych (rzadziej niebieskich) oraz jednej czarnej (czasem oznaczonej nr 8). Bila zagrywająca jest biała. Bile mają średnicę 51–56 mm. Bila biała może mieć nieco mniejszą średnicę. 
Ustawienie początkowe.
Bile ustawia się w trójkącie, którego jedna z podstaw jest równoległa do krótkiego boku stołu. Bila czarna ustawiana jest w środku trójkąta, natomiast pozostałe bile ustawiane są losowo. W przeciwieństwie do ósemki amerykańskiej, trójkąt umieszcza się na stole tak, by w punkcie głównym stołu znalazła się bila czarna, a nie wierzchołek trójkąta. Gracz rozbijający dostaje bilę białą "w ręce", tj. może ustawić ją w dowolnym miejscu pola bazy.
Rozbicie.
Rozgrywkę rozpoczyna się od rozbicia, czyli uderzenia białą bilą w bile pozostałe. Jeżeli podczas rozbicia wbita zostanie jedna z bil kolorowych, graczowi przydzielone zostają bile w kolorze wbitej bili. W przypadku wbicia bil w obu kolorach, gracz musi wybrać jeden kolor. Jeżeli nie zostanie wbita żadna bila, kolejka przechodzi na następnego gracza, a stół pozostaje otwarty do pierwszego poprawnego wbicia. Dla porównania, w przypadku ósemki amerykańskiej, stół pozostaje otwarty niezależnie od wbitych podczas rozbicia bil.
Jeżeli podczas rozbicia wpadnie czarna bila, bile są ponownie ustawiane w trójkącie, po czym ten sam gracz powtarza rozbicie. Faule popełnione przy wbiciu czarnej bili z rozbicia są ignorowane.
Jeśli podczas rozbicia wbita zostanie biała bila, przeciwnik kontynuuje grę z pola bazy (brak faulu). W przypadku innego faulu przeciwnik rozbija ponownie.
Wbijanie bil.
Podobnie jak w standardowej ósemce, dalsza gra polega na wbijaniu bil należących do gracza do łuz. W ósemce angielskiej nie deklaruje się bili kolorowej ani łuzy, do której ma wpaść bila. Dopuszczalne jest wbicie więcej niż jednej bili tego samego koloru, ale bila czarna musi być wbita w osobnym uderzeniu.
Najważniejszą bilą jest bila czarna, która decyduje o zwycięstwie lub przegranej. Po wbiciu wszystkich bil swojego koloru gracz ma możliwość wygrania partii przez wbicie bili czarnej.
Przypadkowe wbicie bili czarnej, gdy na stole znajdują się jeszcze bile kolorowe należące do gracza, oraz faul podczas wbicia czarnej bili skutkuje przegraniem przez niego partii.
Touching ball (bila styczna).
Gracz w sytuacji, gdy biała bila styka się z bilą kolorową, nie może poruszyć stycznej bili w momencie wykonania uderzenia (faul "push stroke"). Jeżeli bila styczna jest bilą koloru należącego do gracza lub ostatnią bilą czarną, biała bila nie musi zaliczyć już kontaktu z żadną inną bilą.
Free ball (wolna bila).
Jeżeli faul kończy się sytuacją snookerową, tj. nie ma możliwości bezpośredniego zagrywania bili swojego koloru lub bili czarnej, ponieważ są one zasłonięte przez bile przeciwnika lub narożnik łuzy, przeciwnik może wybrać grę z wolną bilą, tj. nominować i uderzać podczas pierwszego podejścia do stołu dowolną wybraną bilę. Wbicie nominowanej bili przeciwnika zalicza się jak wbicie własnej bili. Nominowana może być też bila czarna, ale jej wbicie kończy się przegraną, jeśli na stole pozostają jeszcze bile kolorowe należące do gracza.
Faule.
Faul i odejście gracza od stołu następuje wtedy, gdy:
Według niektórych wariantów gry wbicie bili przeciwnika nie jest faulem pod warunkiem, że bila należąca do gracza zagrywającego jako pierwsza wpadnie do łuzy.
Po faulu przeciwnik otrzymuje dodatkową kolejkę – kiedy za pierwszym podejściem nie uda mu się wbić bili, może zagrywać kolejny raz.
Po faulu przeciwnik kontynuuje grę z zastanej sytuacji na stole, z wyjątkiem:
Kiedy gracz popełni trzy faule z rzędu, przegrywa partię (tzw. zasada trzech fauli).
Przegraną kończy się także każdy faul popełniony przy wbiciu czarnej bili (oprócz rozbicia).
Bila kolorowa wybita poza stół wraca do gry i zostaje ustawiona w punkcie głównym stołu, a jeśli jest to niemożliwe, to jak najbliżej tego punktu w środkowej osi stołu, w kierunku górnej bandy. Jeśli wybita została więcej niż jedna bila, bile ustawiane są w kolejności: czarna, czerwone, żółte.

</doc>
<doc id="759028" url="https://pl.wikipedia.org/wiki?curid=759028" title="Stara Kolonia">
Stara Kolonia



</doc>
<doc id="759030" url="https://pl.wikipedia.org/wiki?curid=759030" title="Śmiałek darniowy">
Śmiałek darniowy

Śmiałek darniowy ("Deschampsia caespitosa") – gatunek byliny należący do rodziny wiechlinowatych. Jest szeroko rozpowszechniony na półkuli północnej. W Polsce pospolity na całym obszarze.
Biologia i ekologia.
Rośnie na łąkach, pastwiskach, w lasach łęgowych, na nieużytkach, na aluwiach. Hemikryptofit. W klasyfikacji zbiorowisk roślinnych gatunek charakterystyczny dla O." Molinietalia"
Zmienność.
Gatunek zmienny morfologicznie. Występuje w wielu odmianach.

</doc>
<doc id="759033" url="https://pl.wikipedia.org/wiki?curid=759033" title="Deschampsia caepitosa">
Deschampsia caepitosa



</doc>
<doc id="759034" url="https://pl.wikipedia.org/wiki?curid=759034" title="Write (Unix)">
Write (Unix)

write – uniksowe narzędzie powłokowe. Wysyła na konsolę podanego jako parametr użytkownika wiadomość ze stdin, zakańczając ją komunikatem EOF.
Użycie.
Właściwa składnia polecenia wygląda następująco:
 write "użytkownik" ["tty1"]
 "wiadomość"
Wiadomość należy zakończyć wysyłając EOF, np. przez naciśnięcie "Ctrl+D".
Przykład.
Poniższe wywołanie na terminalu "pts/8":
 11:19 AM# write root pts/7
 test
Wyświetli użytkownikowi "root" informację:
 Message from root@punch on pts/8 at 11:19 ...
 test
 EOF

</doc>
<doc id="759042" url="https://pl.wikipedia.org/wiki?curid=759042" title="Herb gminy Baranów (powiat grodziski)">
Herb gminy Baranów (powiat grodziski)

Herb Gminy Baranów przedstawia: „w polu czerwonym baran kroczący srebrny ze złotymi rogami nad rogaciną srebrną na opak w słup”. Jest to tzw. herb mówiący, godło barana nawiązuje bezpośrednio do nazwy gminy. Zarazem jednak ten wizerunek herbu nawiązuje do założycieli Baranowa i Holendrów Baranowskich – rodziny Radziejowskich herbu Junosza. Herb Junosza przedstawia w polu czerwonym na zielonej murawie baran srebrny z rogami złotymi. Nie można wykluczyć, iż sama nazwa miejscowości związana jest ze wspomnianym wyżej herbem rodowym Radziejowskich. Dla podkreślenia czynnika lokalizacyjnego nawiązano drugim godłem do herbu powiatu a zarazem stolicy powiatu tj. herbu Bogoria. Znak ten jest nieodzownie kojarzony właśnie z Grodziskiem Mazowieckim i powiatem grodziskim (w polu czerwonym głowa orła mazowieckiego srebrnego i dwie rogaciny srebrne grotami od siebie w słup). W przypadku gminy dokonano „uszczerbienia” tego herbu poprzez zamieszczenie jednej rogaciny poniżej barana. 
Opracowanie: mgr Zdzisław Kryściak
Herb został przyjęty Uchwałą Nr XL/226/2006 Rady Gminy Baranów w dniu 27 października 2006 r.

</doc>
<doc id="759043" url="https://pl.wikipedia.org/wiki?curid=759043" title="Locale">
Locale

locale – uniksowe narzędzie powłokowe. Wyświetla aktualne ustawienia zmiennych środowiskowych związanych z ustawieniami regionalnymi.
 $ locale
 LANG=pl_PL
 LC_CTYPE="pl_PL"
 LC_NUMERIC="pl_PL"
 LC_TIME="pl_PL"
 LC_COLLATE="pl_PL"
 LC_MONETARY="pl_PL"
 LC_MESSAGES="pl_PL"
 LC_PAPER="pl_PL"
 LC_NAME="pl_PL"
 LC_ADDRESS="pl_PL"
 LC_TELEPHONE="pl_PL"
 LC_MEASUREMENT="pl_PL"
 LC_IDENTIFICATION="pl_PL"
 LC_ALL=
Linki zewnętrzne.
Podręcznik poinstalacyjny systemu Debian GNU/Linux - opis UNIX-owych zmiennych środowiskowych locale

</doc>
<doc id="759049" url="https://pl.wikipedia.org/wiki?curid=759049" title="Mazda CX-7">
Mazda CX-7

Mazda CX-7 – samochód sportowo-użytkowy japońskiej marki Mazda produkowany w latach 2006 - 2012. Pojazd został poprzedzony konceptem o nazwie MX-Crossport.
Pojazd charakteryzuje się dynamiczną sylwetką, którą podkreślają potężne zderzaki, mocno pochylona przedni szyba, wznosząca się linia okien bocznych i dach opadający jak w coupé. Wnętrze jest urządzone w sportowym stylu, układem instrumentów pokładowych CX-7 przypomina Mazdę RX-8. Dzielona, składana tylna kanapa umożliwia stopniowe zwiększanie przestrzeni bagażowej aż do 1660 litrów.
W Stanach Zjednoczonych można go było kupić z napędem na przednią oś lub stałym napędem na cztery koła – chociażby ze względu na mały prześwit oraz brak blokady mechanizmu różnicowego i reduktora zdecydowanie lepiej sprawdza się na bitych traktach.
W Polsce model CX-7 można było kupić w salonie wyłącznie z napędem na cztery koła i tylko w wersji z manualną, sześciobiegową skrzynią biegów. Zupełnie przyzwoite osiągi zapewnia wyposażony w turbosprężarkę czterocylindrowy silnik benzynowy o pojemności 2,3 litra i mocy 260 KM, montowany również w Maździe 6 MPS.
Pod koniec 2009 roku przeprowadzono drobny face lifting modelu, jednocześnie wprowadzając do oferty wysokoprężny silnik o pojemności 2,2 l i mocy 173 KM, połączony z sześciobiegową manualną skrzynią biegów. Pojazd zaprezentowano podczas targów motoryzacyjnych we Frankfurcie we wrześniu 2009 roku. Pojazd otrzymał nowy przedni zderzak oraz system monitorowania tyłu pojazdu (RVM) i układ włączający światła ostrzegawcze (ESS) w celu dalszego zwiększenia bezpieczeństwa. Auto otrzymało sztywniejsze nadwozie i nowe amortyzatory.
Po wprowadzeniu do sprzedaży nieco mniejszego modelu CX-5, popyt na CX-7 spadł do takiego poziomu, że producent zadecydował o zakończeniu produkcji pod koniec 2012 roku. Producent nie przewiduje następcy modelu, jednak nieoficjalnie za takiego możemy uznać właśnie CX-5.
Wersje wyposażeniowe.
Standardowo pojazd przed liftingiem wyposażony był m.in. w system audio firmy Bose, przednie, boczne i kurtynowe poduszki powietrzne, klimatyzację automatyczną, 18-calowe alufelgi oraz reflektory ksenonowe.
Wersję po face liftingu opcjonalnie wyposażyć można w Pakiet TECH dostępny do wersji Exclusive obejmujący kamerę cofania, Bluetooth, tempomat, alarm oraz zmieniarkę CD.

</doc>
<doc id="759055" url="https://pl.wikipedia.org/wiki?curid=759055" title="Env">
Env

env – uniksowe narzędzie powłokowe. Ma dwa zastosowania. Wywołane bez argumentów wypisuje listę aktualnie ustawionych zmiennych środowiskowych. W drugim zastosowaniu pozwala na uruchomienie innego programu ze zmienionymi wartościami wybranych zmiennych środowiskowych bez wpływania na aktualne środowisko. Nowe wartości zmiennych przekazywane są jako argumenty w postaci par codice_1. W praktyce codice_2 ma jeszcze jedno zastosowanie — używany jest przez skrypty do uruchamiania odpowiedniego interpretera, przeważnie bez zmiany środowiska.
Użycie polecenia:
 env [opcje...] [nazwa_zmiennej=nowa_wartość]... [polecenie [argumenty_do_polecenia...]]
Przykłady.
Aby wyświetlić wszystkie zmienne środowiskowe wystarczy wpisać polecenie codice_2 bez argumentów:
env
Czyszczenie środowiska dla nowej powłoki (wyczyszczenie wszystkich zmiennych środowiskowych):
env -i /bin/sh
Uruchomienie aplikacji Xcalc na innym ekranie:
env DISPLAY=foo.bar:1.0 xcalc
Skrypt w Pythonie, który używa codice_2 do uruchomienia swojego interpretera:
print "Hello World."
W tym przypadku można wybrać interpreter bez używania codice_2, jednak podejście to ma wadę. Pełna ścieżka do niego może być różna w zależności od systemu operacyjnego. Korzystając z codice_2, interpreter jest lokalizowany w momencie uruchomienia skryptu, co zwiększa jego przenośność. Z drugiej strony, zwiększa to ryzyko wybrania niewłaściwego interpretera, ponieważ program przeszukuje wszystkie wskazane ścieżki i wybiera pierwszy pasujący plik. Ponadto sam codice_2 może znajdować się też w innej lokalizacji na komputerze użytkownika.

</doc>
<doc id="759059" url="https://pl.wikipedia.org/wiki?curid=759059" title="Zapis postfiksowy">
Zapis postfiksowy



</doc>
<doc id="759060" url="https://pl.wikipedia.org/wiki?curid=759060" title="Zapadnaja Lica">
Zapadnaja Lica

Zapadnaja Lica (ros. Западная Лица) – największa baza morska rosyjskiej Floty Północnej, znajdująca się na Półwyspie Kolskim we fiordzie o tej samej nazwie, 45 km od granicy z Norwegią oraz 3 km na północ od Zaoziorska (ros. Заозёрск, Мурманская область). W latach 1939-1940, podczas II wojny światowej na mocy umowy między ZSRR a III Rzeszą była to niemiecka baza Kriegsmarine Basis Nord, wykorzystana między innymi do ataku na Norwegię.
Opis miejsca.
W skład bazy wchodzą: Zatoka Andriejewa (składowisko odpadów radioaktywnych), Bolszaja Łopatka (8 nabrzeży przystosowanych do obsługi okrętów podwodnych, dok serwisowy), Małaja Lopatka (5 nabrzeży, dok pływający) i Nerpicha (główne miejsce postoju okrętów części Floty Północnej). Teren ten wraz z miastem Zaoziorsk ma status obszaru zamkniętego (ros. ЗАТО - Закрытые административно - территориальные образования), mieszka w nim ponad 18 000 mieszkańców. Z uwagi na swoje położenie geograficzne Zapadnaja Lica otoczona jest skalistymi wzgórzami, poprzecinanymi rzekami, strumieniami, wokół znajdują się liczne jeziora i bagna - co czyni to miejsce bardzo niedostępnym. Przez 43 dni w roku panuje tu noc polarna, a przez cały czas klimat subpolarny z często występującymi silnymi wiatrami. Miejsce te opisał w listopadzie 1939 niemiecki attaché marynarki w Moskwie Norbert von Baumbach w następujący sposób:
Historia.
Do momentu wybuchu II wojny światowej Zatoka Zapadnaja Lica była miejscem leżącym w odległości 25 km od ówczesnej granicy fińsko-radzieckiej. W samym fiordzie na wschodnim brzegu znajdowała się tylko mała osada rybacka o nazwie Wichany.
ZSRR na mocy paktu Ribbentrop-Mołotow nawiązał współpracę militarną z III Rzeszą. Zapadnaja Lica została przekazana przez ZSRR Niemcom na tajną bazę morską. Nowo powstała baza otrzymała nazwę nadaną przez admirała Ericha Raedera – "Baza Północna" (niem. "Nord Basis" lub "Nordflottenstützpunkt"). Po zajęciu Norwegii dalsze utrzymywanie "Nordflottenstützpunkt" nie było już potrzebne.
W związku z planowaną przez Związek Radziecki budową atomowych okrętów podwodnych postanowiono wykorzystać to miejsce do ich bazowania. Warunki geograficzne jeszcze raz przesądziły o jej lokalizacji. W 1958 rozpoczęto budowę stacjonarnej bazy wyposażonej w rozbudowane zaplecze remontowo-produkcyjne, w tym instalacje do obsługi reaktorów jądrowych. W pobliżu na potrzeby wielkiego portu wojennego i stoczni powstało nowe miasto Zaoziorsk, którego większość mieszkańców pracowało na potrzeby marynarki wojennej lub przedsiębiorstw podległych ministerstwu obrony. W 1959 z bazy Zapadnaja Lica wypłynął po raz pierwszy w rejs atomowy okręt podwodny "K-3" (późniejszy "Leninskij Komsomoł"). Od lat 80. XX wieku stacjonują tu największe w świecie atomowe okręty podwodne z rakietami balistycznymi "941" (kod NATO "Tajfun"). Wraz z uznaniem bazy i jej okolicy za obszar zamknięty (ros. ЗАТО) miejsce to nazywano również: Siewieromorsk-7, Zaoziorny lub Murmańsk-150.

</doc>
<doc id="759061" url="https://pl.wikipedia.org/wiki?curid=759061" title="Almos (ojciec Arpada)">
Almos (ojciec Arpada)

Almosz (węg. "Álmos") (ur. zapewne ok. 820, zm. 895) – wódz węgierski, ojciec Arpada, założyciela dynastii Arpadów.
Według "Gesta Hungarorum" spisanych przez Anonima, sekretarza króla Węgier Beli III, miał być synem Ugyela, wodza Scytów, i Emese.

</doc>
<doc id="759062" url="https://pl.wikipedia.org/wiki?curid=759062" title="Eliza Grochowiecka">
Eliza Grochowiecka

Eliza Grochowiecka (ur. 12 sierpnia 1950 w Warszawie) – polska piosenkarka.
Życiorys.
Absolwentka XL Liceum Ogólnokształcącego w Warszawie. Debiutowała w warszawskim klubie „Medyk”, skąd trafiła do „Piwnicy u Hohonia”. Z początkiem 1970 roku występowała z zespołem Klubu Studentów Architektury (wykonywali, m.in., "Pieśń Villonową o miłości" i "Roksolanki"), następnie z Rh-. Laureatka przeglądów studenckich. W latach 1970–1971 współpracowała z zespołem Portrety. Znana głównie z występów w zespole Andrzej i Eliza, który współtworzyła ze swoim ówczesnym mężem, Andrzejem Rybińskim. Po rozpadzie zespołu i rozwodzie z Rybińskim wyemigrowała na stałe do Niemiec.
Dyskografia.
Z zespołem Portrety:
Single i Czwórki.
Z zespołem Andrzej i Eliza:

</doc>
<doc id="759065" url="https://pl.wikipedia.org/wiki?curid=759065" title="Glistnica">
Glistnica

Glistnica (askarioza, łac. "ascariosis", ) – choroba pasożytnicza powodowana przez glisty.
Etiologia.
Chorobę wywołuje glista ludzka ("Ascaris lumbricoides"), pasożyt jelita cienkiego człowieka. Podobne gatunki pospolite u innych ssaków mogą przypadkowo zarazić człowieka np. glista świńska ("Ascaris suum"), glista psia ("Toxocara canis") i glista kocia ("Toxocara cati").
Drogi zakażenia:
Epidemiologia.
Jest najczęstszą na świecie robaczycą przewodu pokarmowego (około 1 mld ludzi zarażonych). Intensywne inwazje i powikłania glistnicy są przyczyną około 20 tysięcy zgonów rocznie na świecie. Najczęściej inwazje występują w krajach z nierozwiniętym problemem kanalizacji (w południowo-wschodniej Azji ponad 80%, w Afryce 34% populacji – głównie dzieci). W Europie glistnicę stwierdza się sporadycznie, w Polsce także znikomo.
Objawy i przebieg.
Glistnica najczęściej jest bezobjawowa, choć może objawiać się:
Przemieszczające się w kierunku płuc larwy mogą spowodować glistnicę płucną, inaczej zwaną zespołem Löefflera, która jest łagodną, samoograniczającą się chorobą objawiającą się gorączką, świstami, eozynofilią i kaszlem, leczącą się samoistnie w ciągu 2–3 tygodni. Przy jego wystąpieniu nie należy stosować leków zabijających glisty, ponieważ martwe mogą spowodować większe szkody niż żywe.
Możliwe powikłania:
U pacjentów poddanych znieczuleniu glisty mogą dostać się do jamy ustnej, a co za tym idzie, doprowadzić do zatkania dróg oddechowych, skurczu oskrzeli lub nawet zatrzymania oddechu.
Leczenie.
W leczeniu glistnicy stosuje się pyrantel, albendazol albo mebendazol. Przy masowej infestacji skuteczny jest cytrynian piperazyny. Glisty żyją dwa lata i nie rozmnażają się w ciele chorego, dlatego gdy nie doszło do ponownego zakażenia, pacjent może samoistnie wyzdrowieć.

</doc>
<doc id="759066" url="https://pl.wikipedia.org/wiki?curid=759066" title="Bliźnięta syjamskie">
Bliźnięta syjamskie



</doc>
<doc id="759067" url="https://pl.wikipedia.org/wiki?curid=759067" title="Bracia syjamscy">
Bracia syjamscy



</doc>
<doc id="759069" url="https://pl.wikipedia.org/wiki?curid=759069" title="Fotometria płomieniowa">
Fotometria płomieniowa

Fotometria płomieniowa jest metodą analityczną opartą na pomiarze promieniowania emitowanego przez odpowiednio wzbudzoną próbkę. Jako źródło wzbudzenia stosuje się w niej płomień palnika, do którego wprowadza się badaną substancję, zwykle w postaci rozpylonego roztworu. Badany roztwór jest przy użyciu sprężonego powietrza zasysany z naczyńka i rozpylany do płomienia gazowego. Atomy spalanej substancji emitują charakterystyczne widmo. Światło płomienia przechodzi przez układ optyczny z filtrem przepuszczającym jedynie widmo badanego pierwiastka i trafia na fotoogniwo. Powstały w fotoogniwie prąd elektryczny jest miarą ilości badanej substancji.
Fotometrię płomieniową stosuje się do naturalnych materiałów ciekłych, takich jak wody różnego pochodzenia lub ścieki. W hydrochemii używa się jej przede wszystkim do pomiaru stężenia metali alkalicznych i metali ziem alkalicznych (sód, potas, wapń, magnez, stront i in.) Ponadto ta technika analityczna ma duże znaczenie m.in. w biochemii i medycynie (badanie moczu, surowicy krwi i tkanek), w geologii i mineralogii (analiza rud i minerałów), w agrochemii (badanie gleb, analiza nawozów i mineralnych składników tkanek roślin).

</doc>
<doc id="759070" url="https://pl.wikipedia.org/wiki?curid=759070" title="Hellmuth Stieff">
Hellmuth Stieff

Hellmuth Stieff (ur. 6 czerwca 1901 w Iławie, zm. 8 sierpnia 1944 w Plötzensee) – niemiecki generał w czasie II wojny światowej, inicjator zamachu na Adolfa Hitlera.
Życiorys.
Stieff nie zdradzał swoich poglądów co do wojny i Hitlera. Mimo to sam Führer nie darzył go sympatią. Ponieważ był niski i charakteryzował się drobną posturą, Hitler nazywał go "trującym, małym karłem", jednak na wielu fotografiach można zauważyć Stieffa u boku Hitlera. Nie oznaczało to wcale, że darzył go szacunkiem. W 1943 roku Stieff związał się z opozycyjną grupą Krąg z Krzyżowej. Później nawiązał bliski kontakt z pułkownikiem Clausem von Stauffenbergiem, ostatecznie planując z nim zamach na Führera (Operacja Walkiria). Stieff przechowywał ładunki wybuchowe, które dostarczono Stauffenbergowi, ten zaś 20 lipca 1944 udał się na naradę do głównej kwatery Hitlera w Prusach Wschodnich, w Wilczym Szańcu.
Hitler wyszedł z zamachu bez poważniejszych obrażeń. Stauffenberg, który był pewien sukcesu, wyjechał z Wilczego Szańca, informując o dokonanym zamachu. Jednak mylił się. Hitler od razu kazał schwytać Stauffenberga i jego współpracowników. Aresztowano łącznie 7000 osób. Wśród schwytanych znalazł się m.in. aresztowany w nocy z 20 na 21 lipca 1944, kilka godzin po zamachu, Hellmuth Stieff. 8 sierpnia 1944 Stieff został osądzony i tego samego dnia powieszony w więzieniu w Plötzensee.

</doc>
<doc id="759071" url="https://pl.wikipedia.org/wiki?curid=759071" title="Zaganiacz szczebiotliwy">
Zaganiacz szczebiotliwy

Zaganiacz szczebiotliwy, zaganiacz wielomówny ("Hippolais polyglotta") – gatunek małego ptaka z rodziny trzciniaków (Acrocephalidae). Monotypowy. Nie jest zagrożony wyginięciem.
Występowanie.
Zamieszkuje cieplejszą, południowo-zachodnią, część Europy – w środkowych i zachodnich rejonach basenu Morza Śródziemnego i północno-zachodnie krańce Afryki. Europejska wschodnia granica areału przebiega na linii Morze Adriatyckie – Kanał La Manche. To ptak wędrowny. Zimuje na sawannach zachodniej Afryki niedaleko równika (nie zalatuje na wschód tego kontynentu). Wraz ze swym pokrewnym gatunkiem, zaganiaczem zwyczajnym, miał wspólnego przodka w czasie ostatniego okresu lodowcowego. Potem zaganiacz zwyczajny zasiedlił południowo-wschodnią Europę, a szczebiotliwy południowy zachód. Obserwuje się stopniowe rozszerzanie jego występowania na północny wschód, a obecnie może lokalnie współwystępować z zaganiaczem zwyczajnym.
Do Polski zalatuje wyjątkowo, jest to gatunek południowy. Spotykano go w maju i czerwcu. Trzecie stwierdzenie pochodziło z 22 maja 2016 r., z Dobramyśli pod Lesznem.
Charakterystyka.
Cechy gatunku.
Ptak o nieco bardziej zaokrąglonej sylwetce niż zaganiacz zwyczajny, okrągłej głowie, z jasną twarzą i z szydłowatym dziobem. Jego skrzydła są też krótsze i bardziej tępo zakończone. Wierzch ciała ma oliwkowobrązową barwę, a spód jest jasnożółty, bardziej blady. Ogon jest prostokątny, a nogi krępe, brązowoszare (inaczej niż u zaganiacza zwyczajnego). Młode osobniki są jaśniejsze, bardziej płowe, ale podobne do dorosłych. Obie płci są ubarwione prawie identycznie.
W porównaniu z zaganiaczem zwyczajnym ma w zarysie bardziej okrągłe ciemię, żółty skraj lotek łokciowych jest mniej wyraźny, a złożone, jednolicie ubarwione skrzydła nie sięgają do połowy sterówek (mniejsze wystawienie lotek trzeciorzędowych poza lotki pierwszorzędowe). Skrzydła nie mają też wstawki. Rozmiarami się nie różnią. Trzymając ptaka w ręku, zwraca się uwagę na krótkie skrzydła (59–70 mm). Ornitolodzy mają też na uwadze formułę skrzydła: pierwsza lotka pierwszorzędowa jest ponad 3 mm dłuższa niż pokrywy skrzydłowe, a długość drugiej lotki pierwszorzędowej mieści się między długością lotki szóstej i ósmej. Z całą pewnością dokładne oznaczenie zapewnia śpiew, który się u tych dwóch gatunków różni. Różnice widać też w wymaganiach ekologicznych, jakie muszą spełniać miejsca lęgowe. Oba gatunki nawet z bliska, przy obrączkowaniu, nadal są trudne do odróżnienia. Ptak jest większy od piecuszka.
Głos.
Zaganiacz szczebiotliwy wydaje bardziej melodyjny (mniej szorstki), równy i szybszy trel z typowym dla pokrzewek chaotycznym szczebiotem i brzęczeniem, choć również wplata w swą pieśń dźwięki zasłyszane w okolicy. Nie słychać w nim wielokrotnie powtarzanych dźwięków i przypomina odgłosy pokrzewki lub ćwierkanie wróbla. Poza tym często i umiejętnie imituje głosy innych ptaków.
Biotop.
Zaganiacz szczebiotliwy wybiera najczęściej suche stanowiska, które porastają drzewa i krzewy (w odróżnieniu od zaganiacza zwyczajnego preferującego miejsca bardziej wilgotne, jak lasy łęgowe) – lasy liściaste, zakrzaczenia, suche łąki, doliny rzeczne z rosnącymi tam pojedynczymi drzewami, wzdłuż dróg, w grądach, sadach, ogrodach i parkach.
Pożywienie.
Głównie owady, ich larwy, a rzadziej jagody. Dieta nie różni się zatem od tej stosowanej przez zaganiacza zwyczajnego.
Okres lęgowy.
Zaganiacze szczebiotliwe wracają na lęgowiska w kwietniu i maju. Okres lęgowy kończy się w lipcu.
Toki.
Na obszarach, gdzie występuje zarówno zaganiacz, jak i zaganiacz szczebiotliwy, samce walczą ze sobą o terytoria lęgowe. Świadczy to zatem, że ich pokrewieństwo jest bardzo bliskie i może powodować powstawanie mieszańców. W rzeczywistości dzieje się tak bardzo rzadko.
Gniazdo.
Miejsce lęgowe położone jest najczęściej w niskich i gęstych krzewiastych zaroślach, rzadziej w koronach niskich drzew (zaganiacze zwyczajne są mniej wybredne) – w rozgałęzieniach ocienionych roślin. Wyłącznie lub w zdecydowanej części buduje je samica (u zaganiaczy zwyczajnych uczestniczą w tym oboje partnerzy). Gniazdo ma kształt głębokiej czarki zbudowanej z łodyg i liści w rozwidleniach gałęzi nisko nad ziemią. Budulec przetykany jest puchem roślinnym i pajęczymi nićmi. Konstrukcja lęgowa jest podobna do zaganiacza zwyczajnego, choć nieco mniejsza.
Jaja.
Wyprowadza jeden lęg w ciągu roku, choć w najbardziej południowych częściach areału może wysiadywać jaja drugi raz w roku. Składa 4–5 różowych jaj, które są czarno nakrapiane.
Wysiadywanie i pisklęta.
Jaja wysiaduje samica. Samiec pilnuje swoją partnerkę siedzącą na jajach i ją karmi. Pisklęta wylęgają się po 12–13 dniach. Rodzice karmią je owadami. Młode szybko się rozwijają i już po 2 tygodniach opuszczają gniazdo. W sierpniu i wrześniu ptaki odlatują na zimowiska.
Status i ochrona.
IUCN uznaje zaganiacza szczebiotliwego za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, wstępnie obliczona w oparciu o szacunki organizacji BirdLife International dla Europy na rok 2015, zawiera się w przedziale 6,2–10 milionów dorosłych osobników. Trend liczebności populacji uznawany jest za wzrostowy.
Na terenie Polski gatunek ten jest objęty ścisłą ochroną gatunkową.

</doc>
<doc id="759078" url="https://pl.wikipedia.org/wiki?curid=759078" title="Wydma sierpowata">
Wydma sierpowata



</doc>
<doc id="759086" url="https://pl.wikipedia.org/wiki?curid=759086" title="Działo Gaussa">
Działo Gaussa

Działo Gaussa – urządzenie zbudowane z solenoidu lub baterii solenoidów, które rozpędza przedmioty wykonane z ferromagnetyka dzięki polu magnetycznemu wytworzonemu przez prąd elektryczny przepływający przez solenoid.
Jego najważniejszym elementem jest cewka (solenoid) z drutu miedzianego nawinięta na rurkę z dielektryka. Przepływający prąd wytwarza pole elektromagnetyczne, które rozpędza kawałek ferromagnetyka.
Działo Gaussa vs. coilgun.
Nazwa "działo Gaussa" nawiązuje do Carla Friedricha Gaussa, który dokonał matematycznego opisu elektromagnetycznego oddziaływania i zastosowania tego oddziaływania w magnetycznych akceleratorach. Niektóre źródła rozróżniają "działo Gaussa" od "coilgun". Obydwa urządzenia działają na zasadzie oddziaływania magnetycznego, jednakże różnią się, a mianowicie: w "Dziale Gaussa" stosuje się elektromagnesy, podczas gdy "coilgun" wyposażony jest w solenoid.
Budowa i zasada działania.
Elementy działa magnetycznego:
W chwili oddawania strzału, tzn. wtedy, gdy sterownik zaczyna przewodzić, następuje rozładowanie kondensatora przez cewkę. W czasie kilku (kilkunastu) milisekund bateria kondensatorów rozładowuje się dużym prądem przez cewkę, wskutek czego powstaje silny impuls magnetyczny. Pocisk umiejscowiony na jednym końcu cewki (lub nawet kilka centymetrów poza nią) jest wciągany do lufy i zaczyna gwałtownie przyspieszać. Dokładnie w środku cewki siła przyspieszająca przestaje działać. Działo magnetyczne powinno być tak skonstruowane, aby prąd w cewce przestał płynąć od momentu, gdy pocisk osiągnie środek cewki – w przeciwnym razie przy dalszym ruchu będzie hamowany.
Warianty konstrukcji.
Najprostszy (jednostopniowy) coilgun działa według zasad podanych powyżej, tzn. wyposażony jest w jedną cewkę. Jednak z uwagi na fakt, iż efektywna praca może być wykonywana tylko wówczas, gdy pocisk porusza się, stosuje się konstrukcje wielostopniowe, wyposażone w kilka cewek. Przyśpieszając już wstępnie rozpędzony pocisk można uzyskać wyższą sprawność. Wyzwolenie rozładowania kondensatorów przez kolejne cewki może odbywać się na podstawie upływu czasu (co wymaga dokładnego dopasowania działa do konkretnego rodzaju pocisków) lub na podstawie badania aktualnego położenia pocisku w lufie. Ten ostatni pomiar wykonywany jest zazwyczaj przez fotokomórki, detektory napięcia indukowanego w dodatkowej cewce przez przelatujący pocisk lub poprzez mechaniczne styki zwierane przez pocisk.
W niektórych konstrukcjach stosuje się również elementy ferromagnetyczne wokół cewek i/lub na ich końcach, w celu odpowiedniego ukształtowania pola magnetycznego.
Obliczenia.
Energia zgromadzona w baterii kondensatorów:
Energia kinetyczna pocisku:
Oczekiwana prędkość pocisku:
Sprawność energetyczna działa Gaussa jest bardzo mała (kilka procent), zatem podane wyżej oczekiwane wartości energii kinetycznej pocisku i jego prędkości są wielkościami maksymalnymi przy założeniu 100% sprawności przemiany. W praktyce są znacznie mniejsze.

</doc>
<doc id="759094" url="https://pl.wikipedia.org/wiki?curid=759094" title="I liga argentyńska w piłce nożnej (1965)">
I liga argentyńska w piłce nożnej (1965)

Mistrzem Argentyny w roku 1965 został klub Boca Juniors, a wicemistrzem Argentyny klub River Plate.
Nikt nie spadł do drugiej ligi, natomiast z drugiej ligi do pierwszej awansowały dwa kluby – CA Colón i CA Argentino de Quilmes. Pierwsza liga została powiększona z 18 do 20 klubów.
Do Copa Libertadores 1966 zakwalifikowały się następujące kluby:

</doc>
<doc id="759095" url="https://pl.wikipedia.org/wiki?curid=759095" title="Nowy Związek (Socjalliberałowie)">
Nowy Związek (Socjalliberałowie)

Nowy Związek (Socjalliberałowie) (lit. "Naujoji sąjunga (socialliberalai)", NS) – socjalliberalna litewska partia polityczna, działająca od 1998 do 2011.
Historia.
Ugrupowanie założył Artūras Paulauskas, w pierwszej połowie lat 90. sprawujący urząd Prokuratora Generalnego. Powołał je w 1998, wkrótce po wyborach prezydenckich, w których przeszedł do drugiej tury, przegrywając nieznacznie z Valdasem Adamkusem.
W wyborach do Sejmu w 2000 socjalliberałowie odnieśli względny sukces, zajmując z wynikiem 19,64% głosów drugie miejsce (za koalicją Algirdasa Brazauskasa) i otrzymując łącznie 29 mandatów w 141-osobowym parlamencie. Partia utworzyła koalicję rządową razem z Litewskim Związkiem Liberałów. W ramach podziału stanowisk lider socjalliberałów został wybrany na urząd przewodniczącego Sejmu, zaś premierem został Rolandas Paksas z LLS. W 2001 Nowy Związek wycofał swoich ministrów, co doprowadziło do upadku rządu. Partia weszła wówczas do nowej koalicji z Litewską Partią Socjaldemokratyczną.
W wyborach prezydenckich przeprowadzonych 13 czerwca 2004 z ramienia partii wystartowała Vilija Blinkevičiūtė, uzyskując 16,60% głosów. W tym samym roku ugrupowanie nie wprowadziło żadnego swojego przedstawiciela do Parlamentu Europejskiego, odnotowując wynik poniżej 7%. W wyborach krajowych w październiku Nowy Związek wystartował w koalicji z socjaldemokratami, zdobywając w jej ramach 11 mandatów.
NS kontynuował współpracę rządową z LSDP, w ramach której Artūras Paulauskas utrzymał stanowisko przewodniczącego parlamentu. Kiedy został odwołany w 2006, w związku z zarzutami dotyczącymi wykorzystywania przez pracowników kancelarii Sejmu służbowych samochodów dla prywatnych celów, jego ugrupowanie wycofało się z koalicji.
W 2007 socjalliberałowie odnotowali przeciętne wyniki w wyborach samorządowych, uzyskując w skali kraju 97 mandatów. Na początku 2008 Nowy Związek powrócił do współpracy z socjaldemokratami, wprowadzając swoich ministrów do gabinetu Gediminasa Kirkilasa. W wyborach parlamentarnych w tym samym roku partia uzyskała 3,64% głosów i nie przekroczyła wyborczego progu. Jeden z jej dotychczasowych posłów (Valerijus Simulik) utrzymał swój mandat, wygrywając w okręgu większościowym. W wyborach w 2011 ugrupowanie zdobyło 52 mandaty w radach samorządowych. 18 czerwca 2011 na XI zjeździe NS decyzją większości delegatów postanowiono o połączeniu się z Partią Pracy. Część członków nie zgadzająca się z tą decyzją zapowiedziała przystąpienie do Związku Liberałów i Centrum.
Partia pozostawała członkiem Partii Europejskich Liberałów, Demokratów i Reformatorów oraz obserwatorem w Międzynarodówce Liberalnej.

</doc>
<doc id="759096" url="https://pl.wikipedia.org/wiki?curid=759096" title="Notacja infiksowa">
Notacja infiksowa

Zapis infiksowy (zapis wrostkowy) – klasyczny sposób zapisywania wyrażeń z binarnymi (dwuargumentowymi) operacjami arytmetycznymi (dodawanie, mnożenie, potęgowanie, itd.). 
Ogólny schemat:
 &lt;arg_A&gt; &lt;operator&gt; &lt;arg_B&gt;
 1 + 2
 3 * sin(x)
Oprócz symboli i argumentów operacji stosuje się nawiasy, aby ustalić inną niż domyślna kolejność wykonywania operacji.
 2 + 3 * 4 / 3 + 1 = 7
 2 + 3 * 4 / (3 + 1) = 5
 (2 + 3) * 4 / 3 + 1 = 7 + 2/3
Inne sposoby zapisywania wyrażeń z binarnymi operacjami arytmetycznymi pozwalają ustalić dowolną kolejność wykonywania operacji bez stosowania nawiasów.

</doc>
<doc id="759097" url="https://pl.wikipedia.org/wiki?curid=759097" title="Zapis wrostkowy">
Zapis wrostkowy



</doc>
<doc id="759098" url="https://pl.wikipedia.org/wiki?curid=759098" title="Zapis przedrostkowy">
Zapis przedrostkowy



</doc>
<doc id="759099" url="https://pl.wikipedia.org/wiki?curid=759099" title="Przejście graniczne Lubawka-Kralovec (kolejowe)">
Przejście graniczne Lubawka-Kralovec (kolejowe)

Przejście graniczne Lubawka-Královec – polsko-czeskie kolejowe przejście graniczne położone w województwie dolnośląskim, w powiecie kamiennogórskim, gminie Lubawka, w miejscowości Lubawka, zlikwidowane w 2007 roku.
Opis.
Przejście graniczne Lubawka-Královec z miejscem odprawy granicznej ruchu towarowego po stronie polskiej w miejscowości Lubawka, czynne było całą dobę. Dopuszczony był ruch towarowy. Kontrolę graniczną osób, towarów oraz środków transportu kolejno wykonywała: Graniczna Placówka Kontrolna Straży Granicznej w Lubawce, Placówka Straży Granicznej w Lubawce.
21 grudnia 2007 roku na mocy układu z Schengen przejście graniczne zostało zlikwidowane.
W okresie istnienia Czechosłowackiej Republiki Socjalistycznej funkcjonowało w tym miejscu polsko-czechosłowackie kolejowe przejście graniczne Lubawka. Czynne było codziennie przez całą dobę. Dopuszczony był ruch towarowy. Kontrolę graniczną osób, towarów oraz środków transportu kolejno wykonywała: Strażnica WOP Lubawka, Graniczna Placówka Kontrolna Lubawka.
Przez byłe przejście od 2008 roku w okresie letnim maj-sierpień Przewozy Regionalne uruchomiły dwa weekendowe połączenia kolejowe z Jeleniej Góry do Trutnova oraz jedno połączenie do Svobody nad Upou.
Wg stanu na grudzień 2018 roku połączenia (7 par kursów dziennie) obsługuje GW Train Regio na zlecenie spółki Koleje Dolnośląskie. W pociągach obowiązuje taryfa KD.

</doc>
<doc id="759101" url="https://pl.wikipedia.org/wiki?curid=759101" title="Zapis przyrostkowy">
Zapis przyrostkowy



</doc>
<doc id="759103" url="https://pl.wikipedia.org/wiki?curid=759103" title="Dialekty sztokawskie">
Dialekty sztokawskie

Dialekty sztokawskie lub narzecze sztokawskie () – jedno z trzech głównych ugrupowań dialektów języka serbsko-chorwackiego, jedno z ogniw południowosłowiańskiego kontinuum dialektalnego.
Dwa pozostałe ugrupowania dialektów serbsko-chorwackich to narzecze kajkawskie i czakawskie. Ich nazwy wywodzą się od odpowiednika zaimka pytajnego ‘co’, który w dialektach sztokawskich brzmi lub i pochodzi z psł. *"čьto", od XIV wieku z dysymilacją do "što".
Na obszarze języka serbsko-chorwackiego występują trzy duże dialekty (względnie grupy dialektów): sztokawski, kajkawski i czakawski. Różnice między dialektami są na tyle poważne, że nie wszystkie z nich są wzajemnie zrozumiałe. Na dialektach sztokawskich, a w szczególności na dialekcie wschodniohercegowińskim oparto literacki język serbsko-chorwacki oraz wszystkie serbsko-chorwackie standardy literackie: serbski, chorwacki, bośniacki i czarnogórski.
Cechy językowe.
Większość charakterystycznych cech sztokawskich jest dzielona z językiem literackim. Są to przede wszystkim innowacje powstałe w okresie od XIII do XV wieku. Z cech fonetycznych można wskazać przede wszystkim:
W morfologii występuje szereg innowacji, są to między innymi:
Większość z tych innowacji nie dosięgnęła gwar torlackich, a bardzo rzadko dosięgały gwar kajkawskich i czakawskich.
Podział.
Ze względu na rozwój akcentuacji dialekty sztokawskie można podzielić na dialekty nowosztokawskie, objęte retrakcją akcentu oraz dialekty starosztokawskie, nie objęte nią, bądź objęte tylko częściowo.
Ze względu na wymowę psł. *"ě" (jać) wyróżnia się dialekty ekawskie z wymową typu "mléko", "vȅra", jekawskie z wymową typu "mlijèko", "vjȅra" oraz ikawskie z wymową typu "mlíko", "vȉra".
Spośród dialektów sztokawskich wyodrębnia się następujące ugrupowania gwarowe:
Często do grupy dialektów sztokawskich zalicza się też dialekty torlackie nazywane wówczas średniosztokawskimi, choć w innych klasyfikacjach jest to odrębne ugrupowanie dialektalnego. Do tych dialektów należą:
Wątpliwości budzi dialekt ikawski Istrii, do którego należą też używane głównie we Włoszech gwary molizańsko-chorwackie, który bywa klasyfikowany jako dialekt sztokawski, czakawski lub też jako dialekt przejściowy sztokawsko-czakawski.

</doc>
<doc id="759106" url="https://pl.wikipedia.org/wiki?curid=759106" title="HD-DVD">
HD-DVD



</doc>
<doc id="759107" url="https://pl.wikipedia.org/wiki?curid=759107" title="Arkadiusz Kaliszan">
Arkadiusz Kaliszan

Arkadiusz Kaliszan (ur. 13 listopada 1972 w Poznaniu) – polski piłkarz, trener piłkarski.
Kariera klubowa.
Był synem Andrzeja Kaliszana. Karierę piłkarską rozpoczął w Warcie Poznań. W latach 1993–1994 reprezentował barwy holenderskiej Rody JC Kerkrade, w której rozegrał dwa ligowe mecze (z Ajaksem Amsterdam i NAC Breda). W 1994 roku powrócił do Polski, zostając ponownie graczem Warty. 10 września zadebiutował w I lidze, w przegranym 0:3 spotkaniu z GKS-em Katowice. W sezonie 1994/1995 był podstawowym zawodnikiem swojego klubu – wystąpił w 22 pojedynkach. Jesień kolejnych rozgrywek spędził w poznańskiej drużynie, natomiast wiosną przeszedł do Hutnika Kraków. W barwach krakowskiego zespołu strzelił swoją pierwszą bramkę w najwyższej klasie rozgrywkowej – uczynił to 6 kwietnia 1996 roku, przyczyniając się do zwycięstwa 3:0 nad Lechem Poznań.
Kaliszan grał w Hutniku Kraków do 1998 roku. Wtedy to przeszedł do Polonii Warszawa, w której szybko wywalczył sobie miejsce w podstawowym składzie. Wraz z zespołem Czarnych Koszul sięgnął po mistrzostwo Polski, Puchar Polski, Puchar Ligi, Superpuchar oraz awansował do półfinału Pucharu Intertoto. Z Polonii odszedł w styczniu 2003 roku, przyczyniła się do tego sytuacja finansowa warszawskiego zespołu. Podpisał wówczas półtoraroczny kontrakt z Lechem Poznań.
W barwach Lecha rozegrał 19 meczów w lidze, w sezonie 2003/2004 zdobył z nim także Puchar Polski, choć drużynę opuścił już w lutym 2004 roku – trafił do Widzewa Łódź, natomiast w ramach tego transferu do Poznania powrócił Michał Goliński. W rundzie wiosennej wystąpił w 10 pojedynkach, w każdym z nich przez pełne 90 minut. Latem 2004 roku przeszedł do Korony Kielce, wiążąc się z nią dwuletnią umową. Będąc piłkarzem kieleckiego zespołu, awansował z nim do Orange Ekstraklasy. Ostatni pojedynek w najwyższej klasie rozgrywkowej zaliczył 17 września 2005 roku, grając w zremisowanym 3:3 spotkaniu przeciwko Zagłębiu Lubin. Piłkarską karierę zakończył po sezonie 2005/2006.
Kariera reprezentacyjna.
Arkadiusz Kaliszan występował w młodzieżowej reprezentacji Polski. Zaliczył także jeden pojedynek w kadrze A. Za kadencji Jerzego Engela zagrał przez ostatnie 29 minut w przegranym 0:3 meczu przeciwko Hiszpanii, rozegranym 26 stycznia 2000 roku w Kartagenie.
Kariera szkoleniowa.
Po zakończeniu kariery piłkarskiej Kaliszan został trenerem rezerw Korony Kielce, występujących w III lidze. 7 maja 2007 roku zastąpił na stanowisku szkoleniowca pierwszego zespołu zwolnionego Ryszarda Wieczorka. Pod jego wodzą Korona rozegrała siedem meczów (pięć w Orange Ekstraklasie i dwa w Pucharze Ekstraklasy), z których zwyciężyła tylko raz – 18 maja w domowym spotkaniu pokonała 5:3 GKS Bełchatów.
Od 2009 roku Kaliszan jest trenerem Concordii Murowana Goślina, którą w sezonie 2009/2010 wprowadził do IV ligi. W kwietniu 2010 roku objął trzecioligowego Mieszko Gniezno, lecz po miesiącu zrezygnował z prowadzenia tej drużyny.

</doc>
<doc id="759108" url="https://pl.wikipedia.org/wiki?curid=759108" title="Prezydent Litwy">
Prezydent Litwy

Prezydent Republiki (lit. "Respublikos Prezidentas") – reprezentuje państwo litewskie i wykonuje obowiązki nałożone na niego przez konstytucję oraz ustawy.
Przyjęty w konstytucji system parlamentarno-prezydencki nadał prezydentowi szczególną rolę arbitra pomiędzy legislatywą a rządem. Dlatego ustawa zasadnicza wyposaża prezydenta w pełnomocnictwa wobec rządu i Sejmu, przy założeniu równowagi władz oraz sprawnego funkcjonowania państwa.
Wybór prezydenta przeprowadzony jest na miesiąc przed upływem kadencji na podstawie 4-przymiotnikowego prawa wyborczego. Kandydat, obywatel Litwy z pochodzenia, winien zamieszkiwać na Litwie co najmniej od 3 lat, mieć ukończone 40 lat i mieć prawo być wybranym do Sejmu. Kadencja prezydenta trwa 5 lat. Osoba wybrana na prezydenta winna zawiesić swoją działalność w partiach i organizacjach politycznych, nie może również łączyć swojej funkcji z piastowaniem mandatu poselskiego. Osoba prezydenta jest nietykalna.
Prezydent może być przedterminowo pozbawiony urzędu w wypadku poważnego naruszenia konstytucji, złamania przysięgi, dokonania przestępstwa. Rozstrzyga o tym Sejm w trybie procesowym. Również w wypadku wyborów przedterminowych może on w ciągu 30 dni od swego pierwszego posiedzenia większością 3/5 głosów zatwierdzić przedterminowe wybory prezydenckie.
Kompetencje prezydenta wygasają wskutek: upływu czasu, na który został wybrany (maksymalnie można sprawować urząd prezydenta przez 2 kadencje), wyborów przedterminowych, podania się do dymisji, śmierci, pozbawienia go urzędu w drodze postępowania procesowego przez Sejm, uchwały przyjętej większością 3/5 głosów ogólnej liczby jego członków na wniosek Sądu Konstytucyjnego stwierdzającej, że stan zdrowia nie pozwala mu pełnić obowiązków.
Prezydenta, który nie może pełnić swoich obowiązków, zastępuje przewodniczący Sejmu, któremu w tym czasie nie wolno zarządzać przedterminowych wyborów do Sejmu, dymisjonować lub mianować ministrów bez zgody Sejmu, rozpatrywać wniosku o wyrażenie wotum nieufności przewodniczącemu Sejmu.
Kompetencje prezydenta wymagające współdziałania z Sejmem dotyczą:
Kompetencje prezydenta wymagające współdziałania z rządem dotyczą:
Prezydent w trybie przewidzianym przez ustawę nadaje obywatelstwo, przyznaje nagrody państwowe, przyjmuje listy uwierzytelniające, nadaje najwyższe stopnie dyplomatyczne i tytuły specjalne. Prezydent stosuje prawo łaski.
Urząd Prezydenta Litwy we współczesnej Litwie został ustanowiony przez Konstytucję, przyjętą w ogólnonarodowym referendum 25 października 1992 roku, które się odbyło razem z wyborami do Sejmu Republiki Litewskiej. W tych wyborach wygrała Litewska Demokratyczna Partia Pracy. Jej lider, Algirdas Brazauskas został Przewodniczącym Sejmu i zgodnie z 89 artykułem nowo przyjętej konstytucji zaczął czasowo pełnić obowiązki Prezydenta.
Pierwsze wybory Prezydenta Litwy we współczesnej Litwie odbyły się 14 lutego 1993 roku, które wygrał Algirdas Brazauskas, uzyskując 60,03% głosów.

</doc>
<doc id="759113" url="https://pl.wikipedia.org/wiki?curid=759113" title="Grzegorz Martecki">
Grzegorz Martecki



</doc>
<doc id="759117" url="https://pl.wikipedia.org/wiki?curid=759117" title="Saint George (parafia)">
Saint George (parafia)

St. George – parafia w centrum wyspy Barbados. Jest jedną z dwóch wewnątrzlądowych parafii na Barbadosie. Główną atrakcją regionu jest Gun Hill, stara stacja sygnałowa datowana na 1818 rok.

</doc>
<doc id="759120" url="https://pl.wikipedia.org/wiki?curid=759120" title="Madame du Barry">
Madame du Barry

Jeanne Bécu, hrabina du Barry lub Marie-Jeanne, hrabina du Barry (ur. 19 sierpnia 1743 w Vaucouleurs, zm. 8 grudnia 1793 w Paryżu) – francuska kurtyzana, metresa króla Ludwika XV Burbona.
Życiorys.
Urodziła się jako Jeanne Bécu. Była nieślubnym dzieckiem Anny Becu, która najprawdopodobniej była kucharką. Jej ojcem był prawdopodobnie mnich Jean Baptiste Gormand de Vaubernier. Gdy była dzieckiem, jeden z kochanków matki zapłacił za edukację Jeanne w zakonie. W wieku 15 lat, Bécu przeniosła się do Paryża, gdzie, używając imienia Jeanne Rancon, pracowała jako asystentka w sklepie.
W 1763 pod wpływem jej urody zainteresował się nią bogaty szlachcic – Jean du Barry. Bécu została jego kochanką, a on uczynił z niej kurtyzanę, znaną w najwyższych kręgach towarzystwa paryskiego (zw. Mademoiselle Lange lub l’Angel) i utrzymankę kilku bogatych panów.
Na początku służyła jako kurtyzana Louisowi François Armandowi du Plessis, księciu Richelieu. W 1768 poznała króla Ludwika XV, jednak, nie mając tytułu, nie mogła zostać oficjalną metresą królewską. Problem ten rozwiązano, wydając ją za mąż w 1769 za brata Jeana du Barry, hrabiego Guillaume’a du Barry. Dzięki temu 22 kwietnia 1769 została przedstawiona rodzinie króla, na dworze w Wersalu. Była znana ze swojego miłego usposobienia i poparcia dla artystów, zaś działania króla (kolejne bogate i ekstrawaganckie prezenty) powodowały, że z dnia na dzień stawała się coraz bardziej niepopularna.
Kiedy na dworze zamieszkała Maria Antonina Austriaczka, żona delfina Francji, wychowana na austriackim dworze swojej religijnej matki, otwarcie okazywała du Barry swoją niechęć, a wręcz nienawiść, co wykorzystały "Mesdames Tantes" (córki króla: Madame Adelajda, Madame Wiktoria i Madame Zofia), a dwór w Wersalu podzielił się na stronników „du Barry” i „Austriaczki”.
Król Ludwik XV umarł w maju 1774, zaś przed śmiercią, chcąc się wyspowiadać i otrzymać odpuszczenie grzechów, musiał oddalić z dworu swoją ukochaną Jeanne. Du Barry trafiła do klasztoru Pont-au-Dames, ale na wypadek, gdyby król wyzdrowiał, w Wersalu czekał specjalnie powóz, który miał ją przywieźć z powrotem. Król zmarł, a ona 2 lata później przeniosła się do swojego Château de Louveciennes, gdzie stała się kochanką Henry’ego Seymoura i księcia de Brissac.
Uwięzienie i śmierć.
W 1792 du Barry odbyła kilka podróży do Londynu pod pozorem odzyskania ukradzionej biżuterii, ale podejrzewano, że wspomaga finansowo emigrantów, którzy schronili się tam po wybuchu rewolucji francuskiej. W 1793 została aresztowana przez Trybunał Rewolucyjny w Paryżu pod zarzutem zdrady. W więzieniu dzieliła celę z Grace Elliott, metresą Filipa Égalité. Po procesie, 8 grudnia 1793 została zgilotynowana na Placu Zgody. Próbowała wykupić swoje życie wyjawiając, gdzie schowała klejnoty i resztę dobytku. W drodze na gilotynę, w przeciwieństwie do królowej Marii Antoniny, du Barry załamała się, a podczas egzekucji wpadła w histerię, błagała zgromadzony tłum o łaskę i pobudziła go tym tak bardzo, że kat przyspieszył egzekucję. Jej ostatnie słowa brzmiały podobno: (pol. "Proszę, panie kacie, jeszcze tylko chwilka"), które wypowiedziała do kata.
Nawiązania.
W 2006 na podstawie biografii Marii Antoniny powstał film Sofii Coppolli pt. "Maria Antonina". Rolę madame du Barry zagrała Asia Argento.

</doc>
<doc id="759126" url="https://pl.wikipedia.org/wiki?curid=759126" title="Dž">
Dž

Dž, dž - jeden z dwuznaków używanych w alfabetach łacińskich języków południowosłowiańskich. W zapisie cyrylickim języka serbskiego jego odpowiednikiem jest znak "џ". Dźwięk, który jest przezeń wyrażany brzmi jak polskie "dż" np. w słowie "dżdżownica".

</doc>
<doc id="759131" url="https://pl.wikipedia.org/wiki?curid=759131" title="Złotowiciowiec">
Złotowiciowiec



</doc>
<doc id="759132" url="https://pl.wikipedia.org/wiki?curid=759132" title="Czaplak">
Czaplak

Czaplak – trzecia co do wielkości wyspa na jeziorze Jeziorak (po Wielkiej Żuławie i Bukowcu), prawnie chroniona jako użytek ekologiczny. Położona jest w północnej części jeziora, w pobliżu wsi Matyty, na terenie gminy Zalewo.

</doc>
<doc id="759133" url="https://pl.wikipedia.org/wiki?curid=759133" title="Wigil">
Wigil



</doc>
<doc id="759134" url="https://pl.wikipedia.org/wiki?curid=759134" title="Grzegorz Tomala">
Grzegorz Tomala

Grzegorz Tomala (ur. 6 września 1974 w Gliwicach) – piłkarz, reprezentant Polski.
Jest wychowankiem Odry Wodzisław Śląski z której trafił do KS 27 Gołkowice i Górnika Pszów. Następnie powrócił do grającej w Ekstraklasie Odry gdzie zaliczył szereg udanych występów. Będąc zawodnikiem Odry zagrał w reprezentacji narodowej w meczach rozegranych w Bangkoku (czerwiec 1999) z reprezentacją Nowej Zelandii i Brazylii (spotkanie nieoficjalne).

</doc>
<doc id="759139" url="https://pl.wikipedia.org/wiki?curid=759139" title="Rejencja Dolna Bawaria">
Rejencja Dolna Bawaria



</doc>
<doc id="759142" url="https://pl.wikipedia.org/wiki?curid=759142" title="Rejencja Górna Bawaria">
Rejencja Górna Bawaria



</doc>
<doc id="759143" url="https://pl.wikipedia.org/wiki?curid=759143" title="Rejencja Górny Palatynat">
Rejencja Górny Palatynat



</doc>
<doc id="759145" url="https://pl.wikipedia.org/wiki?curid=759145" title="Rejencja Dolna Frankonia">
Rejencja Dolna Frankonia



</doc>
<doc id="759146" url="https://pl.wikipedia.org/wiki?curid=759146" title="Rejencja Środkowa Frankonia">
Rejencja Środkowa Frankonia



</doc>
<doc id="759147" url="https://pl.wikipedia.org/wiki?curid=759147" title="Rejencja Górna Frankonia">
Rejencja Górna Frankonia



</doc>
<doc id="759148" url="https://pl.wikipedia.org/wiki?curid=759148" title="Joseph Elanga">
Joseph Elanga

Joseph Elanga (ur. 2 maja 1979 w Jaunde), wzrost: 181 cm, waga: 73 kg – piłkarz, występuje na pozycji lewego obrońcy lub lewego pomocnika.
Życiorys.
Swoją karierę rozpoczynał w kameruńskim C.N.P.S. Następnie przeniósł się do Tonnerre Jaunde, gdzie grał między innymi z Patrice Abandą i Nicolasem Alnoudjim. Po Mistrzostwach Świata w 1998 roku napłynęła oferta z greckiego PAOKu Saloniki, gdzie Elanga rozegrał 17 meczów w ciągu jednego sezonu i przeniósł się do innego klubu grającego w Alpha Ethniki – Apollonu Kalamaria. Spotkał tam swojego kolegę z Tonnerre, Abandę. W 2000 roku Joseph przeniósł się do Szwecji, by reprezentować barwy Malmö FF, z którym już w pierwszym sezonie gry wywalczył awans do Allsvenskan. W 2002 roku został z tym klubem wicemistrzem Szwecji, a w 2004 mistrzem. Elanga zawsze był podstawowym zawodnikiem drużyny ze Skandynawii. Nic dziwnego, że zgłaszały się po niego lepsze kluby. W sezonie 2005/2006 piłkarz podpisał kontrakt z Brøndby IF i zajął z tym klubem 2. miejsce, w rozgrywkach duńskiej ekstraklasy.
Elanga pojechał na Mistrzostwa Świata 1998, jednak cały turniej przesiedział na ławce rezerwowych, a Kamerun odpadł już po fazie grupowej.
Filmografia.
Profil aktorski Elangi na IMDb

</doc>
<doc id="759151" url="https://pl.wikipedia.org/wiki?curid=759151" title="Diary of a Madman">
Diary of a Madman

Diary of a Madman – drugi album studyjny brytyjskiego wokalisty Ozzy’ego Osbourne’a, wydany w 1981 roku.

</doc>
<doc id="759155" url="https://pl.wikipedia.org/wiki?curid=759155" title="Est">
Est



</doc>
<doc id="759156" url="https://pl.wikipedia.org/wiki?curid=759156" title="Consolida regalis">
Consolida regalis



</doc>
<doc id="759157" url="https://pl.wikipedia.org/wiki?curid=759157" title="Kamienica Hetmańska w Krakowie">
Kamienica Hetmańska w Krakowie

Kamienica Hetmańska (tzw. Stara Mennica) – zabytkowa kamienica znajdująca się w Krakowie przy Rynku Głównym 17, na Starym Mieście.
Posiada we wnętrzu cenną dekorację rzeźbiarską z motywami heraldycznymi w jednej z sal, być może stanowiąca w XIV w. rezydencję królewską w mieście. Forma zewnętrzna nawiązuje do wyglądu z połowy XVIII wieku. 
Historia.
Nazwa kamienicy pochodzi z XVIII w., gdy była własnością rodu Branickich, w tym m.in. hetmana wielkiego koronnego Jana Klemensa Branickiego. Budowla istniała jednak wcześniej, była zapewne jedną ze starszych murowanych budowli świeckich miasta.
Najstarsze mury kamienicy (przyziemia) pochodzą najprawdopodobniej jeszcze z końca XIII w., a mury frontowe w sporej części z 1. połowy XIV w. Wielka rozbudowa kamienicy nastąpiła w 3. ćwierci XIV w. - m.in. od strony Rynku pojawiło się przedproże, a od frontu stworzono dwa duże pomieszczenia: wspartą na czterech filarach trzynawową halę w przyziemiu (obecnie w piwnicy) oraz położoną na wyższej kondygnacji reprezentacyjną salę ze zwornikami o bogatej dekoracji rzeźbiarskiej (p. niżej, "Sala gotycka"). W XV w. kamienicę podwyższono, wznosząc dodatkową kondygnację. 
Kamienica początkowo stanowiła własność królewską lub miejską. Przed początkiem XVI w. przeszła w ręce prywatne. W XVI w. kamienica należała do rodziny Beerów, dzierżawców olkuskich kopalni srebra. Jeden z jej przedstawicieli, Kasper Beer, miał prawo bicia monety (stąd alternatywna nazwa: "Stara Mennica"). 
W latach 30. XVII w. kamienica należała do wojewody sandomierskiego Krzysztofa Ossolińskiego, który polecił przebudować budynek w stylu wczesnego baroku. Po 1659 roku trafiła w ręce Branickich. W 1733 roku hetman Jan Klemens Branicki zlecił przebudowę wg projektu Jana Zygmunta Deybla (realizacja Gotfried Schulz) oraz ponownie w 1756 wg projektu Jan Henryka Klemma. Przebudowa ta miała miejsce w czasach własności hetmana Jana Klemensa Branickiego. Od niego wywodzi się używana do dziś nazwa gmachu. Z czasów tych przebudów pochodziła - odtworzona po 1975 roku, attyka z herbowym Gryfem. Po 1816 roku jako zrujnowana została kupiona przez Teodora Anzelma Dzwonkowskiego - wówczas został przeprowadzony gruntowny remont kamienicy oraz przekształcono jej fasadę. W 1850 kamienica spłonęła w wielkim pożarze miasta – podczas odbudowy została zburzona attyka, a kamienicę nadbudowano o jedno piętro według projektu Feliksa Radwańskiego. W czasie zaborów kamienica kilkakrotnie pełniła funkcję koszar wojsk austriackich. 
W 2. połowie XX w. kamienica przeszła generalny remont połączony z częściowym odtworzeniem jej wyglądu z XVIII w., między innymi po 1975 roku niezbyt wiernie zrekonstruowano attykę.
"Sala gotycka".
Na obecnym parterze Kamienicy Hetmańskiej, w pomieszczeniach zajętych przez restaurację Szara Gęś (na lewo od bramy wjazdowej), znajduje się reprezentacyjna gotycka sala o wyjątkowym wystroju (dzisiaj przedzielona na dwie części). Sala zbudowana w 2. połowie XIV w., prawdopodobnie pod koniec panowania Kazimierza Wielkiego, posiada gotyckie sklepienie krzyżowe ze zwornikami o bogatej dekoracji rzeźbiarskiej (wyjątkowej dla architektury świeckiej tego okresu). Szczególnie cenne są zworniki przedstawiające głowy Kazimierza Wielkiego oraz głowę kobiecą, być może Elżbiety Łokietkówny. Cała grupa zworników przedstawia herby ziem Korony Królestwa Polskiego (Małopolska, Wielkopolska, Kujawy, Ruś, ziemia dobrzyńska, ziemia sandomierska). Kilka wreszcie ostatnich przedstawia wyobrażenia alegoryczne czy zwierzęce (trzech brodatych starców, suka ze szczeniętami, smok zwinięty w kłębek). Bogaty program heraldyczny zworników (związany z ziemiami Korony, często porównywany do programów kościelnych fundacji Kazimierzowskich w Stopnicy i Wiślicy), bogactwo architektoniczne sali oraz wielkie rozmiary samej kamienicy skłaniały nieodmiennie badaczy do przypisywania temu miejscu szczególnego znaczenia, związanego zazwyczaj z osobą króla Kazimierza Wielkiego. Początkowo domniemywano, że mogło to być miejsce odbywania sądów królewskich (np. sądu wyższego prawa niemieckiego), względnie pierwsza siedziba uniwersytetu krakowskiego (tę hipotezę praktycznie już zarzucono). Niekiedy łączono też to miejsce nie z władzą królewską, a miejską. Obecnie często przypuszcza się, iż kamienica pełniła wówczas funkcją miejskiej rezydencji królewskiej (pałacu).
Pod salą gotycką z herbami, znajduje się kolejna sala gotycka wsparta na czterech filarach (dawniej w przyziemiu, dzisiaj w piwnicy).

</doc>
<doc id="759159" url="https://pl.wikipedia.org/wiki?curid=759159" title="Chemiczne dodatki">
Chemiczne dodatki



</doc>
<doc id="759161" url="https://pl.wikipedia.org/wiki?curid=759161" title="Oy-Mittelberg">
Oy-Mittelberg

Oy-Mittelberg – gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu. Leży w Allgäu, w Alpach Algawskich, około 20 km na północny wschód od Sonthofen, przy autostradzie A7, drodze B309 i linii kolejowej Kempten (Allgäu)–Reutte–Garmisch-Partenkirchen.
Dzielnice.
Bachtel, Burgkranzegg, Faistenoy, Guggemoos, Haslach, Hinterschwarzenberg, Kressen, Maria-Rain, Mittelberg, Oberschwarzenberg, Oberzollhaus, Oy, Petersthal, Riedis, Stich i Unterschwarzenberg.
Polityka.
Wójtem gminy jest Theo Haslach z CSU, w skład rady gminy wchodzi 16 osób.

</doc>
<doc id="759162" url="https://pl.wikipedia.org/wiki?curid=759162" title="Lj">
Lj

Lj jest dwuznakiem używanym do zapisu dźwięku "//" we wszystkich językach południowosłowiańskich, do których zapisu używa się alfabetu łacińskiego.

</doc>
<doc id="759163" url="https://pl.wikipedia.org/wiki?curid=759163" title="CATV">
CATV

CATV (ang. "Cable TV") – skrót odnoszący się do sieci odbioru i nadawania sygnałów radiowo-telewizyjnych w sąsiadujących ze sobą budynkach mieszkalnych. Siecią kablową nazywamy strukturę rozpiętą fizycznie na więcej niż jednym budynku, mającą ponad 200 przyłączy do podpięcia użytkowników. Konstruowanie systemów CATV w oparciu o model hybrid fibre-coaxial (HFC) umożliwia budowę sieci rozległych, obsługujących abonentów w liczbie rzędu paru tysięcy (szacunkowo z jednego wyjścia wzmacniacza w sieci HFC można obsłużyć około 50 użytkowników).
Charakterystyka.
Dane techniczne dotyczące sygnału w Polsce:
Analizę dotyczącą częstotliwości możliwych do wykorzystania w sieciach kablowych (na podstawie danych ze stron Urzędu Komunikacji Elektronicznej) zestawiono poniżej:
Dalsze szczegóły dotyczące gospodarki częstotliwościami znaleźć można na wspomnianych stronach UKE.
Transmisja.
Obecnie, w typowej telewizji kablowej mamy do czynienia z transmisją ponad 50 kanałów telewizyjnych. Dotyczy to zwykle pełnego pakietu usług wykupionego przez użytkownika. Ewentualne ograniczenie liczby dostępnych kanałów (dla sieci HFC) realizuje się poprzez odpowiednie filtrowanie sygnału przy użyciu filtrów montowanych w skrzynkach abonenckich osobno dla każdego abonenta lub ich grupy - filtr umieszcza się przed tapem do którego podłączona jest grupa użytkowników sieci. Szczegóły dotyczące budowy sieci znajdują się pod hasłem HFC. 
Odliczając telewizyjne, dla pozostałych usług transmisji danych (biorąc pod uwagę uwarunkowania dotyczące zakłóceń) pozostaje około 10 kanałów. Ze względu na budowę sieci typu HFC, by zapewnić możliwość transmisji od użytkownika do operatora, konieczne jest stosowanie transmisji z podziałem częstotliwości.
Transmisja danych do abonenta realizowana jest w zakresie kanałów telewizyjnych:
Poniżej znajduje się krótkie zestawienie właściwości poszczególnych częstotliwości możliwych do wykorzystania dla kanału zwrotnego:
Ostatecznie transmisja danych do operatora realizowana jest w zakresie od 5 - 65 MHz, gdzie mały odstęp sygnał - szum utrudnia stosowanie modulacji o dużym stopniu skomplikowania w celu osiągnięcia dużej szybkości transmisji - ta zależy bezpośrednio od typu zastosowanej modulacji - jest wprost proporcjonalna do szerokości pasma i współczynnika wykorzystania pasma. Uwarunkowania dotyczące zakłóceń i możliwości wykorzystania pasma przenoszenia pociągają za sobą konieczność stosowania odpornych na zakłócenia rodzajów modulacji - typu BPSK, QPSK.

</doc>
<doc id="759165" url="https://pl.wikipedia.org/wiki?curid=759165" title="Uniwersytet Hebrajski w Jerozolimie">
Uniwersytet Hebrajski w Jerozolimie

Uniwersytet Hebrajski w Jerozolimie (hebr. האוניברסיטה העברית בירושלים, "ha-Uniwersita ha-Iwrit B’iruszalajim"; arab. الجامعة العبرية في القدس, "al-Dżamiʻah al-ʻIbrijjah fil-Kuds"; ang. The Hebrew University of Jerusalem; akronim "Hebrew U", HUJI) – izraelska uczelnia publiczna założona w 1925 roku na górze Skopus w Jerozolimie. Był to pierwszy na świecie uniwersytet, na którym językiem wykładowym był hebrajski. Powstał jako jeden z elementów ekspansji ruchu syjonistycznego, dążącego do odtworzenia państwa żydowskiego w jego historycznych, biblijnych granicach w Ziemi Izraela.
W składzie pierwszej Rady Gubernatorów zasiadali Albert Einstein, Sigmund Freud, Martin Buber i Chaim Weizman. Według Akademickiego Rankingu Uniwersytetów Świata jest to najlepsza uczelnia w Izraelu. Według danych z 2014 zajmowała ona 70. miejsce wśród uniwersytetów na całym świecie. Wśród znanych absolwentów jest siedmiu laureatów Nagrody Nobla i jeden Medalu Fieldsa. Dodatkowo, pracownik uniwersytetu, Albert Einstein również został laureatem Nagrody Nobla.
Historia.
Koniec XIX wieku zaowocował między innymi pojawieniem się ruchu syjonistycznego, który spostrzegał powrót narodu żydowskiego do Ziemi Izraela jako jedyną możliwość rozwiązania problemu żydowskiego na świecie. Idea ta zaowocowała powstaniem licznych organizacji syjonistycznych i rozpoczęciem osadnictwa żydowskiego w Palestynie. Towarzyszyło temu wiele innych zjawisk, między innymi odrodzenie języka hebrajskiego i kultury żydowskiej. Około 1882 roku po raz pierwszy pojawiła się koncepcja założenia żydowskiej wyższej uczelni w Palestynie. W listopadzie 1884 roku odbyła się Konferencja Katowicka, na której członkowie organizacji syjonistycznej Chowewej Syjon dyskutowali na ten temat. Szczególnie aktywnym okazał się profesor matematyki z Uniwersytetu w Heidelbergu, Hermann Szapiro. Poprzez serię artykułów ukazujących się w gazecie "Hamelitz" (wydawanej w Petersburgu) prowadził on kampanię na rzecz powołania hebrajskiego uniwersytetu w Jerozolimie. W 1897 roku na Pierwszym Kongresie Syjonistycznym w Bazylei odbyła się dyskusja na temat utworzenia uczelni. Theodor Herzl, twórca ruchu syjonistycznego uzyskał od Abdula Hamida, ówczesnego władcy Imperium Osmańskiego zgodę na utworzenie tej uczelni. Jednak dopiero we wrześniu 1913 roku na Jedenastym Kongresie Syjonistycznym, który odbył się w Wiedniu, zapadła oficjalna decyzja o utworzeniu Uniwersytetu Hebrajskiego w Jerozolimie. Jednym z orędowników utworzenia uniwersytetu był Chaim Weizman, przyszły pierwszy prezydent Izraela. Jego organizacją, początkowo w formie letnich kursów uniwersyteckich zajął się Martin Buber, który namówił wielu wybitnych naukowców pochodzenia żydowskiego z Europy do uczestniczenia w nich. Między innymi uczestniczył w nich Albert Einstein, który później brał udział w pracach przygotowujących program studiów i wygłosił kilka inauguracyjnych wykładów na wydziale fizyki.
Uczelnia powstała na gruncie podarowanym w 1914 roku przez brytyjskiego prawnika sir Johna Gray Hilla. Był on zwolennikiem ruchu syjonistycznego i przekazał swój niewielki majątek na górze Skopus na rzecz wybudowania kampusu uniwersyteckiego. W dniu 24 lipca 1918 odbyła się uroczystość wmurowania kamienia węgielnego pod budowę uniwersytetu. W uroczystości wzięli udział gen. Edmund Allenby, wielki mufti Jerozolimy Kamil al-Husajni i dr Chaim Weizman, który wygłosił przemówienie. Projekt przygotował brytyjski architekt sir Patrick Geddes. Pragnął on, aby wielki aula uniwersytecka miała kształt sześcioramiennej gwiazdy Dawida i stanowiła kontrapunkt dla ośmiobocznej Kopuły na Skale na pobliskim Wzgórzu Świątynnym. Plan ten nie został zrealizowany, chociaż Geddes zaprojektował Bibliotekę Uniwersytecką. Cały kampus został wybudowany w taki sposób, że przypomina on wybudowaną na stokach góry obronną fortecę. Po siedmiu latach, w dniu 1 kwietnia 1925 roku odbyła się wielka gala otwarcia Uniwersytetu Hebrajskiego. W ceremonii otwarcia uczestniczyli lord Arthur Balfour, Wysoki Komisarz Palestyny sir Herbert Samuel, Chaim Weizman, Albert Einstein, Sigmund Freud, rabin Awraham Kuk i Chajm Nachman Bialik.
Pierwszym rektorem Uniwersytetu został dr Juda Magnes, który musiał zorganizować funkcjonowanie całej uczelni. W pierwszych latach swojego istnienia, zajmowała się ona wyłącznie badaniami naukowymi, a dla studentów prowadzono jedynie letnie kursy przygotowawcze. Normalne nauczanie rozpoczęło się od 1928 roku. W 1931 botanik Alexander Eig założył na górze Ogród Botaniczny Uniwersytetu Hebrajskiego. Jest to jeden z największych zbiorów izraelskich roślin. Była to także pierwsza siedziba jerozolimskiego ogrodu zoologicznego. W 1935 roku Juda Magnes przeprowadził gruntowną reformę strukturalną uniwersytetu, przygotowując go w ten sposób pod dalszy rozwój. Po jej ukończeniu, obowiązki rektora przejął prof. Hugo Bergmann. W latach 30. XX wieku na uniwersytet przybyli żydowscy naukowcy z Europy, którzy w ramach piątej Aliji przybyli do Palestyny. W 1934 roku przyjechał Hans Jakob Polotsky, który utworzył Katedrę Językoznawstwa. W 1935 roku przyjechał Władysław Farkas, który założył Wydział Chemii, Bernhard Zondek został profesorem ginekologii, Hanoch Albeck utworzył szkołę Talmudu, a Martin Buber włożył wkład w filozofię. W 1942 roku w osadzie Rechowot otworzono wydział rolnictwa. Do 1947 roku uniwersytet był już ważną instytucją naukowo-dydaktyczną, która stopniowo zyskiwała światową renomę. Uniwersytet posiadał 200 pracowników naukowych, z których wiedzy korzystało ponad tysiąc studentów. Na uczelni istniały wydziały: nauk humanistycznych, medycyny (przy utworzonym w 1938 roku Szpitalu Hadassa), matematyki i pedagogiki. Utworzono żydowską Bibliotekę Narodową, ukazywała się prasa uniwersytecka, kształcono dorosłych.
Uchwalona 29 listopada 1947 roku Rezolucja Zgromadzenia Ogólnego ONZ nr 181 zakładała, że na terenie byłego Mandatu Palestyny miały powstać dwa państwa (żydowskie i arabskie) oraz mała międzynarodowa strefa obejmująca Jerozolimę i Betlejem. Strefa międzynarodowa miała pozostawać poza granicami obu państw i być zarządzana przez Narody Zjednoczone, które stawały się gwarantem bezpieczeństwa wszystkich świętych miejsc chrześcijaństwa, islamu i judaizmu w obu miastach. Społeczność żydowska zaakceptowała plan podziału Palestyny, jednak Arabowie odrzucili go i dzień później doprowadzili do wybuchu wojny domowej w Mandacie Palestyny. Region Jerozolimy stanowił najsilniejszy punkt sporny wojny. Już w grudniu 1947 roku siły arabskie przecięły tę drogę, odcinając górę Skopus od żydowskiej Zachodniej Jerozolimy. W ten sposób, góra stała się izolowaną żydowską enklawą. Obszar góry miał bardzo duże znaczenie strategiczne. Znajdując się głęboko poza liniami arabskimi, umożliwiał żydowskiej organizacji paramilitarnej Hagana przeprowadzanie ataków dywersyjnych na tyłach przeciwnika. Z tego powodu, Hagana ufortyfikowała wzniesienie, wykorzystując Uniwersytet Hebrajski jako swoją bazę operacyjną i wysuniętą placówkę obserwacyjną. W tej sytuacji, w lutym 1948 roku rada uczelni zdecydowała się na przeniesienie biur i sal lekcyjnych do Zachodniej Jerozolimy. Głównym powodem podjęcia takiej decyzji była całkowita izolacja enklawy góry Skopus. W dniu 13 kwietnia 1948 roku jadący na górę Skopus żydowski konwój z zaopatrzeniem wpadł w zasadzkę, i doszło do masakry konwoju medycznego Hadassa (zginęło 79 osób, w tym lekarze, pielęgniarki, pacjenci i pracownicy naukowi). Gdy 14 maja 1948 roku wybuchła I wojna izraelsko-arabska, sytuacja w całym obszarze jeszcze bardziej się pogorszyła. W kwietniu 1949 roku zawarto rozejm izraelsko-jordański. Określał on, że teren szpitala Hadassa i Uniwersytetu Hebrajskiego będzie stanowić zdemilitaryzowaną enklawę izraelską na terytorium jordańskim. Nadzór nad jej bezpieczeństwem sprawowały międzynarodowe siły UNTSO. Co dwa tygodnie przez przejście graniczne Bramy Mandelbauma przejeżdżał konwój trzech izraelskich pojazdów, dowożąc zaopatrzenie i nową zmianę ludzi na górę Skopus. W tutejszych instytucjach naukowych mogło pracować jedynie 35 pracowników izraelskich.
Nie mogąc prowadzić normalnej działalności, podjęto decyzję o przeniesieniu Uniwersytetu Hebrajskiego do nowej jerozolimskiej dzielnicy Giwat Ram. Budowę nowego kampusu ukończono w 1958 roku. W międzyczasie, zajęcia edukacyjne prowadzono w 40. różnych budynkach w całym mieście. W 1961 roku w osiedlu En Kerem wybudowano szpital Hadassa wraz z akademickim kampusem medycznym. Na początku 1967 roku na uniwersytecie studiowało 12,5 tys. studentów. W wyniku wojny sześciodniowej w czerwcu 1967 roku wojska izraelskie zajęły Wschodnią Jerozolimę i Uniwersytet Hebrajski mógł powrócić do swojego pierwotnego kampusu na górze Skopus. Prace remontowe ukończono w 1981 roku i większość wydziałów została przeniesiona do nowego kampusu. W Giwat Ram pozostał Wydział Nauk Przyrodniczych, Akademia Języka Hebrajskiego oraz Biblioteka Narodowa. Utworzono tutaj także Instytut Matematyki Einsteina. W 1985 roku w mieście Rechowot otworzono szkołę weterynarii. W dniu 31 lipca 2002 roku palestyński terrorysta zdetonował bombę w stołówce kampusu na górze Skopus. W zamachu na Uniwersytet Hebrajski zginęło 9 osób – 5 Izraelczyków, 3 obywateli Stanów Zjednoczonych i 1 obywatel Francji. Do zamachu przyznała się organizacja terrorystyczna Hamas.
Polski wkład.
Józef Chazanowicz był jednym z założycieli biblioteki uniwersytetu. Samuel Goldflam zapisał swoją kolekcję sztuki (około dwustu dzieł) w testamencie Uniwersytetowi Hebrajskiemu; umieszczono ją najpierw w muzeum Szkoły Sztuk Pięknych i Rzemiosł Besaleela, a potem w Muzeum Izraela. Uniwersytetowi zapisał też swoją bibliotekę.
Wydziały i instytucje.
Uniwersytet Hebrajski ma pięć kampusów, z których najważniejszy jest położony na górze Skopus.

</doc>
<doc id="759170" url="https://pl.wikipedia.org/wiki?curid=759170" title="Petalesharo">
Petalesharo

Petalesharo (1797–1874) – członek północnoamerykańskiego plemienia Skidi Paunisów, syn wodza, bohater legendarnego aktu odwagi. 
W 1817 roku Petalesharo zakochał się w brance z plemienia Komanczów, która miała być złożona na ofiarę Gwieździe Porannej. Gdy Komanczka została już przywiązana do ofiarnego rusztowania, Petalesharo nieoczekiwanie podjechał do niej na koniu, uwolnił z więzów i korzystając z zaskoczenia zebranych na uroczystych obrzędach, wywiózł ją z osady. Potem podarował jej konia, aby mogła bezpiecznie uciec do swego plemienia. Gdy Petalesharo powrócił do osady, wszyscy podziwiali jego śmiałość i odwagę. Dzięki swej pozycji oraz poparciu ojca, który nie pochwalał składania krwawych ofiar, szczęśliwie uniknął kary za naruszenie świętego obrzędu.

</doc>
<doc id="759173" url="https://pl.wikipedia.org/wiki?curid=759173" title="Rettenberg (Bawaria)">
Rettenberg (Bawaria)

Rettenberg – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu. Leży w Allgäu, około 7 km na północ od Sonthofen.
Polityka.
Wójtem gminy jest Oliver Kunz, jego poprzednikiem był Josef Kirchmann. W radzie gminy zasiada 16 osób.
Współpraca.
Miejscowość partnerska:

</doc>
<doc id="759174" url="https://pl.wikipedia.org/wiki?curid=759174" title="Pokrzywianka (dopływ Świśliny)">
Pokrzywianka (dopływ Świśliny)

Pokrzywianka – rzeka w Górach Świętokrzyskich, prawy dopływ Świśliny w zlewni rzeki Kamiennej. Jej źródła znajdują się na północnych stokach Łysogór, powyżej miejscowości Wola Szczygiełkowa. Po minięciu wsi przyjmuje swój pierwszy dopływ, potok Dworski Stok a zaraz potem drugi, Pokrzywnicę. Płynąc dalej w kierunku wschodnim, na wysokości wsi Jeziorko, przyjmuje dopływ Rynny Potok, przepływa pod drogą wojewódzką nr 751 a następnie przyjmuje swój pierwszy lewy dopływ, potok Czarną Wodę. W miejscowości Serwis zmienia kierunek na północny, przepływa pod drogą wojewódzką nr 756, przyjmuje swój największy dopływ, Słupiankę, mija miejscowość Rudki i płynie w kierunku północno-wschodnim. Utrzymując kierunek mija kolejno miejscowości Cząstków i Pokrzywianka, po czym przyjmuje, Dobruchnę i ponownie zmienia kierunek na północny. Przepływa pomiędzy wsiami Włochy i Skały, a po minięciu miejscowości Pokrzywnica zaczyna rozszerzać swoje koryto, wskutek wybudowania tamy na rzece Świślinie i powstania zalewu Wióry. Do zalewu Wióry uchodzi na wysokości miejscowości Szeligi.
Główne dopływy Pokrzywianki to: Czarna Woda, Słupianka i Dobruchna.

</doc>
<doc id="759175" url="https://pl.wikipedia.org/wiki?curid=759175" title="Landaulet">
Landaulet

Landaulet (również lando) – rodzaj nadwozia samochodowego, które ma składany lub zdejmowany dach, ale tylko w tylnej jego części.

</doc>
<doc id="759179" url="https://pl.wikipedia.org/wiki?curid=759179" title="Teoria fizyczna">
Teoria fizyczna

Teoria fizyczna – zbiór twierdzeń obejmujący aksjomaty oraz wyprowadzone z nich twierdzenia spójnie opisujące językiem matematycznym obszary rzeczywistości fizycznej zgodne z wynikami pomiarów gromadzonych wcześniej doświadczeń i obserwacji.

</doc>
<doc id="759180" url="https://pl.wikipedia.org/wiki?curid=759180" title="Vestmanna">
Vestmanna

Vestmanna (duń. "Vestmannahavn") − miasto położone na wyspie Streymoy, znajdującej się w archipelagu Wysp Owczych. Miasto liczy 1 227 mieszkańców, jest to siódme pod względem liczby mieszkańców miasto w tamtej okolicy. Administracyjnie znajduje się w ramach regionu Streymoy i gminie Vestmanna kommuna.
Etymologia nazwy tego portu nie jest jednoznaczna i może się odnosić nawet do czasów zanim na Wyspy Owcze przybyli wikingowie. Najbardziej prawdopodobna wersja zakłada, że odnosi się ona do tak zwanych "Westmanów", czyli "Ludzi Zachodu", jak mieszkańcy dawnej Skandynawii zwali celtyckich osadników, którzy często zapuszczali się w rejony północne, szczególnie ze Szkocji i Irlandii. Dawniej także Farerczycy używali nazwy "Vestmannahavn", która przy takiej interpretacji oznaczałaby dokładnie "Port Ludzi Zachodu". Jeśliby przyjąć taką interpretację, oznaczałoby to, że dzieje osadnictwa na terenie osady sięgają nawet IX wieku. Istnieje jednak pogląd, iż nazwa ta odnosi się do położenia miasta, które znajduje się na zachodnim brzegu wyspy Streymoy.
Geografia.
Położenie.
Osada Vestmanna znajduje się w północnej części wyspy Streymoy, na jej zachodnim brzegu. Nie przylega od żadnej strony do otwartego oceanu, jednak na zachód znajdują się wody niewielkiej zatoczki, wychodzącej na cieśninę Vestmannasund, ciągnącej się od północnego krańca wyspy Vágar, do krańca południowego, gdzie wpada do wód fjordu Vágafjørður. Miejscowość jest otoczona przez szczyty górskie - od północy są to: Melin (293 m n.p.m.) i Hægstafjall (296 m n.p.m.), od wschodu: Loysingafjall (639 m n.p.m.), Moskurfjall (624 m n.p.m.), a od południa Økslin (317 m n.p.m.). Przez miasto to przepływa także kilka niewielkich rzek ze zboczy tychże gór, głównie od strony wschodniej. Najbliższymi osadami ludzkimi są położone na południu Kvívík, Stykkið i Leynar, do których prowadzi jedyna droga z Vestmanna.
Vestmannabjørgini.
Na północ od miejscowości znajduje się wybrzeże Vestmannabjørgini, będące dużym skupiskiem klifów skalnych oraz wystających z wody skał i szkierów. Wysokość tych klifów sięga nawet 500 m n.p.m.&lt;ref name="Sp/f Skúvadal"&gt;"Oficjalna strona Sp/f Skúvadal."&lt;/ref&gt;, natomiast szkiery miewają nawet 100 metrów. Znajdują się tam też liczne kolonie ptaków morskich i fok. Groty te są wykorzystywane przy organizowaniu koncertów muzyki poważnej ze względu na swoją akustykę, są także atrakcją turystyczną, której zwiedzanie zapewniają Sp/f Skúvadal oraz Vestmannabjørgini Sp/f.
Klimat.
Podobnie jak na całym archipelagu Wysp Owczych, także w Vestmanna panuje klimat umiarkowany w odmianie chłodnej, morskiej. Sprawia to, że sumy opadów są tam stosunkowo wysokie. Duże deszcze są charakterystyczne dla miesiąców chłodnych, w miesiącach cieplejszych są zaś niższe. Lata są tam chłodne, zimy natomiast cechują się dość wysokimi temperaturami. Klimat ocieplany jest dodatkowo przez Prąd Norweski, płynący jako Golfsztrom od wybrzeży Ameryki, niosąc za sobą cieplejsze powietrze. Dodatkowo Vestmanna jest otoczona przez ląd niemal ze wszystkich stron i znajduje się w niewielkiej zatoce, co pozwala na dodatkowe osłonięcie jej przed wiatrem.
Informacje ogólne.
Populacja.
Dzięki 1 227 mieszkańcom miasto Vestmanna jest siódmą pod względem populacji miejscowością na Wyspach Owczych i czwartą na wyspie Streymoy. Największą część populacji stanową rdzenni mieszkańcy archipelagu, Farerczycy. Społeczeństwo Vestmanna jest dosyć młode, albowiem ludzie o wieku do trzydziestu lat, stanowią około 40% całej populacji, podczas gdy ludzie starsi niż sześćdziesiąt lat około 23%. Większość mieszkańców stanowią mężczyźni, ale współczynnik feminizacji jest dosyć wysoki, wynosi około 98 kobiet/100 mężczyzn. Ludność osady, podobnie, jak całego archipelagu, znacznie się zmniejszyła w połowie lat 90. XX wieku, kiedy Wyspy Owcze naszedł kryzys gospodarczy, spowodowany zbyt dużą ilością przetwórni rybnych, przez co wiele osób emigrowało z tamtego regionu. Do dziś nie udało się tam osiągnąć liczby ludności, jaką osada miała jeszcze w woku 1986.
Edukacja.
Na terenie gminy działa jedna szkoła, do której uczęszcza około 200 uczniów z całej osady w wieku od siódmego do siedemnastego roku życia. Placówka ta nazywa się Vestmanna skúli. Daje ona możliwość zdania podstawowych egzaminów po dziewięciu latach nauki oraz zdobycia rozszerzonego certyfikatu po dodatkowym, dziesiątym roku nauczania. Obecnie w szkole tej pracuje 22 nauczycieli. Ponadto w mieście tym funkcjonuje wyższa szkoła rybołówstwa, zwana Fiskivinnuskúlin, która ma za zadanie przygotować ludzi do zawodu. Co roku kilkanaście osób uzyskuje dyplom wyższego wykształcenia w zakresie rybołówstwa.
Transport.
Miejscowość Vestmanna posiada port przystosowany do przyjmowania przepraw promowych, kiedyś bowiem przeprawy te dopływały do miasta. Było to związane z transportem ludności przybywającej na lotnisko w Sørvágur do Tórshavn, stolicy Wysp Owczych. Wyprawa taka była jednak bardzo niewygodna dla podróżnych, którzy po locie musieli spędzić jeszcze dłuższy czas na dotarcie do stolicy. W roku 2002 stworzono niemal pięciokilometrowy Vágatunnilin, którym obecnie ludzie przedostają się do osady Leynar, skąd do Tórshavn jest już znacznie bliżej. Port Vestmanna stracił więc obecnie na znaczeniu i służy jedynie statkom wycieczkowym do Vestmannabjørgini oraz kutrom i innym jednostkom rybackim.
Miejscowość ta jest podłączona do farerskiego systemu dróg publicznych, stanowi koniec trasy nr. 40. Na Wyspach Owczych rozwinął się system transportu publicznego, w postaci przejazdów autobusowych korporacji niebieskich pojazdów "Bygdaleiðir". Linia numer 100, jako jedyna dociera do Vestmanna, przejeżdżając przez: Tórshavn, tunel Kollfjarðartunnilin oraz Kvívík.
Sport.
Vestmanna, jako jedna z niewielu większych miejscowości na Wyspach Owczych nie posiada własnej drużyny piłkarskiej. Istnieje tam jednak klub sportowy Vestmanna Ítróttarfelag, który specjalizuje się w piłce ręcznej, badmintonie oraz wioślarstwie. Jeden z zawodników tej drużyny gra w narodowej reprezentacji Wysp Owczych w tym sporcie.
Historia.
Historia osadnictwa w miejscu, gdzie znajduje się Vestmanna może sięgać jeszcze czasów sprzed pojawienia się wikingów. Nazwa sugeruje bowiem, że było to miejsce zajmowane przez osadników pochodzenia celtyckiego, zwanych wtedy Westmanami (Vestmann). Początki osadnictwa mogą więc sięgać w tamtym miejscu nawet IX wieku. Pierwsza jednak wzmianka o osadzie pochodzi dopiero z przełomu XIV i XV stulecia. Wikińscy osadnicy, jeśli zamieszkali w tamtym miejscu, nie pozostawili po sobie wielu śladów.
Na początku XVII wieku w okolicy Vestmanna grasowali piraci. Król duński wysłał w roku 1615 kilka okrętów wojennych, by te rozprawiły się z grabieżcami. Jeszcze w tym samym roku rozpętała się bitwa, w której zniszczono trzy pirackie statki irlandzkie. Zginęło wtedy dwudziestu siedmiu piratów, pięćdziesięciu pięciu utopiło się po walce, natomiast ośmiu pirackich dowódców dostało się do niewoli, po czym zostali powieszeni.
Podczas wojny siedmioletniej, 28 grudnia 1759 szmugler François Thurot, wraz ze swą załogą, schronił się w Vestmanna, co było spowodowane złymi warunkami pogodowymi. Tam jednak morale jego żołnierzy bardzo spadło, gdyż mieszkańcy niechętnie dzielili się z przybyszami swymi dobrami, także żywieniowymi. Thurot podjął wtedy decyzję o kontynuowaniu swej misji, pomimo złych warunków pogodowych.
W roku 1839 rozpoczął działalność "Duński Monopol Handlowy", który objął swymi wpływami cały archipelag. Jedna z jego filii powstała właśnie w Vestmanna i to stamtąd sprowadzano towary na obszar całej północnej części Streymoy oraz Vágar. Były one transportowane pieszo, przez "Górską Drogę", lub za pomocą łodzi wiosłowych.
W połowie XIX wieku zaczęto stosować siatkę, którą rozpościerano u wejścia do zatoki, podczas sezonu wielorybniczego. Kiedy waleń wpływał do zatoki, dzięki tejże siatce nie mógł się już z niej wydostać i zostawał upolowany. Mięso wieloryba jest jednym z podstawowych produktów w diecie mieszkańców Wysp Owczych. W roku 1897 zbudowano regularny port, który służył głównie rybołówstwu i wielorybnictwu. Powstała tu także stocznia, która miała naprawiać kutry - pierwsze z nich zakupiono w Wielkiej Brytanii.
Kościół w Vestmanna pojawił się w planach po raz pierwszy 27 sierpnia 1894 roku, kiedy projekt jego budowy został przedłożony farerskiemu Løgtingowi przez dziekana Jensa Christiana Evensena oraz prefekta Wysp Owczych Lorentza Buchwaldta. Otwarcie świątyni nastąpiło 15 grudnia 1895 roku w trzecią niedzielę adwentu.
W roku 1953 powstała elektrownia wodna, która zasiliła w energię elektryczną, najpierw całą osadę Vestmanna, a później do wielu innych miejsc na Wyspach Owczych. W dolinie powyżej osady znajdują się zbiorniki wodne, które poprzez rury zaopatrują trzy małe elektrownie znajdujące się poniżej, w osadzie. Do roku 1986 elektrownia ta wytwarzała 80% energii na archipelagu, uzyskanej z wody.
Vestmanna w kulturze.
W Vestmannie odbywa się większa część akcji powieści "Enklawa" autorstwa Ove Løgmansbø.

</doc>
<doc id="759182" url="https://pl.wikipedia.org/wiki?curid=759182" title="Sulzberg (powiat Oberallgäu)">
Sulzberg (powiat Oberallgäu)

Sulzberg – gmina targowa w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu. Leży w Allgäu, około 18 km na północ od Sonthofen.
Dzielnice.
W skład gminy wchodzą następujące dzielnice: Eizisried, Hinter'm Buch, Moosbach, Öschle, Ottacker, Ried bei Sulzberg, Ruchis, See, Steingaden, Untergassen i Schwarzenbach.

</doc>
<doc id="759184" url="https://pl.wikipedia.org/wiki?curid=759184" title="Świerczewski">
Świerczewski



</doc>
<doc id="759185" url="https://pl.wikipedia.org/wiki?curid=759185" title="Technion">
Technion

Izraelski Instytut Techniczny Technion, skrótowo Technion (hebr. הטכניון – מכון טכנולוגי לישראל) – izraelska politechnika w Hajfie, najstarsza uczelnia w tym kraju.
Uczelnia oferuje studia w dziedzinach: elektrotechniki, inżynierii środowiska, mechaniki, inżynierii biomedycznej, inżynierii chemicznej, biotechnologii, inżynierii rolniczej, informatyki, matematyki, inżynierii przemysłowej, fizyki, chemii, biologii, architektury, medycyny i materiałoznawstwa.
Grupa naukowców z Technion kierowała pracami międzynarodowego zespołu wolontariuszy nad językiem skryptowym PHP (wersje 3 do 5), do tworzenia dynamicznych stron www, który współcześnie jest jednym z najbardziej popularnych standardów w tym zakresie.
Historia.
Pomysł założenia uczelni technicznej w Hajfie wymyślili na początku XX wieku działacze żydowskiej fundacji Ezra, działającej w Niemczech. W 1912 wmurowano kamień węgielny. Instytut został otwarty w 1924, a oficjalna uroczystość otwarcia odbyła się w 1925.
W latach 30. XX wieku uczelnia przyjęła wielu żydowskich naukowców, którzy uciekali z Niemiec.

</doc>
<doc id="759188" url="https://pl.wikipedia.org/wiki?curid=759188" title="Siatkarska liga mistrzów">
Siatkarska liga mistrzów



</doc>
<doc id="759191" url="https://pl.wikipedia.org/wiki?curid=759191" title="Indesit European Champions League">
Indesit European Champions League



</doc>
<doc id="759192" url="https://pl.wikipedia.org/wiki?curid=759192" title="Waltenhofen">
Waltenhofen

Waltenhofen – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu. Leży w Allgäu, około 20 km na północ od Sonthofen i ok. 6 km na południe od Kempten (Allgäu), nad rzeką Iller, przy autostradzie A980, drodze B12, B19 i linii kolejowej Oberstdorf–Ulm.
Dzielnice.
Hegge, Lanzen, Martinszell, Memhölz, Oberdorf, Niedersonthofen,Rauns i Waltenhofen.
Polityka.
Wójtem gminy jest Eckhard Harscher, rada gminy składa się z 20 osób.

</doc>
<doc id="759195" url="https://pl.wikipedia.org/wiki?curid=759195" title="Namur (geologia)">
Namur (geologia)

Namur (ang. "Namurian")
Namur jest tradycyjną jednostką stratygraficzną karbonu produktywnego, stosowaną dla regionu europejskiego z zagłębiami węglowymi. Osady namuru tworzyły się zwykle w warunkach lądowych z niewielkimi ingresjami morskimi i zawierają liczne pokłady węgla kamiennego.

</doc>
<doc id="759200" url="https://pl.wikipedia.org/wiki?curid=759200" title="Helmuth Stieff">
Helmuth Stieff



</doc>
<doc id="759201" url="https://pl.wikipedia.org/wiki?curid=759201" title="Taunggyi">
Taunggyi

Taunggyi (birm. //; szan: ဝဵင်းတွင်ႇၵျီး //); ) – miasto we wschodniej Mjanmie, na północny wschód od jeziora Inle, stolica stanu Szan. Około 445,6 tys. mieszkańców (2013).
Galeria obrazów.
&lt;br&gt;

</doc>
<doc id="759202" url="https://pl.wikipedia.org/wiki?curid=759202" title="Wertach">
Wertach

Wertach – gmina targowa w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu. Leży w Allgäu, w Alpach Algawskich, około 15 km na północny wschód od Sonthofen, przy drodze B310.
Najwyższym punktem jest Wertacher Hörnle.
Polityka.
Wójtem gminy jest Eberhard Jehle, poprzednio urząd ten obejmował Otto Hengge. W skład rady gminy wchodzi 14 osób.

</doc>
<doc id="759203" url="https://pl.wikipedia.org/wiki?curid=759203" title="Krefeld Pinguine">
Krefeld Pinguine

Krefeld Pinguine (w skrócie "KEV") - niemiecki klub hokejowy z siedzibą w Krefeld (Nadrenia Północna-Westfalia), występujący w rozgrywkach DEL.

</doc>
<doc id="759204" url="https://pl.wikipedia.org/wiki?curid=759204" title="Grudka">
Grudka

Grudka (łac. "papula") – w dermatologii wykwit wyniesiony ponad powierzchnię skóry, o różnych wymiarach, dość wyraźnym odgraniczeniu i innej niż otaczająca tkanka spoistości. Ustępuje bez pozostawienia śladu. 
Grudki mogą być:
Stan chorobowy skóry, w którym obecne są liczne grudki, określa się jako grudkowatość ("papulosis"), w tym na przykład bowenoidalną, limfomatoidalną.

</doc>
<doc id="759207" url="https://pl.wikipedia.org/wiki?curid=759207" title="Lotniska polskie">
Lotniska polskie



</doc>
<doc id="759208" url="https://pl.wikipedia.org/wiki?curid=759208" title="Yala (miasto w Tajlandii)">
Yala (miasto w Tajlandii)

Yala (tajski: ยะลา) – miasto w południowej Tajlandii, na Półwyspie Malajskim, w pobliżu granicy z Malezją, ośrodek administracyjny prowincji Yala. Około 97 tys. mieszkańców.

</doc>
<doc id="759209" url="https://pl.wikipedia.org/wiki?curid=759209" title="Witalij Szewczenko">
Witalij Szewczenko

Witalij Wiktorowicz Szewczenko (ros. Виталий Викторович Шевченко, ur. 2 października 1951 w Baku, Azerbejdżańska SRR) – rosyjski piłkarz, grający na pozycji napastnika, reprezentant Związku Radzieckiego, trener piłkarski.
Kariera piłkarska.
Kariera klubowa.
Wychowanek szkoły piłkarskiej Neftczi Baku, z której trafił następnie do pierwszego składu Neftczi. W klubie ze stolicy Azerbejdżanu grał do 1971. Okres gry w Baku był najlepszym w jego karierze. Od następnego sezonu bronił barw Dynama Kijów. W tym samym czasie doznał jednak kontuzji, a po rehabilitacji nie udało mu się wrócić do wysokiej formy. Mimo to kontynuował grę w piłkę, od 1975 w barwach Czernomorca Odessa, a pod koniec kariery w Lokomotiwie Moskwa. Swe największe klubowe sukcesy odniósł z Dynamem: Mistrzostwo ZSRR w 1974 i 1975 oraz Puchar ZSRR w 1974.
Kariera reprezentacyjna.
Kontuzja przerwała również rozpoczętą w 1970 karierę reprezentacyjną. Do 1972 rozegrał 13 meczów w barwach "Sbornej", strzelił 4 bramki. Po kontuzji nie powrócił już do gry w reprezentacji.
Kariera trenerska.
Przez wiele lat pracował jako kierownik drużyny w Lokomotiwie Moskwa, by w 1992 wyjechać do Boliwii. W pierwszym sezonie pracy w Club Bolívar zdobył tytuł mistrzowski. Przez kilka kolejnych sezonów pracował w Izraelu, prowadząc Hapoel Beer Szewa i Hapoel Ironi Riszon le-Cijjon. Kolejne lata spędził w Rosji, szkoląc zawodników Urałmaszu Jekaterynburg, Gazowika-Gazpromu Iżewsk, Urałanu Elista, Torpeda Moskwa, Saturna Ramienskoje, FK Rostów i Tereku Grozny. Prowadził głównie zespoły ze środka tabeli lub broniące się przed spadkiem. Do tej pory najwięcej osiągnął jako szkoleniowiec Torpeda Moskwa, z którym w 2000 zajął 3. miejsce w rosyjskiej ekstraklasie. W 2005 pracował na Ukrainie jako trener Metałurha Donieck, a w 2007 został zatrudniony w Czornomorcu Odessa. 4 listopada 2008 podał się do dymisji. W 2010 objął stanowisko głównego trenera Rotoru Wołgograd.

</doc>
<doc id="759211" url="https://pl.wikipedia.org/wiki?curid=759211" title="Wiggensbach">
Wiggensbach

Wiggensbach – gmina targowa w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu. Leży w Allgäu, około 27 km na północny zachód od Sonthofen i 8 km na zachód od Kempten (Allgäu).
Polityka.
Wójtem gminy jest Heribert Guggenmos z CSU, rada gminy składa się z 16 osób.

</doc>
<doc id="759213" url="https://pl.wikipedia.org/wiki?curid=759213" title="Narathiwat">
Narathiwat

Narathiwat (tajski: นราธิวาส) – miasto w południowej Tajlandii, nad Zatoką Tajlandzką (Morze Południowochińskie), ośrodek administracyjny prowincji Narathiwat. Około 49 tys. mieszkańców.

</doc>
<doc id="759217" url="https://pl.wikipedia.org/wiki?curid=759217" title="Trang">
Trang

Trang (tajski: ตรัง) – miasto w południowej Tajlandii, w środkowej części Półwyspu Malajskiego, w pobliżu ujścia rzeki Trang do Morza Andamańskiego, ośrodek administracyjny prowincji Trang. Około 67 tys. mieszkańców.

</doc>
<doc id="759222" url="https://pl.wikipedia.org/wiki?curid=759222" title="Boris Tatuszyn">
Boris Tatuszyn

Boris Gieorgijewicz Tatuszyn (ros. Борис Георгиевич Татушин, ur. 31 marca 1933 w Moskwie, zm. 15 stycznia 1998 tamże) – rosyjski piłkarz, grający na pozycji napastnika, reprezentant Związku Radzieckiego, złoty medalista Igrzysk Olimpijskich w Melbourne w 1956.
Kariera piłkarska.
Wychowanek drużyny Buriewiestnik Moskwa, z której następnie trafił do Spartaka Moskwa. W Spartaku spędził 9 sezonów, zdobywając 3 tytuły Mistrza Związku Radzieckiego (1953, 1956, 1958). Karierę kończył w 1963 jako zawodnik Mołdowy Kiszyniów.
W latach 1954-1957 w 25 meczach reprezentował Związek Radziecki, strzelił 7 bramek. W 1956 brał udział w Igrzyskach Olimpijskich w Melbourne, gdzie "Sborna" zdobyła złoty medal.
Kariera trenerska.
Pracował jako szkoleniowiec Spartaka Orzeł, Chimika Nowomoskowsk i Łuczu Władywostok. Prowadził również drużyny z miejscowości podmoskiewskich.

</doc>
<doc id="759223" url="https://pl.wikipedia.org/wiki?curid=759223" title="FA Premier League">
FA Premier League



</doc>
<doc id="759224" url="https://pl.wikipedia.org/wiki?curid=759224" title="Port Blair">
Port Blair

Port Blair (hindi पोर्ट ब्लेयर, trb.: "Port Blejar", trl.: "Porṭ Bleyar"; ang. "Port Blair") – miasto w Indiach, na wyspie Andaman Południowy, nad Morzem Andamańskim, ośrodek administracyjny terytorium związkowego Andamany i Nikobary. Nazwa Port Blair pochodzi od nazwiska pułkownika Reginalda Blaira, który w 1789 r. prowadził tam badania krajoznawcze. Około 112 tys. mieszkańców.

</doc>
<doc id="759225" url="https://pl.wikipedia.org/wiki?curid=759225" title="Real Madryt CF">
Real Madryt CF



</doc>
<doc id="759226" url="https://pl.wikipedia.org/wiki?curid=759226" title="Ajan Sadakow">
Ajan Sadakow



</doc>
<doc id="759228" url="https://pl.wikipedia.org/wiki?curid=759228" title="La Liga">
La Liga



</doc>
<doc id="759231" url="https://pl.wikipedia.org/wiki?curid=759231" title="Welko Jotow">
Welko Jotow



</doc>
<doc id="759232" url="https://pl.wikipedia.org/wiki?curid=759232" title="Inez Baturo">
Inez Baturo

Inez Baturo (ur. 8 marca 1966 w Starachowicach) – polska fotografka, wydawca, tłumaczka, redaktor.
Życiorys.
Żona polskiego fotografa Andrzeja Baturo. Ukończyła filologię angielską na Uniwersytecie Śląskim w 1990 roku. Od roku 1991 prowadzi Wydawnictwo Baturo (specjalizujące się w książkach albumowych) i Galerię Fotografii B&amp;B w Bielsku-Białej. W roku 1999 została członkiem Związku Polskich Artystów Fotografików (numer legitymacji 770), a w 2004 wiceprezesem Okręgu Górskiego ZPAF. Jest kuratorem międzynarodowego konkursu i wystawy "Bez granic" i wiceprezesem Fundacji Centrum Fotografii oraz dyrektorem programowym FotoArtFestival.
W swojej twórczości koncentruje się głównie na pejzażach, choć ma na swoim koncie również fotografię teatralną, portretową, dziecięcą i mody. Swoje prace publikowała m.in. w "Playboyu", "Voyage", "Podróżach", "National Geographic" oraz w albumach zbiorowych: "Góry Polskie", "Bielsko-Biała", "Mistrzowie polskiego pejzażu". Inez Baturo jest autorką dwóch albumów fotograficznych pt. "Beskidy" oraz "Cieszyn" oraz przetłumaczyła z języka angielskiego "Historię fotografii światowej" autorstwa Naomi Rosenblum.
W 2013 roku został wydany album w limitowanej serii (500 szt.) "Fotografia pejzażowa / Landscape Photography", zawierający jej pejzażowe zdjęcia, przedstawiające w indywidualny, wyjątkowy sposób polskie góry i morze.

</doc>
<doc id="759233" url="https://pl.wikipedia.org/wiki?curid=759233" title="Sóc Trăng">
Sóc Trăng

Sóc Trăng () – miasto w południowym Wietnamie, w delcie Mekongu, ośrodek administracyjny prowincji Sóc Trăng. W 2009 roku liczyło 136 018 mieszkańców.

</doc>
<doc id="759236" url="https://pl.wikipedia.org/wiki?curid=759236" title="Granulacja (technika złotnicza)">
Granulacja (technika złotnicza)

Granulacja – technika złotnicza, polegająca na zdobieniu przedmiotów (gł. biżuterii) drobnymi kuleczkami złota lub srebra.
Kuleczki, nazywane granulkami, były układane w ornamenty i nalutowywane na przedmioty, najczęściej z tego samego metalu.
Technika znana jest od starożytności, szczególnie wysoki poziom osiągnęła u Etrusków.

</doc>
<doc id="759239" url="https://pl.wikipedia.org/wiki?curid=759239" title="Drama (miasto)">
Drama (miasto)

Drama () − miasto w Grecji, w administracji zdecentralizowanej Macedonia-Tracja, w regionie Macedonia Wschodnia i Tracja, w jednostce regionalnej Drama. Siedziba gminy Drama. W 2011 roku liczyło 44 823 mieszkańców.
W mieście rozwinął się przemysł skórzany, młynarski oraz tytoniowy.
W skład państwa nowogreckiego Drama weszła w 1912, wskutek I wojny bałkańskiej. Po traktacie lozańskim i pod nadzorem Ligi Narodów, stopniowo przeprowadzono w mieście i w jego okolicach wymianę ludności. Ludność muzułmańska oraz część ludności słowiańskojęzycznej zostały przesiedlone do Turcji i do Bułgarii (Słowianie przeważnie na zasadzie dobrowolności), a z krajów tych przybyli tu greccy ekspatrianci.
Z Dramy pochodzi Anna Korakaki, grecka strzelczyni sportowa specjalizująca się w strzelaniu z pistoletu, złota i brązowa medalistka olimpijska z Rio de Janeiro.

</doc>
<doc id="759240" url="https://pl.wikipedia.org/wiki?curid=759240" title="The Metallic-Era, Vol. 2">
The Metallic-Era, Vol. 2

The Metallic-Era, Vol. 2 – kontynuacja serii "The Metallic-Era" składającej się z utworów, które wpłynęły na twórczość zespołu Metallica.
Opis albumu.
W porównaniu do podobnego albumu "Vol. 1", na którym przede wszystkim znajdowały się utwory z okresu Nowej fali brytyjskiego heavy metalu, na "Vol. 2" znajduje się parę niemetalowych utworów jak np. "Tuesday's Gone" zespołu Lynyrd Skynyrd, czy też "Astronomy", Blue Öyster Cult. Jest też cover utworu Metalliki, "Master of Puppets" wykonywany przez zespół Holocaust. Reszta utworów jest autorstwa między innymi takich zespołów jak Diamond Head, Mercyful Fate, czy Motörhead.

</doc>
<doc id="759241" url="https://pl.wikipedia.org/wiki?curid=759241" title="Amityville 3-D">
Amityville 3-D



</doc>
<doc id="759242" url="https://pl.wikipedia.org/wiki?curid=759242" title="Synagoga w Bieruniu">
Synagoga w Bieruniu

Synagoga w Bieruniu – synagoga z XIX wieku w Bieruniu przy ulicy Oświęcimskiej 453, przekształcona w remizę strażacką.
Historia.
Synagoga została zbudowana w XIX w. Po przyłączeniu Bierunia do Polski w 1922 r. i wyjeździe większości członków gminy żydowskiej w synagodze zawieszono odprawianie regularnych nabożeństw. Odprawiano je wyłącznie podczas największych świąt religijnych oraz z okazji obrzezań, ślubów i pogrzebów. Prowadzili je zapraszani z Katowic rabini. Według lustracji z 1928 r. synagoga znajdowała się w tak złym stanie, że wymagała natychmiastowego remontu.
Podczas II wojny światowej hitlerowcy zdewastowali synagogę. Po zakończeniu wojny budynek przez kilka lat stał opuszczony, stopniowo podadając w ruinę. W latach 50. XX w. w budynku synagogi urządzono siedzibę Ochotniczej Straży Pożarnej. W 1973 r. przeprowadzono gruntowny remont, a kolejne ponownie w latach 1981, 1985 i 2006, podczas których (z wyjątkiem ostatniej) stopniowo zacierano pierwotną architekturę budynku. Większość prac została wykonana w czynie społecznym.

</doc>
<doc id="759244" url="https://pl.wikipedia.org/wiki?curid=759244" title="Eddie Floyd">
Eddie Floyd

Eddie Floyd (ur. 25 czerwca 1935 w Montgomery) – amerykański muzyk soulowy i rhythm'n'bluesowy, znany z współpracy z wytwórnią Stax Records w latach 60. i 70. XX wieku.
Wychowany w Detroit artysta był początkowo wokalistą zespołu The Falcons, dopóki nie zastąpił go Wilson Pickett. W latach 60. rozwijała się również kariera solowa Floyda; z tego okresu pochodzi jeden z jego bardziej znanych utworów "Knock on Wood" (1967), napisany razem ze Steve’em Cropperem. Utwór ten był wykonywany wielokrotnie później m.in. przez Davida Bowiego, Jamesa Taylora czy Ellę Fitzgerald. Poza "Knock on Wood", zaśpiewał razem z Samem Cookem przebój "Bring It On Home to Me" (znany z wykonania chociażby The Animals). Floyd występował z grupą Booker T. and the M.G.’s. Napisał słowa do utworów Wilsona Picketta i Otisa Reddinga.
Floyd zagrał w filmie "Blues Brothers 2000", występował z Blues Brothers Band. W 2005 i 2006 r. był gościem europejskiego tournée zespołu Bill Wyman’s Rhythm Kings.

</doc>
<doc id="759248" url="https://pl.wikipedia.org/wiki?curid=759248" title="Granulacja">
Granulacja



</doc>
<doc id="759249" url="https://pl.wikipedia.org/wiki?curid=759249" title="Nellie Melba">
Nellie Melba

Nellie Melba, właśc. Helen Porter Mitchell (ur. 19 maja 1861 w Richmond k. Melbourne, zm. 23 lutego 1931 w Sydney) – australijska śpiewaczka (sopran liryczno-koloraturowy).
Życiorys.
Debiutowała 13 października 1887 w brukselskim Théâtre de la Monnaie w roli Gildy w "Rigoletto" Giuseppe Verdiego.
Dzięki osobistym cechom: urodzie, czarowi, niezwykłemu temperamentowi i agresywności osiągnęła bardzo wysoką pozycję artystyczną i towarzyską. Świat przyjmował ją jak władczynię, Camille Saint-Saëns napisał dla niej operę "Helena", w której śpiewała główną rolę. Car Aleksander III zaprosił ją (wraz z braćmi Janem i Edwardem Reszke) do Rosji, gdzie została przyjęta entuzjastycznie. Przez przeszło 20 lat była jedną z czołowych artystek świata, śpiewała na wszystkich najważniejszych scenach. Głównym terenem jej triumfów była londyńska Covent Garden, a największą kreacją rola Mimi w "Cyganerii" Giacomo Pucciniego. Krytycy twierdzili, że była opętana zazdrością do rywalek, takich jak Luisa Tetrazzini, Emma Eames, Selma Kurz i Lillian Nordica.
Karierę zakończyła uroczystym koncertem w Covent Garden w 1926, oświadczając: „Żegnaj, moja wspaniała wielkości!”
Deser melba.
Deser melba (fr. "pêches Melba") swoją nazwę zawdzięcza właśnie Nellie Melbie. Zadedykował go śpiewaczce francuski szef kuchni Auguste Escoffier. Na deser składają się świeże brzoskwinie (podgotowane, np. w syropie waniliowym) na warstwie lodów waniliowych, z musem truskawkowym lub malinowym. Jest to jedno z najbardziej charakterystycznych dań Escoffiera. Ze śpiewaczką wiążą się także inne potrawy, jak np. tosty melba ("Melba toasts")

</doc>
<doc id="759252" url="https://pl.wikipedia.org/wiki?curid=759252" title="Grażyna Auguścik">
Grażyna Auguścik

Grażyna Auguścik (ur. 17 sierpnia 1955 w Słupsku) – polska wokalistka jazzowa.
Śpiewa utwory nawiązujące do polskiej muzyki ludowej, muzyki latynoskiej i klezmerskiej.
Kariera.
Uczyła się gry na gitarze w szkole muzycznej w Słupsku, później uczyła się śpiewu, kończąc m.in. w 1992 Berklee College of Music w Bostonie.
Debiutowała jako wokalistka w 1977 na festiwalach piosenki w Toruniu i w Opolu (w 1979 zdobyła główną nagrodę w konkursie debiutów w Opolu). W 1981 zdobyła nagrodę na festiwalu piosenki studenckiej w Krakowie oraz na festiwalu jazzu tradycyjnego "Złota Tarka" w Warszawie występując z zespołem "Playing Family" (późniejsza "Swing Orchestra Cracow").
W 1988 wyjechała do USA, gdzie występowała m.in. z Michałem Urbaniakiem i Urszulą Dudziak, a także z takimi muzykami, jak np.: Jim Hall, Michael Brecker i Randy Brecker, John Medeski czy Patricia Barber. Od 1994 mieszka w Chicago. W 2002, 2003, 2004, 2006 i 2016 r.. uznana za najlepszą wokalistkę jazzową przez "Jazz Forum".
25 maja 2017 wystąpiła na festiwalu Made in Chicago w Poznaniu wraz z Dee Alexander.
Nagrała 12 albumów, w tym dwa z Urszulą Dudziak. W Polsce występowała m.in. z The Cracow Klezmer Band w roku 2005, nagrała również z tą grupą dwa utwory na ich płytę "Sanatorium pod Klepsydrą".

</doc>
<doc id="759253" url="https://pl.wikipedia.org/wiki?curid=759253" title="Wildpoldsried">
Wildpoldsried

Wildpoldsried – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu. Leży w Allgäu, około 30 km na północny wschód od Sonthofen, przy drodze B12 i linii kolejowej Lindau (Bodensee)-Buchloe.
Polityka.
Wójtem gminy jest Arno Zengerle. W radzie gminy znajduje się 14 osób.

</doc>
<doc id="759258" url="https://pl.wikipedia.org/wiki?curid=759258" title="Amityville (seria filmów)">
Amityville (seria filmów)

Seria horrorów o Amityville i nawiedzonym domu:

</doc>
<doc id="759259" url="https://pl.wikipedia.org/wiki?curid=759259" title="Jokerit">
Jokerit

Jokerit (Helsingin Jokerit ry) – fiński klub hokeja na lodzie z siedzibą w Helsinkach.
Historia.
Klub Jokerit powstał 27 października 1967 roku. Właścicielem był Aimo Mäkinen. Nazwa Jokerit oznacza w języku polskim błazen. Logo klubu - mrugający błazen - pochodził z kart do gry, a stworzył go projektant Jorma Hinkka. W latach 1967-1997 klub funkcjonował jako Jokerit. Od 1997 roku działa jako Jokerit HC Oyj. Drużyna zwana jest "„Pewniakiem”" od sloganu kibiców "„Jokerit to Pewniak”".
Do końca sezonu 2013/2014 zespół występował w narodowych fińskich rozgrywkach SM-liiga (2013–2014 Liiga). W 2014 poinformowano, że drużyna przystąpi do rosyjskich rozgrywek KHL od sezonu 2014/2015.
Po rozpoczęciu inwazji Rosji na Ukrainę władze klubu 25 lutego 2022 wycofały drużynę z rozgrywek w sezonie KHL (2021/2022) jeszcze przed inauguracją fazy play-off. W kwietniu 2022 ogłoszono, że drużyna nie powróci do rywalizacji w KHL, a następnie podano, że w sezonie 2022/2023 nie będzie działać drużyna seniorska, tylko zespoły juniorskie, a będą czynione starania, aby zespół powrócił do fińskich rozgrywek w sezonie 2023/2024.

</doc>
<doc id="759264" url="https://pl.wikipedia.org/wiki?curid=759264" title="Wołodymyr Tukmakow">
Wołodymyr Tukmakow

Wołodymyr Tukmakow, ukr. Володимир Тукмаков (ur. 5 marca 1946 w Odessie) – ukraiński szachista i trener szachowy ("FIDE Senior Trainer" od 2004), arcymistrz od 1972 roku.
Kariera szachowa.
W latach 70. i 80. należał do szerokiej światowej czołówki. Dziewięciokrotnie zdobył złote medale na drużynowych akademickich mistrzostw świata (w latach 1966–1972). W roku 1970 zdobył w Kijowie mistrzostwo Ukrainy oraz zajął II miejsce (za Wiktorem Korcznojem) w mistrzostwach Związku Radzieckiego w Rydze. Sukces ten powtórzył dwa lata później, zajmując w Baku II miejsce za Michaiłem Talem. W roku 1973 w Bath zdobył dwa złote medale drużynowych mistrzostw Europy. Kolejne trzy złote medale zdobył w latach 1983 i 1989. W 1982 roku był bliski awansu do grona pretendentów do tytułu mistrza świata, zajmując w Las Palmas IV miejsce w turnieju międzystrefowym. Rok później zdobył swój trzeci srebrny medal mistrzostw ZSRR, zajmując w Moskwie II miejsce (za Anatolijem Karpowem). W roku 1984 w Salonikach wystąpił jedyny raz na szachowej olimpiadzie, zdobywając 7 pkt w 10 partiach i w dużym stopniu przyczyniając się do wywalczenia przez narodową drużynę złotego medalu olimpijskiego. W tym samym roku wystąpił w drużynie radzieckiej w meczu przeciwko reszcie świata w Londynie, w którym zdobył 2 pkt w 3 partiach. W 1988 zdobył srebrny medal na I mistrzostwach Europy w szachach aktywnych w Gijón.
Odniósł wiele znaczących sukcesów w turniejach międzynarodowych, m.in. w Buenos Aires (1970, II, za Bobby Fischerem), Madrycie (1973, II, za Anatolijem Karpowem), Amsterdamie (1974, I-III, turniej "IBM", wraz z Vlastimilem Jansą i Borislavem Ivkovem), Lipsku (1975, II, za Witalijem Cieszkowskim), Děcinie (1977, I), Las Palmas (1978, I-II, wraz z Gyula Saxem), Wilnie (1978, I), Erywaniu (1982, II, za Arturem Jusupowem), Borze (1983, II-III, za Slavoljubem Marjanoviciem), Tilburgu (1984, II-V, za Anthonym Milesem), Sziraku (1985, I-II, wraz z Józsefem Pinterem), Dortmundzie (1987, II-III, za Jurijem Bałaszowem), Reggio Emilia (1988, I), Amsterdamie (1990, turniej "OHRA-B", wraz z Judit Polgár), Wijk aan Zee (1992, I, "turniej B"), Palmie de Mallorce (1992, I, "open"), Helsinkach (1992, I-II, "open"), Barcelonie (1993, I-III), Puli (1994, I, "open"), Portorož (1995, I, "open"), Schwäbisch Gmünd (1997, I, "open"), Neuchâtel (2001, I-IV, "open" i 2002, I-III, "open") oraz w Lozannie (2006, I).
Najwyższy ranking w karierze osiągnął 1 stycznia 1998 r., z wynikiem 2610 punktów dzielił wówczas 56-64. miejsce na światowej liście FIDE, jednocześnie dzieląc 2. miejsce (za Wasilijem Iwanczukiem, wspólnie z Aleksandrem Oniszczukiem) wśród ukraińskich szachistów.
W 2004 r. był kapitanem ukraińskiej drużyny, która zdobyła złoty medal na olimpiadzie w Calvii na Majorce.

</doc>
<doc id="759273" url="https://pl.wikipedia.org/wiki?curid=759273" title="Bajki z mchu i paproci">
Bajki z mchu i paproci

Bajki z mchu i paproci () – serial animowany dla dzieci produkcji czechosłowackiej. Głównymi bohaterami są dwa skrzaty: chudy Żwirek (Křemílek) i gruby Muchomorek (Vochomůrka). Autorem literackiego pierwowzoru był Václav Čtvrtek.
Serial w pierwszej wersji dubbingu z 1970 roku był emitowany tylko w TVP1 i wydany na VCD i DVD. Serial w drugiej wersji dubbingu z 2009 roku emitowano na kanałach TVP1 i TVP ABC.
Wersja polska.
Wersja z 1970 roku.
Pierwsza wersja polska została opracowana przez Studio Opracowań Filmów Oddział w Łodzi. Jej premiera odbyła się w Telewizji Polskiej jesienią 1970.
W polskiej wersji językowej Żwirkowi głosu użyczył Zygmunt Zintel, a Muchomorkowi Włodzimierz Skoczylas. Reżyserem dubbingu był Mirosław Bartoszek, a narratorem Barbara Wałkówna.
Wersja z 2009 roku.
Wersja polska: Studio PublishingReżyseria: Tomasz GrochoczyńskiTłumaczenie: Gorazd WojciechowskiDialogi: Anna WolickaDźwięk i montaż: Jacek KacperekKierownictwo produkcji: Mira OrnatowskaWystąpili:
i inniLektor: Mariusz Siudziński
Wersja VHS.
Serial został wydany na kasetach VHS. Dystrybucja: "Javi"
Wersja VCD i DVD.
Serial wydano na płytach VCD i DVD z dystrybucją SDT Film.

</doc>
<doc id="759282" url="https://pl.wikipedia.org/wiki?curid=759282" title="Stewart Copeland">
Stewart Copeland

Stewart Armstrong Copeland (ur. 16 lipca 1952 w Aleksandrii, Wirginia) – amerykański muzyk, perkusista. Najbardziej znany z występów w zespole The Police, u boku Stinga. Po rozpadzie grupy został kompozytorem muzyki filmowej.
W 2007 roku muzyk został sklasyfikowany na 8. miejscu listy 50 najlepszych perkusistów rockowych według Stylus Magazine.
Życiorys.
Jego rodzice byli agentami wywiadu: ojciec Amerykanin Miles Copeland Jr. – CIA, zaś matka Szkotka Lorraine Adie – SOE. Dzieciństwo spędził na Bliskim Wschodzie, gdzie ukończył szkołę podstawową (w Bejrucie). Do liceum uczęszczał w Anglii, zaś studia ukończył w Kalifornii (Berkeley).
Od 1975 r. zamieszkał w Anglii, gdzie grał w zespole rocka progresywnego Curved Air. W 1977, razem ze Stingiem i Henry Padovanim (zastąpionym wkrótce przez Andy’ego Summersa), założył grupę The Police.
Po rozpadzie zespołu Copeland zaczął komponować muzykę filmową. Stworzył m.in. ścieżki dźwiękowe do filmów: "Wall Street", "Simpatico", "Rapa Nui", "Żałobnik", "Nieśmiertelny 2", "Nic nie widziałem, nic nie słyszałem", "Babilon 5". W 1983 r. otrzymał Złoty Glob za muzykę do filmu "Rumble Fish". Komponował również muzykę do oper, baletów, gier komputerowych, m.in. do serii gier "Spyro the Dragon" na konsole PlayStation oraz "Alone in the Dark".
Jako muzyk z pewnymi sukcesami współtworzył grupę Animal Logic (m.in. ze znanym muzykiem jazzowym Stanleyem Clarkiem). Potem, wraz z muzykami zespołów Phish i Primus, powołał do życia formację Oysterhead. Od 2005 r. jest członkiem zespołu Gizmo.
Życie prywatne.
Jego dwaj bracia także działają w branży muzycznej. Najstarszy brat, Miles Copeland III, menedżer muzyczny, był m.in. założycielem wytwórni płytowej I.R.S. Records, a średni, Ian Copeland, był agentem muzycznym, zasłużonym w rozwoju muzyki nowofalowej.
Ma czterech synów i trzy córki.

</doc>
<doc id="759283" url="https://pl.wikipedia.org/wiki?curid=759283" title="Nimfeidy">
Nimfeidy



</doc>
<doc id="759287" url="https://pl.wikipedia.org/wiki?curid=759287" title="Rozpadlina (medycyna)">
Rozpadlina (medycyna)

Rozpadlina (łac. "rhagas", z gr. = naderwanie), pęknięcie, szczelina ("fissura") – głęboki linijny ubytek w naskórku i skórze właściwej, dochodzący do głębszych warstw skóry, może goić się z pozostawieniem blizny. Rozpadliny mogą dotyczyć np. okolicy odbytu, lub kątów ust. .

</doc>
<doc id="759293" url="https://pl.wikipedia.org/wiki?curid=759293" title="Missen-Wilhams">
Missen-Wilhams

Missen-Wilhams – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu, wchodzi w skład wspólnoty administracyjnej Weitnau. Leży w Allgäu, około 18 km na północny zachód od Sonthofen.
Dzielnice.
Aigis, Berg, Börlas, Geratsried, Missen, Wiederhofen i Wilhams.
Polityka.
Wójtem gminy jest Hans-Ulrich von Laer z CSU/Unabhängige Bürger, jego poprzednikiem był Wolfgang Abt. W radzie gminy zasiada 12 osób.

</doc>
<doc id="759299" url="https://pl.wikipedia.org/wiki?curid=759299" title="Krzysztof Piskuła">
Krzysztof Piskuła

Krzysztof Piskuła (ur. 19 sierpnia 1973 w Poznaniu) – polski piłkarz, reprezentant Polski. Po zakończeniu kariery w takich klubach jak Arka Gdynia, Warta czy Lech Poznań występował w lokalnych drużynach ze swojego miasta − Stelli oraz Fogo Luboń. W Lesie Puszczykowo zakończył karierę piłkarską.
Kariera reprezentacyjna.
19 czerwca 1999 roku zagrał w spotkaniu reprezentacji narodowej z drużyną Nowej Zelandii.
Sukcesy.
Lech Poznań
Amika Wronki

</doc>
<doc id="759308" url="https://pl.wikipedia.org/wiki?curid=759308" title="Czyrak">
Czyrak

Czyrak, dawniej furunkuł () – ropne zapalenie okołomieszkowe z wytworzeniem czopa martwiczego, mające postać z początku guzka, potem guzka z krostą, spowodowane zakażeniem gronkowcowym. W przypadku licznych czyraków stosuje się termin czyraczność lub czyrak mnogi (łac. "furunculosis"), a jeśli znajdują się one blisko siebie i łączą w jedną zmianę, nazywa się je karbunkułem lub czyrakiem gromadnym (łac. "carbunculus"). Karbunkuł występuje najczęściej na karku.
Etiologia.
Czynnikiem etiologicznym czyraka są bakterie Gram-dodatnie, najczęściej z nich gronkowiec złocisty. Czyraczności sprzyjają choroby przemiany materii, przede wszystkim cukrzyca, choroby nerek, niedobory immunologiczne, a także ogólne wyniszczenie.
Objawy i przebieg.
Ewolucja zmian jest następująca: początkowo tworzy się naciek zapalny w otoczeniu mieszka włosowego i drobny sinoczerwony guzek. Po upływie kilku dni na szczycie guzka powstaje krosta, pod którą wytwarza się martwica. Następnych kilka dni przynosi samoistne pęknięcie krosty i ewakuację mas martwiczych. Po wygojeniu się ranki powstałej wskutek oddzielenia się mas martwiczych często pozostaje niewielka blizna.
Z objawów podmiotowych występuje duża bolesność w okresie tworzenia się czyraka.
Powikłania.
Czyraki w okolicy przedsionka nosa i wargi górnej (czyli tak zwanego trójkąta śmierci) oraz oczodołu mogą być powikłane przejściem zakażenia na zatoki jamiste i opony mózgu.
Leczenie.
Stosuje się kompresy ichtiolowe i chirurgiczne nacięcie czyraka po wytworzeniu czopa martwiczego. W czyraczności wdraża się celowaną antybiotykoterapię i środki ogólnie wzmacniające.

</doc>
<doc id="759309" url="https://pl.wikipedia.org/wiki?curid=759309" title="Weitnau">
Weitnau

Weitnau – gmina targowa w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu, siedziba wspólnoty administracyjnej Weitnau. Leży w Allgäu, około 20 km na północny zachód od Sonthofen, przy drodze B12.
Dzielnice.
Hellengerst, Hofen, Kleinweiler, Seltmans, Sibratshofen i Weitnau.
Polityka.
Wójtem gminy jest Alexander Streicher, wcześniej urząd ten obejmował Peter Freytag. Rada gminy składa się z 20 osób.

</doc>
<doc id="759311" url="https://pl.wikipedia.org/wiki?curid=759311" title="Grupa alternująca">
Grupa alternująca

Grupa alternująca (rzadziej: "grupa naprzemienna") – grupa parzystych permutacji pewnego zbioru skończonego.
Definicja.
Grupą alternującą nazywamy jądro homomorfizmu formula_1 danego wzorem
Dla grupy symetrycznej rzędu formula_3 mówimy również o grupie alternującej stopnia formula_3. Grupę taką oznacza się symbolami formula_5 lub formula_6

</doc>
<doc id="759314" url="https://pl.wikipedia.org/wiki?curid=759314" title="Romualda">
Romualda

Romualda – imię żeńskie pochodzenia germańskiego, żeński odpowiednik imienia Romuald, które oznacza "ten, który zdobył sławę dzięki swemu panowaniu".
Romualda imieniny obchodzi razem z Romualdem: 19 czerwca, 24 czerwca i 9 sierpnia.
Znane osoby o tym imieniu: 

</doc>
<doc id="759315" url="https://pl.wikipedia.org/wiki?curid=759315" title="Rapa Nui (film)">
Rapa Nui (film)

Rapa Nui – dramat produkcji amerykańskiej, dotyczący zaginionej cywilizacji na Wyspie Wielkanocnej w czasach rozkwitu tamtejszej kultury.
Fabuła opowiada o wojnie między dwoma szczepami (Krótkouchych i Długouchych), na tle rywalizacji o kobietę. Jej elementem jest autentyczny obrzęd – wyścig mający na celu zdobycie ptasich jaj, element kultu boga-ptaka. Film ma także wymowę ekologiczną: pokazuje, jak budowa gigantycznych kamiennych rzeźb doprowadza do wyniszczenia drzew i wyjałowienia gleby, wskutek czego byt wyspiarzy jest zagrożony.

</doc>
<doc id="759316" url="https://pl.wikipedia.org/wiki?curid=759316" title="Saint John (Barbados)">
Saint John (Barbados)

St. John – parafia we wschodniej części Barbadosu. Znajduje się tam znany Codrington College – stara anglikańska szkoła teologiczna.

</doc>
<doc id="759318" url="https://pl.wikipedia.org/wiki?curid=759318" title="Jim Hall (gitarzysta)">
Jim Hall (gitarzysta)

Jim Hall, właśc. James Stanley Hall (ur. 4 grudnia 1930 w Buffalo, zm. 10 grudnia 2013 w Nowym Jorku) – amerykański gitarzysta jazzowy. Laureat NEA Jazz Masters Award 2004.
Zarys biografii.
Wychowany w rodzinie muzyków, w wieku 10 lat rozpoczął naukę gry na gitarze. Mając 13 lat grał już w Cleveland w zespole jazzowym. Uczęszczał do Cleveland Institute of Music i studiował grę na gitarze klasycznej w Los Angeles u Vincente Gomeza. Pozostawał wówczas pod wpływem muzyki Django Reinhardta. W latach 50. występował w różnych grupach (Chico Hamilton Quintet, 1955-1956; Jimmy Giuffre Three, 1956-1959) oraz jako muzyk studyjny. Nagrał wówczas m.in. album z Billem Evansem. Dzięki występom z Ellą Fitzgerald (1960-1961) w Ameryce Południowej poznał bossa novę. Na początku lat 60. podjął współpracę z Sonnym Rollinsem (1961-1962). Pod koniec lat 60. nagrywał z Gerrym Mulliganem, Quincym Jonesem i Herbiem Hancockiem. W latach 70. nagrywał między innymi z Ornette’em Colemanem, czy w duecie z basistą Ronem Carterem. Nagrał też płyty z takimi muzykami jak Michel Petrucciani, Mike Stern i Pat Metheny.

</doc>
<doc id="759320" url="https://pl.wikipedia.org/wiki?curid=759320" title="Mars Science Laboratory">
Mars Science Laboratory

Mars Science Laboratory, MSL (oficjalna nazwa łazika: Curiosity) – bezzałogowa misja kosmiczna, której celem jest zbadanie przeszłego i obecnego środowiska Marsa poprzez szereg badań, wykonanych za pomocą łazika Curiosity, wewnątrz krateru Gale. Misja rozpoczęła się 26 listopada 2011 roku wystrzeleniem sondy kosmicznej przy użyciu rakiety Atlas V (konfiguracja 541) z Cape Canaveral Air Force Station. Lądowanie na Marsie nastąpiło 6 sierpnia 2012. Główna misja łazika zaplanowana jest na 1 rok marsjański (tj. 687 ziemskich dni), z możliwością jej przedłużenia.
Opis ogólny.
Badania wykonywane w trakcie misji są częścią eksperymentu, którego celem jest szersze poznanie przeszłych i obecnych procesów przebiegających w atmosferze i na powierzchni Marsa. Pojazd wyposażony jest w dziesięć instrumentów naukowych. Aparaturę można podzielić na:
Cele naukowe misji.
Eksperymenty wykonywane na powierzchni są skupione wokół następujących celów:
Rakieta nośna.
MSL został wyniesiony przez dwustopniową rakietę Atlas V-541 dostarczoną przez firmę United Launch Alliance. Konfiguracja charakteryzuje się owiewką o średnicy 5 metrów, czterema rakietami pomocniczymi i jednym silnikiem w drugim stopniu. Dolny stopień jest napędzany dwuskładnikowym paliwem złożonym z kerozyny RP-1 (substancja palna) i ciekłego tlenu (utleniacz). Silnik drugiego stopnia jest zasilany ciekłym wodorem (paliwo) i ciekłym tlenem (utleniacz).
Przebieg misji.
Start.
Start sondy MSL nastąpił 26 listopada 2011 roku o godz. 15:02 UTC ze stanowiska startowego SLC-41 na Cape Canaveral Air Force Station. Sonda została wyniesiona przez rakietę nośną Atlas V 541. Po odpaleniu pierwszego członu rakiety zostały uruchomione cztery rakiety pomocnicze na paliwo stałe. Po ich wypaleniu (po 90 sekundach) zostały planowo odrzucone. 4,5 min od startu nastąpiło wyłączenie silnika pierwszego członu i separacja członu Centaur. Ten po 10 sekundach od wyłączenia silnika pierwszego stopnia został odpalony i o 15:13 UTC ustawił ładunek na tymczasowej orbicie parkingowej o parametrach 165 km × 324 km × 35,5°. O 15:34 UTC nastąpiło ponowne odpalenie członu Centaur w celu wprowadzenia sondy na trajektorię w kierunku Marsa. Silnik działał do 15:42 UTC i po jego wyłączeniu nastąpiła o 15:46 UTC separacja MSL od nosiciela, a stopień Centaur wykonał tzw. manewr mijania polegający na usunięciu rakiety z potencjalnej trajektorii lotu sondy. Sonda znalazła się na orbicie heliocentrycznej o peryhelium 0,98 j.a., aphelium 1,53 j.a. i nachyleniu względem ekliptyki 1,7°.
Przelot międzyplanetarny.
Ta faza lotu trwała 210 dni. Podstawowe czynności wykonane podczas tej fazy to kontrole działania systemów pokładowych i instrumentów naukowych. Wykonano trzy manewry korekcyjne (15, 120 i 180 dni po starcie). Sonda leciała trajektorią typu 1, co oznacza, że została pokonana mniej niż połowa drogi wokół Słońca między jedną a drugą planetą.
Faza zbliżeniowa.
Kolejna faza trwała 45 dni. W jej trakcie nastąpił jeden dodatkowy manewr korekcyjny. Tuż przed wejściem w atmosferę Marsa miały miejsce przygotowania do tej fazy (m.in. uruchomienie specjalnych przyrządów pomiarowych i podgrzewanie układów wrażliwych na zmiany temperatury).
Faza wejścia i lądowanie.
Gdy statek przekroczył granicę atmosfery Marsa, rozpoczęła się ostatnia faza lotu – wejście i lądowanie (EDL – ang. Entry, Descent and Landing). Cała faza, choć najkrótsza (trwała kilkanaście minut), była krytyczna dla powodzenia całej misji. Na 10 minut przed wejściem do atmosfery statek odłączył się od modułu przelotowego (który wykonywał korekty trajektorii do Marsa). MSL wszedł w atmosferę na wysokości ok. 130 km nad powierzchnią. Po odłączeniu uruchomiły się przewidziane na tę fazę instrumenty pomiarowe. Następnie silniczki kapsuły ustawiły statek w stałym położeniu umożliwiającym bezpieczne wejście w atmosferę. Potem zostały odrzucone ciężary stabilizujące obrót statku. Trajektoria wejścia była cały czas utrzymywana przez silniki manewrujące. Kolejnym etapem podejścia było otwarcie spadochronu, które nastąpiło na wysokości 11 km, gdy statek spadał z prędkością 400 m/s. Tuż po ich otwarciu odrzucona została osłona termiczna umieszczona na spodzie kapsuły. Zaraz po tym zostały uruchomione urządzenia radarowe i termiczne kontrolujące wysokość statku. Następnie dolna część kapsuły (tj. lądownik) odłączyła się od modułu atmosferycznego ze spadochronem, po czym zostały uruchomione silniki lądujące lądownika, które od wysokości 1 km stopniowo redukowały prędkość i pozwalały na bezpieczne zniżanie. W trakcie zniżania na żurawiu (Sky Crane) został wypuszczony pojazd. Gdy dotknął gruntu (z prędkością 61 cm/s), kapsuła z żurawiem odłączyła się od łazika i odleciała na bezpieczną odległość. Po przyziemieniu komputer pokładowy przełączył się z trybu podejścia do lądowania (EDL mode) na tryb powierzchniowy (surface mode) i łazik przesłał na Ziemię (poprzez sondę Mars Odyssey) pierwsze zdjęcia.
Budowa statku.
Na konstrukcję sondy Mars Science Laboratory składają się cztery podstawowe moduły: łazik, lądownik, kapsuła i moduł przelotowy. Każdy z tych modułów odpowiada za inną fazę lotu i ma pełnić ściśle określone funkcje.
Moduł przelotowy (Cruise stage).
Głównym zadaniem modułu był transport statku na trajektorii do Marsa, który został osiągnięty za pomocą odpaleń silników korekcyjnych systemu napędowego. Sam moduł zapewniał ponadto energię elektryczną podczas rejsu i służył do komunikacji z sondą. Moduł podczas startu był połączony łącznikiem pierścieniowym ze stopniem Centaur. Z drugiej strony był przymocowany do kapsuły, w której był umieszczony łazik. Moduł przelotowy został odrzucony tuż przed wejściem w atmosferę Marsa.
Moduł zbudowany był w większości z aluminium i miał kształt płaskiego walca. Wyposażony był w radiator i ułożone pierścieniowo baterie słoneczne. System napędowy tworzyło osiem silników korekcyjnych zasilanych hydrazyną. Stopień był stabilizowany obrotowo. Nawigacja statku obejmowała czujnik światła słonecznego, szukacz gwiazd i system kontroli bezwładnościowej. Cały system nawigacyjny był połączony z łazikiem, który miał przetwarzać i wysyłać informacje z sondy. Kolejnym zadaniem modułu była kontrola temperatury przy pomocy termostatów zamontowanych wewnątrz korpusu przelotowego i radiatora głównego wraz z radiatorami pomocniczymi na zewnątrz obudowy. Do łączności z Ziemią służyła antena średniego zysku działająca w paśmie X.
Kapsuła (Aeroshell).
Kapsuła stanowiła osłonę aerodynamiczną sondy. Jej główną funkcją była ochrona termiczna podczas wejścia w atmosferę. Dodatkowo kapsuła została wyposażona w spadochron, który wyhamował statek przed ostatnią fazą lądowania.
Całość można podzielić na dolną osłonę termiczną i osłonę górną ze spadochronem. Osłona górna zawierała łącznik z modułem rejsowym i układy elektroniczne. Osłona termiczna oprócz funkcji ochronnej zebrała dane o atmosferze marsjańskiej. Kapsuła była też wyposażona w osiem silników, które utrzymywały wymagany kąt natarcia. W osłonach umieszczono ponadto balasty, które po odrzuceniu zmieniły środek ciężkości całego kompleksu. Stopień ten był także wyposażony w anteny komunikacyjne. Całość zbudowana została z płyt aluminiowych pokrytych kompozytem grafitowo-epoksydowym. Osłona termiczna była pokryta ablatorem z włókien węglowych impregnowanym fenolem (PICA).
Lądownik (Descent stage).
Głównym zadaniem modułu lądującego (zwanego Sky Crane, ang. "Podniebny Dźwig") było wyhamowanie statku silnikami w ostatnich minutach lotu i postawienie łazika za pomocą żurawia na powierzchni planety. Cel ten został osiągnięty dzięki ośmiu silnikom rozmieszczonym w parach na module lądującym. Gdy silniki ustaliły stały poziom zniżania, trzy wyciągane liny, do których przyczepiony był pojazd, zaczęły go stopniowo obniżać aż do miękkiego przyziemienia.
Curiosity Rover.
Curiosity jest lądownikiem sondy - zautomatyzowanym laboratorium naukowo-badawczym. Zawiera instrumenty naukowe do zaplanowanych zadań. Jest to sześciokołowy pojazd z zamontowanym oprzyrządowaniem badawczym, ramieniem robotycznym, systemami nawigacyjnymi i komunikacyjnymi, awioniką, oprogramowaniem i autonomicznym źródłem zasilania – radioizotopowym generatorem termoelektrycznym.
Zespół i koszty misji.
Misja MSL jest prowadzona dla NASA przez Jet Propulsion Laboratory w Pasadenie. Kierownikiem misji (Project Manager) jest Peter C. Theisinger z JPL. Głównym naukowcem projektu (Project Scientist) jest dr John Grotzinger z California Institute of Technology w Pasadenie.
Łazik został zaprojektowany i skonstruowany w Jet Propulsion Laboratory.
Całkowity koszt misji, w tym koszty startu, ma wynieść 2,5 mld USD.

</doc>
<doc id="759332" url="https://pl.wikipedia.org/wiki?curid=759332" title="Jan Erlich">
Jan Erlich

Jan Erlich (ur. 9 stycznia 1947 w Gdyni, zm. 30 sierpnia 1995 w Degerfors) – polski piłkarz, reprezentant Polski, mistrz Polski (1977).
Kariera sportowa.
Był wychowankiem Arki Gdynia, w 1965 debiutował w jej barwach w III lidze. W sezonie 1967/1968 odbywał służbę wojskową, był graczem rezerw Legii Warszawa, następnie II-ligowej Zawiszy Bydgoszcz, pod koniec sezonu 1968/1969 powrócił do Arki, zdobywając z nią awans do II ligi. W kolejnych latach był kapitanem gdyńskiej drużyny. Przed sezonem 1972/1973 chciał odejść do Pogoni Szczecin i nawet trenował z tą drużyną w przerwie wakacyjnej, ostatecznie jeszcze jeden sezon grał w Arce. Na szczeblu drugoligowym wystąpił w 129 spotkaniach, zdobywając 14 bramek. Po sezonie 1972/1973 odszedł do Śląska Wrocław, ale z uwagi na brak zgody Arki na transfer, w barwach wrocławskiej drużyny zagrał dopiero latem 1974 w jednym spotkaniu końcówki sezonu 1973/1974. Przez kolejne trzy sezony był podstawowym graczem Śląska, zdobywając z nim brązowy medal MP (1975), Puchar Polski (1976), mistrzostwo Polski (1977) i wicemistrzostwo Polski (1978). 9 marca 1978 w meczu ze Stalą Mielec został ukarany czerwoną kartką, jako pierwszy gracz Śląska w historii występów w I lidze. Łącznie w ekstraklasie wystąpił w 105 spotkaniach, zdobywając 13 bramek.
W 1978 został zawodnikiem II-ligowej Lechii Gdańsk, grał w niej trzy sezony (do 1981), w meczach ligowych wystąpił łącznie 77 razy, zdobywając 13 bramek. Jego ostatnim klubem był w latach 1981–1983 II-ligowy szwedzki Degerfors IF.
Reprezentacja Polski.
W młodzieżowej reprezentacji Polski wystąpił dwukrotnie (1 x w 1969, 1 x w 1970) jako zawodnik Arki Gdynia, w reprezentacji Polski seniorów wystąpił dwukrotnie w 1977 jako gracz Śląska Wrocław.

</doc>
<doc id="759335" url="https://pl.wikipedia.org/wiki?curid=759335" title="Typ 5 To-Ku">
Typ 5 To-Ku

Typ 5 To-Ku – japoński czołg pływający z okresu II wojny światowej.
Czołg Typ 5 To-Ku został skonstruowany w 1945 roku. Był uzbrojony w armatę czołgową kalibru 47 mm zamocowana w kadłubie i 25 mm zamocowana w wieży. Załoga składała się z kierowcy, mechanika, dwóch strzelców, działonowego, ładowniczego i dowódcy. Z powodu zakończenia wojny nie produkowany seryjnie.

</doc>
<doc id="759338" url="https://pl.wikipedia.org/wiki?curid=759338" title="Ed Hunter">
Ed Hunter

Ed Hunter – album kompilacyjny grupy heavymetalowej Iron Maiden wydany w roku 1999 wraz z grą komputerową o tym samym tytule. Ścieżka dźwiękowa jest złożona z 20 piosenek wybranych przez fanów na oficjalnej stronie Iron Maiden.

</doc>
<doc id="759344" url="https://pl.wikipedia.org/wiki?curid=759344" title="Jaworznicko-Chrzanowski Okręg Przemysłowy">
Jaworznicko-Chrzanowski Okręg Przemysłowy

Jaworznicko-Chrzanowski Okręg Przemysłowy – okręg przemysłowy w południowej Polsce, w środkowo-zachodniej części województwa małopolskiego oraz na środkowo-wschodnim krańcu województwa śląskiego (miasto Jaworzno). W literaturze naukowej i podręcznikach szkolnych prezentowane są różne opinie na temat jego nazwy oraz przynależności poszczególnych ośrodków przemysłowych do tego okręgu. Przez niektórych badaczy postrzegany jest jako część Górnośląskiego Okręgu Przemysłowego, przez innych jako fragment Krakowskiego Okręgu Przemysłowego.
Historia.
Jaworznicko-Chrzanowski Okręg Przemysłowy obejmuje obszary dawnego Zagłębia Krakowskiego. Jego obecna nazwa została wprowadzona w latach 70. XX w., równolegle z opracowywaną reformą administracyjną z roku 1975, w wyniku której zarówno Jaworzno jak i Chrzanów znalazły się w województwie katowickim. Przed reformą administracyjną z 1 czerwca 1975 r. w publikacjach naukowych z zakresu geografii gospodarczej Polski okręg składający się z powiatów chrzanowskiego, jaworznickiego (miejskiego), olkuskiego, oświęcimskiego i wadowickiego nazywany był Zachodniokrakowskim Kompleksem Przemysłowym. Kompleks ten wchodził w skład województwa krakowskiego i nie był podporządkowany GOP, który obejmował wyłącznie ośrodki przemysłowe województwa katowickiego w granicach sprzed reformy z 1975 r.
Obszar.
Obszar okręgu wynosi niecałe 700 km² i jest zamieszkały przez około 270.000 osób.
Okręg obejmuje jedno dużej wielkości miasto:
Oraz kilka średnich i małych:

</doc>
<doc id="759348" url="https://pl.wikipedia.org/wiki?curid=759348" title="Alioum Boukar">
Alioum Boukar

Alioum Boukar (ur. 3 stycznia 1972 w Jaunde) – kameruński piłkarz, występował na pozycji bramkarza. Ma również obywatelstwo tureckie.
Życiorys.
Swoją karierę rozpoczynał w Canonie Jaunde. Następnie przeniósł się do tureckiego Samsunsporu, gdzie był pewnym punktem drużyny przez siedem sezonów. W sezonie 2002/2003 został zawodnikiem Istanbulsporu. Spotkał tam swojego rodaka, Aliouma Saidou. Jego następnym klubem był Konyaspor. Na sezon 2005/2006 wrócił do drużyny, w której grał najdłużej i najlepiej, czyli do Samsunsporu, a obecnie broni barw drugoligowego Altayu Izmir.
Ma za sobą udział w Mistrzostwach Świata 1998, oraz 2002. Podczas Mundialu we Francji Boukar nie zagrał ani jednego meczu. Natomiast cztery lata później był podstawowym graczem „Nieposkromionych Lwów” i rozegrał wszystkie trzy spotkania, a Kamerun nie zdołał wyjść z grupy. Wziął udział w Pucharze Konfederacji 2001 i podobnie jak na MŚ, Kameruńczycy nie wyszli z grupy (3. miejsce).

</doc>
<doc id="759350" url="https://pl.wikipedia.org/wiki?curid=759350" title="John Allen Nelson">
John Allen Nelson

John Allen Nelson (ur. 28 sierpnia 1959 w San Antonio) – amerykański aktor, scenarzysta i producent filmowy i telewizyjny.
Życiorys.
Wczesne lata.
Urodził się w San Antonio w stanie Teksas jako syn Axela i Linney Nelsonów. Swoje pierwsze trzy lata życia spędził w Niemczech wraz z trojgiem rodzeństwa – bratem Davidem i siostrami: Nancy i Dianą. Jego ojciec pracował jako doktor dla Sił Powietrznych Stanów Zjednoczonych. Jego rodzina przeprowadziła się potem do Georgii Południowej i po dłuższym czasie przeniosła się do stanu Teksas, gdzie rozpoczął studia medycyny na Southern Methodist University (Południowym Metodystycznym Uniwersytecie) w Dallas. Po trzech latach studiów uświadamiał sobie potrzebę zaistnienia przed kamerą telewizyjną. Brał udział w warsztatach aktorskich Joanne Woodward w Nowym Jorku.
Kariera.
Rozpoczął swoją karierę telewizyjną jako Jack Boyd w serialu kryminalnym CBS "The Edge of Night" ("Krawędź nocy", 1983-84). Popularność zdobył rolą Warrena Lockridge’a w operze mydlanej NBC "Santa Barbara" (1984-86).
W 1987 roku zadebiutował na dużym ekranie w dwóch produkcjach: sensacyjnym filmie przygodowym "Komandosi Sajgonu" ("Saigonu Saigon") oraz w roli tytułowej w komedii "Hunk". Zwrócił na siebie uwagę telewidzów w serialu "Słoneczny patrol" ("Baywatch", 1990-95) w roli ratownika Johna D. Corta.
W 1998 roku debiutował jako scenarzysta i producent filmu "Schronienie" ("Shelter"), w którym zagrał postać agenta skarbowego. Jest też autorem scenariusza filmów: "Najlepsi z najlepszych 2" ("Best of the Best II", 1993) z Erikiem Robertsem, "Amerykański Yakuza" ("American Yakuza", 1993) z Viggo Mortensenem czy "Kryminalna pasja" ("Criminal Passion", 1994) z Joan Severance i Anthonym Denisonem.
Zagrał potem w serialach: "24 godziny" ("24", 2005−2006) jako Walt Cummings, przewodniczący bezpieczeństwa wiceprezydenta Charlesa Logana oraz "Zaginiona" ("Vanished", 2006) w roli senatora stanu Georgia Jeffreya Collinsa.
Życie prywatne.
W lutym 1988 ożenił się z Åse Samuelsson, z którą ma dwoje dzieci: syna Axela (ur. 1990) i córkę Lineę (ur. 1994). Jednak wrześniu 2005 roku doszło do rozwodu. Dzieci zamieszkały wraz z matką w Szwecji. Tuż przed świętami Bożego Narodzenia 2006 podczas gry w Scrabble poznał aktorkę Justine Eyre, która wystąpiła u jego boku w serialu "Sheena" (2001) z Geną Lee Nolin w roli tytułowej. Pobrali się 23 września 2007 w Château de Farcheville w Paryżu.

</doc>
<doc id="759354" url="https://pl.wikipedia.org/wiki?curid=759354" title="Prezydent Iraku">
Prezydent Iraku



</doc>
<doc id="759356" url="https://pl.wikipedia.org/wiki?curid=759356" title="Przyjęcie">
Przyjęcie

Przyjęcie – uroczysty posiłek zorganizowany specjalnie dla osób zaproszonych – gości. Przyjęcie zazwyczaj ma na celu uświetnienie ważnych wydarzeń lub okoliczności o charakterze oficjalnym lub prywatnym – mówimy wtedy o przyjęciu okolicznościowym. Duże i wystawne przyjęcie może być określane jako bankiet, biesiada lub uczta.

</doc>
<doc id="759357" url="https://pl.wikipedia.org/wiki?curid=759357" title="Al-Auja">
Al-Auja



</doc>
<doc id="759358" url="https://pl.wikipedia.org/wiki?curid=759358" title="Al-Awja">
Al-Awja



</doc>
<doc id="759359" url="https://pl.wikipedia.org/wiki?curid=759359" title="Saint Andrew (region)">
Saint Andrew (region)



</doc>
<doc id="759360" url="https://pl.wikipedia.org/wiki?curid=759360" title="Włodzisława">
Włodzisława

Włodzisława — imię żeńskie; żeński odpowiednik staropolskiego imienia męskiego, złożonego z członów "Włodzi-" ("władać, panować") i "-sław", z którego w późniejszym czasie pod wpływem języka czeskiego powstała obecnie bardziej znana forma, Władysław (i jego żeński odpowiednik, "Władysława"). 
Włodzisława imieniny obchodzi 27 czerwca. 
Męski odpowiednik: Włodzisław

</doc>
<doc id="759361" url="https://pl.wikipedia.org/wiki?curid=759361" title="Al-Ouja">
Al-Ouja



</doc>
<doc id="759363" url="https://pl.wikipedia.org/wiki?curid=759363" title="Jan z Sienna">
Jan z Sienna

Jan z Sienna, "Jan Otha de Przeperow", "Jan z Chotcza" (ur. Sienno, zm. przed 1477) – podkomorzy przemyski w latach 1441-1448, starosta sandomierski, kasztelan lwowski, wojewoda ruski, syn Dobiesława na Oleśnicy herbu Dębno i Katarzyny Oleśnickiej, córki podskarbiego koronnego Dymitra z Goraja. Był stryjecznym bratem kardynała Zbigniewa Oleśnickiego. 
3 lipca 1431 roku, w czasie wyprawy łuckiej wysłał listy wypowiednie wielkiemu księciu litewskiemu Świdrygielle z obozu wojskowego w Bystrzycy na ziemi lubelskiej. Jan z Sienna wyróżnił się w wojnie Władysława Jagiełły ze Świdrygiełłą (otrzymał za to odebrany Świdrygielle zamek w Olesku). Po walkach polsko-litewskich o Olesko w latach 1382-1432, król Władysław nadał gród; rycerzowi Janowi z Sienna za zasługi wojenne. 
Był też założycielem Złoczowa (1442) w województwie ruskim. Jego rodzina stała się jedną ze znamienitszych na południowo-wschodnich Kresach I Rzeczypospolitej. Miał dziesięcioro braci, wśród nich Jakuba, biskupa krakowskiego a następnie arcybiskupa gnieźnieńskiego i prymasa Polski. Zmarł przed rokiem 1477. Pozostawił pięciu synów: ks. Dobiesława, ks. Zygmunta, Pawła, Piotra i Jana.

</doc>
<doc id="759365" url="https://pl.wikipedia.org/wiki?curid=759365" title="BOT Skra">
BOT Skra



</doc>
<doc id="759367" url="https://pl.wikipedia.org/wiki?curid=759367" title="Jerzy Edigey">
Jerzy Edigey

Jerzy Edigey, właściwie Jerzy Waldemar Korycki (ur. 12 sierpnia 1913 w Klukowie, zm. 24 sierpnia 1983 w Kruszynie pod Częstochową) – polski pisarz, adwokat i działacz społeczny pochodzenia tatarskiego.
Życiorys.
Wywodził się z tatarskiej rodziny szlacheckiej (herbu Koryca), osiadłej na Litwie ok. XV wieku. Przydomek i literacki pseudonim „Edigey” przyjął od zawołania „Edigiej-Emirza”, które było przydomkiem rodziny. Ojciec – Aleksander – był inżynierem kolejowym, dziadek – maszynistą.
Według innej wersji pochodził z rodu tatarskiego „Edygej”. Przodek o tym imieniu (Edygej) stał na czele Złotej Ordy, pokonując Litwinów w bitwie nad Worsklą. Brat Edygeja uciekł w obawie przed jego srogością na Litwę, gdzie po unii lubelskiej rodzina otrzymała nazwisko „Korycki”, polonizując się.
Uczęszczał do gimnazjum im. Mikołaja Reja w Warszawie, które ukończył w 1931. Studiował prawo na Uniwersytecie Warszawskim (magister praw w 1936). Podczas studiów związał się z ruchem narodowym. Był członkiem OWP, a później ONR i jednym z pierwszych osadzonych w Miejscu Odosobnienia w Berezie Kartuskiej (wysłany tam pierwszym transportem wraz z Henrykiem Rossmanem, Bolesławem Piaseckim, Włodzimierzem Sznarbachowskim, Janem Jodzewiczem, Zygmuntem Dziarmagą). Pobyt w obozie dał początek konfliktowi Koryckiego z Piaseckim. Po uwolnieniu z Berezy związany był z ONR-ABC. Pracował jako aplikant adwokacki specjalizujący się w prawie handlowym, a także publikował w dzienniku „ABC”, gdzie m.in. był kierownikiem działu sportowego.
W 1937 ożenił się z Walerią z d. Okińczyc (1914–2000), z którą rozwiódł się w 1949.
Po II wojnie światowej pracował okresowo w dziennikarstwie, lecz został zwolniony (skreślony z listy adwokatów od początku 1952 do kwietnia 1953) ze względu na przeszłość polityczną i zatrudniony w sporcie jako trener wioślarstwa. Był zasłużonym działaczem sportowym oraz sędzią Polskiego Związku Towarzystw Wioślarskich. Od 1962 r. zajął się twórczością literacką, wydając ok. 50 powieści i opowiadań, co spowodowało, że stał się jednym z czołowych autorów tzw. polskiej powieści milicyjnej. Był również autorem kilku powieści historyczno-przygodowych dla młodzieży.
Współpracował głównie z wydawnictwami „Iskry” w Warszawie i „Śląsk” w Katowicach. Trzy jego utwory ("Baba-Jaga gubi trop", "Wagon Pocztowy GM 38552" oraz "Strzał na dancingu") posłużyły za podstawę scenariuszy odcinków popularnego serialu kryminalnego "07 zgłoś się" (odpowiednio odc. 4, 11, 13). Jego powieści przełożono na siedemnaście języków obcych: przede wszystkim na słowacki, czeski, rosyjski, węgierski i niemiecki, a także na szwedzki, japoński, włoski, łotewski, gruziński i chiński, jak również: baszkirski, kazachski, azerski.
Korycki był członkiem Klubu Adwokatów Pisarzy, wziął udział w pierwszym Ogólnopolskim Zjeździe Adwokatów Pisarzy w lutym 1979 r. w Łodzi. Zabrał głos jako pierwszy w części dyskusyjnej na temat twórczości pisarskiej adwokatów.
Zginął tragicznie w wypadku samochodowym w czasie podróży z Warszawy do Katowic. Samochodem kierował przyrodni brat pisarza. Pochowany został na Muzułmańskim Cmentarzu Tatarskim w Warszawie.
Krytyka.
Stanisław Barańczak, recenzując "Strzał na dancingu", stwierdził, że proza Edigeya „jak zwykle przypomina konsystencją mamałygę z dodatkiem kleju stolarskiego”.

</doc>
<doc id="759370" url="https://pl.wikipedia.org/wiki?curid=759370" title="20 Pułk Ułanów im. Króla Jana III Sobieskiego">
20 Pułk Ułanów im. Króla Jana III Sobieskiego

20 pułk ułanów im. Króla Jana III Sobieskiego (20 puł.) – oddział kawalerii Wojska Polskiego II RP.
Pułk stacjonował w garnizonie Rzeszów. Ułani nosili otok amarantowy.
Pułk brał udział w wojnie polsko-bolszewickiej. Walczył w obronie mostu na Narwi w Nowogrodzie, pod Łomżą, Kuleszką, Milewem, zagon na Ciechanów, pod Biskupiczami (w okolicach Klewania) i Rudnią Baranowską.
Formowanie.
Pułk nawiązywał do tradycji 20 pułku ułanów Księstwa Warszawskiego uczestniczącego w kampanii napoleońskiej 1812. Odtworzenie pułku nastąpiło w Ostrołęce jako 108 pułk ułanów. W jego skład wchodziły dwa szwadrony 3 pułku strzelców konnych, jeden szwadron 8 pułku ułanów im. Księcia Józefa Poniatowskiego i jeden szwadron 6 pułku Ułanów Kaniowskich. Pierwszym dowódcą został pułkownik Dymitr Radziwiłowicz i dnia 30 lipca 1920 roku wyznaczone szwadrony spotkały się w Ostrołęce. Jego skład osobowy na ów dzień wynosił 19 oficerów, 780 szeregowych, 800 koni i 16 wozów.
Pułk posiadał szable austriackie i niemieckie, na stanie były również karabinki austriackie. Dużą część pułku stanowił rocznik poborowych oraz dawni rezerwiści armii austriackiej. Rzędy końskie austriackie i meksykańskie. Przewaga koni młodych. W zaopatrzeniu pułk był podporządkowany 8 pułkowi ułanów im. Księcia Józefa Poniatowskiego. Pod koniec sierpnia nowym dowódcą zostaje rotmistrz Piotr Głogowski. Pierwszy rozkaz pułkowy pochodzi z dnia 21 sierpnia, podpisał go rotmistrz Piotr Głogowski, za zgodność podpisał go porucznik Uranowicz, który w owym czasie pełni funkcję adiutanta 108 pułku ułanów. Pod koniec sierpnia nadeszło uzupełnienie z 8 pułku ułanów w postaci jednego szwadronu.
Pułk w walce o granice.
Pułk przydzielono do 8 Brygady Jazdy, którą sformowano w tamtym okresie dla przeciwstawienia radzieckiemu 3 korpusowi Kawalerii Gaja. W obszarze Ostrołęki zebrano więc 108., 2. i 115 pułk ułanów a także 8 dywizjon artylerii konnej. Dowództwo powierzono generałowi Suszyńskiemu.
108 pułk ułanów pierwszy patrol odbył 20 lipca 1920. Pierwsze potyczki miały miejsce już w pierwszych dniach działania pułku. Należy tu odnotować obronę mostu w Nowogrodzie przez patrol podchorążego Szumskiego oraz uliczne walki z kozakami. Do pierwszego starcia ogniowego doszło 1 sierpnia 1920 roku i pułk poniósł pierwsze straty: 14 zabitych i rannych.
Sytuacja była trudna. Bolszewicy posiadali w tym rejonie lepiej zorganizowane siły i większe doświadczenie. Przeprawa w Nowogrodzie była niestrzeżona przez Polaków, w związku z czym kawaleria rosyjska działała w obszarze pomiędzy Ostrołęką a Łomżą. 5 sierpnia pułk wziął udział w odsieczy w okolicach Łomży, a celem było odpędzenie nieprzyjaciela. Do tragedii doszło we wsi Kuleszka, gdzie 2/108 pułku ułanów został otoczony przez bolszewicką kawalerię i musiał wycofać się z rejonu Ostrołęki. Straty były poważne: porucznik Ostrowski, podchorąży Mańkowski i 50 ułanów.
Wraz z ofensywą Rosjan w kierunku Warszawy, stworzono linię obrony 10 km na północny wschód od Ostrołęki. Lewe skrzydło opierało się o Narew, prawe o tor kolejowy Ostrołęka-Łomża. Rosjanie byli osłonięci bagnami. Mimo to, ułani atakowali i w dniach 1 i 2 sierpnia zajęli Nowy Dwór i zepchnęli wroga do wsi Zabiele. 3 sierpnia do żołnierzy pułku przemawiał generał Roja. Wydał też rozkazy. Od rana trwał silny ostrzał artyleryjski, więc należało dążyć do dalszego wyparcia Rosjan. Do walki został skierowany 1. i 4 szwadron 108 pułku. Celem była wieś Zabiele. I tym razem ułani zwyciężyli i zajmują wieś mimo silnych pozycji wroga i ostrzału artyleryjskiego. W boju pod Nowym Dworem wyróżniony został za męstwo porucznik Horodyski. Polegli m.in.: podchorąży Stanisław Sożański, raniony został porucznik Stefan Grudzielski, zaś 150 żołnierzy zostało zabitych, ranionych lub zaginęło w akcji.
Mimo sukcesów pułk musiał się wycofać. W dniach 5 do 10 sierpnia pułk cały czas prowadził walki osłaniając odwrót całej brygady przez Biebrzyce, Węgrzynowo i Stary Gołymin na Gąsocin. W okolicy Gołymina walki prowadził 1. szwadron pod dowództwem rotmistrza Sędzimira. W walce został śmiertelnie ranny podporucznik Aleksander Napiórkowski i 16 ułanów. W tym samym czasie powiększył się skład 8. Brygady i składa się ona z 108., 2. i 115 pułku ułanów, 8 dywizjon artylerii konnej i 203 pułk ułanów. Dowodzenie przejął generał Karnicki.
11 sierpnia nastąpiło formalne podporządkowanie 8 Brygady dowódcy 18 Dywizji Piechoty. Brygada obsadziła pozycje obronne pod Gąsocinem, zajmując stanowiska na lewym skrzydle 5 Armii.
12 sierpnia brygada odparła atak na Gąsocin a wieczorem przemieściła się do Nowego Miasta.
13 sierpnia rano doszło do starcia pod Milewem, następnie 108 pułk zostaje przemieszczony do Szeronina.
14 sierpnia pułk wziął udział w natarciu na Ciechanów. Po drodze została stoczona walka pod Glinojeckiem, gdzie wzięto 513 jeńców, 40 karabinów. Następnie przez Sulerzyce ruszyła na Ciechanów przejmując po drodze tabory.
15 sierpnia w południe wkroczyła do Ciechanowa, miejscowa ludność była bardzo przyjaźnie nastawiona. W mieście tym miał zakwaterowanie sztab sowieckiej 4 Armii której dowódca zbiegł na wschód. 18 Dywizja Piechoty nie zdołała dojść do Ciechanowa, tak więc 8 Brygada Jazdy wycofała się do Rumoki na lewe skrzydło dywizji.
16 sierpnia rano, 8 Brygada ze 108 pułkiem ułanów na straży przedniej, zajęła znów Ciechanów. W późniejszych godzinach cała brygada stoczyła walkę z 16 Dywizją Strzelców w obszarze Wróblewo-Opinogóra, następnie wycofując się do Borek. 8 Brygada zajęła się osłanianiem lewego skrzydła 5 Armii która zaczęła swoje przeciwnatarcie.
8 i 9 Brygady Jazdy pod dowództwem gen. Gustawa Dreszera otrzymały zadanie przecięcia odwrotu, podążającym z zachodu, 4 Armii bolszewickiej i Korpusowi Gaja. 8 Brygada maszerując z okolic Płońska w Strzegowie zastała Korpus Gaja, który zaczyna wycofywać się w kierunku granicy niemieckiej. Dalsza trasa pościgu za nieprzyjacielem to kolejno: Miączyn, Liberadz i dalej w kierunku Mławy. Pułk dochodzi do Turzy Małej, gdzie od 28 sierpnia do 1 września odpoczywa, przygotowując się do wyjazdu na front wschodni. 1 września wyjeżdża do Chełma.
Zawieszenie broni 18 października 1920 zastało pułk we wsi Filipowicze Koreckie.
Polegli i zmarli.
Ponadto poległo kilkudziesięciu ułanów, których nazwisk i miejsc pochówku nie ustalono.
Kawalerowie Virtuti Militari.
Krzyżem Walecznych odznaczonych zostało 37 żołnierzy, w tym rtm. Stanisław Gepner i st. wachm. Leon Wiatr.
Pułk w czasie pokoju.
Na podstawie rozkazu ministra spraw wojskowych z 15 stycznia 1921 roku 108 pułk ułanów został przemianowany na 20 pułk ułanów.
We Włodzimierzu Wołyńskim zdemobilizowano ochotników oraz żołnierzy najstarszych roczników. 10 lutego 1921 roku pułk liczył 9 oficerów, 4 podchorążych, 280 szeregowych i 470 koni. Tego dnia pułk załadował się na stacji Włodzimierz Wołyński i odjechał do Rzeszowa.
Początkowo pułk obchodził swoje święto 15 września, w rocznicę szarży pod Biskupiczami przeprowadzonej w 1920 roku. 19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 24 czerwca, jako datę święta pułkowego. Od tej pory pułk obchodził swoje święto w dniu imienin patrona.
4 sierpnia 1927 roku generał dywizji Daniel Konarzewski, w zastępstwie ministra spraw wojskowych, nadał 20 pułkowi ułanów nazwę „20 Pułk Ułanów imienia Króla Jana III Sobieskiego”.
Pułk w kampanii wrześniowej.
Kampanię wrześniową pułk odbył w ramach Kresowej BK.
11 września pułk został otoczony w lesie pod Psarami i po przegranej bitwie przestał istnieć. Dowódca pułku ranny, dostał się do niewoli. Część żołnierzy dołączyła do 22 pułku ułanów.
Symbole pułkowe.
Sztandar.
Sztandar pułkowi ofiarowali obywatele ziemi rzeszowskiej i ropczyckiej. 11 października 1921 roku sztandar w imieniu Prezydenta Rzeczypospolitej wręczył generał broni Tadeusz Rozwadowski. Po lewej stronie sztandaru znajdują się wypisane miejscowości: Ostrołęka, Nowy Dwór, Zabiele, Rudnia Baranowska, Biskupiec, pod którymi pułk dzielnie walczył. Sztandar przechowywany jest w Muzeum Wojska Polskiego w Warszawie.
Odznaka pamiątkowa.
16 grudnia 1924 roku Minister Spraw Wojskowych generał dywizji Władysław Sikorski zatwierdził wzór odznaki dla szeregowych 20 pułku ułanów. Odznaka o wymiarach 41x41 mm ma kształt krzyża maltańskiego pokrytego białą emalią. W jego środku pod koroną królewską srebrny spleciony inicjał „I3R” ("Ioannus Tercius Rex"). Krzyż nałożony jest na metalową, emaliowaną w kolorze amarantowym rozetę z pierścieniem granatowo-białym. Odznaka oficerska, dwuczęściowa, wykonana w srebrze, na rewersie numerowana. Autorem projektu odznaki był rotmistrz Stanisław Gepner, a wykonawcą Jan Knedler z Warszawy.
Ułani Króla Jana.
Żołnierze 20 pułku ułanów - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="759371" url="https://pl.wikipedia.org/wiki?curid=759371" title="Analiza wartości">
Analiza wartości

Analiza wartości to metoda postępowania, która zmierza do obniżenia kosztów produkcji określonego przedmiotu w przedsiębiorstwie bez obniżania ich jakości. Polega ona na analizie funkcji, cech użytkowych wyrobów oraz poszukiwaniu możliwości tańszego ich wytwarzania i poprawy funkcjonalności, poprzez usprawnienia technologiczne, konstrukcyjne, oszczędność i substytucję materiałów.
Historia.
Analiza wartości została stworzona pod koniec lat 40. XX w. przez L. Miles. W Europie zachodniej została wdrożona na szeroką skalę w latach 60., a w Polsce na przełomie lat 60. i 70. Najszersze zastosowanie znalazła analiza wartości w przemyśle maszynowym, metalowym i elektrotechnicznym, w badaniach i rozwiązywaniach problemów organizacyjnych oraz procesów pracy.

</doc>
<doc id="759373" url="https://pl.wikipedia.org/wiki?curid=759373" title="Ka-Tsu">
Ka-Tsu

Ka-Tsu − japoński transporter opancerzony z okresu II wojny światowej. Była to opancerzona amfibia przeznaczona do wykonywania desantów morskich przez japońską piechotę morską.

</doc>
<doc id="759374" url="https://pl.wikipedia.org/wiki?curid=759374" title="Żwirek i Muchomorek">
Żwirek i Muchomorek



</doc>
<doc id="759375" url="https://pl.wikipedia.org/wiki?curid=759375" title="Kaligrafia chińska">
Kaligrafia chińska

Kaligrafia chińska () – sztuka kaligraficzna rozwinięta w Chinach, wykorzystująca pismo chińskie. Wykonywana, podobnie jak malarstwo, na papierze za pomocą pędzla kaligraficznego i czarnego tuszu (zob. cztery skarby gabinetu). W odróżnieniu od kaligrafii europejskiej nie była wyłącznie sztuką dekoracyjną i sposobem pięknego pisania, ale miała status samodzielnej sztuki, a dzieła kaligraficzne były wysoko cenione, oprawiane jak obrazy i kolekcjonowane. Rozwinęła się w pełni od czasów dynastii Jin i jest kontynuowana do dnia dzisiejszego. Wchodziła w skład tzw. czterech sztuk (które winien znać każdy wykształcony człowiek), a w połączeniu z poezją chińską i malarstwem, tworzyła tzw. „trzy doskonałości”. Umiejętność tworzenia kaligrafii była oznaką człowieka uczonego, osoby o wysokim statusie (wśród wybitnych kaligrafów byli nawet cesarze); osoby takie, zwłaszcza politycy zaznaczały swój patronat podarunkiem w postaci dzieła kaligraficznego. Z kaligrafii chińskiej wywodzą się inne kaligrafie wschodnioazjatyckie (japońska, koreańska i wietnamska).
Pismo chińskie.
Pismo chińskie wywodzi się od pisma piktograficznego, ale bardzo wcześnie przyjęło postać pisma ideofonograficznego, w którym forma znaku przedstawia pewne informacje o jego wymowie, a także znaczeniu. Te cechy pisma wykorzystywane były dla celów poetyckich i magicznych. Np. taoistyczni magowie tworzyli amulety zawierające wiele znaków o tym samym kluczu (części przekazującej znaczenie), by spotęgować magiczne działanie, sugerowane przez ów klucz (np. wody, pioruna itp.). Wang Wei, poeta tangowski, w wierszu opisującym rozkwitanie pączka hibiskusa, łączy znaki proste i złożone, przez co rozwój kwiatu można równocześnie odczytać ze znaczenia znaków, jak i zobaczyć w ich coraz bardziej skomplikowanych formach. Kaligrafia i poezja chińska wykorzystują te graficzne oraz sakralne cechy i konotacje pisma chińskiego. 
Kaligrafia chińska wykorzystywała graficzne elementy chińskich znaków: kierunek kresek i jego zmianę, ich grubość, wzajemne rozłożenie wewnątrz znaku itp. Indywidualność twórcy przejawiała się w sposobie ich stawiania, celowym lub nieumyślnym odstępstwie od reguł pisania kresek, ich dynamiczności, sposobie łączenia i ogólnej kompozycji napisu.
Historia kaligrafii.
Historia pisma chińskiego, w tym tworzenia ozdobnych napisów, sięga czasów dynastii Shang, ale wczesne typy pisma jak np. pismo małopieczęciowe były dość trudne do pisania; podobnie, wczesne materiały piśmiennicze, jak listewki bambusowe, bardzo ograniczały piszących. Rozpowszechnianie się za czasów dynastii Han papieru i pędzla jako narzędzi pisarskich oraz opracowanie „miękkiego” i łatwego w zapisie pisma kancelaryjnego "lishu", umożliwiło rozwój kaligrafii jako samodzielnej sztuki. Kombinacja nowego pisma i nowego nośnika pisma pozwoliła piszącym na swobodniejsze tworzenie, większą zmienność kresek i ekspresję. Znanymi kaligrafami tego okresu byli Zhong Yao i Zhang Zhi; Cai Yong pozostawił pierwsze znane nam dzieło krytyczne na temat kaligrafii. 
Z końcem dynastii Han, w czasach dynastii Jin, nastąpił gwałtowny rozwój kaligrafii, co łączyło się z upowszechnieniem płynniejszego i mniej formalnego od "lishu" pisma kursywnego "caoshu". Umożliwiło on artystom swobodniejszą ekspresję w piśmie bardziej energicznym, osobistym niż dotychczasowe style, a nawet – niż jakikolwiek inny typ pisma na świecie. Z tego okresu znanych jest ponad 100 kaligrafów. Wśród nich wyróżniała się kobieta, dama Wei, nauczycielka największego chińskiego kaligrafa Wang Xizhi. Wang był znawcą pisma wzorcowego, ale stworzył własny, swobodniejszy styl, wersję pisma bieżącego. Jego syn, Wang Xianzhi, kontynuował eksperymenty, tworząc styl łączący pismo bieżące i kursywne (trawiaste). Obaj Wangowie, podobnie jak inni twórcy ich czasów pozostawali pod silnym wpływem filozofii i estetyki taoizmu. "Przedmowa do rękopisu z Altany Orchidei" autorstwa Wang Xizhi uznawana jest za najwybitniejszy wzór chińskiej kaligrafii, a dzieła obu Wangów wywarły ogromny wpływ na tę sztukę, zwłaszcza za czasów dynastii Tang. Cesarz Tang Taizong cenił "Przedmowę" tak wysoko, że oryginał zabrał ze sobą do grobu. Wang Xizhi jest uważany za twórcę „południowej szkoły” kaligrafii, podczas gdy „szkoła północna”, rozwijająca się zwłaszcza za czasów i na terenie północnego państwa Wei zachowała bardziej formalną i "kanciastą" postać pisma dynastii Han.
Epoka Tang to okres dojrzewania pisma wzorcowego. Najsławniejszymi kaligrafami tego okresu są Ouyang Xun, Yu Shinan, Chu Suiliang i Xue Ji. Pismo okresu Tang jest zdyscyplinowane, regularne i uporządkowane, w odróżnieniu od swobodniejszego i płynniejszego stylu czasów Jin. Równocześnie jednak doszło do pewnej syntezy stylów „północnych” i „południowych”, do czego przyczynił się zwłaszcza Yan Zhenqing. Istotne były też szkoły związane z taoistami i buddystami chan, często praktykujące swobodne style „dzikiej kursywy”. Na rozwój kaligrafii miał poważny wpływ dwór – cesarze Tang Taizong i Tang Xuanzong byli uznanymi kaligrafami (stela z "Klasykiem Nabożności Synowskiej" tego ostatniego do dziś znajduje się w „Lesie Stel” w Xi’anie). W epoce tej pojawiło się też wiele dzieł z zakresu krytyki, z których najważniejsze "Shu duan" ("Oceny kaligrafii") Zhang Huaiguana (VIII w.).
Pismo bieżące ("xingshu") dominowało w sztuce songowskiej, która ceniła elegancję, swobodne wyrażanie emocji i uwolnienie się od ograniczeń. Takiemu nastawieniu w kaligrafii odpowiadały style płynniejsze, mniej regularne, nawiązujące do mistrzów ery Jin, takie jak "xingshu" i kursywa. Wielkimi mistrzami dynastii Song byli: Su Shi, Huang Tingjian i Mi Fei. 
Wśród twórców z epoki Ming należy wymienić postulującego spontaniczność i impulsywność w sztuce Dong Qichanga, w którego dużych, płynnie łączonych znakach cechy te się wyraźnie zaznaczają. Z artystów wczesnego okresu Ming, prace Wen Zhengminga charakteryzują się łączeniem stylów tangowskich i songowskich, kombinowaniem stabilnej kompozycji z wielką siłą; pisma współczesnego mu Zhu Yunminga charakteryzują się z kolei swobodą i energią wyrażoną w swobodnie płynących znakach „dzikiej kursywy”.
W czasach qingowskich wielu twórców odwróciło się od „manieryzmu” widocznego w sztuce poprzedniej dynastii Ming na rzecz prostoty i studiowania dawnych wzorów, np. inskrypcji na stelach. Niektórzy twórcy jak Fu Shan świadomie rezygnowali z elegancji i płynności, by zaznaczyć swoją niezależność i nonkonformizm. Zaznaczył się wtedy trend „archaizacji”, eksperymentowania z dawnymi stylami pisma, studiowania dawnych inskrypcji np. z czasów północnej dynastii Wei. Kang Youwei postulował reformę kaligrafii wraz z reformą polityczną. Na przełomie XIX i XX w. próbowano też łączenia różnych stylów pisma, w tym przedkaligraficznych, jak pismo pieczęciowe. Po 1949 r. i zwycięstwie komunistów, kaligrafia była dalej szeroko nauczana i praktykowana. Jednym z jej entuzjastów był Mao Zedong.
Style kaligraficzne.
Rozwój znaków pisma chińskiego zakończył się zasadniczo z powstaniem pisma kancelaryjnego () w III w. p.n.e. Dziś ten styl jest wykorzystywany jako świadomie archaiczny. Kolejne style kaligraficzne to:
Sławni kaligrafowie.
Najsławniejszym chińskim kaligrafem jest Wang Xizhi, a najsławniejszym dziełem – znana tylko z kopii "Przedmowa do rękopisu z Altany Orchidei" ("Lantingji Xu"); jego syn Wang Xianzhi, też jest uznawany za wielkiego mistrza tej sztuki. Większość chińskich malarzy i poetów była równocześnie kaligrafami; raczej nie ma artystów specjalizujących się wyłącznie w kaligrafii. Wielkimi kaligrafami byli m.in.:
Kaligrafowanie.
Narzędzia.
Podobnie jak w przypadku malarstwa chińskiego są to tzw. cztery skarby gabinetu: pędzel pisarski (筆, "bǐ"), tusz (墨, "mò"), papier (紙, "zhǐ") i kamień pisarski (硯, "yàn"). Z uwagi na swoją wysoką jakość, do kaligrafii wykorzystywany jest papier Xuan – o gładkiej powierzchni i czystej teksturze, odporny na gniecenie i niszczenie, łatwo wchłaniający wodę i tusz.
Proces.
Dwie podstawowe pozycje pisarskie to stojąca i siedząca. Pisze się najczęściej na poziomo rozłożonym arkuszu papieru, siedząc w stabilnej pozycji, z wyprostowanym kręgosłupem; środek ciężkości winien być lekko przesunięty do przodu, ale należy unikać nadmiernego pochylania się do przodu i zwieszania głowy nad stołem. Łokcie szeroko rozłożone i oparte o stół; przy pisaniu małych znaków nadgarstek opiera się o stół, przy większych jest lekko uniesiony – technika z wysoko uniesionym nadgarstkiem, stosowana przy dużych znakach uznawana jest za najbardziej zaawansowaną. Pisząc na stojąco należy przybrać podobną, wyprostowaną, ale nie napiętą posturę. Nowicjusze bywają często zmęczeni utrzymywaniem właściwej pozycji, niemniej nauczyciele i mistrzowie kaligrafii podkreślają zaangażowanie całego ciała w tworzenie dzieła.
Pędzel należy trzymać prostopadle do papieru, lekko, bez usztywniania nadgarstka, w trzech palcach (można oprzeć o czwarty, serdeczny). Palec wskazujący i kciuk trzymają pędzel, środkowy przez lekki nacisk pozwala na zmianę jego kąta. Wzrok winien śledzić ruch pędzla na papierze. 
Pisać należy w spokoju i bez pośpiechu, w warunkach pozwalających na relaks i koncentrację. Mistrz kaligrafii, Yu Shinan (VII w.), podkreślał, że aby pisać, trzeba „odrzucić wszystkie myśli i skupić się na rzeczywistości duchowej”, uspokoić umysł, co przełoży się na subtelność w stawianiu znaków. Niezrównoważony oddech miał prowadzić do brzydkich znaków, niespokojny umysł – do nieodpowiedniego pisma.
Ćwiczenie kaligrafii ma doprowadzić do pełnej biegłości, by móc przejść na poziom ekspresji emocji poprzez pismo; stąd wiele jest opowieści o adeptach tej sztuki ćwiczących bezustannie i długotrwale, kosztem czasu na sen i posiłki. Zhong Yao miał ćwiczyć 30 lat, Wan Wenming codziennie dziesięć razy przepisywać "Esej tysiąca znaków", a Deng Shiru każdego dnia zużywać całą tafelkę tuszu.
Kaligrafia jako sztuka.
Estetyka kaligrafii.
Kaligrafia w Chinach uznawana była za sztukę równorzędną, a nawet przewyższającą malarstwo. Używała tych samych narzędzi i technik, przez co umiejętności malarskie lub pisarskie mogły zostać zastosowane w tworzeniu dzieł drugiej sztuki (pisania lub malowania).
Podobnie jak w rysunku, ceniono dzieła kaligraficzne za kompozycję, proporcje między elementami i równowagę między nimi, jedność całości. Pismo powinno być szybkie, dynamiczne, żywe i energiczne i wyrażać indywidualność twórcy oraz emocje twórcy. W tym różni się od kaligrafii europejskiej, która ceniła powtarzalność i ozdobność.
Znaczenie i wykorzystanie kaligrafii.
Kaligrafia chińska była przede wszystkim sztuką użytkową, służącą sporządzaniu pięknych i eleganckich napisów: wierszy, aktów urzędowych, napisów na świątyniach, a także szyldów i reklam. Istotne było też tworzenie pamiątkowych inskrypcji – część z nich kuto w kamieniu. Ważnym zastosowaniem kaligrafii była epistolografia, w której piękne pismo współgrało z elegancką treścią listu. Wykorzystywana była także do sporządzania noworocznych napisów, umieszczanych na domach z okazji Chunjie. Reklamowe i ozdobne kaligrafie są wciąż w powszechnym użyciu, podobnie jak kontynuowana jest tradycja umieszczania kaligrafii wśród natury, w szczególnie pięknych miejscach widokowych. Sławne góry pełne są inskrypcji, często wielometrowych, wykutych w skałach; jednym z największych zbiorów takiej kaligrafii pod gołym niebem jest Tai Shan. 
Chińska kaligrafia wykraczała jednak poza funkcje czysto użytkowe, które wypełniała też kaligrafia europejska. Uznawano ją za samodzielną, bardzo wysoko cenioną sztukę, a kaligrafowane napisy oprawiano na wzór obrazów. Kaligrafia współistniała z malarstwem – typową praktyką było łączenie poezji z obrazem, przez umieszczenie wykaligrafowanego wiersza na malowidle. Inną częstą praktyką było dopisywanie inskrypcji pochwalnych lub wyrażających uczucia wzbudzone przez dany obraz. Umieszczenie napisu na obrazie nie było jego dewastacją, przeciwnie – podnosiło jego wartość (pod warunkiem, że kaligrafia była wysokiej klasy).
Kaligrafia pełniła też istotną funkcję ekspresyjną. Wyćwiczeni kaligrafowie, biegli w sztuce pisania, nie koncentrowali się już na stawianiu znaków, lecz – poprzez nie – dawali upust swoim uczuciom. Cai Yong, autor "Sztuki pędzla", twierdził, że by pisać, trzeba „puścić wodze sercu”, uwolnić uczucia i wyrazić je na piśmie. Dla uczonych konfucjańskich kaligrafia stawała się artystycznym językiem wyrażania emocji i życia duchowego. Uznawano, że istnieje odpowiedniość między stanem ducha twórcy a dziełem kaligraficznym, którą wprawny odbiorca jest w stanie dostrzec przez minimalne zmiany w formach ideogramów. Pismo stawało się sposobem ekspresji nie treści językowej, lecz emocjonalnej. Stąd wielu twórców bezustannie ćwiczyło, nie dla nabrania biegłości w samej sztuce pisania, lecz traktując ją jako ćwiczenie duchowe. Kaligrafia chińska nigdy jednak nie stała się sztuką abstrakcyjną, czysto formalną, i zawsze pozostała związana z tekstem; nie spotyka się np. pięknie wykaligrafowanych wulgaryzmów.
Na podstawie pisma można było odgadnąć temperament, moralność i erudycję piszącego. Ponieważ wierzono w możliwość wyrażenia stanu ducha poprzez kaligrafię, stała się ona, za czasów dynastii Tang, elementem egzaminów urzędniczych, jako sposób oceny charakteru kandydata. W następnych wiekach zrezygnowano z tej praktyki, ale eseje egzaminacyjne dalej kaligrafowano, przez co sztuka pięknego pisma była sposobem uzyskania wysokiego stanowiska i zaszczytów, a to przekładało się na jej prestiż. Fakt, że cesarze (np. Kangxi, Qianlong czy Song Huizong) byli jej praktykami, także przyczyniał się do szacunku, jakim ją darzono. 
Wpływ sztuki kaligrafii.
Z chińskiej kaligrafii wywodzą się kaligrafia japońska, koreańska i wietnamska. 
W Japonii początkowo kaligrafowano znaki chińskie (kanji), a od IX w. także japońskie (kana); pierwotnymi ośrodkami tej sztuki były dwory arystokratyczne i klasztory buddyjskie. W pierwszej połowie X w. Ono no Tōfū zapoczątkował japoński styl kaligraficzny (style japońskie obejmują zarówno pisma przy użyciu ideogramów, jak i sylabariuszy kana). Kaligrafia japońska była pod wpływem chińskiej (cztery główne okresy zapożyczeń to: VI w., kiedy oddziaływała sztuka wczesnotangowska; VIII/IX w. – wpływy późnego dworu Tang; poł. XVII w., kiedy napłynęły dzieła w stylu Song, Yuan i Ming; i koniec XIX w. – wpływy archaizującej mody na pismo z okresu północnej dynastii Wei). Podobnie jak w Chinach, kaligrafia była ściśle związana z malarstwem, w szczególności w stylach zenga i suiboku-ga; jest istotnym elementem obrazów kakemono.
Koreańska kaligrafia także rozwijała się pod wpływem kolejnych stylów chińskich. Za czasów zjednoczonego królestwa Silla dominowały wpływy artystów tangowskich; styl Ouyang Xuna i Yu Shinana był naśladowany do połowy XIV w., kiedy to głównym wzorem do naśladowania stało się "miększe", bardziej zaokrąglone pismo Zhao Mengfu – tzw. styl "zhao" stał się podstawą późniejszej kaligrafii koreańskiej. Za czasów dynastii Joseon najwybitniejszym kaligrafem był Kim Jeong-hui, który na bazie pisma "lishu" rozwinął własny styl, zwany "chusa" (秋史體). W pierwszej połowie XX w. w Korei silne były wpływy kaligrafii japońskiej, a w drugiej – zaznaczyły się efekty promowania przez władze wyłącznego użycia pisma hangul

</doc>
<doc id="759377" url="https://pl.wikipedia.org/wiki?curid=759377" title="Charles W. Juels">
Charles W. Juels



</doc>
<doc id="759378" url="https://pl.wikipedia.org/wiki?curid=759378" title="KPS Skra">
KPS Skra



</doc>
<doc id="759379" url="https://pl.wikipedia.org/wiki?curid=759379" title="Władimir Małachow (szachista)">
Władimir Małachow (szachista)

Władimir Małachow, ros. Владимир Наильевич Малахов (ur. 27 listopada 1980 w Iwanowie) – rosyjski szachista, arcymistrz od 1998 roku.
Kariera szachowa.
W roku 1992 w Duisburgu zdobył tytuł wicemistrza świata juniorów do lat 12, zaś rok później w Bratysławie - tytuł mistrza świata juniorów do lat 14. W latach 1995 i 1996 zwyciężył w turniejach w Budapeszcie. W roku 1998 wygrał otwarty turniej w Mińsku, natomiast dwa lata później - "open" w Genui oraz kołowy turniej w Sajanogorsku. W latach 2000 i 2004 dwukrotnie uczestniczył w mistrzostwach świata FIDE rozgrywanych systemem pucharowym, za każdym razem odpadając w II rundzie. W 2003 zdobył srebrny medal na mistrzostwach Europy w Stambule.
W Pucharze Świata 2005 w Chanty-Mansijsku zajął XI miejsce, dzięki czemu wywalczył awans do meczów pretendentów. W 2006 zwyciężył w turnieju rozegranym w Solinie oraz podzielił I m. (wraz z Magnusem Carlsenem i Liviu-Dieterem Nisipeanu) w turniej "Bosna" w Sarajewie. W 2007 wystąpił w rozegranych w Eliście meczach pretendentów, ale w I rundzie przegrał z Aleksandrem Griszczukiem i nie wywalczył awansu do turnieju o mistrzostwo świata w Meksyku. Podzielił również I m. w turnieju "Politiken Cup" w Helsingør (wspólnie z Michałem Krasenkowem, Nickiem de Firminem, Gabrielem Sargissianem i Emanuelem Bergiem), sukces ten powtarzając w 2008 (wspólnie z Siergiejem Tiwiakowem, Jurijem Kuzubowem, Peterem Heine Nielsem, Borysem Sawczenko i Jonny Hectorem). W 2009 r. zdobył w Budvie tytuł indywidualnego wicemistrza Europy (w finale przegrywając z Jewgienijem Tomaszewskim), natomiast w 2012 r. w Płowdiwie zdobył brązowy medal mistrzostw Europy.
Najwyższy ranking w dotychczasowej karierze osiągnął 1 lipca 2010 r., z wynikiem 2732 punktów zajmował wówczas 17. miejsce na światowej liście FIDE, jednocześnie zajmując 5. miejsce wśród rosyjskich szachistów.

</doc>
<doc id="759385" url="https://pl.wikipedia.org/wiki?curid=759385" title="Demokratyczna Lewica">
Demokratyczna Lewica

Demokratyczna Lewica (ang. "Democratic Left", irl. "Daonlathas Clé") była partią socjalistyczną działającą zarówno w Irlandii jak i Irlandii Północnej pomiędzy 1992 a 1999 rokiem. Powstała po odłączeniu się od Partii Robotniczej, po czym po zaledwie siedmiu latach istnienia, weszła w skład Irlandzkiej Partii Pracy.
Pochodzenie.
Demokratyczna Lewica powstała po odłączeniu się od Partii Robotniczej, której to początkiem był podział w roku 1970 pomiędzy Oficjalną Sinn Féin i Prowincjonalną Sinn Féin. Znaczna część członków Partii Robotniczej odeszła z niej w 1992 po próbie zmiany statutu partii (aby odciąć się od oficjalnej IRA i zmodernizować leninowskie struktury partii) nie uzyskała jednak dwóch trzecich wymaganej większości na specjalnym kongresie. Członkowie, którzy odeszli z partii, włączając w to jej lidera, Proinsias'a De Rossa oraz pięciu z siedmiu przedstawicieli partii w Dáil Éireann, czyli niższej izbie Parlamentu Irlandii - Oireachtas. Nowa partia, którą założyli była prowizorycznie nazwana Nową Agendą do czasu gdy na jej zjeździe założycielskim przyjęto nazwę Demokratyczna Lewica. Proinsias De Rossa został liderem partii.
Wybory i udział w parlamencie.
W roku 1992 w wyborach partia straciła dwa z sześciu mandatów w izbie niższej Parlamentu, uzyskując 2.8% głosów w porównaniu do 5% z wyborów sprzed rozpadu Partii Robotniczej w poprzednich wyborach. Następnie uzyskała dwa mandaty w wyborach uzupełniających.
Po upadku koalicyjnego rządu Fianna Fáil i Partią Pracy w roku 1994 Demokratyczna Lewica przystąpiła do nowego koalicyjnego rządu Fine Gael i Partii Pracy. Proinsias De Rossa został Ministrem Opieki Społecznej, rozpoczynając pierwszą w historii Irlandii strategię walki z biedą.
Połączenie z Partią Pracy.
W wyborach roku 1997 Demokratyczna Lewica straciła dwa z sześciu mandatów, uzyskując 2.5% głosów. W 1999 roku Demokratyczna Lewica połączyła się z Partią Pracy. Lider Partii Pracy, Ruairi Quinn, został liderem połączonej partii, z kolei Proinsias De Rossa objął tytularne stanowisko przewodniczącego partii. W 1999 z powodzeniem startował on w Dublinie w wyborach do Parlamentu Europejskiego. Pełnił mandat do roku 2002, lecz nie starał się o reelekcję w wyborach odbywających się w tamtym roku.
Byli parlamentarzyści Demokratycznej Lewicy, Pat Rabbitte i Liz McManus zostali wybrani na przewodniczącego i zastępcę przewodniczącego w 2002.

</doc>
<doc id="759389" url="https://pl.wikipedia.org/wiki?curid=759389" title="Uniwersytet Telawiwski">
Uniwersytet Telawiwski

Uniwersytet Telawiwski (hebr. אוניברסיטת תל אביב; ang. "Tel Aviv University" (TAU)) – największa publiczna uczelnia w Izraelu.
Uniwersytet jest położony w Kampusie Uniwersytetu Telawiwskiego w Tel Awiwie. W Światowym Rankingu Uniwersytetów w 2009 uplasował się na 116 miejscu.
Historia.
Pomysł utworzenia uniwersytetu w Tel Awiwie zaproponował w latach 30. XX wieku ówczesny burmistrz miasta, Meir Dizengoff. Z jego inicjatywy, brytyjskie władze mandatowe zezwoliły na otworzenie w mieście Instytutu Biologiczno-Pedagogicznego oraz Szkoły Prawa i Ekonomii. Jednak Dizengoff przewidywał szybki wzrost populacji miasta i dostrzegał potrzebę utworzenia wyższej uczelni w Tel Awiwie.
Po powstaniu w 1948 niepodległego Państwa Izraela, ówczesny burmistrz Tel Awiwu (lata 1953–1959), Chaim Levanon, poprowadził energiczną kampanię na rzecz założenia drugiego izraelskiego uniwersytetu (drugiego po Uniwersytecie Hebrajskim w Jerozolimie). Pomimo licznych sprzeciwów, propozycja ta została przyjęta przez władze miejskie 16 sierpnia 1953. Podjęto wówczas decyzję, że Instytut Biologiczno-Pedagogiczny zmieni swoją nazwę na Akademicki Instytut Nauk Przyrodniczych i będzie kamieniem węgielnym pod przyszły uniwersytet. Dyrektorem szkoły był prof Heinrich Mendelssohn. Szkoła mieściła się w kampusie Abu Kabir, w południowym Tel Awiwie. Do pierwszej klasy (w pierwszym semestrze działalności szkoły) uczęszczało 24 studentów.
W 1954 w Tel Awiwie powstał drugi instytut: Naukowy Instytut Studiów Żydowskich. Przy tym instytucie powstała biblioteka oraz specjalistyczne laboratoria. Uczelnia także mieściła się w kampusie Abu Kabir. W roku akademickim 1955-1956 w obu instytutach uczyło się 130 studentów.
Równocześnie, w 1955 położono kamień węgielny pod budowę Szkoły Prawa i Ekonomii w dzielnicy Ramat Awiw, na północy Tel Awiwu. Budowę szkoły rozpoczęto z zamiarem, że w rzeczywistości będzie on siedzibą nowego uniwersytetu. Budynek szkoły został wybudowany w 1959, jednak w skład Uniwersytetu Tel Awiwu wszedł on dopiero w 1965. Przez ten czas Szkoła Prawa i Ekonomii funkcjonowała jako wydział Uniwersytetu Hebrajskiego.
Uniwersytet Telawiwski powstał w 1956 z połączenia Naukowego Instytutu Studiów Żydowskich z Akademickim Instytutem Nauk Przyrodniczych. W 1960 rozpoczął się proces akredytacji przez Radę Wyższej Edukacji. W ten sposób utworzono siedem wydziałów, które posiadały prawo przyznawania tytułów naukowych.
W 1962 w północnej dzielnicy miasta, Ramat Awiw, wybudowano siedzibę wydziału fizyki i chemii. W tym samym czasie, architekt Werner Witkover przedstawił projekt budowy nowoczesnego, scentralizowanego kampusu uniwersyteckiego, w którym znajdowałyby się wszystkie niezbędne budynki akademickie, administracyjne i obiekty pomocnicze. W 1963 rozpoczęto prace budowlane. W listopadzie 1969 nastąpiło uroczyste otwarcie nowej siedziby Uniwersytetu Tel Awiwu.
Wykres liczby studentów Uniwersytetu Telawiwskiego na przestrzeni lat:
Wydziały.
Uniwersytet posiada 9 wydziałów – sztuki (w jego skład wchodzi szkoła architektury), inżynierii, nauk ścisłych (w jego skład wchodzi Obserwatorium astronomiczne w Micpe Ramon), nauk humanistycznych, Prawa, przyrody, zarządzania, medycyny i nauk społecznych – 106 departamentów i 90 instytutów badawczych.
Wydziały:
Budynki uniwersyteckie.
Wśród licznych budynków naukowych użytkowanych przez Uniwersytet Telawiwski, szczególne miejsce zajmuje Synagoga Cymbalistów i Centrum Dziedzictwa Żydowskiego. Celem jego utworzenia było zapoczątkowanie spotkań Żydów z różnych nurtów Judaizmu (ortodoksyjnego, konserwatywnego i reformowanego) z ludźmi świeckimi. Spotkania mają na celu zrozumienie pokrewieństwa duchowego i narodowego Żydów, w celu stworzenia demokratycznego społeczeństwa Państwa Izraela. Znajduje się tutaj muzeum judaików.
Na terenie uniwersytetu znajduje się także Galeria Sztuki Genia Schreiber, w której są organizowane liczne wystawy muzealne oraz współczesnej sztuki. Jest to także centrum sztuki eksperymentalnej. W bezpośrednim sąsiedztwie galerii sztuki znajduje się stała wystawa rzeźby.
30 listopada 2009 marszałek Sejmu, Bronisław Komorowski, odsłonił pomnik-ławeczkę Jana Karskiego na terenie kampusu uniwersyteckiego.
Muzea.
Ważne miejsce w kulturze uniwersyteckiej zajmuje Muzeum Diaspory (hebr. בית התפוצות, "Bet ha-Tefucot").
Transport.
Wzdłuż wschodniej granicy kampusu uniwersyteckiego przebiega autostrada nr 20 ("Ayalon Highway"). Natomiast ulicą Sederot Rokah można dojechać do położonej na zachodzie drogi ekspresowej nr 2 (Tel Awiw-Natanja-Hajfa).
Przy kampusie znajduje się stacja kolejowa Tel Awiw Uniwersytet obsługiwana przez Rakewet Jisra’el.

</doc>
<doc id="759393" url="https://pl.wikipedia.org/wiki?curid=759393" title="Termoplast">
Termoplast



</doc>
<doc id="759394" url="https://pl.wikipedia.org/wiki?curid=759394" title="Saint Andrew (Barbados)">
Saint Andrew (Barbados)

St. Andrew – parafia leżąca w północnej części Barbadosu. Parafia jest jedną z najmniej zurbanizowanych. Większość terenu pokrywają zielone wzgórza, służące rolnikom jako ziemia uprawna. Znajduje się tu także najwyższe wzniesienie na Barbadosie - góra Mount Hillaby położona w południowej części parafii. 
W czasach kolonializmu Brytyjczycy często nazywali parafię "Dystryktem Szkockim", ponieważ bardzo przypominała im zielone pagórki Szkocji.
Parafia St. Andrew leży przy wschodniej linii brzegowej Barbadosu, gdzie Ocean Atlantycki jest zazwyczaj bardziej wzburzony. W regionie robi się dużo w celu ochrony środowiska naturalnego, czego przykładem mogą być rezerwaty przyrody, w tym rezerwat Turner's Hall Woods.

</doc>
<doc id="759398" url="https://pl.wikipedia.org/wiki?curid=759398" title="Ziemianka">
Ziemianka

Ziemianka – prymitywne schronienie wykopane w ziemi, przeważnie przykryte gałęziami i poszyciem leśnym lub odchodami zwierzęcymi w formie stałej, niekiedy wyposażone w piec gliniany. 
Używane były między innymi przez plemiona germańskie i słowiańskie, przetrwały po dziś dzień na całym świecie jako przechowalnia pożywienia w okresie zimowym, schronienia myśliwskie, a nawet jako mieszkanie dla ludzi. 

</doc>
<doc id="759400" url="https://pl.wikipedia.org/wiki?curid=759400" title="Uniwersytet Ben Guriona">
Uniwersytet Ben Guriona

Uniwersytet Ben Guriona (hebr. אוניברסיטת בן גוריון בנגב, "Uniwersitat Ben Gurion ba-Negew") – uczelnia wyższa w Beer Szewie w Izraelu.
Historia.
Uniwersytet został założony w 1969 z inicjatywy byłego premiera Izraela – Dawida Ben Guriona – oraz rządowej komisji nauki i techniki w celu promowania rozwoju pustyni Negew. Wierzył on, że przyszłość kraju tkwi w stosunkowo słabo rozwiniętym południu. Początkowo uniwersytet oferował studia na kierunkach psychologii, antropologii i socjologii, zaś kampus znajdował się na małym obszarze, co sprawiło, że siedziba dziekana mieściła się w beduińskim namiocie. W 1970 roku zbudowano budynek głównej biblioteki. W pierwszych latach funkcjonowania uczelnia nazywała się "Uniwersytetem Negewu". W listopadzie 1973 roku, po śmierci Ben Guriona, zmieniono nazwę na "Uniwersytet Ben Guriona". W latach 1970–1975 powstał wydział nauk przyrodniczych i nauk medycznych. W tym samym czasie liczba studentów wzrosła z 1300 osób do 4038.
W 1976 roku Kneset uchwalił "prawo Ben-Guriona", które miało na celu uhonorowanie pamięci premiera. Na jego mocy utworzono między innymi Centrum Dziedzictwa Ben Guriona w Sede Boker, na które składać się miał jego dom i biblioteka. W trakcie wojny Jom Kipur w 1973 roku zginęło 33 studentów, wykładowców i pracowników uniwersytetu. Pod koniec lat 70. XX wieku naukowcy z uniwersytetu zaproponowali w Knesecie plan rozwoju pustyni Negew. 27 maja 1979 roku uczelnię odwiedzili premier Menachem Begin i prezydent Egiptu Anwar as-Sadat w celu podpisania porozumienia pokojowego. W latach 1976–1985 zapoczątkowano program dla studentów zagranicznych zwany dzisiaj "Ginsburg-Ingerman Overseas Student Program". Pod koniec lat 80. XX wieku uczelnię ukończyła pierwsza Beduinka Shifa el-Houzayil. W 1989 roku wybudowano Bramę Pokoju na dziesięciolecie wizyty Begina i Sadata. W 1991 roku powstało Centrum Energii Solarnej Uniwersytetu Ben Guriona. Na początku lat 90. XX wieku UNESCO zatwierdziło ekspertyzę uniwersytetu w sprawie upraw na jałowych ziemiach. To pierwszy raz, kiedy ONZ konsultowało się z izraelskimi naukowcami. W 1996 roku powstały szkoła medyczna im Joyce i Irving Goldmanów, szkoła zarządzania, międzynarodowa szkoła badań nad pustynią im. Alberta Katza. Na początku lat XXI wieku utworzono Instytut Studiów nad Wodą, a w 2003 roku zapoczątkowano program szkoleniowy dla pilotów Sił Powietrznych Izraela.
W 2005 roku kampus uniwersytecki w Beer Szewie nazwano imieniem rodziny Marcus. W 2006 roku na uniwersytecie Deutsche Telekom otwarła swoją pierwszą placówkę badawczą poza granicami kraju. W trakcie drugiej wojny libańskiej uniwersytet udostępnił swoje budynki zagrożonym ostrzałami rakietowymi mieszkańcom północnego Izraela. W 2009 roku liczba studentów wyniosła ponad 20 000. Rządowa decyzja o przeniesieniu większości placówek wywiadowczych na południe kraju zaangażowała w to przedsięwzięcie także uniwersytet, co przyczyniło się do rozbudowy kampusu. We wrześniu 2013 roku otwarto "The Advanced Technologies Park", który jest inicjatywą władz miasta i uniwersytetu i ma być siedzibą firm hi-tech na południu kraju. Swoje placówki badawcze otwarły tu IBM, Oracle, Lockheed Martin, Dell-EMC i Deutsche Telekom. W ramach tej inicjatywy doszło do współpracy armii, rządu i uniwersytetu w dziedzinie cyberbezpieczeństwa. 
Struktura i kampusy.
Kampus główny w Beer Szewie.
Główny kampus znajduje się w Beer Szewie. Swoje siedziby mają tutaj:
Kampus w Sede Boker.
Mały kampus Instytutu Badań nad Syjonizmem i Izraelem znajduje się przy Midreszet Ben-Gurion w kibucu Sede Boker. Swoją siedzibę ma tutaj wydział badań nad rozwojem pustyni. Instytut powstał w 1982 roku na podstawie "Prawa Ben Guriona" i porozumienia zawartego pomiędzy uniwersytetem i Centrum Dziedzictwa Ben Guriona. Instytut zajmuje się studiami nad syjonizmem i Izraelem z różnych perspektyw badawczych takich jak historia, filozofia, polityka, kultura, społeczeństwo i geografia. W Sede Boker znajduje się Archiwum Ben Guriona, biblioteka.
Kampus w Ejlacie.
Drugi kampus – Kampus Ejlatu – otwarty w 2002 roku, znajduje się w Ejlacie. Można tu studiować różne kierunki: administrację biznesu, prace społeczną, ekonomię, rachunkowość, hotelarstwo i turystykę, biologię morską.
Park technologiczny.
Uniwersytet jest wiodącą instytucją rozwijającą "The Advanced Technologies Park", który zajmuje powierzchnię 93 m². W jego ramach funkcjonuje Uniwersyteckie Centrum Medyczne Soroka, Uniwersytet Ben Guriona oraz przyszła baza wojsk wywiadowczych i inżynieryjnych Sił Obronnych Izraela. Utworzenie parku technologicznego przypisuje się byłemu dziekanowi Awiszajowi Brawermanowi. Inicjatywa ma także wpłynąć na rozwój rynku pracy w mieście i na południu kraju w dziedzinie przemysłu, hi-tech, start upów i inżynierii. W ramach parku działa także BGN Technologies, przedsiębiorstwo technologiczne uniwersytetu, które zajmuje się wdrażaniem i transferem projektów, przedsięwzięć, badań i innowacji na rynek pracy. Przedsiębiorstwo ma także spełniać rolę struktury, która ułatwia współpracę pomiędzy przemysłem a nauką.
Ginsburg-Ingerman Overseas Student Program (OSP).
Uniwersytet oferuje studentom z zagranicy możliwość studiowania na uczelni w ramach programu semestralnego lub rocznego. Krótsze kursy odbywają się w ramach szkół letnich. W ramach programu uczestnicy mogą wybrać przedmioty wykładane na uniwersytecie w języku hebrajskim lub angielskim.
Studenci przebywający na uniwersytecie w ramach programu OSP mogą zapisać się na kursy języka hebrajskiego tzw. ulapny. Ich długość wynosi od czterech do sześciu tygodni, w trakcie których rozwijane są umiejętności czytania, pisania oraz wypowiedzi na różnych poziomach zaawansowania. Każdy kurs kończy się egzaminem z możliwością uzyskania certyfikatu.
Biblioteki i archiwa.
Uczelnia ma 5 bibliotek:
W ramach uniwersytetu funkcjonują również 4 archiwa:

</doc>
<doc id="759402" url="https://pl.wikipedia.org/wiki?curid=759402" title="Uniwersytet Bar-Ilana">
Uniwersytet Bar-Ilana

Uniwersytet Bar-Ilana (hebr. אוניברסיטת בר אילן) – izraelska uczelnia publiczna w Ramat Ganie, jedna z największych w tym kraju.
Jej patronem jest rabin Meir Bar-Ilan, autor koncepcji powołania instytucji szkolnictwa wyższego o zarówno świeckim, jak i religijnym charakterze.
Ma sześć wydziałów: nauk ścisłych, przyrodniczych, społecznych, humanistycznych, prawnych i judaistycznych.
Historia.
Uczelnię założono w 1955 roku, aby promować syjonizm religijny. Oferowała oddzielnie dwa programy nauczania: nauki świeckie oraz religijne nauki Tory. W 2011 uruchomiono Wydział Medyczny w Safedzie.

</doc>
<doc id="759409" url="https://pl.wikipedia.org/wiki?curid=759409" title="Repusowanie">
Repusowanie

Repusowanie (trybowanie) – zdobienie wyrobów z blachy poprzez wybijanie na zimno wgłębień, dających po drugiej stronie wypukły wzór.
Techniką repusowania zdobić można metale ciągliwe i kowalne - głównie złoto, srebro, miedź, mosiądz, żelazo. Używane są młotki - twarde, miękkie i cyzelerskie, punce oraz kowadła miękkie. Kowadło takie musi być wykonane z materiału, który ustępuje pod naciskiem (np. smoły, miękkiego drewna, ołowiu). 
Na blasze, czasem pokrytej podkładem, rysowany jest wzór. Następnie jest ona umieszczana na kowadle, licem do dołu i wykuwana. W efekcie powstaje wklęsły relief, który jest wykańczany także od drugiej, wypukłej strony.
Technika ta wymaga dużych umiejętności i dobrego surowca. Nadmierne wyciągnięcie blachy może bowiem doprowadzić do jej pęknięcia.
Repusowanie było znane już w starożytności, wyparte zostało w dużej mierze w XIX wieku przez wytłaczanie (sztancowanie) metalu w gotowych formach.
Największym dziełem wykonanym tą techniką jest Statua Wolności.

</doc>
<doc id="759410" url="https://pl.wikipedia.org/wiki?curid=759410" title="Trybowanie">
Trybowanie



</doc>
<doc id="759413" url="https://pl.wikipedia.org/wiki?curid=759413" title="Różnice pomiędzy Społecznością Chrystusa a Kościołem Jezusa Chrystusa Świętych w Dniach Ostatnich">
Różnice pomiędzy Społecznością Chrystusa a Kościołem Jezusa Chrystusa Świętych w Dniach Ostatnich

Różnice pomiędzy Społecznością Chrystusa a Kościołem Jezusa Chrystusa Świętych w Dniach Ostatnich
Społeczność Chrystusa i Kościół Jezusa Chrystusa Świętych w Dniach Ostatnich to dwie największe denominacje, które dzielą wspólną spuściznę po „Kościele Chrystusa” założonym przez Josepha Smitha, Jr. 6 kwietnia 1830. Drogi tych dwóch wyznań rozeszły się po śmierci proroka Smitha w 1844 r. Potem ich nauczanie i praktyki rozwijały się oddzielnie. Podczas gdy Kościół Jezusa Chrystusa Świętych w Dniach Ostatnich posiada obecnie 16 milionów członków, Społeczność Chrystusa liczy ich ok. 250 tysięcy.
Pisma święte.
Natchniony Przekład Biblii wchodzi w skład kanonu Pism Świętych Społeczności Chrystusa, która go po raz pierwszy wydała w 1867 r. Kościół Jezusa Chrystusa Świętych w Dniach Ostatnich uznał jego kanoniczność dopiero pod koniec lat 70. XX wieku, jednak, z powodów historycznych, generalnie preferuje Biblię króla Jakuba. Zarówno Społeczność Chrystusa, jak i Kościół Jezusa Chrystusa Świętych w Dniach Ostatnich uznają Księgę Mormona za świętą księgę, choć Społeczność Chrystusa nie dopuszcza nazywania swoich członków „mormonami”. W skład kanonu obu kościołów wchodzą Nauki i Przymierza. Kościół Jezusa Chrystusa Świętych w Dniach Ostatnich dodał do oryginalnego wydania tej publikacji z 1844 r. tylko kilka załączników, podczas gdy Społeczność Chrystusa usunęła kilka rozdziałów ze swojego wydania i regularnie uzupełnia jego zbiór o natchnione dokumenty współczesnych prezydentów swojego kościoła. W przeciwieństwie do Kościoła Jezusa Chrystusa Świętych w Dniach Ostatnich, Społeczność Chrystusa odrzuca kanoniczność Perły Wielkiej Wartości. Nigdy też nie wydała tego dzieła.
Sukcesja prorocza.
Pierwszych pięciu z siedmiu prezydentów Społeczności Chrystusa, począwszy od 1860 r. było potomkami Josepha Smitha. Podczas gdy kościół ten nigdy nie uznał oficjalnie zasady sukcesji linearnej, naucza jednak, że Joseph Smith, Jr. mianował swojego syna, Josepha Smitha III na swojego następcę. Inaczej jest w Kościele Jezusa Chrystusa Świętych w Dniach Ostatnich, gdzie prawo do wyboru następcy należy się Kworum Dwunastu Apostołów. Zgodnie z tradycją, najstarszy członek tego kworum wybierany jest na prezydenta Kościoła.
Sam założyciel ruchu Świętych w Dniach Ostatnich, Joseph Smith, wydawał się przychylać do koncepcji sukcesji linearnej, o czym świadczy jego odręczny dokument, datowany na 17 stycznia 1844 r., w którym prorok mianował swoim prawowitym następcą najstarszego syna Josepha Smitha III, późniejszego prezydenta Społeczności Chrystusa.
Ostatni kryzys sukcesji w Społeczności Chrystusa zmusił to wyznanie do zastosowania procedury podobnej do tej, którą stosuje od lat Kościół Jezusa Chrystusa Świętych w Dniach Ostatnich. Obecny prezydent, Stephen M. Veazey, został wybrany przez Kworum Dwunastu, w konsekwencji odmowy wybrania swego następcy przez Granta McMurraya.
Nauka Adam-Bóg i pojednanie przez krew.
Nauka o tym, że Adam był Bogiem nigdy nie była głoszona w Społeczności Chrystusa. Chociaż obecnie także Kościół Jezusa Chrystusa Świętych w Dniach Ostatnich odżegnuje się od tej doktryny, jednak jego historyczni przywódcy, m.in. Brigham Young przez długi okres byli zwolennikami tego dogmatu. Społeczność Chrystusa w żadnym okresie swego istnienia nie popierała nauki o pojednaniu przez krew.
Wieczny postęp.
Kościół Jezusa Chrystusa Świętych w Dniach Ostatnich naucza, iż wszyscy ludzie istnieli przed swoim narodzeniem jako duchy w niebie. Duchy te zostały spłodzone przez Boga Ojca i narodzone z Niebiańskiej Matki. Następnie, aby móc być w przyszłości wyniesieni na pozycje boskie, muszą przychodzić na Ziemię, rodzić się w ludzkich ciałach, odpokutować za grzech i uczestniczyć w obrzędach świątynnych. Podczas zmartwychwstania staną się oni takimi, jakimi obecnie jest Bóg Ojciec i będą mogli mieć jak On nieograniczoną liczbę duchowych dzieci. Doktryna ta nazwana jest wiecznym postępem i jest mormońskim wykładem teologii zbawienia. Społeczność Chrystusa odrzuca taki pogląd, podpisując się pod typową chrześcijańską wizją człowieka, jego stanowiska i przeznaczenia.
Bóstwo.
Społeczność Chrystusa jest wyznaniem trynitarnym, wierzącym podobnie, jak reszta chrześcijaństwa w Trójjedynego Boga. Kościół Jezusa Chrystusa Świętych w Dniach Ostatnich postrzega Bóstwo, jako trzy fizycznie odrębne byty (tryteizm).
Wiara a uczynki.
Doktryna LDS naucza, że każdy człowiek zostanie osądzony na podstawie swoich uczynków, podczas gdy Społeczność Chrystusa skłania się ku nauce o usprawiedliwieniu z łaski, zakładając, iż ludzie zostaną osądzeni zgodnie z tym, „jak odpowiedzieli na Boże wezwanie”.
Dostępność władzy kapłańskiej.
Kościół Jezusa Chrystusa Świętych w Dniach Ostatnich udostępnia władzę kapłańską jedynie mężczyznom, zaś do roku 1978 kapłanami nie mogli być ludzie rasy czarnej jako „potomkowie Kaina”. Społeczność Chrystusa od początku swego istnienia wyświęcała do kapłaństwa ludzi wszystkich ras, zaś od 1984 r. udziela władzy kapłańskiej kobietom.
Obrzędy w świątyni.
Mormońska teologia jest oparta o doktrynę wiecznego postępu (patrz wyżej). Zgodnie z nią, jednym z warunków wyniesienia jest uczestniczenie w obrzędach świątynnych, które są dostępne mormonom oraz osobom zmarłym. Do obrzędów tych zaliczamy: endowment, małżeństwo na wieczność oraz chrzest za zmarłych. Wszystkie te ceremonie są objęte tajemnicą i nie można o nich rozmawiać poza świątynią. Społeczność Chrystusa nie praktykuje tych, ani żadnych innych tajemniczych obrzędów i ceremonii, a co za tym idzie świątynie są otwarte dla wszystkich ludzi. Większość członków Społeczności Chrystusa uznaje fakt, iż Joseph Smith popierał przez pewien czas niektóre z tych praktyk, niekoniecznie jednak w takiej postaci, jaką przyjęł na przestrzeni lat w Kościół Jezusa Chrystusa Świętych w Dniach Ostatnich. Tłumaczy się to tym, iż podobnie, jak niektórzy ze starożytnych proroków Izraela, Joseph Smith na pewien czas zboczył z właściwej drogi.
Szafarstwo.
Tradycyjnie Społeczność Chrystusa naucza, że dziesięcina powinna być oddawana jako jedna dziesiąta dyskrecyjnego dochodu. Kościół Jezusa Chrystusa Świętych w Dniach Ostatnich wyznaje zasadę, iż powinna to być jedna dziesiąta łącznego dochodu. Ostatnio jednak, Społeczność Chrystusa przyjęła program znany jako "Odpowiedź Ofiarnych Uczniów", który bardziej opowiada się za ofiarnością, niż obowiązkiem rozliczania się z dochodu.
Odstępstwo i przywrócenie.
Kościół Jezusa Chrystusa Świętych w Dniach Ostatnich naucza, że Joseph Smith, Jr. przywrócił pełnię ewangelii i Kościół po długich wiekach odstępstwa i upadku chrześcijaństwa. Nieco inaczej postrzegane jest to zagadnienie w Społeczności Chrystusa. Barbara McFarlane Higdon w artykule odnośnie do wiary i zasad Kościoła nazwała Społeczność Chrystusa „wyjątkowym członkiem ciała Chrystusa, którym jest powszechna społeczność wierzących”. Społeczność Chrystusa pozytywnie postrzega dialog między różnymi wyznaniami, niemniej jednak, „niezłomnie wierzy w pierwszeństwo współczesnego objawienia zamiast sztywności zasad wiary”.

</doc>
<doc id="759414" url="https://pl.wikipedia.org/wiki?curid=759414" title="Pionkowski Hufiec Harcerzy „Darzbór”">
Pionkowski Hufiec Harcerzy „Darzbór”

Pionkowski Hufiec Harcerzy „Darzbór” – jednostka terytorialna Organizacji Harcerzy ZHR, należąca do Staropolskiej Chorągwi Harcerzy ZHR. Zrzesza drużyny i gromady działające na terenie Pionek i Kozienic.
Powstał w dniu 1 września 1991 roku w wyniku podziału Pionkowskiego Hufca Harcerek i Harcerzy „Darzbór” na część męską i żeńską.
Drużyny.
Hufcowi Pionkowskiego Hufca Harcerzy „Darzbór”.
Instruktorami Pionkowskiego Hufca Harcerzy „Darzbór” są m.in. hm. Marek Wierzbicki HR – profesor KUL, historyk w ISP PAN oraz hm. Krzysztof Jerzy Piaseczny.

</doc>
<doc id="759415" url="https://pl.wikipedia.org/wiki?curid=759415" title="Instytut Naukowy Weizmana">
Instytut Naukowy Weizmana

Instytut Naukowy Weizmanna (hebr. מכון ויצמן למדע) w Rechowot – uczelnia w Izraelu.
Uczelnia oferuje studia na wydziałach: matematyki, informatyki, fizyki, chemii, biochemii i biologii.
Historia.
Instytut został początkowo założony w 1934 przez Chaima Weizmana jako Instytut Badawczy Daniela Sieffa. 2 listopada 1949 oficjalnie zmieniono nazwę Instytutu na obecną.

</doc>
<doc id="759418" url="https://pl.wikipedia.org/wiki?curid=759418" title="Reskrypt">
Reskrypt

Reskrypt (łac. "rescriptum" – odpowiedź pisemna) – w prawie rzymskim akt normatywny wychodzący z kancelarii cesarskiej (jeden z rodzajów cesarskich rozporządzeń zwanych "constitutiones"), będącym odpowiedzią cesarza na zapytania urzędników, sędziów lub osób prywatnych w kwestiach prawnych. Po skodyfikowaniu edyktu pretorskiego cesarz stał się "viva vox iuris civilis" (żywym głosem prawa cywilnego), a poprzez reskrypty dokonywał autentycznej interpretacji obowiązującego prawa. Odpowiedzi te były często elementem kształtującym nową praktykę sądową, jak np. reskrypt Hadriana o zasadach oceny zeznań świadków w procesie rzymskim. Podobnie poprzez reskrypt Antoninus Pius zapewnił bezwzględną ochronę osobom powołanym do dziedziczenia na podstawie testamentu prawa pretorskiego, zaś Marek Aureliusz zapoczątkował nowy etap w rozwoju kompensacji.
Obecnie reskrypt to jedno ze źródeł prawa kanonicznego. Wydaje go organ wykonawczy władzy kościelnej. Na jego podstawie udziela się przywileju lub dyspensy.

</doc>
<doc id="759419" url="https://pl.wikipedia.org/wiki?curid=759419" title="Grupa trywialna">
Grupa trywialna

Grupa trywialna – grupa składająca się wyłącznie z jednego elementu; tego rodzaju grupy są najmniejszymi w sensie liczebności (tj. rzędu) możliwymi grupami.
Przykłady.
Istnieje wiele tak scharakteryzowanych grup, np.:
wszystkie one mają tę samą strukturę, tzn. są izomorficzne.
Dzieje się tak również dlatego, że w dowolnym zbiorze jednoelementowym formula_7 można wprowadzić jedno i tylko jedno działanie dwuargumentowe formula_8 które uczyniłoby z niego grupę. Wówczas wzór
opisuje wszystkie w niej zależności; w szczególności, iż formula_10 pełni rolę elementu neutralnego oraz odwrotnego względem siebie. W związku z powyższym często utożsamia się wszystkie grupy jednoelementowe oznaczając je wspólnym symbolem, np. formula_11 czy formula_12 (w notacji multiplikatywnej) albo formula_13 (w notacji addytywnej).
Własności.
Każda grupa trywialna jest cykliczna, gdyż jest generowana przez element neutralny (przyjmuje się również, że generuje ją także zbiór pusty). Jako taka jest ona zatem: przemienna (abelowa), a ponadto doskonała, pełna, nilpotentna oraz rozwiązalna; dodatkowo jest to jedyna grupa jednocześnie torsyjna i beztorsyjna, przyjmuje się również, że ma zerową rangę.
W dowolnej grupie można wyróżnić jedną i tylko jedną podgrupę, która sama w sobie jest grupą trywialną: składa się ona z jej elementu neutralnego i nazywa "podgrupą trywialną" tej grupy.

</doc>
<doc id="759420" url="https://pl.wikipedia.org/wiki?curid=759420" title="Runy (pieśni)">
Runy (pieśni)

Runy – nazwa dawnych epickich pieśni ludowych, fińskich i karelskich, często o treści mitycznej. Z run składa się fińsko-karelski epos narodowy "Kalevala".
Runy są specyficzną formą poezji ludowej, śpiewanej, która powstała około 2500–3000 lat temu w kulturze plemion bałtofińskich, zamieszkujących wybrzeża Zatoki Fińskiej. W tym czasie nastąpił przełom kulturowy, wskutek czego powstała forma poezji o następujących cechach: aliteracja, paralelizm, wiersz ciągły i metrum czterostopowy, nazwany metrum "Kalevali". Runy miały najczęściej cztery lub pięć stóp i śpiewane były na melodię o cechach pentatonik.
Runy nie powstały w jednym okresie. Można wyróżnić trzy rodzaje run:
Żywa tradycja śpiewania run przetrwała w całej Finlandii do XVI wieku.
Po reformacji Kościół protestancki zakazał śpiewania run, określając całą tradycję mianem pogańskiej. W tym czasie w Finlandii umacniały się nowe wpływy muzyczne z zachodu. Fińska tradycja ustnego przekazu poezji zaczęła zanikać, z początku w zachodniej części kraju, później na całym terenie. Niektóre runy zostały zapisane już w wieku XVII, lecz większość zebrano dopiero w wieku XIX. Do dzisiejszych czasów tradycja śpiewania run przetrwała w Karelii Białomorskiej.

</doc>
<doc id="759421" url="https://pl.wikipedia.org/wiki?curid=759421" title="Ursus arctos crowtheri">
Ursus arctos crowtheri

†Ursus arctos crowtheri – wymarły podgatunek niedźwiedzia brunatnego. 
Żył na terenie rozciągającym się od gór Atlasu w Maroku do Libii. Był jedynym niedźwiedziem, który przetrwał do czasów historycznych w Afryce. W czasie ekspansji Imperium rzymskiego w Afryce Północnej zabijano tysiące niedźwiedzi dla sportu. Ostatni osobnik został przypuszczalnie zabity przez myśliwych w górach Rif w północnym Maroku w 1870 roku. 
Wygląd.
Niedźwiedź berberyjski był zbliżony rozmiarami do baribala, ważąc prawdopodobnie do około 450 kg. Jego futro było czarno-brązowe na wszystkich częściach ciała oprócz brzucha, który był porośnięty rdzawym futrem. Pysk i pazury niedźwiedzia berberyjskiego były stosunkowo niewielkie. 

</doc>
<doc id="759425" url="https://pl.wikipedia.org/wiki?curid=759425" title="Grupa Armii Środek">
Grupa Armii Środek

Grupa Armii Środek () – niemiecka grupa armii z czasów II wojny światowej.
Historia.
Utworzona przed niemiecką inwazją na ZSRR (czerwiec 1941) (patrz plan Barbarossa) z przemianowania Grupy Armii B. Dowodzący Grupą Armii środek von Bock, w czasie agresji na ZSRR miał pod swoimi rozkazami 34 dywizje piechoty, 9 dywizji pancernych, 6 dywizji zmotoryzowanych, 1 dywizję kawalerii i 2 brygady piechoty oraz 2 flotę powietrzną (1670 samolotów). 
W lipcu 1944 rozbita i rozgromiona na Białorusi w toku operacji Bagration. Po odwrocie do Prus Wschodnich przemianowana w styczniu 1945 na Grupę Armii Północ. Nowa grupa armii o tej nazwie została utworzona także w styczniu 1945 po radzieckim przełamaniu frontu nad Wisłą z Grupy Armii A.

</doc>
<doc id="759427" url="https://pl.wikipedia.org/wiki?curid=759427" title="Uniwersytet w Hajfie">
Uniwersytet w Hajfie

Uniwersytet w Hajfie (hebr. אוניברסיטת חיפה) – izraelska uczelnia publiczna znajdująca się w mieście Hajfa.
Historia.
Instytucja została założona w 1963 przez ówczesnego burmistrza Hajfy, Abbę Chusziego. Naukowy personel stanowiło 180 wykładowców, dzięki którym uruchomiono dziesięć wydziałów: studiów biblijnych, literatury i języka hebrajskiego, historii Izraela, historii powszechnej, literatury i języka francuskiego, literatury i języka angielskiego, literatury i języka arabskiego, geografii, socjologii i politologii.
Pierwszą siedzibą uczelni był budynek Erdstein w dzielnicy Hadar ha-Karmel. Następnie przeniesiono ją do siedziby obecnego piątego liceum w dzielnicy Merkaz ha-Karmel. W 1966 uniwersytet przeprowadził się do nowo wybudowanego kampusu na szczycie góry Karmel. W 1972 roku Uniwersytet w Hajfie ogłosił niepodległość i stał się szóstą instytucją akademicką w Izraelu i czwartym uniwersytetem.

</doc>
<doc id="759431" url="https://pl.wikipedia.org/wiki?curid=759431" title="Litewski Związek Liberałów">
Litewski Związek Liberałów

Litewski Związek Liberałów (lit. "Lietuvos liberalų sąjunga", LLS) – litewska liberalna partia polityczna, działająca w latach 1990–2003.
Historia.
Ugrupowanie zostało założone w 1990 na bazie klubów liberalnych powoływanych w tym okresie m.in. w Kownie i na Uniwersytecie Wileńskim. Do LLS przystąpiła grupa niespełna dziesięciu posłów, głównie wywodzących się z KPL. Na czele Związku stanął natomiast jeden z założycieli niepodległościowego Sąjūdisu, filozof Vytautas Radžvilas.
W 1992 partia otrzymała 2,10% głosów i nie wprowadziła żadnych swoich przedstawicieli do Sejmu. Cztery lata później z wynikiem 1,84% nie przekroczyła progu wyborczego, uzyskując jeden mandat w okręgu większościowym. W 1999 na czele liberałów stanął Rolandas Paksas, były premier, dotąd związany ze Związkiem Ojczyzny.
W wyborach parlamentarnych w 2000 Związek Liberałów odniósł sukces, zajmując trzecie miejsce z wynikiem 17,25% głosów na listę krajową, otrzymując łącznie 34 mandaty w 141-osobowym parlamencie. Partia utworzyła koalicję rządową razem z Nowym Związkiem. W ramach podziału stanowisk lider socjalliberałów, Artūras Paulauskas, został wybrany na urząd przewodniczącego Sejmu, zaś premierem został przewodniczący LLS.
W 2001 NS wycofał swoich ministrów, co doprowadziło do upadku rządu. Po zawiązaniu się nowej większości parlamentarnej liberałowie przeszli do opozycji. W tym samym roku Rolandas Paksas wraz z około dziesięcioma innymi posłami opuścili frakcję, przystępując do tworzenia własnego ugrupowania pod nazwą Partia Liberalno-Demokratyczna.
W 2003 LLS wraz ze Związkiem Nowoczesnych Chrześcijańskich Demokratów i Litewskim Związkiem Centrum zjednoczył się w ramach nowej formacji pod nazwą Związek Liberałów i Centrum.

</doc>
<doc id="759432" url="https://pl.wikipedia.org/wiki?curid=759432" title="Peripoda">
Peripoda



</doc>
<doc id="759433" url="https://pl.wikipedia.org/wiki?curid=759433" title="Weimar (Lahn)">
Weimar (Lahn)

Weimar (Lahn) – gmina w Niemczech, w kraju związkowym Hesja, w rejencji Gießen, w powiecie Marburg-Biednekopf.
W skład gminy wchodzą następujące dzielnice Allna, Argenstein, Kehna, Nesselbrunn, Niederwalgern, Niederweimar (siedziba gminy), Oberweimar, Roth, Stedebach, Weiershausen, Wenkbach oraz Wolfshausen.
Współpraca.
Miejscowości partnerskie:

</doc>
<doc id="759436" url="https://pl.wikipedia.org/wiki?curid=759436" title="Sten Andersson">
Sten Andersson

Sten Sture Andersson (ur. 20 kwietnia 1923 w Sztokholmie, zm. 16 września 2006 tamże) – szwedzki polityk, działacz Szwedzkiej Socjaldemokratycznej Partii Robotniczej i jej sekretarz w latach 1962–1982, długoletni poseł do Riksdagu, w latach 1982–1991 minister.
Życiorys.
W 1944 ukończył szkołę wieczorową, po czym studiował nauki polityczne i ekonomie na uczelni Stockholms högskola. Pracował jako listonosz, nauczyciel w robotniczym towarzystwie oświatowym i przewodnik turystyczny. Zaangażował się w działalność polityczną w ramach Szwedzkiej Socjaldemokratycznej Partii Robotniczej i jej organizacji młodzieżowej. Był etatowym działaczem partyjnym, w latach 1951–1962 zasiadał w radzie miejskiej Sztokholmu. W 1962 objął stanowisko sekretarza socjaldemokratów, które zajmował do 1982. W latach 1966–1994 sprawował mandat posła do Riksdagu (początkowo do 1970 w izbie wyższej wówczas dwuizbowego parlamentu).
Stał się bliskim współpracownikiem Olofa Palmego. W 1982 w jego gabinecie został ministrem zdrowia i spraw społecznych. W 1985 przeszedł na funkcję ministra spraw zagranicznych, którą pełnił również w latach 1986–1991 dwóch kolejnych rządach Ingvara Carlssona. Kierując szwedzką dyplomacją, nawiązał bliską znajomość z przywódcą Organizacji Wyzwolenia Palestyny Jasirem Arafatem.
Życie prywatne.
Był dwukrotnie żonaty, miał pięcioro dzieci.

</doc>
<doc id="759441" url="https://pl.wikipedia.org/wiki?curid=759441" title="Kocioł z Gundestrup">
Kocioł z Gundestrup

Kocioł z Gundestrup – bogato zdobione naczynie ze srebra powstałe w okresie lateńskim, datowane na II lub I w. p.n.e., jeden z najcenniejszych zabytków celtyckiej sztuki złotniczej. Odnalezione zostało na torfowisku w pobliżu miejscowości Gundestrup (Himmerland, Dania) w 1891 roku. Obecnie przechowywane jest w duńskim Muzeum Narodowym (Nationalmuseet) w Kopenhadze.
Dekoracje na ściankach kotła przedstawiają celtyckie bóstwa i rytuały. Z tego właśnie powodu i w związku z rozmiarami (69 cm średnicy, 42 cm wysokości), sądzi się, że kocioł mógł być używany w celach ofiarnych przez druidów.
Znalezisko i rekonstrukcja.
Kocioł odnaleziono rozebrany na części w torfowisku Raevemos (w tym miejscu odkryto również ufortyfikowaną osadę z I wieku p.n.e.) w roku 1891, został on najprawdopodobniej złożony w sposób rytualny w suchszej części torfowiska, być może jako ofiara. W 1891 znaleziono zestaw 13 srebrnych elementów: jeden okrągły, pięć długich prostokątnych i siedem krótszych również prostokątnych (ósmego nie odnaleziono). Elementy te wykonane z 97% srebra, były częściowo pozłacane.
W 1892 roku Sophus Müller przeprowadził rekonstrukcję kotła, układając elementy w znany dzisiaj kształt, z pięcioma krótszymi wewnątrz, siedmioma długimi na zewnątrz i okrągłym jako podstawą. Według propozycji Klindta-Jensena, elementy zewnętrzne są obecnie zwykle oznaczane małymi literami od a do g, a wewnętrzne wielkimi, od A do E.
Ornamentyka.
Podstawa.
Okrągła podstawa zdominowana jest przez postać byka, na którego grzbiecie widnieje postać człowieka w skoku, dzierżącego włócznię i atakującego nią byka. Przedstawione są również dwa psy – jednego nad głową byka, a drugiego pod jego racicami.
Elementy zewnętrzne.
Każdy z siedmiu zewnętrznych elementów przedstawia popiersie, najprawdopodobniej bóstwa. Na elementach a, b, c i d przedstawione są postacie męskie, na pozostałych trzech – kobiece.
Elementy wewnętrzne.
Element A: Rogaty bóg.
W części centralnej elementu A ukazana jest siedząca postać mężczyzny z rogami, zwykle utożsamiana z bogiem Cernunnosem. W prawej ręce postać trzyma torques, a w lewej – głowę rogatego węża. Na lewo odeń widnieje jeleń z porożem podobnym do rogów bóstwa. Scenę tę otaczają inne zwierzęta: pies (lub wilk), zwierzę z rodziny kotów, rogate zwierzęta oraz postać ludzka jadąca na rybie lub delfinie. Scenę tę przyrównuje się często do podobnych związanych z Pashupati, „panem zwierząt”, z kultury rejonu doliny Indusu.
Element B: Bogini z kołami.
Na elemencie B widnieje popiersie bogini, po jej obu stronach znajdują się koła o sześciu szprychach i mityczne zwierzęta: dwa stworzenia podobne do słoni i dwa gryfy. Pod jej postacią znajduje się duży pies lub wilk.
Element C: Złamane koło.
Na elemencie C widnieje popiersie brodatego boga trzymającego złamane koło. Mniejsza skacząca postać w hełmie z rogami również trzyma brzeg koła i prawdopodobnie stara się je poruszyć. Pod skaczącą sylwetką znajduje się rogaty wąż. Całą grupę otaczają słonie i gryfy podobne do przedstawionych na elemencie B. Brodaty bóg utożsamiany jest zwykle z iryjskim Dagdą. Szprychy koła są ułożone asymetrycznie, ale sądząc z dolnej części, oryginalnie mogło ich być w tym kole dwanaście, co zgadzałoby się również ze znaleziskiem pochówku z rydwanem we wschodnim Yorkshire
Element D: Ofiara z byków.
Element D przedstawia scenę zabijania lub polowania na byki. Trzy byki obrócone w prawo stoją w rzędzie, na każdego zamierza się mieczem mężczyzna. Pod racicami każdego byka widnieje pies biegnący w prawo, a nad grzbietem każdego z byków znajduje się gepard, również biegnący w prawo.
Element E: Inicjacja wojowników.
Element E najprawdopodobniej przedstawia scenę rytualnej inicjacji. W dolnej części widać rząd wojowników dzierżących włócznie i tarcze, towarzyszą im postacie grające na instrumentach zwanych carnyx (rodzaj trąby wojennej z tubą w postaci paszczy smoka), wszyscy maszerują w lewo. Po lewej stronie, duża postać zanurza inną postać mężczyzny w kotle. Jest to ofiara przez uduszenie składana Teutatesowi. W górnej części widnieją wojownicy odjeżdżający konno od kotła, być może już po ceremonii inicjacji. Co ciekawe, w mitach celtyckich z późniejszego okresu pojawia się motyw ożywiania, w którym zmarli wojownicy zanurzani są w kotłach.
Interpretacja.
Srebrny kocioł z Gundestrup stanowi największy znany przykład europejskiego rzemiosła złotniczego epoki żelaza. Styl i wykonanie sugerują pochodzenie trackie, choć ornamentyka wskazuje raczej na celtyckie (torques, rogate bóstwo, carnyx, ozdobne listki w stylu lateńskim). Niektóre motywy wywodzą się Jonii (gryfy, koniki morskie, i fantastyczne zwierzęta). Lew, lampart i słonie powstały pod wpływem kultur azjatyckich. Scena walki Herkulesa z lwem wywodzi się z mitologii greckiej. Postacie z uniesionymi ramionami nawiązują gestami do motywów znanych z Azji Mniejszej. Natomiast boginie podtrzymujące piersi kojarzą się z przedstawieniami nagiej bogini z Mezopotamii.
Różnorodność motywów i wpływów tworzyła pole do rozmaitych, często sprzecznych, teorii na temat trackiego lub galijskiego pochodzenia obiektu.
Bergquist i Taylor wysuwają tezę, że kocioł wykonany został przez trackich rzemieślników, prawdopodobnie na zamówienie celtyckich Skordysków ("Scordisci") i wpadł później w ręce Cymbrów ("Cimbri"), którzy najechali dorzecze Dunaju w 120 p.n.e. Olmsted z kolei interpretuje ikonografię kotła jako prototyp irlandzkiego mitu opisanego w "Táin Bó Cuailnge", łącząc postać rogatego boga raczej z Cúchulainnem niż z Cernunnosem.

</doc>
<doc id="759444" url="https://pl.wikipedia.org/wiki?curid=759444" title="Otwarty Uniwersytet Izraela">
Otwarty Uniwersytet Izraela

Otwarty Uniwersytet Izraela (hebr. האוניברסיטה הפתוחה, "HaUniversita HaPtukha") – izraelska uczelnia znajdująca się w mieście Ra’ananna. Prowadzi nauczanie na odległość.
Nie istnieje centralny kampus ani sztywny harmonogram zajęć. System nauki jest dostosowany do potrzeb tych, którzy pełnią służbę wojskową lub mają obowiązki rodzinne. Każdy program kształcenia ma specjalnie przygotowane podręczniki, zawierające materiały szkoleniowe i ćwiczenia.
Historia.
Koncepcja utworzenia wyższej uczelni kształcącej na odległość powstała w Izraelu w 1971. Rada Szkolnictwa Wyższego wyznaczyła wówczas specjalny komitet do zbadania potrzeb edukacyjnych Izraela. Na czele komitetu stanął prof Wilbur Schramm z Uniwersytetu Stanforda. Opracowując koncepcję działania uczelni wzorowano się na rozwiązaniach stosowanych na brytyjskim Open University. Po szczegółowej analizie, Komisja Schramma w dniu 15 września 1972 zaleciła utworzenie Otwartego Uniwersytetu w Izraelu.
19 sierpnia 1973 rząd Izraela podjął decyzję o utworzeniu wyższej uczelni kształcącej na odległość. Przy podejmowaniu tej decyzji kierowano się rekomendacjami Komisji Schramma i Fundacji Rothschildów, która wzięła na siebie odpowiedzialność za utworzenie uniwersytetu i finansowania pierwszych lat jego działalności. 2 października 1973] Rada Szkolnictwa Wyższego wydała zezwolenie na utworzenie Otwartego Uniwersytetu Izraela.
Pod koniec 1974 zespół założycielski uniwersytetu ukończył prace przygotowawcze. Pierwszy semestr nauki rozpoczął się 17 października 1976. W dniu 18 czerwca 1980 Rada Szkolnictwa Wyższego upoważniła uniwersytet do nadawania tytułu licencjata.
21 stycznia 1984 w ramach uniwersytetu otworzono Szkołę Techniki, która przez pierwsze lata działalności była finansowana przez Fundację Rothschildów i Fundację Barecha. Od 1996 uniwersytet może przyznawać tytuł magistra.
Wydziały.
Uniwersytet posiada dziewięć jednostek akademickich:
Otwarty Uniwersytet Izraela zawarł porozumienia z innymi izraelskimi uniwersytetami, które umożliwiają studentom dowolne dostosowywanie systemu kształcenia do swoich potrzeb. Istnieje możliwość rozpoczęcia edukacji na Uniwersytecie Otwartym, by później przejść do innego uniwersytetu. Ten system umożliwia skrócenie czasu studiów. Począwszy od 2006 istnieją następujące możliwości transferów:
Centra nauki.
Uniwersytet posiada 50 centrów nauki rozrzuconych po całym terytorium kraju. Dzięki temu dostęp do edukacji jest ułatwiony dla wszystkich studentów.
Dystrykt Północny.
W Dystrykcie Północnym znajduje się 8 centrów nauki:
Dystrykt Hajfy.
W Dystrykcie Hajfy znajduje się 5 centrów nauki:
Dystrykt Centralny.
W Dystrykcie Centralnym znajduje się 10 centrów nauki:
Dystrykt Tel Awiwu.
W Dystrykcie Tel Awiwu znajduje się 11 centrów nauki:
Dystrykt Jerozolimy.
W Dystrykcie Jerozolimy znajdują się 4 centra nauki:
Dystrykt Południowy.
W Dystrykcie Południowym znajdują się 4 centra nauki:
Dystrykt Judei i Samarii.
W Dystrykcie Judei i Samarii znajduje się 1 centrum nauki:

</doc>
<doc id="759446" url="https://pl.wikipedia.org/wiki?curid=759446" title="Zasada pomocniczości">
Zasada pomocniczości

Zasada pomocniczości (subsydiarności, subsydiarność, z łac. "subsidium" 'pomoc, wsparcie, siły rezerwowe') – zasada mówiąca o tym, że każdy szczebel władzy powinien realizować tylko te zadania, które nie mogą być skutecznie zrealizowane przez szczebel niższy lub same jednostki działające w ramach społeczeństwa. Idea subsydiarności sięga swoimi korzeniami czasów starożytnych, jako zasada jest także ważnym elementem katolickiej nauki społecznej.
Zasadę pomocniczości streszczają zdania: "tyle władzy, na ile to konieczne, tyle wolności, na ile to możliwe" oraz "tyle państwa, na ile to konieczne, tyle społeczeństwa, na ile to możliwe."
Definicja szczegółowa.
Zasada subsydiarności mówi, że władza powinna mieć znaczenie pomocnicze, wspierające w stosunku do działań jednostek, które ją ustanowiły. Tam, gdzie nie jest to konieczne, państwo powinno pozwolić działać społeczeństwu obywatelskiemu, rodzinom, wolnemu rynkowi. W sytuacji wymagającej interwencji winno natomiast rozwiązywać problem na szczeblu możliwie najbliższym obywatelom, a więc raczej w gminach niż w regionach i raczej w regionach niż w centrum.
Jest to jedna z najważniejszych zasad pracy socjalnej, która sprowadza się do poglądu, że obowiązkiem społeczności jest wspomaganie jej części składowych w naturalnym rozwoju. Istotnym założeniem jest zakres tej pomocy: społeczność nie może ingerować w sprawy, z którymi poszczególne jednostki są w stanie poradzić sobie same, lecz jedynie tam, gdzie pomoc jest niezbędna. 
W praktyce oznacza to akceptację interwencjonizmu państwowego w chwili, gdy zmierza on ku stwarzaniu warunków dobrego życia dla wszystkich członków społeczności, przeciwdziałanie nadmiernemu rozwarstwieniu struktury społecznej, uznanie działań na rzecz ochrony praw jednostek do udziału w życiu publicznym za obowiązek Kościoła oraz przyznanie specjalnych praw rodzinie. To jeden z kluczowych elementów programowych współczesnej katolickiej nauki społecznej, dotyczącej sfery państwowej.
Kluczową rolę zasada subsydiarności odgrywa w gospodarce, gdzie oznacza ona wyważenie pomiędzy leseferyzmem a interwencjonizmem państwowym. 
Zasada subsydiarności w Polsce.
Zasada pomocniczości wymieniona jest w Preambule Konstytucji RP jako zasada, na której oparte są prawa opisane w Konstytucji RP.
Zasada subsydiarności w Unii Europejskiej.
Subsydiarność jest jedną z podstawowych zasad ustrojowych Unii Europejskiej. Oznacza to, że na szczeblu wspólnotowym powinny być podejmowane tylko te działania, których przeniesienie na wyższy szczebel oznacza większą skuteczność i efektywność niż w przypadku, gdyby prowadzenie stosownych akcji pozostawić w wyłącznej kompetencji rządów poszczególnych państw członkowskich. Subsydiarność – w kontekście Unii Europejskiej – odnosi się więc z jednej strony do podziału zadań między instytucjami Unii Europejskiej a administracjami rządowymi, a z drugiej – dotyczy zakresu prawodawstwa wspólnotowego, zarówno w aspekcie tematyki, jak i charakteru regulacji.
Umocowanie traktatowe.
Od początku swego istnienia, Wspólnoty Europejskie uwzględniały zasadę subsydiarności, chociaż nie znajdowała ona przez dłuższy czas odzwierciedlenia w zapisach traktatowych. Zasada subsydiarności została wprowadzona do uregulowań ustawowych Wspólnot Europejskich dopiero przez Traktat z Maastricht z 7 lutego 1992 r. Fakt ten był interpretowany jako wyraz kompromisu pomiędzy tzw. eurosceptykami, którzy nie chcieliby dopuścić do dalszego rozwoju uprawnień na szczeblu wspólnotowym i opowiadają się za integracją na zasadzie w miarę luźnej współpracy państw członkowskich, a tzw. euroentuzjastami – widzącymi przyszłość europejskiej integracji w stworzeniu Europy federalnej. Artykuł 3b Traktatu o utworzeniu Wspólnoty Europejskiej, według tekstu ustalonego w Maastricht, odnosi się do zasady subsydiarności w sposób następujący: "Wspólnota działa w ramach uprawnień przyznanych jej niniejszym Traktatem i celów w nim wyznaczonych. W zakresie, który nie podlega jej wyłącznej kompetencji, Wspólnota podejmuje działania, zgodnie z zasadą subsydiarności, tylko wówczas i tylko w takim zakresie, w jakim cele proponowanych działań nie mogą być zrealizowane w sposób wystarczający przez państwa członkowskie, natomiast z uwagi na skalę lub skutki proponowanych działań, mogą one zostać lepiej zrealizowane przez Wspólnotę. Żadne działanie Wspólnoty nie wykroczy poza to, co jest konieczne do osiągnięcia celów określonych w niniejszym Traktacie".
Odniesienia do zasady subsydiarności są też obecne w preambule Traktatu o Unii Europejskiej: "Sygnatariusze… gotowi kontynuować proces tworzenia coraz ściślejszego związku pomiędzy narodami Europy, w którym decyzje podejmowane są na szczeblu jak najbliższym obywatelowi, zgodnie z zasadą subsydiarności… postanowili ustanowić Unię Europejską". Z kolei zgodnie z Artykułem A, "..Niniejszy Traktat stanowi nowy etap w procesie tworzenia coraz ściślejszego związku pomiędzy narodami Europy, w którym decyzje są podejmowane na szczeblu jak najbliższym obywatelowi…", a Artykuł B stanowi, że "Cele Unii będą osiągane w oparciu o niniejszy Traktat, zgodnie z przewidzianymi w nim warunkami i harmonogramem, poszanowaniem zasady subsydiarności określonej w artykule 3b Traktatu ustanawiającego Wspólnotę Europejską…".
Zasięg działania artykułu 3b Traktatu o WE (a więc zasady subsydiarności) jest ograniczony – jak wynika z treści tego artykułu – do dziedzin, w których Wspólnota nie ma wyłącznych kompetencji. Takie wyłączne kompetencje posiada zaś Wspólnota w prawie wszystkich kwestiach dotyczących rynku wewnętrznego, w tym: polityce handlowej, eliminacji przeszkód w funkcjonowaniu podstawowych wolności (swobody przepływu towarów, usług, pracowników i kapitału), organizacji rynków rolnych, reguł konkurencji, ochrony zasobów rybnych, a także odnośnie do podstawowych elementów polityki transportowej. Poza dziedzinami, w których Wspólnota cieszy się wyłącznymi kompetencjami, pierwszeństwo kompetencyjne należy do państw członkowskich. Zgodnie z cytowanym powyżej Art. 3b Traktatu o WE, proponowane działania są podejmowane przez Wspólnotę tylko wówczas i tylko w takim zakresie, w jakim nie mogą być skutecznie zrealizowane przez państwa członkowskie. Ocena możliwej skuteczności działań podejmowanych w pojedynkę oraz wspólnie należy zasadniczo do Komisji Europejskiej, która ma wyłączność inicjatywy legislacyjnej we Wspólnotach Europejskich.
Ogólne Stanowisko Rady Europejskiej z Edynburga.
W niecały rok po zawarciu Traktatu z Maastricht, Rada Europejska zgromadzona w Edynburgu w grudniu 1992 r. przyjęła Ogólne Stanowisko w sprawie realizacji zasady subsydiarności i zastosowania Artykułu 3b Traktatu o WE. Dokument ten zawiera dość szczegółową interpretację wspomnianego Artykułu oraz wytyczne w kwestii badania zgodności propozycji działań Wspólnoty z postanowieniami tego Artykułu. Podejmuje próbę sprecyzowania wynikających z zasady subsydiarności obowiązków poszczególnych instytucji WE. Rada Europejska przedstawiła również propozycje zmodyfikowania niektórych istniejących przepisów oraz wprowadzenia nowych. Zaproponowano zarazem zawarcie międzyinstytucjonalnego porozumienia na temat współpracy w przestrzeganiu zasady subsydiarności między Parlamentem Europejskim, Radą UE i Komisją Europejską.
Rada Europejska zapowiada podejmowanie przez Komisję Europejską szerszych konsultacji poprzedzających złożenie każdej propozycji legislacyjnej, w tym konsultacji z państwami członkowskimi. Komisja Europejska, zgodnie z przyjętą procedurą, została zobowiązana do uzasadniania zgodności jej inicjatyw legislacyjnych z zasadą subsydiarności, a w przypadkach, kiedy zostanie to uznane za konieczne – powinna dołączyć do swych propozycji memorandum wyjaśniające. Ponadto, Komisja Europejska została zobowiązana do przedkładania Radzie Europejskiej i Parlamentowi Europejskiemu, za pośrednictwem Rady ds. Ogólnych, corocznych raportów na temat przestrzegania w Unii Europejskiej zasady subsydiarności.
Rada Europejska stwierdziła w swym Ogólnym Stanowisku, że zasada subsydiarności nie odnosi się do uprawnień przyznanych Wspólnocie Europejskiej na mocy Traktatu o WE, nie może też podważać prymatu prawa wspólnotowego nad narodowym.
Państwa członkowskie Unii Europejskiej uznały na szczycie w Edynburgu subsydiarność za koncepcję dynamiczną. Pozwala to na rozszerzenie zakresu działań Wspólnoty w przypadkach, kiedy okoliczności tego wymagają, i odwrotnie – na ich ograniczenie lub przerwanie, kiedy nie znajdują dłużej uzasadnienia.
Protokół – załącznik do Traktatu Amsterdamskiego.
Kwestia subsydiarności stała się przedmiotem dość intensywnej dyskusji na forum konferencji międzyrządowej, która doprowadziła do zawarcia w 1997 r. (uzgodnienie tekstu – 17 czerwca, podpisanie – 2 października) Traktatu Amsterdamskiego. Osiągnięty konsensus znalazł odzwierciedlenie w "Protokole w przedmiocie stosowania zasad subsydiarności i proporcjonalności" dołączonym do tego Traktatu. W Protokole znajdujemy wiele zapisów mających swe źródło we Wspólnym Stanowisku Rady Europejskiej z Edynburga. Podkreślono w nim, że stosowanie zasady subsydiarności nie może naruszać integralności prawa wspólnotowego, równowagi instytucjonalnej oraz relacji między prawem wspólnotowym a prawem narodowym państw członkowskich.
Uznano, że podejmowanie wspólnych działań jest umotywowane w następujących przypadkach:
Protokół sprecyzował obowiązki Komisji Europejskiej w odniesieniu do przestrzegania zasady subsydiarności. Uwzględniona w tytule Protokołu zasada proporcjonalności oznacza, że formy działania Wspólnoty powinny być jak najprostsze. Akty mają być wydawane jedynie w niezbędnym zakresie, dyrektywy powinny być preferowaną formą legislacji w stosunku do rozporządzeń, a dyrektywy ramowe – stosowane możliwie zawsze wtedy, jeśli nie są konieczne uregulowania poprzez dyrektywy szczegółowe. Dyrektywy, zobowiązując państwa członkowskie do realizacji przyjętego wspólnie celu, pozostawiają im swobodę w zakresie wyboru form i metod.
Subsydiarność w praktyce.
Traktatowe przyjęcie zasady subsydiarności i możliwie ścisłe jej sprecyzowanie w późniejszych dokumentach doprowadziło do dość istotnych zmian w sposobie pracy Komisji Europejskiej i funkcjonowania Wspólnot Europejskich. W 1992 r., jeszcze przed wejściem w życie Traktatu z Maastricht, wprowadzona została w ramach Komisji Europejskiej obowiązkowa procedura analizowania każdego projektu pod kątem subsydiarności, przed jego przedłożeniem Radzie i Parlamentowi. Komisja kieruje się obecnie większą selektywnością, prowadzącą do ograniczenia liczby i zakresu swoich inicjatyw. W każdej sytuacji, jeśli jest to możliwe, stara się znaleźć rozwiązania alternatywne wobec regulacji lub działań wspólnotowych.
Przed złożeniem propozycji legislacyjnych Komisja Europejska przeprowadza konsultacje z zainteresowanymi środowiskami. Przygotowuje potem dokumenty (tzw. Biała księga, Zielona księga), które porządkują wiedzę na dany temat i ułatwiają dyskusję.
Komisja przygotowała też i wprowadziła w życie obszerny program działań mających na celu weryfikację i uproszczenie przepisów prawnych.
Także w Traktacie Amsterdamskim (wszedł w życie 4 maja 1999 r.) zasada subsydiarności została doprecyzowana. Z pewnością jest to spójne z tendencją do regionalizacji Europy (procesem rozszerzania samodzielności i samorządności regionów, a także lokalnych jednostek terytorialnych) oraz z umacnianiem się społeczeństwa obywatelskiego.

</doc>
<doc id="759450" url="https://pl.wikipedia.org/wiki?curid=759450" title="Kościelna Komisja Historyczna">
Kościelna Komisja Historyczna

Kościelna Komisja Historyczna – organ powołany 18 października 2006 przez 337. Zebranie Plenarne Konferencji Episkopatu Polski w celu naukowego badania zasobów Instytutu Pamięci Narodowej dotyczących inwigilacji i represjonowania Kościoła katolickiego w okresie PRL.
14 listopada 2006 odbyło się pierwsze spotkanie Komisji. Na przewodniczącego Komisji wybrano prof. Wojciecha Łączkowskiego, a na wiceprzewodniczącego ks. prof. Jerzego Myszora. Członkami komisji zostali prof. Zbigniew Cieślak, ks. prof. Jacek Urban i ks. dr hab. Bogdan Stanaszek.
Zgodnie z zasadami pracy Komisji, ustalonymi na zebraniu 12 grudnia 2006, komisja ma możliwość badania indywidualnych przypadków podejrzeń o współpracę z organami bezpieczeństwa PRL. Może to nastąpić na wniosek zainteresowanych osób lub na prośbę Konferencji Episkopatu Polski, z zachowaniem wymogów prawa kanonicznego.
30 grudnia abp Stanisław Wielgus zapowiedział, że zwróci się do Komisji z prośbą o zbadanie dokumentów IPN na jego temat w związku z posądzeniem w prasie o współpracę ze Służbą Bezpieczeństwa.
2 stycznia 2007 Kościelna Komisja Historyczna rozpoczęła prace w archiwum IPN; zakończyła je 27 czerwca 2007. Opublikowała, że wśród polskich biskupów kilkunastu było zarejestrowanych jako tajni współpracownicy. Zdaniem abp. Sławoja Leszka Głodzia nie ma podstaw do tego, by twierdzić, że któryś z obecnie żyjących biskupów współpracował z SB. Wyniki prac komisji Konferencja Episkopatu Polski przekazała Stolicy Apostolskiej (za pośrednictwem nuncjusza), a potem udostępniła opinii publicznej.

</doc>
<doc id="759451" url="https://pl.wikipedia.org/wiki?curid=759451" title="Vipera aspis">
Vipera aspis



</doc>
<doc id="759453" url="https://pl.wikipedia.org/wiki?curid=759453" title="Naczynie z Gundestrup">
Naczynie z Gundestrup



</doc>
<doc id="759454" url="https://pl.wikipedia.org/wiki?curid=759454" title="Gorączka metaliczna">
Gorączka metaliczna

Gorączka metaliczna ("gorączka poniedziałkowego poranka", "gorączka odlewników", "dreszcze hutnika" i wiele innych) – gorączkowy zespół objawów powstający na skutek wdychania par powstających podczas obróbki termicznej stali galwanizowanej. Najczęściej powoduje ją wdychanie cząstek tlenku cynku, ale może być też wywoływana przez inne tlenki metali, np. tlenek żelaza(II), tlenek miedzi(II) lub tlenek magnezu.
Patogeneza.
Wdychanie tlenku cynku wywołuje wzrost aktywności cytokin i przemieszczanie się leukocytów do pęcherzyków płucnych, co wywołuje stan zapalny.
Objawy i przebieg.
Pierwsze objawy gorączki metalicznej pojawiają się w ciągu 48 godzin od ekspozycji, najczęściej od 3 do 10 godzin. Jej główne objawy to gorączka, silne, wstrząsające dreszcze, zmęczenie, bóle mięśni i głowy, kaszel z odkrztuszaniem wydzieliny, świsty, duszność, silne pragnienie, metaliczny posmak w ustach i ślinotok. Zdjęcie RTG klatki piersiowej ukazuje obustronne rozlane nacieki w płucach. 
Częstym zjawiskiem jest tzw. "ostra tolerancja", czyli brak dolegliwości podczas codziennej ekspozycji. Podczas weekendu, bez narażenia na wdychanie tlenków metali, tolerancja ta zanika i po wznowieniu pracy w poniedziałek pojawiają się objawy choroby. W metaanalizie przeprowadzonej w 2012 r. ustalono, że poniedziałkowe symptomy zgłaszano w 24% przypadków, a w kolejne dni tygodnia występował trend stopniowego spadku zgłoszeń, osiągając minimum 4% w niedziele. Potwierdziło to zasadność potocznej nazwy tej choroby "gorączka poniedziałkowego poranka".
Choroba przechodzi samoistnie po 1–2 dniach i nie powoduje trwałego pogorszenia zdrowia. 
Rozpoznanie choroby jest trudne, ponieważ objawy gorączki metalicznej przypominają grypę, przez co stawiane są nieprawidłowe diagnozy.
Leczenie.
Nie opracowano leczenia przyczynowego, więc możliwe jest jedynie leczenie objawowe – pozostanie w łóżku oraz stosowanie leków przeciwbólowych i przeciwgorączkowych.

</doc>
<doc id="759455" url="https://pl.wikipedia.org/wiki?curid=759455" title="Oksyklina">
Oksyklina

Oksyklina – strefa gwałtownej zmiany warunków tlenowych w stratyfikowanym zbiorniku wodnym. Zwykle znajduje się w metalimnionie. Często towarzyszy termoklinie i chemoklinie. Powyżej oksykliny stężenie tlenu jest wysokie, poniżej niskie, czasem może dochodzić do okresowej lub stałej anoksji.

</doc>
<doc id="759460" url="https://pl.wikipedia.org/wiki?curid=759460" title="2 Armia Pancerna (III Rzesza)">
2 Armia Pancerna (III Rzesza)

2 Armia Pancerna (2 APanc) (inne nazwy: Grupa Pancerna Guderian, 2 Wyższe Dowództwo Pancerne, 2 Grupa Pancerna) – armia pancerna Wehrmachtu.
Utworzona w listopadzie 1940 jako 2 Grupa Pancerna ("Panzergruppe 2") z dowództwa XIX Korpusu Armijnego. W lipcu i sierpniu 1941 oznacza także jako Grupa Pancerna Guderian ("Panzergruppe Guderian"), w październiku 1941 przemianowana w 2 Wyższe Dowództwo Pancerne ("Panzer-Oberkommando 2").
W grudniu 1940 przebywa w Niemczech w składzie Grupy Armii B, w późniejszej fazie wojny walczy w centralnym sektorze frontu wschodniego, w latach 1943–1944 w składzie Grupy Armii F zwalcza partyzantkę na Bałkanach. Pod koniec wojny walczy z Armią Czerwoną.

</doc>
<doc id="759462" url="https://pl.wikipedia.org/wiki?curid=759462" title="FK Žalgiris Vilnius">
FK Žalgiris Vilnius



</doc>
<doc id="759463" url="https://pl.wikipedia.org/wiki?curid=759463" title="Józef Kret">
Józef Kret

Józef Kret (ur. 3 lutego 1895 w Staromieściu, zm. 10 sierpnia 1982 w Naprawie) – polski pedagog, nauczyciel, działacz harcerski i twórca uniwersytetów ludowych.
Życiorys.
Pochodził z ubogiej rodziny chłopskiej. W Rzeszowie w latach 1907–1914 uczęszczał do gimnazjum, gdzie uwidoczniła się jego pasja społecznikowska. Tu w 1911 zetknął się z ruchem skautowym, a rok później zorganizował w Staromieściu pierwsze koło młodzieży wiejskiej i amatorski zespół teatralny, który cieszył się dużym powodzeniem. W czasie I wojny światowej wcielony do armii austriackiej, dostał się do niewoli rosyjskiej. Zwolniony z niej w 1918, wstąpił do Wojska Polskiego, gdzie zajmował się sprawami oświaty. W 1920 zdał eksternistycznie maturę i podjął studia na Wydziale Filozoficznym Uniwersytetu Jagiellońskiego. Po ich ukończeniu od 1924 był nauczycielem w Gimnazjum im. Króla Jana III Sobieskiego w Krakowie, jednocześnie pracując jako wykładowca w Studium Wychowania Fizycznego Uniwersytetu Jagiellońskiego. W 1933 przeprowadził się na Górny Śląsk, gdzie rozpoczął pracę w Wydziale Wyznań Religijnych i Oświecenia Publicznego Urzędu Wojewódzkiego w Katowicach jako instruktor dydaktyczny. Tu również poznał pisarza Gustawa Morcinka, pod wpływem którego rozpoczął swą działalność pisarską i publicystyczną.
Wcześnie zetknął się z ruchem harcerskim, działając społecznie w krakowskiej Komendzie Chorągwi ZHP. Był inicjatorem powołania wydziału drużyn wiejskich w Głównej Kwaterze Harcerzy ZHP. W 1933 wziął udział w harcerskim Jamboree w Gödöllő na Węgrzech. Bardzo intensywnie współpracował z harcerstwem polskim na emigracji. W 1936 z ramienia Kwatery Głównej prowadził kursy dla organizatorów pracy harcerskiej wśród Polonii w USA. Podczas pracy na Górnym Śląsku na dorocznym balu harcerskim Józef Kret poznał Zofię Hoszowską-Hoskę (1908–1983), która wkrótce została jego żoną. Małżeństwo miało jedną córkę, Barbarę (ur. 1938), która później osiedliła się w Szwajcarii.
W trakcie swej pracy zawodowej i społecznej zetknął się również z instytucją uniwersytetów ludowych. Po nawiązaniu współpracy z ich twórcą w odrodzonej Polsce, Ignacym Solarzem rozpoczął propagować tę formę działalności pedagogicznej. W 1937 zorganizował uniwersytet ludowy w Górkach Wielkich (w 1938 przeniesiony do sąsiedniego Nierodzimia) na Śląsku Cieszyńskim.
Kampanię wrześniową w 1939 odbył jako oficer rezerwy. Po ucieczce z niewoli osiadł w rodzinnym Staromieściu, gdzie wraz z żoną organizował tajne nauczanie i redagował lokalny podziemny Biuletyn Informacyjny. Od 1940 organizował na terenie Małopolski Szare Szeregi. Schwytany 2 maja 1941 przez Gestapo, został osadzony w więzieniu w rzeszowskim Zamku, a następnie w więzieniu na Montelupich w Krakowie. 12 sierpnia 1941 przewieziono go do obozu koncentracyjnego w Oświęcimiu. 28 października 1944 został przewieziony do obozu w Litomierzycach, skąd został uwolniony 8 maja 1945.
Po zakończeniu wojny reaktywował Uniwersytet Ludowy w Nierodzimiu, przekształcony w 1948 w Szkołę Pracy Społecznej, którą kierował do 1952. Następnie, do 1958 był nauczycielem Liceum Pedagogicznego w Cieszynie. Jednocześnie w latach 1946–1949 pełnił funkcję wiceprzewodniczącego Prezydium Powiatowej Rady Narodowej w Skoczowie. W lutym 1946 był członkiem Tymczasowej Naczelnej Rady Harcerskiej. Od 1947 był członkiem Stronnictwa Ludowego (od 1949: Zjednoczonego Stronnictwa Ludowego).
Po przejściu na emeryturę przez kilka miesięcy prowadził placówkę Uniwersytetu Ludowego w Iłowej (w powiecie żagańskim), po czym przyjął propozycję pracy w Muzeum Martyrologii w Oświęcimiu, w dziale naukowo-oświatowym. Następnie przez kilka miesięcy pracował jako zastępca dyrektora w Uniwersytecie Ludowym w Wierzchosławicach koło Tarnowa, a w lipcu 1959 roku kierował kursem pedagogicznym pod Warszawą. We wrześniu 1958 państwo Kretowie osiedlili się w Krzeszowicach. Zofia podjęła pracę w Liceum Pedagogicznym w Cieszynie, a Józef w 1959 na prośbę władz Związku Młodzieży Wiejskiej założył uniwersytet ludowy w Rudzińcu koło Gliwic i tam przebywał do 1962. Po wyjeździe z Rudzińca Józef Kret przebywał kilka lat w Krzeszowicach, ucząc jeszcze w tamtejszym Liceum Pedagogicznym, po czym przeniósł się wraz z żoną do Krakowa. Tu poświęcił się pracy społecznej w kręgach harcerskich, pisaniu wspomnień i publicystyce. Po kilku latach, ze względu na zły stan zdrowia Józefa, rodzina przeniosła się do niewielkiego domu w Naprawie w Beskidzie Wyspowym, na stoku Lubonia Małego. Tu Józef Kret zmarł w roku 1982. Pochowany na Cmentarzu Rakowickim w Krakowie.
Upamiętnienie.
Imię Józefa Kreta nosi Hufiec ZHP w Jastrzębiu-Zdroju oraz Szkoła Podstawowa numer 6 w Ustroniu-Nierodzimiu.

</doc>
<doc id="759465" url="https://pl.wikipedia.org/wiki?curid=759465" title="Alfabet luksemburski">
Alfabet luksemburski

Alfabet luksemburski – alfabet oparty na alfabecie łacińskim, służący do zapisu języka luksemburskiego. Składa się z następujących liter:
A, B, C, D, E, F, G, H, I, J, K, L, M, N, O, P, Q, R, S, T, U, V, W, X, Y, Z, Ä, Ë, É.
Litery C, Q, X oraz Y pojawiają się w wyrazach obcego pochodzenia. 

</doc>
<doc id="759466" url="https://pl.wikipedia.org/wiki?curid=759466" title="Powstanie Maji-Maji">
Powstanie Maji-Maji

Powstanie Maji-Maji w latach 1905–1907 to rebelia około 20 plemion afrykańskich na południowych terenach ówczesnej Niemieckiej Afryki Wschodniej będących kolonią niemiecką. Było to kolejne powstanie Afrykańczyków przeciw Niemcom, po powstaniu Busziri (1888-1889) i powstaniu Wahehe (1891-1898). Według różnych szacunków w powstaniu Maji-Maji Niemcy zamordowali około 200-300 tysięcy Afrykańczyków podczas powstania oraz na skutek fali głodu, który Niemcy sztucznie wywołali w celu złamania oporu i ukarania powstańców.
Historia.
Przyczyną powstania były szykany kolonialnych władz niemieckich wobec mieszkańców regionów, w których uprawiano bawełnę na masową skalę (rejony Kilwy i góry Matubi). Niemcy wprowadzili wysokie podatki, m.in. podatki od posiadania domów, zabronili Afrykańczykom polowań na dzikie zwierzęta i wprowadzili w 1905 nową walutę przez wschodnioafrykański bank, co spowodowało zbiednienie Afrykańczyków.
Powstanie rozpoczęło się od zniszczenia przez dwóch mężczyzn i kobietę 20 lipca 1905 plantacji bawełny koło wsi Kipitamu i Nadete na terenach plemienia Matumbi w pobliżu miasta portowego Kilwa. Krótko po tym zdarzeniu kilka plemion rozpoczęło walkę z niemieckim kolonizatorem. Ważną rolę w powstaniu spełniał Kinjiktile, mężczyzna z plemienia Matumbi, znany w roku 1904 jako uzdrowiciel i muzyk, założyciel kultu Maji-Maji. Kinjiktile rozdawał rdzennym mieszkańcom amulety, które rzekomo miały zamieniać wystrzeliwane przez Niemców kule w wodę (maji w języku suahili oznacza wodę). Zdecydowana większość powstańców zmarła z głodu po tym, jak niemiecki rząd kolonialny rozpoczął systematyczne palenie domów, pól i buszu. Pod koniec 1907 roku większość ludności terenów objętych powstaniem nie żyła, a pola były zdewastowane. Po ustaniu głównych walk w 1907 niektórzy z przywódców zrywu prowadzili jeszcze walkę partyzancką przeciwko oddziałom Schutztruppe do lipca 1908, kiedy to niemieckie władze kolonialne złapały ich i wymordowały.
W wyniku walki i niemieckich represji po powstaniu cała południowa część kolonii została spustoszona. Wojna, głód i niemieckie represje spowodowały śmierć około 200-300 tysięcy ludzi. Niemcy stracili kilkunastu żołnierzy.
W Tanzanii powstanie uznawane jest do dzisiaj za ważne wydarzenie narodowe. Julius Nyerere, pierwszy prezydent zjednoczonej Tanzanii, nazwał je początkiem narodowego pojednania, które w roku 1964 doprowadziło do uzyskania niepodległości przez Tanzanię.

</doc>
<doc id="759467" url="https://pl.wikipedia.org/wiki?curid=759467" title="Halowe Mistrzostwa Europy w Lekkoatletyce 1979">
Halowe Mistrzostwa Europy w Lekkoatletyce 1979

X Halowe Mistrzostwa Europy odbyły się 24-25 lutego 1979 w Wiedniu w Ferry-Dusika-Hallenstadion.

</doc>
<doc id="759468" url="https://pl.wikipedia.org/wiki?curid=759468" title="Westfal">
Westfal

Westfal (ang. "Westphalian")
Westfal jest tradycyjną jednostką stratygraficzną karbonu produktywnego, stosowaną dla regionu europejskiego z zagłębiami węglowymi. Osady westfalu tworzyły się zwykle w warunkach lądowych z niewielkimi ingresjami morskimi i zawierają liczne pokłady węgla kamiennego.

</doc>
<doc id="759470" url="https://pl.wikipedia.org/wiki?curid=759470" title="Supernowa (wydawnictwo)">
Supernowa (wydawnictwo)



</doc>
<doc id="759472" url="https://pl.wikipedia.org/wiki?curid=759472" title="Murray Chandler">
Murray Chandler

Murray Graham Chandler (ur. 4 kwietnia 1960 w Wellington) – nowozelandzki szachista, do 2007 r. reprezentant Anglii, arcymistrz od 1982 roku.
Kariera szachowa.
Pierwszy sukces odniósł na przełomie 1975 i 1976 roku, dzieląc I miejsce w mistrzostwach Nowej Zelandii. Na początku lat 80. przeniósł się do Anglii. W roku 1984 w Londynie wystąpił w drużynie reszty świata w meczu przeciwko Związkowi Radzieckiemu, w którym zdobył 1 pkt w 2 partiach. Odniósł szereg znaczących sukcesów w międzynarodowych turniejach, m.in. w Londynie (1979, "Lloyds open", I), Brighton (1981, I), Dortmundzie (1983, II-III), Amsterdamie (1983, I-II), Londynie (1984, II oraz 1986, I), Hastings (1986/87, I-IV wraz z Jonathanem Speelmanem, Bentem Larsenem i Symbatem Lyputianem), Amsterdamie (1987, I), Wellington (1988, I-III wraz z Wasilijem Smysłowem i Eduardem Gufeldem), Blackpool (1990, turniej strefowy), Santo António (2001, I-II wraz z Jurijem Jakowiczem) oraz w Queenstown (2006, międzynarodowe mistrzostwa Nowej Zelandii, I). W 2008 triumfował w mistrzostwach Nowe Zelandii rozegranych w Auckland.
Wielokrotnie wystąpił na szachowych olimpiadach: w latach 1976–1980 i 2008 czterokrotnie w barwach Nowej Zelandii, zaś w latach 1982–1992 sześciokrotnie w barwach Anglii. W swoim dorobku posiada 8 medali: 3 srebrne i 1 brązowy (wraz z drużyną) oraz 3 srebrne i 1 brązowy (za wyniki indywidualne). Jest również czterokrotnym medalistą drużynowych mistrzostw świata, drużynowo dwukrotnie brązowym (1985, 1989) oraz indywidualnie złotym (1985) i srebrnym (1989), jak również brązowym medalistą (za wynik indywidualny) drużynowych mistrzostw Europy (1999).
Najwyższy ranking w karierze osiągnął 1 lipca 1988 r., z wynikiem 2605 punktów zajmował wówczas 19. miejsce na światowej liście FIDE, jednocześnie zajmując 4. miejsce wśród angielskich szachistów. 
W latach 1991–1999 był wydawcą renomowanego brytyjskiego czasopisma szachowego "British Chess Magazine".

</doc>
<doc id="759473" url="https://pl.wikipedia.org/wiki?curid=759473" title="Bente Skari">
Bente Skari

Bente Skari z d. Martinsen (ur. 10 września 1972 r. w Oslo) – norweska biegaczka narciarska, pięciokrotna medalistka olimpijska, siedmiokrotna medalistka mistrzostw świata, czterokrotna zdobywczyni Pucharu Świata.
Kariera.
Urodziła się w Oslo, jednak wychowała się w Nittedal. Pierwotnie trenowała pod okiem swojego ojca Odda Martinsena, utytułowanego biegacza narciarskiego, później dołączyła do klubu Nittedal Idrettslag. W 1990 roku wystąpiła na mistrzostwach świata juniorów w Les Saisies, gdzie była siódma w szafecie i piętnasta w biegu na 15 km stylem dowolnym. Na rozgrywanych rok później mistrzostwach świata juniorów w Reit im Winkl zdobyła złoty medal w sztafecie, a w biegu na 5 km stylem klasycznym była trzynasta. Wystąpiła też na mistrzostwach świata juniorów w Vuokatti w 1992 roku, gdzie była druga w biegu na 5 km techniką klasyczną.
W Pucharze Świata w biegach narciarskich zadebiutowała w sezonie 1991/1992. Pierwszy raz stanęła na podium zawodów PŚ w sezonie 1996/1997 zajmując drugie miejsce w Oberstdorfie w biegu na 10 km techniką klasyczną. Sezon ten zakończyła na szóstym miejscu w klasyfikacji generalnej, a w klasyfikacji sprintu była czwarta. W każdym kolejnym sezonie startów, aż do 2003 r. zajmowała miejsca na podium, zawsze wygrywając przynajmniej trzy razy. Łącznie wygrała 42 zawody, a 60 razy stawała na podium. Najlepsze wyniki osiągała w sezonach 1998/1999, 1999/2000 i 2001/2002, kiedy to triumfowała w klasyfikacji generalnej oraz w klasyfikacji sprintu. Również w sezonie 2002/2003 zwyciężyła w klasyfikacji generalnej, natomiast w klasyfikacji sprintu była druga. Ponadto w sezonach 1997/1998 i 2000/2001 była druga w klasyfikacji generalnej, a w klasyfikacji sprintu zdobywała małą kryształową kulę.
Igrzyska olimpijskie w Lillehammer w 1994 r. były jej olimpijskim debiutem. Zajęła tam 20. miejsce w biegu na 15 km technika dowolną. Pierwsze sukcesy osiągnęła podczas igrzysk w Nagano. Wraz z Marit Mikkelsplass, Elin Nilsen i Anitą Moen zdobyła srebrny medal w sztafecie 4x5 km. Ponadto na tych samych igrzyskach wywalczyła brązowy medal w biegu na 5 km techniką klasyczną. Najlepsze wyniki uzyskała jednak na igrzyskach olimpijskich w Salt Lake City w 2002 r. Wspólnie z Marit Bjørgen, Hilde Gjermundshaug Pedersen i Anitą Moen ponownie zdobyła srebrny medal w sztafecie. Ponadto zdobyła złoty medal w biegu na 10 km stylem klasycznym oraz brązowy medal w biegu na 30 km również rozgrywanym stylem klasycznym. Na późniejszych igrzyskach już nie startowała.
W 1995 r. zadebiutowała na mistrzostwach świata biorąc udział w mistrzostwach w Thunder Bay. Zajęła tam 13. miejsce w biegu na 15 km technika klasyczną. Dwa lata później, podczas mistrzostw świata w Trondheim zdobyła swój pierwszy medal zajmując wraz z Marit Mikkelsplass, Elin Nilsen i Trude Dybendahl drugie miejsce w sztafecie 4x5 km. Na mistrzostwach świata w Ramsau zdobyła swój pierwszy indywidualny medal wygrywając bieg na 5 km stylem klasycznym. Mistrzostwa świata w Lahti w 2001 r. były jej najbardziej udaną imprezą. Zdobyła złote medale w biegach na 10 km oraz 15 km techniką klasyczną, a razem z Moen, Nilsen i Pedersen zdobyła srebrny medal w sztafecie. Dwa złote medale wywalczyła również podczas mistrzostw świata w Val di Fiemme. Obroniła tam oba tytuły wywalczone dwa lata wcześniej w Lahti.
W 2001 r. została nagrodzona medalem Holmenkollen wraz ze swoim rodakiem, również biegaczem narciarskim, Thomasem Alsgaardem oraz polskim skoczkiem narciarskim Adamem Małyszem. Jej ojciec - Odd Martinsen zdobył to samo wyróżnienie w 1969 r. Bente pozostaje jedną z najbardziej utytułowanych biegaczek narciarskich w historii.
W 2003 r. zakończyła karierę w wieku zaledwie 30 lat. Powodem tej decyzji była chęć poświęcenia się rodzinie i zostania matką. Dodała, że po urodzeniu dziecka nie zamierza wracać do sportu, zapewniając przy tym, że nie jest w ciąży.
Emerytura.
W 2007 r. została mianowana administratorem zawodów FIS. Jest pierwszą kobietą z Norwegii pełniącą tę funkcję. Funkcję tę pełniła także podczas mistrzostw świata w narciarstwie klasycznym w Oslo w 2011 r. Uczestniczy także w programie Norweskiego Związku Narciarskiego, którego celem jest promowanie kobiet na różnych stanowiskach. W czasie Tour de Ski 2007/2008 była delegatem technicznym w czasie zawodów rozgrywanych w Czechach.
W 1999 r. wyszła za mąż za Geira Skari'ego, z którym ma dwoje dzieci: syna Filipa i córkę Odę. Mieszkają w Nittedal. W jednym z wywiadów powiedziała, że wciąż trenuje 3-4 razy w tygodniu, ale nie chce już startować w profesjonalnych zawodach. Dodała także, że łatwiej jest zdobywać medale niż wychowywać dzieci.

</doc>
<doc id="759476" url="https://pl.wikipedia.org/wiki?curid=759476" title="Bente Martinsen Skari">
Bente Martinsen Skari



</doc>
<doc id="759477" url="https://pl.wikipedia.org/wiki?curid=759477" title="Wylinka imaginalna">
Wylinka imaginalna

Wylinka imaginalna - proces poprzedzający ostatnie stadium życia owada - imago.
Zazwyczaj jest to druga, trzecia lub czwarta wylinka. Podczas wylinki imaginalnej istnieje największe ryzyko deformacji owada lub utraty kończyn, co może prowadzić do śmierci.

</doc>
<doc id="759479" url="https://pl.wikipedia.org/wiki?curid=759479" title="Saint James (parafia)">
Saint James (parafia)

Saint James – parafia położona w zachodniej części Barbadosu. Parafia jest znana jako miejsce wypoczynku sławnych i bogatych, a także spragnionych słońca turystów.
Parafia była nazywana "Złotym Wybrzeżem", ale wobec wzrastającej popularności teraz jest nazywana "Platynowym Wybrzeżem". Wielu mieszkańców twierdzi, że w parafii swoje wille ma około 18 milionerów.
Parafia St. James ma także bogatą historię. To właśnie w okolicach dzisiejszego Holetown (dawniej Jamestown, nazwanego tak na cześć króla) wylądowali pierwsi Brytyjscy osadnicy w roku 1625. To osadnictwo przekształciło Barbados w coś, co będzie znane później jako "Mała Anglia".
Jako jedyna parafia łącząca dobrą kuchnię, wiele sklepów i szansę zobaczenia kogoś sławnego, St. James jest klejnotem w przemyśle turystycznym Barbadosu, z atrakcjami takimi jak "Kościół parafialny St. James", czy Portvale Sugar Factory- jedna z niewielu działających jeszcze na wyspie fabryk cukru.
Jednak z dala od złocistych plaż i wykwintnych restauracji, parafii daleko od ekskluzywności. Jako jedna z największych parafii na wyspie, jest domem dla ponad 20 tys. narodowości, zamieszkujących najdalsze zakątki St. James i reprezentujące rozmaite warstwy społeczne. Parafia jest także siedzibą prestiżowej, znanej nie tylko na Barbadosie, ale i na całych Karaibach, wyższej szkoły "Queen's College". Została założona na początku XX wieku przez właściciela plantacji Henry'ego Draxa.

</doc>
<doc id="759480" url="https://pl.wikipedia.org/wiki?curid=759480" title="Alfabet grenlandzki">
Alfabet grenlandzki

Alfabet grenlandzki – alfabet oparty na alfabecie łacińskim, służący do zapisu języka grenlandzkiego. Składa się z następujących liter:
A, E, F, G, H, I, J, K, L, M, N, O, P, Q, R, S, T, U, V,
Litery B, C, D, W, X, Y, Z, Æ, Ø oraz Å służą często do zapisu wyrazów obcego pochodzenia (często z języka duńskiego).

</doc>
<doc id="759481" url="https://pl.wikipedia.org/wiki?curid=759481" title="Chemoklina">
Chemoklina

Chemoklina – strefa gwałtownej zmiany chemizmu (stężenia soli mineralnych) w stratyfikowanym zbiorniku wodnym. Zwykle znajduje się w metalimnionie. Często towarzyszy termoklinie i oksyklinie. Zwykle jest pochodną różnic w stężeniu tlenu.
Szczególnie silna chemoklina pojawia się w jeziorach (oraz morzach śródlądowych), które nigdy nie mieszają się całkowicie (meromiktycznych). Znajduje się ona wówczas na granicy wierzchniej warstwy wody mieszającej się i głębinowej warstwy wody stagnującej. Taki stan ma miejsce, gdy stężenie soli w wodzie głębinowej jest tak duże, że woda ta ma gęstość większą niż największa okresowa gęstość wód powierzchniowych (występująca podczas ich ochłodzenia), przez co nie zachodzi mieszanie się tych dwóch warstw.

</doc>
<doc id="759482" url="https://pl.wikipedia.org/wiki?curid=759482" title="Grazvydas Mikulenas">
Grazvydas Mikulenas



</doc>
<doc id="759484" url="https://pl.wikipedia.org/wiki?curid=759484" title="Proglotyd">
Proglotyd

Proglotyd – człon (segment) ciała tasiemca. Najmłodsze proglotydy znajdują się niedaleko szyjki, a starsze człony stanowi reszta strobili tasiemca. Te drugie, wypełnione zapłodnionymi jajami, odrywają się od reszty ciała pasożyta i razem z kałem opuszczają żywiciela.

</doc>
<doc id="759487" url="https://pl.wikipedia.org/wiki?curid=759487" title="Ada (Ohio)">
Ada (Ohio)

Ada – wieś w USA, w stanie Ohio, w hrabstwie Hardin.
Liczba mieszkańców w 2010 roku wynosiła 5 952.

</doc>
<doc id="759488" url="https://pl.wikipedia.org/wiki?curid=759488" title="Adamsville (Ohio)">
Adamsville (Ohio)

Adamsville – wieś w USA, w stanie Ohio, w hrabstwie Muskingum.
Liczba mieszkańców w 2010 roku wynosiła 114.

</doc>
<doc id="759489" url="https://pl.wikipedia.org/wiki?curid=759489" title="Welland (rzeka w Kanadzie)">
Welland (rzeka w Kanadzie)

Welland – rzeka w Ontario, w Kanadzie, lewy dopływ Niagary. Dorzecze obejmuje 880 km².
Źródła rzeki znajdują się na południe od Hamiltonu. Potem płynie ona na wschód przez półwysep Niagara powyżej skarpy Niagary. Uchodzi do Niagary w Chippawie, kilka kilometrów powyżej wodospadu.
Pierwotnie nazywana potokiem Chippawa (ang. "Chippawa Creek") od miejsca swego ujścia. W 1792 roku, nazwa została zmieniona na obecną przez gubernatora porucznika Górnej Kanady Johna Simcoe. Nazwa pochodzi od rzeki Welland we wschodniej Anglii.
Kanał Wellandzki otrzymał swoją nazwę, ponieważ w pierwotnym założeniu miał połączyć rzekę bezpośrednio z jeziorem Ontario. Gdy okazało się to niemożliwe, jednym z większych wyzwań inżynierskich podczas budowy kolejnych wersji kanału było zbudowanie akweduktu nad rzeką. W miejscu, gdzie akwedukty były budowane, wyrosło miasto które później nazwano Welland. Wskutek wymaganej głębokości koryta kanału, obydwa obecne akwedukty (zbudowane odpowiednio w 1930 i 1970 r.) to odwrócone syfony.

</doc>
<doc id="759490" url="https://pl.wikipedia.org/wiki?curid=759490" title="Muzeum Czołgów w Kubince">
Muzeum Czołgów w Kubince

Muzeum Czołgów w Kubince (ros. Бронетанковый музей в Кубинке) – największe w Rosji muzeum broni pancernej, zlokalizowane w mieście Kubinka, ok. 60 km na zachód od Moskwy. 
Historia.
Teren muzeum był z początku poligonem wojskowym. W 1931 roku powstał 38. Wojskowy Instytut Naukowo-Badawczy (NIII BTVT). Pojazdy pancerne z różnych krajów oraz samego ZSRR zaczęły być gromadzone w celach testowych. W 1972 roku stworzono muzeum, jednak kolekcja została szerzej udostępniona zwiedzającym dopiero w 1992 roku. W 1995 roku muzeum stało się instytucją niezależną od poligonu wojskowego.
Zbiory.
Aktualnie w muzeum można oglądać sprzęt z 11 krajów - są to pojazdy rodzimej produkcji, a także zakupione z innych krajów, uzyskane w ramach pomocy (lend-lease) lub z późniejszej wymiany muzealnej. Znaczną część zasobów stanowią pojazdy zdobyczne. W efekcie muzeum posiada najbardziej zróżnicowaną na świecie kolekcję pojazdów niemieckich oraz japońskich.
Wśród 290 eksponatów znajdują się pojazdy pancerne różnego typu: czołgi, działa samobieżne, samochody pancerne, pojazdy dowodzenia, zwiadowcze oraz wsparcia technicznego. Oprócz wielu znanych pojazdów z czasów I wojny światowej, II wojny światowej oraz zimnej wojny, znajdują się także prototypy oraz pojazdy unikatowe, takie jak jedyne zachowane na świecie egzemplarze czołgu PzKpfw VIII Maus oraz ciężkiego moździerza 60-cm Karl Gerät 040, o nazwie „Adam”.

</doc>
<doc id="759492" url="https://pl.wikipedia.org/wiki?curid=759492" title="Addyston">
Addyston

Addyston – wieś w USA, w stanie Ohio, w hrabstwie Hamilton.
Liczba mieszkańców w 2010 roku wynosiła 938.

</doc>
<doc id="759493" url="https://pl.wikipedia.org/wiki?curid=759493" title="Adelphi (Ohio)">
Adelphi (Ohio)

Adelphi – wieś w USA, w stanie Ohio, w hrabstwie Ross.
Liczba mieszkańców w 2010 roku wynosiła 380.

</doc>
<doc id="759494" url="https://pl.wikipedia.org/wiki?curid=759494" title="Strobila">
Strobila

Strobila – efekt procesu strobilizacji:
W botanice strobilą lub strobilem nazywany jest kłos zarodnionośny.

</doc>
<doc id="759496" url="https://pl.wikipedia.org/wiki?curid=759496" title="Adena">
Adena

Adena – wieś w USA, w stanie Ohio, w hrabstwie Harrison, na południowy zachód od miasta Steubenville.
Liczba mieszkańców w 2010 roku wynosiła 759.

</doc>
<doc id="759497" url="https://pl.wikipedia.org/wiki?curid=759497" title="Zespół szańca 3">
Zespół szańca 3

Szaniec FS 3 (niem. "Feldschanze 3" – szaniec polowy) – element zespołu fortyfikacji zwanego Twierdzą Kraków.
Powstał w latach 1854–1855. Typowy szaniec o siedmiobocznym narysie. Posiadał klasyczną fosę kutą w skale, wał ziemno-kamienny, a na tym wale wtórne poprzecznice ze schronami z kamienia i blachy falistej. W centrum znajdował się prowizoryczny budynek. Zlikwidowany przed 1909 r. (dokładna data nie jest znana). Obiekt znajduje się przy ul. Hofmana w Krakowie.
Na zespół szańca 3 składały się również inne obiekty. Wzmacniały go 3 ostrogi połączone wałem, broniące Fort 2 „Kościuszko”. Powstałe między latami 1908–1910.

</doc>
<doc id="759501" url="https://pl.wikipedia.org/wiki?curid=759501" title="Izraelski Instytut Badań nad Biologią">
Izraelski Instytut Badań nad Biologią

Izraelski Instytut Badań nad Biologią (hebr. המכון למחקר ביולוגי בישראל) w Nes Cijjona jest rządowym instytutem naukowym w Izraelu, rozwijającym technologie w dziedzinie medycyny, biologii i środowiska. Zatrudnia około 350 pracowników, w tym 150 naukowców. Ściśle współpracuje z licznymi uniwersytetami, realizuje rządowe oraz międzynarodowe projekty badawcze. Wyniki badań często są publikowane w krajowych i międzynarodowych publikacjach naukowych.
W instytucie opracowuje się bronie masowego rażenia.
Historia.
Instytut został założony w 1952 przez profesora Ernesta Bergmanna, doradcę naukowego premiera Dawida Ben Guriona. Pierwszym kierownikiem Instytutu był Aleksander Keynan.
Od samego początku Instytut funkcjonował pod jurysdykcją biura premiera Izraela i ściśle współpracował z agencjami rządowymi.

</doc>
<doc id="759503" url="https://pl.wikipedia.org/wiki?curid=759503" title="Luther Blissett">
Luther Blissett

Luther Loide Blissett (ur. 1 lutego 1958 w Falmouth na Jamajce) – angielski piłkarz i trener, w latach 80. reprezentant Anglii.
Jeden z pierwszych czarnoskórych graczy w angielskim zespole narodowym. Zadebiutował w nim w październiku 1983 r. (wygrana 2:1 z RFN). W swoim drugim meczu, z Luksemburgiem (wygranym 9:0), strzelił 3 bramki. Później nie strzelił już dla angielskiej drużyny ani jednego gola.
Kariera piłkarska.
Blisset rozpoczął karierę piłkarską w roku 1975, w angielskim Watford F.C. Grał w tym zespole do roku 1983, strzelając 95 bramek, z czego 27 w sezonie 1982/1983. Latem 1983 r. przeszedł do włoskiego A.C. Milan za kwotę jednego miliona funtów brytyjskich. W Mediolanie nie spisywał się już tak dobrze. Zagrał w 30 spotkaniach, strzelając 5 goli. Po jednym sezonie we Włoszech powrócił do Watford za kwotę 550 tysięcy funtów. Grał w tym klubie do roku 1988, strzelając 44 bramki w 127 meczach. Następnie przeniósł się na 3 lata do A.F.C. Bournemouth, po czym po raz kolejny powrócił do Watford. Karierę zakończył w roku 1994, zaliczając jeszcze grę w klubach: West Bromwich Albion F.C., Bury F.C., Mansfield Town i irlandzkim Derry City F.C.
Kariera szkoleniowa.
W roku 1996 Luther Blissett został trenerem Watford. Na swoim stanowisku wytrwał 5 lat, odszedł po przybyciu nowego menedżera zespołu, Gianluki Viallego, który całkowicie wymienił kadrę szkoleniową drużyny. W kwietniu 2002 r. objął stanowisko trenera w zespole York City. Od lutego 2006 r. jest menedżerem klubu jednej z niższych lig, Chesham United.

</doc>
<doc id="759505" url="https://pl.wikipedia.org/wiki?curid=759505" title="Axis of Justice">
Axis of Justice

Axis Of Justice (AOJ) – organizacja non-profit założona przez Serja Tankiana z zespołu System of a Down oraz Toma Morello (Audioslave, Rage Against the Machine). Jej celem jest współpraca muzyków, fanów muzyki oraz obywatelskich partii politycznych we wspólnej walce o sprawiedliwość społeczną.
Jej członkowie „chcą zbudować most pomiędzy fanami muzyki na całym świecie i lokalnymi organizacjami politycznymi, aby efektownie organizować pracę w obronie pokoju, praw człowieka i sprawiedliwości gospodarczej.” Organizacja walczy na przykład o prawa imigrantów i o zniesienie kary śmierci. Lista lektur przez nią zalecanych obejmuje dzieła takich osób jak Noam Chomsky, Che Guevara, George Orwell, Mumia Abu-Jamal, czy Grant Morrison.
Namiot organizacji Axis of Justice często pojawia się na muzycznych festiwalach, w których uczestniczy któryś z zespołów członków założycieli, tak jak to miało miejsce na Lollapaloozie w roku 2003. Co dwa miesiące nadawana jest audycja radiowa, prowadzona przez Toma i Serja, a której archiwalne numery można ściągnąć za darmo z oficjalnej strony organizacji. Na stronie można też znaleźć recenzje książek, które przedstawiają punkty widzenia podobne do AOJ.
W roku 2004 wydany został na DVD album live o tytule „”. Występują na nim m.in. Flea z Red Hot Chili Peppers, Brad Wilk i Chris Cornell z Audioslave, Serj Tankian z System of a Down, Pete Yorn, Tim Walker, Fred Durst z Limp Bizkit, Maynard James Keenan z Tool i A Perfect Circle oraz Wayne Kramer. Materiał na płytę został nagrany na koncercie w Avalon Theater w Los Angeles. Celem koncertu była zbiórka pieniędzy na cele Axis of Justice.
Członkowie.
Serj Tankian, Tom Morello, Tim McIlrath, Flea, Brad Wilk, Pete Yorn, Tim Walker, Maynard James Keenan, Buckethead, Slash, Jonny Polonsky, Chris Cornell, Corey Taylor, Simon Petty, Malcolm Cross, Travis Barker, Maz Jobrani, Sid Jordan, Joe Mora, Wayne Kramer, John Dolmayan, Jurassic 5, Knowledge, Brian O’Connor, Ahmed Ahmed oraz Boots Riley.

</doc>
<doc id="759506" url="https://pl.wikipedia.org/wiki?curid=759506" title="Oy">
Oy



</doc>
<doc id="759508" url="https://pl.wikipedia.org/wiki?curid=759508" title="Alexandria (Ohio)">
Alexandria (Ohio)

Alexandria – wieś w USA, w stanie Ohio, w hrabstwie Licking.
Liczba mieszkańców w 2000 roku wynosiła 85.

</doc>
<doc id="759513" url="https://pl.wikipedia.org/wiki?curid=759513" title="Polucjanci">
Polucjanci



</doc>
<doc id="759515" url="https://pl.wikipedia.org/wiki?curid=759515" title="Wawrzyn Podlasia">
Wawrzyn Podlasia

Wawrzyn Podlasia – nagroda honorowa, która jest przyznawana w kategoriach: "Przedsiębiorstwo Roku", "Produkt Roku", "Podlasianin Roku", "Gmina Gospodarna", "Nagroda Specjalna".
Przyznawana na obszarze powiatów południowego Podlasia: powiat grodzki bialski, powiat ziemski: bialski, łosicki, łukowski, parczewski i radzyński.
Pomysł przyznawania tejże nagrody zrodził się w redakcji tygodnika "Słowo Podlasia" w roku 1995 przed obchodami XX-lecia województwa bialskopodlaskiego. Pierwszego Wawrzyna laureaci odebrali 2 czerwca 1995 roku, kiedy to odbyła się uroczysta sesja Bialskopodlaskiego Sejmiku Samorządowego z okazji rocznicy województwa.
Kapitułę tejże nagrody stanowią starostowie ww. powiatów, reprezentacji instytucji, środowisk i organizacji gospodarczych oraz redakcji "Słowa Podlasia".
Honorowy patronat nad kolejnymi edycjami konkursu sprawowali: wojewodowie bialskopodlascy Tadeusz Korszeń i Marek Czarnecki, marszałek województwa lubelskiego Arkadiusz Bratkowski, wicemarszałek Sejmu RP Franciszek Jerzy Stefaniuk, minister Lech Nikolski, marszałkowie województwa lubelskiego Henryk Makarewicz i Edward Wojtas.

</doc>
<doc id="759516" url="https://pl.wikipedia.org/wiki?curid=759516" title="Alger (Ohio)">
Alger (Ohio)

Alger – wieś w USA, w stanie Ohio, w hrabstwie Hardin.
Liczba mieszkańców w 2000 roku wynosiła 888.

</doc>
<doc id="759518" url="https://pl.wikipedia.org/wiki?curid=759518" title="Alvordton">
Alvordton

Alvordton – jednostka osadnicza w USA, w stanie Ohio, w hrabstwie Williams.
Liczba mieszkańców w 2000 roku wynosiła 305. W 2010 roku uznano Alvordton za Census-designated place.

</doc>
<doc id="759519" url="https://pl.wikipedia.org/wiki?curid=759519" title="Rozpijanie">
Rozpijanie

Rozpijanie – występek polegający na rozpijaniu małoletniego poprzez dostarczanie, ułatwianie spożycia, lub nakłanianie go do spożycia napoju alkoholowego.
Dostarczanie polega zazwyczaj na sprzedaży lub częstowaniu małoletniego. Ułatwianie spożycia to głównie zakup napoju alkoholowego dla nieletniego lub zapewnianie mu warunków do jego spożycia np. poprzez udostępnienie mieszkania. Nakłanianie to wywoływanie u małoletniego chęci spożycia takiego napoju.
Rozpijanie ze swej istoty polega na wielu powtarzających się działaniach, chociaż wyjątkowo może stanowić jednorazowe zachowanie, o ile szczególne okoliczności przypadku wskazują, że małoletni zacznie oddawać się pijaństwu (np. pojedyncze podanie wódki małoletniemu niepijącemu, lecz uzależnionemu od alkoholu).

</doc>
<doc id="759520" url="https://pl.wikipedia.org/wiki?curid=759520" title="Egzekucja Saddama Husajna">
Egzekucja Saddama Husajna

Egzekucja Saddama Husajna – wykonanie wyroku śmierci na skazanym za zbrodnie przeciwko ludzkości byłym prezydencie Iraku Saddamie Husajnie.
Saddam Husajn został skazany na śmierć przez powieszenie w wyniku procesu sądowego, w którym był oskarżony o doprowadzenie do masakry 148 szyitów w wiosce Dudżail w 1982 roku. Przeciwko Saddamowi Husajnowi toczył się także drugi proces, w którym był oskarżony o ludobójstwo dokonane w 1988 roku na około 180 tys. Kurdach (operacja Al-Anfal); proces miał być kontynuowany w zależności od wyniku pierwszego postępowania.
Saddam Husajn został stracony 30 grudnia 2006 roku o godzinie 6.07 czasu lokalnego (4.07 czasu polskiego), w czasie gdy Irakijczycy rozpoczynali obchody muzułmańskiego święta Id al-Adha. Egzekucja została dokonana w irackiej bazie wojskowej Camp Justice w północnej dzielnicy Bagdadu Kazimija, gdzie za rządów Saddama Husajna znajdowała się siedziba wywiadu wojskowego. Wbrew rzekomym informacjom o publicznej egzekucji, wyrok został wykonany w odosobnieniu i w różnym czasie w stosunku do pozostałych współoskarżonych – Barzan Ibrahim al-Tikriti i Awad Hamed al-Bandar, którzy zostali powieszeni po święcie Id al-Adha.
Saddam został pochowany na rodzinnym cmentarzu, w miejscowości, w której się urodził – Al-Audża. Libia jako jedyny kraj na świecie ogłosił trzydniową żałobę narodową w związku z egzekucją Saddama Husajna.
Kontrowersje wokół wyroku i egzekucji.
Organizacje broniące praw człowieka, Watykan i Unia Europejska przypomniały, iż sprzeciwiają się stosowaniu kary śmierci w każdych okolicznościach, nawet jeżeli nie ulega wątpliwości, iż osoba dopuściła się ciężkich zbrodni.
Cały przebieg egzekucji został nagrany za pomocą telefonu komórkowego i opublikowany w Internecie. Egzekucję filmowano i fotografowano również oficjalnie, fragment nagrania (oczywiście bez najbardziej drastycznej sceny) został wyemitowany w stacjach telewizyjnych całego świata. Dzięki temu ujawniony został fakt, że tuż przed śmiercią doszło do utarczek słownych między Husajnem a katem i świadkami. Niektórzy z nich wykrzykiwali hasła typu: „Idź do piekła!”, „Niech Bóg cię przeklnie!”. Skandowano również „Muktada! Muktada” (Muktada as-Sadr – czołowy przywódca szyicki).

</doc>
<doc id="759522" url="https://pl.wikipedia.org/wiki?curid=759522" title="Centrum Badań Nuklearnych Sorek">
Centrum Badań Nuklearnych Sorek

Centrum Badań Nuklearnych Sorek (hebr. המרכז למחקר גרעיני) – tajny rządowy ośrodek naukowy w Izraelu, w pobliżu miasta Jawne, rozwijający technologie w dziedzinie energetyki jądrowej. Funkcjonuje pod auspicjami Izraelskiej Komisji Energii Jądrowej (IAEC).
Ośrodek prowadzi badania naukowe w różnych dziedzinach nauk fizycznych. Rozwijane są technologie wszelkich rodzajów czujników, laserów, bezpieczeństwa nuklearnego i radiologicznego.
W ośrodku znajduje się reaktor jądrowy o mocy 5 MW, pochodzący z końca lat 50. XX wieku.

</doc>
<doc id="759524" url="https://pl.wikipedia.org/wiki?curid=759524" title="Mount Hillaby">
Mount Hillaby

Mount Hillaby – najwyższy szczyt Barbadosu. Znajduje się w parafii St. Andrew (parafii Świętego Andrzeja). Ma wysokość 336 metrów nad poziomem morza.

</doc>
<doc id="759528" url="https://pl.wikipedia.org/wiki?curid=759528" title="Rasy kota">
Rasy kota

Rasy kota – rasy kota domowego. Kot uważany jest za kota danej rasy, jeżeli spełnia wszystkie cechy określone dla tej rasy. Na świecie istnieją różne organizacje rejestrujące i poświadczające rodowody, jednak tylko te zrzeszone w World Cat Congress wystawiają w pełni honorowane na całym świecie rodowody. 
Tylko trzy procent kotów to koty rasowe, a jeszcze mniejszy odsetek z nich nadaje się do prezentacji na wystawach. Rodowód zaświadcza, że kot należy do kotów rasy przez pokazanie co najmniej czterech pokoleń hodowlanych. 
Sama koncepcja ras kotów jest stosunkowo nowa. Jeszcze dwieście lat temu koty nie były klasyfikowane, dziś znanych jest około sto ras kotów. 
Odmiana kota domowego może być również określona przez właściwości inne niż rasa, takie jak: kategoria, odmiana i grupa barwna.
Kategorie ras kotów.
Różne organizacje felinologiczne stosują swoje kategoryzacje ras.
W Polsce najczęściej spotykaną jest kod EMS stosowany przez FIFe i WCF. 
Przykładowe kategoryzacje różnych organizacji:
Kategorie ras według FIFe
Kategorie ras według TICA
Kategorie ras według WCF - World Cat Federation

</doc>
<doc id="759529" url="https://pl.wikipedia.org/wiki?curid=759529" title="Amanda (Ohio)">
Amanda (Ohio)

Amanda – wieś w Stanach Zjednoczonych, w stanie Ohio, w hrabstwie Fairfield.
Liczba mieszkańców w 2010 roku wynosiła 737.

</doc>
<doc id="759530" url="https://pl.wikipedia.org/wiki?curid=759530" title="Fort reditowy 15 „Pszorna”">
Fort reditowy 15 „Pszorna”

Fort 15 „Pszorna” – fort wewnętrznego pierścienia obrony Twierdzy Kraków, wzniesiony w latach 1864–1869. Zniszczony podczas budowy drogi do Nowej Huty – Alei Planu 6-letniego (obecnie Aleja Jana Pawła II). Pozostałości znajdują się na południe od Muzeum Lotnictwa Polskiego w Parku Lotników Polskich.
Był to nietypowy fort reditowy, stanowiący fazę przejściową do fortu artyleryjskiego. Ze względu na rozwój możliwości artylerii (w tym zasięgu) wysunięto go dalej od centrum miasta niż poprzednie forty (np. fort nr 12). Posiadał spłaszczony, rozciągnięty wszerz narys z niską reditą artyleryjską. Redita osłonięta była nasypem z czołem w postaci płaskiego stoku.
Zewnętrzny wał otoczony był suchą fosą z murowanym przeciwstokiem, której broniła kaponiera umieszczona w osi założenia, dwie kaponiery rewersowe w narożnikach i mur Carnota. Obronę bliską uzupełniała bardzo duża (większa od redity) kaponiera szyjowa na tyłach fortu.
Plan fortu zdradza wpływy myśli H. A. Brialmonta; był to ostatni fort reditowy w Krakowie, później wznoszono już typowe forty artyleryjskie. Został zniszczony (przecięty drogą) w 1951, podczas budowy Nowej Huty. Pozostały jedynie stoki w Parku Lotników Polskich.

</doc>
<doc id="759534" url="https://pl.wikipedia.org/wiki?curid=759534" title="Amberley (Ohio)">
Amberley (Ohio)

Amberley – wieś w USA, w stanie Ohio, w hrabstwie Hamilton.
Liczba mieszkańców w 2010 roku wynosiła 3 585.

</doc>
<doc id="759537" url="https://pl.wikipedia.org/wiki?curid=759537" title="Mistrzowie Australian Open w grze pojedynczej">
Mistrzowie Australian Open w grze pojedynczej

Poczet triumfatorów wielkoszlemowego turnieju tenisowego Australian Open w grze pojedynczej.
Australian Open to wielkoszlemowy turniej tenisowy stworzony w 1905 roku, rozgrywany na kortach twardych w Melbourne Park w australijskim Melbourne. Turniej gry pojedynczej mężczyzn był jednym z dwóch rozegranych podczas pierwszej edycji w 1905. Tenisowe Mistrzostwa Australii rozgrywane są w trzecim i czwartym tygodniu stycznia i są chronologicznie pierwszą imprezą wielkoszlemową w sezonie od 1987 roku. Zawody nie odbyły się w latach 1916–1918 z powodu I wojny światowej, 1940–1945 z powodu II wojny światowej, oraz w 1986 roku ze względu na zmianę terminu rozgrywania turnieju.
Christchurch i Auckland w Nowej Zelandii oraz Perth, Brisbane, Adelaide, Sydney i Melbourne w Australii naprzemiennie gościły rozgrywki aż do 1972 roku, gdy oficjalnym miejsce rozgrywania turnieju został Stadion Kooyong w Melbourne, później Park Flinders, a w 1988 roku Melbourne Park, w którym turniej odbywa się do dziś. W historii Australian Open było kilka zmian daty rozgrywek: w 1972 roku termin przeniesiono ze stycznia na grudzień by w turnieju mogli wystartować również zawodnicy startujący w cyklu WCT; w 1977 roku z końca na początek grudnia dla uniknięcia kłopotów związanych z Bożym Narodzeniem, co spowodowało dwie edycje w 1977 roku; w 1986 roku dokonano ostatniej istotnej zmiany przenosząc turniej grudnia na styczeń 1987 roku, co spowodowało brak turnieju w 1986 roku.
Od pierwszej edycji turniej mężczyzn przeszedł kilkanaście zmian przepisów. Od samego początku turniej rozgrywany jest systemem pucharowym, a wszystkie mecze rozgrywane są do trzech wygranych setów, z wyjątkiem 1970, 1973 i 1974 roku, kiedy mecze pierwszej rundy rozgrywano do dwóch wygranych setów. Od 1905 roku wszystkie sety grano do sześciu wygranych gemów, przy co najmniej dwóch gemach przewagi. W 1971 roku wprowadzono tie-break do dwunastu wygranych punktów, który rozgrywano w pierwszych czterech setach, z wyjątkiem 1980 i 1982 roku, gdy tą metodą rozstrzygano również piątego seta. Jedyna zmiana nawierzchni to zastąpienie kortów trawiastych (od 1905 do 1987) kortami twardymi (od 1988), po przeniesieniu miejsca rozgrywek do Parku Flinders.
Zwycięzca turnieju otrzymuje posrebrzaną replikę Pucharu Normana Brookesa ("Norman Brookes Challenge Cup"), nazwanego tak na pamiątkę zwycięzcy turnieju z 1911 oraz byłego prezesa Australijskiego Stowarzyszenia Tenisa na Trawie (LTAA), i wyrzeźbionego na kształt Wazy Warwick.
Najwięcej zwycięstw w zawodach (10) zdobył Novak Đoković, a 6 razy wygrywali Roy Emerson i Roger Federer.

</doc>
<doc id="759538" url="https://pl.wikipedia.org/wiki?curid=759538" title="Powieszenie Saddama Husajna">
Powieszenie Saddama Husajna



</doc>
<doc id="759540" url="https://pl.wikipedia.org/wiki?curid=759540" title="Aleksandr Kuklin">
Aleksandr Kuklin

Aleksandr Kuklin (ros. Александр Куклин; ur. 10 września 1987) – rosyjski hokeista.

</doc>
<doc id="759542" url="https://pl.wikipedia.org/wiki?curid=759542" title="Wojciech Łączkowski">
Wojciech Łączkowski

Wojciech Łączkowski (ur. 3 października 1933 w Poznaniu) – polski prawnik, profesor nauk prawnych, adwokat, sędzia Trybunału Konstytucyjnego w stanie spoczynku, członek Rady Polityki Pieniężnej I kadencji.
Życiorys.
Ukończył studia na Wydziale Prawa Uniwersytetu im. Adama Mickiewicza w Poznaniu. W latach 1959–1962 odbył aplikację adwokacką. W 1964 obronił doktorat, a w 1968 uzyskał habilitację. W 1977 otrzymał tytuł naukowy profesora nauk prawnych. Sprawował funkcje prorektora UAM i Katolickiego Uniwersytetu Lubelskiego.
W 1989 był przewodniczącym Komitetu Obywatelskiego w Poznaniu. Od 1989 do 1997 pełnił funkcję sędziego Trybunału Konstytucyjnego. W latach 1994–1997 był przewodniczącym Państwowej Komisji Wyborczej. W latach 1998–2004 wchodził w skład Rady Polityki Pieniężnej I kadencji z nominacji Senatu. 14 listopada 2006 został wybrany na przewodniczącego Kościelnej Komisji Historycznej.
Odznaczony Krzyżem Komandorskim Orderu Odrodzenia Polski (1997) i Medalem Komisji Edukacji Narodowej. Należy do Stowarzyszenia Polskich Prawników Katolickich. Jest kawalerem Zakonu Rycerskiego Grobu Bożego w Jerozolimie oraz komandorem Rycerstwa Orderu Jasnogórskiej Bogarodzicy. W 2003 otrzymał odznakę honorową „Za zasługi dla bankowości Rzeczypospolitej Polskiej”.
Jest bratem Pawła Łączkowskiego. Rodzina Łączkowskich ma korzenie szlacheckie (pieczętowała się herbem Zadora).

</doc>
<doc id="759543" url="https://pl.wikipedia.org/wiki?curid=759543" title="Welland (rzeka w Anglii)">
Welland (rzeka w Anglii)

Welland – rzeka we wschodniej Anglii. Uchodzi do estuarium The Wash na Morzu Północnym. Rzeka ma 56 km długości.
Ma źródła w Leicestershire, skąd płynie na wschód przez Ketton, Stamford, The Deepings, Crowland, Cowbit oraz Spalding. Jedna z głównych dróg wodnych depresji The Fens.

</doc>
<doc id="759546" url="https://pl.wikipedia.org/wiki?curid=759546" title="Historia ortografii polskiej">
Historia ortografii polskiej

 
Polacy w XII wieku przejęli alfabet łaciński. Zasób łacińskich liter nie był jednak wystarczający do oznaczenia wszystkich polskich dźwięków, zabrakło ich dla spółgłosek średniojęzykowych ciszących (pisanych dziś ć, ś, ź), samogłosek nosowych (pisanych dziś ą, ę), a także spółgłosek dziąsłowych szumiących (pisanych dziś cz, sz, ż). Kilka liter łacińskich okazało się natomiast zbędnych (q, x, v).
Adaptacja nowego alfabetu nastręczała ogromne trudności. Dzięki pracy skrybów, pracujących w kancelariach państwowych i kościelnych oraz w klasztornych skryptoriach, ukształtowały się polskie konwencje ortograficzne. W tej praktyce skryptorialnej ucierały się najstarsze, a także międzydzielnicowe, zasady pisowni. Ewolucja ortografii trwa do najnowszych czasów.
Staropolskie początki ortografii (XII–XV w.).
W pierwszej, najstarszej fazie (tzw. pisowni niezłożonej) próbowano poprzestać na literach łacińskich.
W tych warunkach jedna litera łacińska mogła mieć kilka różnych wartości głoskowych, np.:
To nie wystarczało i trzeba było wprowadzić do użytku nowe znaki pojedyncze. Chętniej jednak uciekano się do kombinacji liter łacińskich.
Różni pisarze i kopiści po swojemu radzili sobie z przystosowaniem alfabetu łacińskiego. W ówczesnych warunkach oświatowych i kulturalnych nie wypracowano jednak ogólnie obowiązującej normy zapisu. Na ówczesną ortografię polską oddziaływały też nieraz rozbieżne wpływy czeskie i niemieckie.
Oto przykłady najdawniejszej pisowni na podstawie bulli gnieźnieńskiej z r. 1136 i Kazań świętokrzyskich (XIII – XIV w.):
Wymieniona bulla zwiera 410 nazw własnych miejscowości i osób co pozwoliło na ustalenie sposobu zapisywania występujących w tekście polskich głosek przy pomocy liter alfabetu łacińskiego. Można jednak zaobserwować pewną niejednolitość odwzorowywania polskich głosek. Rękopisy większych zabytków wykonywało nieraz kilku pisarzy lub kopistów, stosujących własną pisownię własne przyzwyczajenia i zasady.
Tak więc odczytywanie tych tekstów odbywa się metodą kontekstualną tj. poprzez niejako wtórne rozpoznawanie znaczenia poszczególnych znaków na bazie indywidualnej pamięci językowej. 
W polszczyźnie średniowiecznej występowały dwie samogłoski nosowe identyczne co do barwy (najprawdopodobniej było to [ą]), ale różne co do długości, a wiec [ą] krótkie i [ą] długie. Onaczało się je bardzo rozmaicie, np. grecką literę φ (w Kazaniach Świętokrzyskich) lub łacińską literą ꟁ (w Psałterzu Floriańskim). Znak ꟁ na oznaczenie nosówek, dość zwykły w pierwszej połowie XV w. wystąpił po raz ostatni w "Biblii szaroszpatackiej", a pod koniec wieku zupełnie wyszedł z użycia.
Około r. 1440 Jakub Parkoszowic przygotował w rękopisie pierwszy traktat o ortografii polskiej. Wiele wieków później był on kilkakrotnie drukowany pod tytułem "Jakóba syna Parkoszowego Traktat o ortografii polskiej".
Uczony opracował kompletny system zapisu miękkich i twardych spółgłosek oraz występujących ówcześnie w języku polskim krótkich i długich samogłosek posługując się przykładami 590 wyrazów tekstowych. Jego wysiłek szedł w kierunku ustalenia odrębnych liter lub zestawów liter dla każdego fonemu . Jednak błędy notacji, popełnione być może przez nieoznajmionych z tematem przepisywaczy obniżają nieco przejrzystość tego zachowanego w jednym egzemplarzu rękopisu. Toteż dzieło Parkoszowica nie stało się wystarczająco popularne aby mieć wpływ na rozwój polskiej ortografii.
Oto przykłady innowacji, jakie proponował
Ortografia doby średniopolskiej.
W okresie tym powstało wiele prac o charakterze ortograficzno-normatywnym w postaci osobnych traktatów.
Na ten wiek przypada też rozpowszechnienie się druku.
Pisownia pierwszych druków była tak samo chwiejna i niekonsekwentna jak w średniowieczu. W dużej mierze zależała od zwyczajów i upodobań piszącego, a zwłaszcza drukarza.
Podczas pierwszych dziesięcioleci XVI w. krakowscy drukarze czynili wyraźne wysiłki, aby uprościć oraz ujednolicić pisownię. Przede wszystkim podjęli próby ograniczenia wielofunkcyjności tej samej głoski. Nie od razu to się powiodło. Nie wszyscy chcieli stosować te same zasady, w tym dochodziły do głosu zabiegi konkurencyjne.
Istotne postępy, jakie poczyniono, to odróżnianie "a" jasnego od pochylonego, za pomocą liter a i á.
Odróżniono l od ł. Głoskę "v" oddano przez w, natomiast "f" rozmaicie: f, ff, ph.
Litera s zaczęła oznaczać tylko "s", litera ś tylko "ś".
Dwuznak sz zaczął oznaczać tylko "š", dwuznak cz i cż – tylko głoskę "č", a litera c – głoskę "c".
Ustaliło się użycie litery z dla głoski "z", litery ż – dla głoski "ž", połączeń zi, zy, źi przed samogłoskami, a z lub ź przed spółgłoskami dla głoski "ź".
Poszukiwano sposobu odróżnienia spółgłosek wargowych i wargowo-zębowych "b", "f", "m", "p", "w" twardych od ich odpowiedników zmiękczonych, przez różne zastosowanie dodanych liter i, y.
Próbowano wprowadzić ład w użyciu liter wielkich i małych oraz pisaniu łącznym i rozłącznym wyrażeń przyimkowych i niektórych formacji przedrostkowych. Nie rozróżniano natomiast form narzędnika i miejscownika l. poj. i narzędnika l. mn. deklinacji zaimkowo-przymiotnikowej, pisząc końcówki tych przypadków -im, -ym oraz -imi, -ymi.
Obok tych praktycznych rozwiązań trudności graficznych i ortograficznych, były także próby teoretycznego uporania się z nimi, tzn. normatywnego ustalenia ogólnie zaleconych przepisów pisowni.
Stanisław Zaborowski jest autorem pierwszego drukowanego traktatu po łacinie o polskiej ortografii pt. "Ortographia seu modus recte scribendi et legendi Polonicum idioma quam utilissimus" (ok. 1513 r.). Przedstawił w nim własne pomysły oznaczania samogłosek jasnych i pochylonych, obu nosówek, spółgłosek miękkich i zmiękczonych, ciszących i szumiących. Proponował m.in.: wprowadzenie litery ī na oznaczenie głoski y (np. sīna-syna), ď na oznaczenie głoski dz oraz stawianie pojedynczych lub podwójnych kropek nad literami b, c, d, k, p, s, v i w na oznaczenie ich miękkości.
Zaborowski prawie wyczerpująco i konsekwentnie opracował swój traktat. Choć jednak ukazał się on w latach 1513–1564 w jedenastu przedrukach, jego projekt nie znalazł w praktyce zastosowania. Stanowił zbyt śmiałe naruszenie tradycji, a z powodu obfitości znaków diakrytycznych był dla piszącego zbyt trudny.
Następną pracą, będącą jakby syntezą usiłowań i prób uporządkowania ortografii polskiej 1. połowy XVI w., jest "Ortografia polska. To iest nauka pisania i czytania języka polskiego, ile Polakowi potrzeba, niewielem słów dostatecznie wypisana" Stanisława Murzynowskiego z 1551 roku. Propozycje Murzynowskiego na temat sposobu pisania poszczególnych głosek były bardzo zbliżone do stanu dzisiejszego. Różny jest tylko sposób zapisu spółgłosek miękkich (umieszczanie kreseczki nad literami b, m, p, w) oraz wprowadzenie znaków na określenie "a" pochylonego oraz "e" pochylonego.
Dźwięczność i bezdźwięczność spółgłosek Murzynowski oznaczał na podstawie etymologicznej, tak jak współcześnie. Zdarzały się jednak odchylenia ku pisowni fonetycznej, np. "stąt", "tész", "zarás", "obrás", "rozżekł" itd. Mimo to zasługa Murzynowskiego w rozwoju polskiej ortografii jest niewątpliwa.
W ramach ustalającego się nowego systemu graficzno-ortograficznego mieściły się informacje P. Statoriusa-Stojeńskiego w rozdziale "De literarum potestate et genuina earum pronunciatione" jego gramatyki z roku 1568. Stojeński odróżniał "a" jasne (np. "bábá", "spáć", "moiá") od "a" pochylonego (np. "pan", "sad", "ma"). Nie uwzględniał tej różnicy przy "e", chociaż zdawał sobie sprawę z odmiennego brzmienia. Nie zalecał także odróżniania w piśmie "o" jasnego od pochylonego, pisząc obie te głoski przez o (np. "głod", "wod", "rod"), co prawda z zaznaczeniem, że niektórzy zaczęli niedawno "o" pochylone odróżniać za pomocą kreski umieszczonej nad literą o. Przestrzegał przed graficznym mieszaniem samogłoski "i" z samogłoską "y". Ale literą y oznaczał w wygłosie głoskę "j", np. "pokoy", "moy", "twoy".
Pod koniec stulecia, w roku 1594, ukazała się publikacja zawierająca trzy projekty graficzno-ortograficzne. Był to "Nowy karakter polski" Jana Januszowskiego. Przedstawiony jest w trzech „obiecadłach”: Jana Kochanowskiego, Łukasza Górnickiego i Jana Januszowskiego.
Najbliżej ustalającego się sposobu pisania był Januszowski, a najbardziej się od niego oddalał Górnicki, toteż jego projekty nie odegrały w przyszłości żadnej roli.
Owe alfabety są opatrzone uwagami objaśniającymi różnice w szczegółach, wskazówki poprawnego pisania trudniejszych form i wyrazów. Wszystkie te wskazówki dotyczyły niemal wyłącznie kształtu liter dla izolowanych głosek. Natomiast zagadnień ściśle ortograficznych, jak należy pisać poszczególne wyrazy, zwłaszcza kiedy je pisać razem, kiedy osobno, w jakim zakresie uwzględniać w piśmie procesy różnych upodobnień w mowie, czy opierać się na zasadzie fonetycznej czy etymologicznej, jaka ma być interpunkcja itp., prawie nie poruszają.
Samodzielne i w wielu szczegółach odrębne stanowisko w sprawach ortografii zajął Grzegorz Knapski. Zasadniczo i starannie odróżnił "i" od "y"; "j" oznaczył literą i przed samogłoską, literą y przed spółgłoską i na końcu wyrazu. "O" pochylone pisał najczęściej przez ó, rzadko ou; odróżnił "a" jasne od pochylonego, zgodnie z panującym zwyczajem, literami a i á. W swoich teoretycznych założeniach był zwolennikiem zbliżenia pisowni do żywej mowy, czyli pisowni fonetycznej. Dlatego dopuszczał oboczność ortograficzną: "lucki" i "ludzki", "porażká" i "poraszká", "szlachcic" i "ślachcić", "kopam" i "kopię". Ale ten postulat nie był, ani konsekwentny, ani ściśle przestrzegany i nie ostał się rozwoju polskiej ortografii. Przyjęła się natomiast inna, na tamte czasy postępowa innowacja Knapskiego. Mianowicie zaczęto pisać wyrazy obce wedle ich polskiego brzmienia, a więc "filozof", "pedagog", "komisarz". Różni gramatycy XVII i XVIII wieku powoływali się na wskazówki ortograficzne Knapskiego i w różnych szczegółach go naśladowali, lecz na nowopolską postać ortografii jego wpływ okazał się niewielki.
Te tendencje graficzne i ortograficzne, które się przeważnie już upowszechniły w praktyce drukarskiej 2. połowy XVI w., trwały i ustalały się bez większych zmian w ciągu reszty doby średniopolskiej.
Ortografia doby nowopolskiej.
Na progu doby nowopolskiej sprawami ortografii zajął się Onufry Kopczyński. Właściwie nie dokonał on żadnej reformy, tylko ustalił dawną tradycję. Wprowadził na nowo litery á i é, a ich stosowanie było niezmiernie trudne. Wynikało to z nieistniejących już w żywej mowie różnic iloczasowych. Interpunkcja (a zwłaszcza przecinek) opierała się u niego na podstawie wymawianiowo-rytmicznej, a nie logicznej. Dzięki jego "Gramatykom dla szkół narodowych" z roku 1778, 1780 i 1783 doszło do skutku pewne ujednolicenie i ustalenie się zasad, które jednak nie nabrało mocy powszechnie obowiązującej.
W 1816 r. głos zabrał Alojzy Feliński w pracy pt. "Przyczyny używanej przeze mnie pisowni". Feliński odrzucił kreskowane á, natomiast zachował é i ó. Zalecił także pisownię wyrazów "być", "kłaść", "wieść", a na miejscu dawniej używanych i i y wprowadził j (np. "kraj", "jajko", "moje" zamiast "kray", "iayko", "moie").
Także Towarzystwo Przyjaciół Nauk w Warszawie zajęło się sprawą pisowni. W roku 1814 powołano deputację, do której należeli: Wojciech Szwejkowski, Ludwik Osiński, Feliks Bentkowski, Jan Kruszyński, Kazimierz Brodziński i Józef Mroziński. Po bardzo długich obradach w 1830 r. Deputacja ogłosiła "Rozprawy i wnioski o ortografii polskiej". Jednak wypadki polityczne utrudniały spopularyzowanie tych wskazań, przez co panowało zamieszanie – autorzy podręczników gramatyki, czytania i pisania wprowadzali bowiem własne zasady. Stosunkowo najszerzej przyjęły się przepisy Antoniego Małeckiego, którego gramatyka szkolna obowiązywała od 1863 r. w szkołach galicyjskich.
W 1890 r. Akademia Umiejętności powołała do życia Komisję ortograficzną, składającą się w połowie z językoznawców, w połowie z przedstawicieli różnych gałęzi nauki i piśmiennictwa. Już w rok później Akademia ogłosiła swoje uchwały. Zostały one powzięte większością głosów, przy czym właśnie językoznawcy zostali przegłosowani. Wskutek tego Jan Baudouin de Courtenay, Aleksander Brückner, Antoni Kalina i Jan Karłowicz zgłosili umotywowany protest, odczytali go na Zjeździe literackim we Lwowie w 1894 r. i ogłosili drukiem w „Pracach Filologicznych” w 1895 roku.
Do porozumienia próbowano doprowadzić na Zjeździe historyczno-literackim im. Mikołaja Reja w roku 1906. Sekcja ortograficzna zjazdu pod przewodnictwem B. de Courtenaya, przyjęła prawie w całości nowe uchwały Komisji Językowej Akademii Umiejętności.
Uchwalono wtedy m.in.:
Nie rozstrzygnięto jednak wszystkich kwestii.
W 1916 r. Tymczasowa Rada Stanu, uznawszy sprawę ustalenia pisowni polskiej za bardzo pilną, poprosiła Akademię o jej uregulowanie. Z powodu pośpiechu nie można było wysłuchać opinii wszystkich zainteresowanych i 17 lutego 1917 r. uchwalono "Zasady".
Niemal natychmiast Towarzystwo dla Popierania Nauki Polskiej we Lwowie zorganizowało opozycję, opracowało własne zasady i wystąpiło z nimi przeciw nowym uchwałom Akademii. Wobec tego Walne Zebranie członków Akademii w maju 1917 r. zawiesiło lutowe ustawy i oddało sprawę ortografii Wydziałowi Filologicznemu, który miał wezwać do współpracy wszystkie towarzystwa naukowe. W styczniu 1918 r. odbyło się posiedzenie plenarne, którego uchwały i wskazówki, uzupełnione dodatkowymi wyjaśnieniami i postanowieniami Wydziału i Komisji Językowej, zostały zawarte w "Głównych zasadach pisowni" i ostatecznie przyjęte w czerwcu 1918 roku.
Główne postanowienia były następujące:
Pisownia i uchwały wtedy podjęte nie doczekały się powszechnego przyjęcia. Wielu językoznawców znów było przeciwnych, a w praktyce prawie w ogóle się ich nie trzymano. Tak np. w prasie z 1923 r. można stwierdzić, że zaledwie 1/16 dzienników przestrzegała ortografii z 1918 r., przy czym żadne z pism opornych nie stosowało innej pisowni konsekwentnie, mieszając zasady z roku 1918 i 1891. Dużo niedostatków tkwiło w samych zasadach, sporo zagadnień i wątpliwości nadal było nierozstrzygniętych. Pokazały się też sprzeczności pomiędzy uchwałami a tym, co podawały ówczesne słowniki.
Następstwem tego stanu rzeczy był nadal zamęt i niezadowolenie. Pewne skutki żądań i narzekań ukazały się w 9. wydaniu akademickiej "Pisowni polskiej" z roku 1932. Wprawdzie nie przekroczono granicy uchwał z 1918 r., ale przeprowadzono niektóre uproszczenia w zasadach dzielenia wyrazów i usunięto sprzeczności przepisów ze słowniczkiem.
Próba rozwiązania problemu wywołała skutek wręcz przeciwny; posypały się zarzuty, skargi, narzekania między innymi na innowacje i stan ciągłej płynności pisowni. Z tego względu Akademia zwróciła się w 1934 r. do Ministerstwa z wnioskiem zwołania konferencji, która by mogła dokonać rewizji zasad z 1918 r. Ministerstwo zgodziło się, żądając uporządkowania i uproszczenia pisowni.
Powołano do życia Komitet Ortograficzny, składający się z 27 członków: przedstawicieli ministerstwa, Polskiej Akademii Literatury, Akademii Nauk Technicznych, towarzystw naukowych, towarzystw nauczycielskich, Polskiej Akademii Umiejętności i jej Wydziałów, związków dziennikarzy i wydawców. Przewodniczył Jan Rozwadowski, a po jego śmierci Kazimierz Nitsch; referentem generalnym był Zenon Klemensiewicz. Obrady Komitetu trwały od stycznia 1935 do czerwca 1936 roku.
Reforma ortografii.
Najważniejszymi postanowieniami nowej pisowni z roku 1936 były:
Uregulowano też sprawę wielkich i małych liter, pisownię nazwisk obcych oraz szerzej niż dotychczas potraktowano interpunkcję.
Po ogłoszeniu tych zasad nie obyło się bez sprzeciwów, zwłaszcza w kołach literatów i dziennikarzy słychać było głosy niezadowolenia, protestu, a nawet zorganizowania bojkotu. Z drugiej strony szkoły oraz instytucje rządowe przyjęły te zasady.
Prócz nielicznych szczegółów, które sam Komitet uznał za nadające się do dyskusji i ostatecznego rozstrzygnięcia, zagadnienie zostało rozwiązane.
Zmiany pisowni po reformie 1936 r..
Kolejne zmiany ortografii następują drogą publikowania kolejnych wydań "Pisowni języka polskiego" z 1936 r. ze zmianami wprowadzonymi przez Komisję Kultury Języka Komitetu
Językoznawstwa PAN: wydanie XII – 1956, wydanie XIII – 1963 (dystrybucja wstrzymana decyzją Min. Oświaty), 1971 – drobne zmiany w pisowni wyrazów obcego pochodzenia, w 1975 w "Słowniku ortograficznym języka polskiego wraz z zasadami pisowni i interpunkcji PWN" opublikowanego pod redakcją prof. Mieczysława Szymczaka zachowano zmiany z 1971 i wprowadzono kilka nowych o drobniejszym znaczeniu.
Od lat 90 XX w. zmiany w normatywnej pisowni wprowadzane są przez Radę Języka Polskiego przy Prezydium Polskiej Akademii Nauk i ogłaszane w komunikatach Rady Języka Polskiego i pismach specjalistycznych. Zmiany te zamieszcza się w kolejnych wydaniach słowników ortograficznych.

</doc>
<doc id="759548" url="https://pl.wikipedia.org/wiki?curid=759548" title="Stefan (geologia)">
Stefan (geologia)

stefan (ang. Stephanian)
Stefan jest tradycyjną jednostką stratygraficzną karbonu produktywnego, stosowaną dla regionu europejskiego z zagłębiami węglowymi. Osady stefanu tworzyły się zwykle w warunkach lądowych i zawierają liczne pokłady węgla kamiennego.

</doc>
<doc id="759549" url="https://pl.wikipedia.org/wiki?curid=759549" title="George Pólya">
George Pólya

George Pólya, György Pólya (ur. 13 grudnia 1887 r. w Budapeszcie, zm. 7 września 1985 r. w Palo Alto) – amerykański matematyk oraz dydaktyk matematyki węgierskiego pochodzenia. Zajmował się teorią liczb, teorią funkcji rzeczywistych i zespolonych, nierównościami izoperymetrycznymi, kombinatoryką, teorią prawdopodobieństwa. Jest twórcą nowoczesnej heurystyki. Zasłynął z publikacji dydaktycznych dotyczących sposobu rozwiązywania różnych problemów i sposobów uczenia ich rozwiązywania.
Pólya jest patronem dwóch nagród matematycznych – przyznawanej od 1976 r. przez Society for Industrial and Applied Mathematics (SIAM) oraz ustanowionej w 1987 r. przez London Mathematical Society (LMS). 

</doc>
<doc id="759552" url="https://pl.wikipedia.org/wiki?curid=759552" title="Garmarna">
Garmarna

Garmarna – szwedzka grupa folk rockowa, założona w 1990. Muzyka zespołu inspirowana jest dawną muzyką szwedzką, duża część utworów to stare ballady.

</doc>
<doc id="759553" url="https://pl.wikipedia.org/wiki?curid=759553" title="Przemysław Truściński">
Przemysław Truściński

Przemysław Truściński pseudonimem "Trust" (ur. 15 grudnia 1970 w Siedlcach) – polski rysownik komiksowy i reklamowy, storyboardzista, studiował na wydziale grafiki łódzkiej ASP. 
Twórczość.
Truściński znany jest z komiksów prasowych, publikuje cykl "Komiks W-wa" w Gazecie Stołecznej (warszawski dodatek do Gazety Wyborczej), a jego komiksy drukowały takie tytuły, jak "Machina, Newsweek, Playboy, TWIST, Plastik i Fakt", oraz pisma poświęcone fantastyce – "Nowa Fantastyka" "Feniks" i "Talizman". Jego twórczość drukowały również magazyny komiksowe ("Komiks Forum", "Czas Komiksu", "Świat Komiksu", "KKK", "AQQ",), również te zagraniczne – "Aaargh!" (Czechy) i "Borderline UK" (W.Bryt.) oraz ziny.
Jako rysownik reklamowy pracował m.in. dla Nescafé, Pepsi i Radia PiN. Zbiór jego komiksów "Trust – historia choroby" ukazał się w 2003 r., ale były publikowane one także w antologiach tj. jak m.in. "Wrzesień" (Egmont Polska).
Truściński kilkakrotnie zdobywał nagrody na Międzynarodowym Festiwalu Komiksu w Łodzi. Jest także autorem graficznego projektu postaci Wiedźmina na potrzeby gry komputerowej.
W 2000 r. zorganizował wspólnie z Krajowym Centrum ds. AIDS konkurs i antologię komiksową pt. "Komiks kontra AIDS".
Pracował przez pewien czas nad komiksem o ks. Jerzym Popiełuszce, a także nad komiksową wersją Wiedźmina na zamówienie firmy CD Projekt.
28 sierpnia 2007 miała swoją premierę antologia komiksowa "44" wydana przez Muzeum Powstania Warszawskiego. Nad doborem scenarzystów i rysowników czuwał Przemysław Truściński, który objął funkcję dyrektora artystycznego całego projektu. W antologii znalazł się też jego własny komiks pt. "Ocalenie Niobe" (scen. Tomasz Kołodziejczak). Truściński wykonał wcześniej mural na zamówienie Muzeum Powstania.
Truściński jest dyrektorem artystycznym "Konkursu na komiks o Powstaniu Warszawskim" organizowanego rokrocznie przez Muzeum Powstania.
W październiku 2010 r. Przemysław Truściński został uhonorowany odznaką Zasłużony dla Kultury Polskiej. 31 lipca 2013 r. prezydent Bronisław Komorowski odznaczył Truścińskiego Srebrnym Krzyżem Zasługi "za zasługi na rzecz rozwoju kultury, za pielęgnowanie pamięci o najnowszej historii Polski".

</doc>
<doc id="759554" url="https://pl.wikipedia.org/wiki?curid=759554" title="Styczeń 2007">
Styczeń 2007



</doc>
<doc id="759555" url="https://pl.wikipedia.org/wiki?curid=759555" title="Otoczenie Ramzesa II">
Otoczenie Ramzesa II

Otoczenie Ramzesa II – egipski faraon, Ramzes II miał prawdopodobnie 15 żon oraz trudną dziś do ustalenia liczbę konkubin, które urodziły mu łącznie około 150 dzieci – 100 synów i 50 córek. Poniżej lista członków rodziny faraona: imion żon, imiona pierwszej pięćdziesiątki synów i pierwszej dwudziestki szóstki córek, a także imiona jego współpracowników (wezyrów, dowódców wojskowych, wicekrólów, nadzorców skarbu).
Artykuł ten stanowi uzupełnienie hasła: Ramzes II.

</doc>
<doc id="759556" url="https://pl.wikipedia.org/wiki?curid=759556" title="Mięsień marszczący brwi">
Mięsień marszczący brwi

Mięsień marszczący brwi (łac. "musculus corrugator supercilii") – niewielki, parzysty mięsień u człowieka, położony bocznie od nasady nosa.
Budowa.
Przyczep początkowy znajduje się w części nosowej kości czołowej, następnie włókna biegną lekko ku górze i odśrodkowo, krzyżując od spodu włókna mięśnia okrężnego oka, brzuśca czołowego mięśnia potyliczno-czołowego oraz częściowo mięśnia podłużnego. Przyczep końcowy znajduje się w skórze powyżej brwi. 
Funkcja.
Oba mięśnie marszczące brwi działają zazwyczaj jednocześnie. Skurcz tego mięśnia pociąga skórę nieco w dół, lecz przede wszystkim dośrodkowo. W ten sposób między brwiami, na nasadzie nosa, powstają dwa lub trzy pionowe fałdy (za fałdy poziome odpowiada mięsień potyliczno-czołowy). W mimice twarzy odpowiada to złości, zniecierpliwieniu lub cierpieniu (tzw. brew Laokoona). Nie zawsze jednak jego czynność ma związek z emocjami. Wytworzony przez niego fałd skórny na nasadzie nosa chroni także oczy na przykład przed ostrym światłem padającym z góry lub kroplami deszczu.
Unaczynienie.
Zazwyczaj tętnica nabloczkowa.
Unerwienie.
Gałązki od nerwu twarzowego (łac. "nervus facialis") (VII).

</doc>
<doc id="759560" url="https://pl.wikipedia.org/wiki?curid=759560" title="Chris Pine">
Chris Pine

Chris Pine, właśc. Christopher Whitelaw Pine (ur. 26 sierpnia 1980 w Los Angeles) – amerykański aktor filmowy, telewizyjny i głosowy. Występował w roli kapitana Jamesa T. Kirka w filmach "Star Trek" (2009), "W ciemność. Star Trek" (2013) i ' (2016). Grał też w filmach ' (2004) i "Całe szczęście" (2006). 
Życiorys.
Wczesne lata.
Urodził się w Los Angeles w Kalifornii jako syn pary aktorskiej – Glorii Gwynne Gilford, aktorki i praktykującej psychoterapeutki, która zagrała we "Władcy wszechświata" (1987) z Dolphem Lundgrenem, i Roberta Pine, najlepiej znanego z roli sierżanta Josepha Getraera w serialu NBC "CHiPs". Jego dziadkowie ze strony matki to Anne Gwynne (z domu Marguerite Gwynne Trice), hollywoodzka aktorka lat 40. XX wieku, i Max M. Gilford – hollywoodzki adwokat, który był Żydem aszkenazyjskim. Jego ojciec miał pochodzenie niemieckie i angielskie, a dziadek był Żydem, synem rosyjskich emigrantów żydowskich; pradziadek był wyznania mojżeszowego. Z kolei kuzynem ze strony ojca był producent Martin Jurow ("Śniadanie u Tiffany’ego", "Różowa Pantera", "Drzewo powieszonych", "Wielki wyścig", "Czułe słówka"). 
Dorastał wraz ze starszą siostrą Katherine (ur. 24 września 1972). W 2002 ukończył studia na wydziale anglistyki w Berkeley. Spędził rok na studiach na University of Leeds w Anglii. Został przyjęty do London Academy of Music and Dramatic Art, ale nie chciał wpadać w dług, by za to zapłacić, więc przeniósł się do American Conservatory Theater w San Francisco. Grał w spektaklach "Czekając na Godota" i "Orestes" Eurypidesa. Pracował w restauracji i piekarni oraz jako budowniczy.
Kariera.
Swoją przygodę z aktorstwem rozpoczął od gościnnego udziału w jednym z odcinków serialu NBC "Ostry dyżur" (2003), a także w dwóch serialach CBS: "Strażnik" ("The Guardian", 2003) z Simonem Bakerem i ' (2003). Po występie w krótkometrażowym filmie "Why Germany?" (2004), zagrał swoją pierwszą główną rolę kinową w sequelu komedii romantycznej Garry’ego Marshalla ' ("The Princess Diaries 2: Royal Engagement", 2004) z Julie Andrews i Anne Hathaway. 
Powrócił na szklany ekran w serialu HBO "Sześć stóp pod ziemią" (2005). Wziął też udział w filmie niezależnym "Confession" (2005), obrazie krótkometrażowym "The Bulls" (2005), dramacie telewizyjnym CBS "Poddaj się, Dorotko" ("Surrender Dorothy", 2006) z Diane Keaton, dramacie sensacyjnym "As w rękawie" ("Smokin’ Aces", 2006) oraz dwóch komediach romantycznych: "Całe szczęście" (2006) z Lindsay Lohan i "Randki w ciemno" ("Blind Guy Driving", 2006).
W grudniu 2006 wystąpił na nowojorskiej scenie Center Stage jako Augustine Early w przedstawieniu "Ateista" ("The Atheist"). Grał też na deskach Geffen Playhouse w Los Angeles w spektaklu "Fat Pig" (2007) jako Carter i sztuce Beau Willimona "Farragut North" (2009) w roli Stephena, a także na scenie Mark Taper Forum w Los Angeles w widowisku Martina McDonagha "Porucznik z Inishmore" ("The Lieutenant of Inishmore", 2010) jako Padraic.
Był na okładkach „Entertainment Weekly” (w maju 2009), „Men’s Health” (w maju 2009, w czerwcu 2013), „GQ” (w grudniu 2009, we wrześniu 2017), „Details” (w listopadzie 2010), „The Hollywood Reporter” (w styczniu 2014), „Elle Man” (w listopadzie 2014 w edycji rumuńskiej), „Men’s Fitness” (w sierpniu 2016) i „Variety” (w styczniu 2019).
Zagrał główną rolę w dramacie "Small Town Saturday Night" (2009). W filmie "Star Trek" i jego kontynuacjach (2009, 2013 i 2016) wcielił się w postać młodego Jamesa T. Kirka. Wystąpił w tytułowej roli w filmie ' (2014). W disneyowskim dramacie historycznym "Czas próby" ("The Finest Hours", 2016), jako kapitan Bernard Challen Webber ze Straży Wybrzeża Stanów Zjednoczonych dowodził wyprawą ratunkową. W 2016 był nominowany do Emmy, w kategorii wybitna rola dubbingowa, jako dr Devizo i Robo-Dino w odcinku sitcomu "SuperMansion" - „The Inconceivable Escape of Dr. Devizo”. Jako kapitan James T. Kirk w filmie fantastycznonaukowym Justina Lina ' (2016) zdobył nominację do Nagrody Saturna w kategorii najlepszy aktor, a za rolę Steve’a Trevora w fantastycznym filmie akcji Patty Jenkins "Wonder Woman" (2017) był nominowany Nagrody Saturna w kategorii najlepszy aktor drugoplanowy.
Życie prywatne.
Pine stwierdził: „Zdecydowanie mam duchowe nastawienie… Nie jestem religijnym facetem, prawdopodobnie jestem agnostykiem”. 
Od kwietnia 2018 był związany z brytyjską aktorką Annabelle Wallis. 

</doc>
<doc id="759562" url="https://pl.wikipedia.org/wiki?curid=759562" title="Pepin Garbaty">
Pepin Garbaty

Pepin Garbaty (ur. przed 770, zm. 811) – najstarszy syn Karola Wielkiego i jego konkubiny (lub żony) Himiltrudy. Przydomek związany z fizyczną deformacją jego ciała. Ojciec wychowywał go z młodszymi braćmi na swoim dworze i traktował zawsze dobrze.
Życiorys.
Mimo że Pepin był najstarszym synem, nigdy nie miał większych szans na oddziedziczenie tronu Franków. Był łatwym celem dla niezadowolonych możnych. W 780 Karol Wielki ostatecznie wydziedziczył Pepina i jego młodszy syn Karloman został przechrzczony przez papieża na Pepina. Ten krok został zainicjowany przez trzecią żonę Karola Wielkiego i matkę Karlomana – Hildegardę. Pepin został odesłany z dworu.
Pepin zachował kilku przyjaciół wśród możnych królestwa Franków. W 792 roku kilku hrabiów ułożyło plan obalenia Karola Wielkiego i osadzenia na tronie jego syna Pepina Garbatego, który byłby łatwiejszy w manipulowaniu przez możnych. Konspiratorzy mieli dokonać zabójstwa króla Karola, jego żony oraz ich trzech synów. Plan upadł na skutek zdrady przez Lombardczyka diakona Fardulfa. Król Karol po odkryciu spisku udał się do Ratyzbony, gdzie odbył się nad spiskowcami sąd. Większość została skazana za zdradę na śmierć. Pepin zaś został zamknięty jako mnich w klasztorze w Prüm, gdzie zmarł w 811 roku.

</doc>
<doc id="759564" url="https://pl.wikipedia.org/wiki?curid=759564" title="Lincolnshire">
Lincolnshire

Lincolnshire – hrabstwo administracyjne (niemetropolitalne), ceremonialne i historyczne we wschodniej Anglii, w regionie East Midlands (hrabstwo ceremonialne częściowo na terenie Yorkshire and the Humber), położone nad Morzem Północnym, pomiędzy zatoką The Wash na południu oraz estuarium Humber na północy.
Hrabstwo administracyjne zajmuje powierzchnię 5937 km², a zamieszkane jest przez 743 413 osób (2016). Hrabstwo ceremonialne, obejmujące dodatkowo jednostki administracyjne "unitary authority" North Lincolnshire i North East Lincolnshire, liczy 6975 km² powierzchni i 1 073 343 mieszkańców (2016). Jest to jedno z największych hrabstw Anglii (drugie wśród hrabstw ceremonialnych, czwarte wśród administracyjnych). Gęstość zaludnienia hrabstwa jest stosunkowo niewielka i wynosi 120,5 os./km² w przypadku hrabstwa administracyjnego i 149,5 os./km² – ceremonialnego . Największym miastem, a zarazem jedynym posiadającym status "city" jest Lincoln, który pełni funkcję stolicy hrabstwa administracyjnego. Innymi większymi miastami na terenie hrabstwa są Grimsby, Scunthorpe, Grantham, Boston, Cleethorpes oraz Spalding.
Południowa część hrabstwa zajęta jest przez równinną nizinę zwaną The Fens, na wschodzie zaś znajdują się wzgórza Lincolnshire Wolds uznane za obszar o wybitnym pięknie naturalnym ("Area of Outstanding Natural Beauty"). Lincolnshire ma w przeważającej części charakter wiejski, a podstawę jego gospodarki stanowi rolnictwo. Na wybrzeżu, gdzie znajdują się liczne miejscowości wypoczynkowe (m.in. Cleethorpes, Mablethorpe i Skegness), istotną rolę odgrywa turystyka.
Na północy Lincolnshire graniczy z hrabstwem East Riding of Yorkshire, na północnym zachodzie z South Yorkshire, na zachodzie z Nottinghamshire oraz Leicestershire, na południowym zachodzie z Rutland oraz Northamptonshire, na południu z Cambridgeshire, a na południowym wschodzie z Norfolkiem.
Podział administracyjny.
W skład hrabstwa wchodzi siedem dystryktów. Jako hrabstwo ceremonialne Lincolnshire obejmuje dodatkowo dwie jednostki administracyjne typu "unitary authority".

</doc>
<doc id="759566" url="https://pl.wikipedia.org/wiki?curid=759566" title="Bartłomiej Heberla">
Bartłomiej Heberla

Bartłomiej Heberla (ur. 19 czerwca 1985 w Rybniku) – polski szachista i trener szachowy ("FIDE Trainer" od 2012), arcymistrz od 2006 roku.
Kariera szachowa.
Jest wielokrotnym medalistą mistrzostw Polski juniorów: złotym (Zakopane 2001 – do lat 16)
trzykrotnie srebrnym (Zamość 1999 – do lat 14, Wisła 2000 – do lat 16 oraz Środa Wielkopolska 2005 – do lat 20) i brązowym (Jarnołtówek 2003 – do lat 20). W latach 1999 i 2001 dwukrotnie zdobył tytuły mistrza Polski juniorów w szachach błyskawicznych. W roku 2003 zdobył w Balatonlelle dwa srebrne medale na drużynowych mistrzostwach Europy do lat 18 (wraz z drużyną oraz za indywidualny wynik na IV szachownicy). W tym samym roku podzielił I-III miejsce (wraz z Jakubem Czakonem i Władimirem Małaniukiem) w otwartym turnieju w Koszalinie. W roku 2004 zwyciężył w turnieju "open" w Polanicy-Zdroju oraz zajął II miejsce (za Aleksandrem Miśtą) w kolejnym "openie" w Ostródzie. Rok później w turnieju w Ostródzie samodzielnie zwyciężył. W roku 2006 zajął I miejsce w Mariańskich Łaźniach oraz zadebiutował w Krakowie w finale mistrzostw Polski seniorów (zajmując VII miejsce). Zwyciężył również w rozegranym pod koniec roku w Lublińcu półfinale mistrzostw Polski. W 2007 po raz drugi wystąpił w finale mistrzostw kraju, który odbył się w Opolu oraz zdobył w barwach klubu WASKO HetMaN Szopienice Katowice tytuł drużynowego mistrza Polski, sukces ten powtarzając w 2008 roku. W 2008 r. zwyciężył również w trzech międzynarodowych turniejach, rozegranych w Dreźnie (turniej "17. ZMD Open") i Banja Luce. W 2009 r. podzielił I m. w Le Touquet (wspólnie z Jean-Noelem Riffem i Jurijem Wowkiem). W 2010 r. podzielił I m. (wspólnie m.in. z Bojanem Kurajicą, Lazaro Bruzonem i Kamilem Mitoniem) w La Lagunie oraz zdobył w Myśliborzu tytuł mistrza Polski w szachach błyskawicznych oraz zwyciężył w turnieju "WSB CUP – GM" we Wrocławiu. W 2012 r. zwyciężył (wspólnie z Marijanem Petrowem) w turnieju "open" rozegranym na Malcie. W 2013 r. zajął II m. (za Alexandrem Fierem) w memoriale Georgi Tringowa w Płowdiwie.
W 2014 r. pełnił funkcję trenera męskiej reprezentacji Malty podczas szachowej olimpiady w Tromsø.
Najwyższy ranking w dotychczasowej karierze osiągnął 1 kwietnia 2017 r., z wynikiem 2580 punktów zajmował wówczas 14. miejsce wśród polskich szachistów.
Inne.
8 sierpnia 2008 roku w drodze na turniej w Czeskiej Trebowej brał udział w katastrofie kolejowej w mieście Studénka, w wyniku której 7 osób zginęło, a 67 zostało rannych. Mimo iż podróżował w pierwszym, najbardziej zniszczonym wagonie, nie odniósł poważniejszych obrażeń i tego samego dnia opuścił szpital.

</doc>
<doc id="759570" url="https://pl.wikipedia.org/wiki?curid=759570" title="Zombie (ujednoznacznienie)">
Zombie (ujednoznacznienie)



</doc>
<doc id="759571" url="https://pl.wikipedia.org/wiki?curid=759571" title="22 Pułk Ułanów Podkarpackich">
22 Pułk Ułanów Podkarpackich

22 pułk Ułanów Podkarpackich (22 puł) – oddział kawalerii Wojska Polskiego II RP.
Formowanie i zmiany organizacyjne.
W sierpniu i wrześniu 1920 w folwarku majątku dworskiego w miejscowości Nowosielce-Gniewosz, przemysłowiec lwowski, rotmistrz Henryk Towarnicki sformował 209 Ochotniczy pułk ułanów. Po 10 września 1920 decyzją ministra spraw wojskowych gen. Kazimierza Sosnkowskiego dokonano reorganizacji pułku, przemianowanego z ochotniczego na etatowy 209 pułk Ułanów Podkarpackich, którego dowódcą został mianowany płk Władysław Belina-Prażmowski (stanowisko objął 24 września), a jego zastępcą rtm. Towarnicki. 7 października 1920 pułk zajął koszary w Przemyślu na Bakończycach. W dniach 8–24 listopada 1920 nastąpiło scalenie 209 pułku Ułanów Podkarpackich z 212 pułkiem Ułanów Lubelskich w jeden oddział, który otrzymał nazwę – 22 pułk Ułanów Podkarpackich.
Kawalerowie Virtuti Militari.
Żołnierze 2 Lubelskiego Pułku Jazdy Ochotniczej majora Jaworskiego odznaczeni Krzyżem Srebrnym Orderu Virtuti Militari za wojnę 1920
Pułk w okresie pokoju.
20 października 1921 dowództwo pułku, 1 szwadron, szwadron karabinów maszynowych i szwadron zapasowy został przeniesiony do Hrubieszowa, natomiast 3 szwadron do Jaworowa, a 2 i 4 szwadron do Żurawicy.
Pod koniec grudnia 1920 roku dywizjon pod dowództwem podpułkownika Władysława Antoniego Rozlau w składzie 1 i 2 szwadronu z półszwadronem karabinów maszynowych został skierowany nad granicę polsko-radziecką.
W czerwcu 1923 roku dywizjon podpułkownika Rozlau zakończył działania nad granicą. W tym roku dowództwo pułku, 1 szwadron, szwadron karabinów maszynowych i kadra szwadronu zapasowego stacjonowały w Radymnie, 4 szwadron w Jaworowie, a 2 i 3 szwadron w Hruszowie. 6 grudnia 1923 roku na stanowisko dowódcy „Dyonu Hruszów” został przeniesiony major Leon Rajner-Kotulski.
Od czerwca 1924 oddział stacjonował w garnizonie Brody. Kadra szwadronu zapasowego w 1930 roku stacjonowała w Złoczowie).
Początkowo święto pułkowe obchodzono 19 sierpnia w rocznicę boju pod Skrzeszewem. Z uwagi na to, że w sierpniu jednostka przebywała na obozie letnim święto przeniesiono na dzień 22 czerwca. 19 maja 1927 Minister Spraw Wojskowych, marszałek Polski Józef Piłsudski ustanowił dzień 28 czerwca, jako datę święta pułkowego.
Z zapisów dziennika dowódcy Okręgu Korpusu Nr VI we Lwowie, gen. bryg. Władysława Langnera wynika, że „w nocy z 19/20 sierpnia 1939 skradziono z magazynu mobilizacyjnego jednego ze szwadronów 22 pułku kawalerii w Brodach dwa karabiny maszynowe. Wysłałem natychmiast na miejsce komisję w składzie prokuratora, szefa wywiadu oraz dowódcę plutonu żandarmerii ze Stanisławowa dla wykrycia sprawców. Po dokładnym sprawdzeniu ewidencji jeden z wartowników owej nocy miał zaznaczone, że jest podejrzany o należenie do organizacji bojowej ukraińskiej. Dzięki sprężystej akcji żandarmerii po kilku dniach karabiny maszynowe odnaleziono ukryte w stodole w rejonie Krasne”.
Działania zbrojne.
Kampanię wrześniową pułk odbył w składzie Kresowej BK. W drugim tygodniu wojny pułk został rozerwany w okolicach Zgierza, Strykowa i Głowna. Nastąpił odwrót w kierunku Modlina. Po przekroczeniu Wisły pułk dołączył do 1 pułku kawalerii KOP i dozorował Wisłę.
Od 13 września pułk w odwrocie w kierunku południowym. Walczył (28 i 29 września) pod Zofianką i Krzemieniem z Niemcami. Po ciężkich walkach dotarł do Sanu, gdzie w Bukowcu, pod Biłgorajem skapitulował. Tylko jeden pluton zdołał się przedrzeć na Węgry. Z pułku przeżyło tylko trzech oficerów.
Symbole pułkowe.
Sztandar.
Grono przemysłowców Borysławia postanowiło ofiarować pułkowi sztandar. Po zatwierdzeniu projektu sztandaru przez władze 23 października 1923 roku w Przemyślu odbyło się jego uroczyste wręczenie, którego dokonał inspektor Armii gen. broni Lucjan Żeligowski. Pośrodku prawej strony sztandaru widnieje Biały Orzeł otoczony złotym wieńcem, a w rogach monogramy pułku okolone wawrzynem. Po lewej stronie sztandaru widnieje napis „Honor i Ojczyzna”, który jest otoczony wieńcem laurowym. W rogach znajdują się: herby Lwowa z napisem „209 pułk ułanów podkarpackich – 25.VII 1920” i Lublina z napisem „212-y pułk ułanów Lubelskich – 25.VIII 1920”. W dolnej części emblemat górniczy z napisem „22-i pułk ułanów – 10.I 1921” oraz wizerunek św. Barbary z napisem „1922”.
Odznaka pamiątkowa.
10 lutego 1925 Minister Spraw Wojskowych, generał dywizji Władysław Sikorski zatwierdził wzór odznaki pamiątkowej 22 pułku ułanów. Odznaka o wymiarach 50x50 mm (od 1928 - 37x37 mm) ma kształt zbliżony do krzyża maltańskiego o złotych krawędziach, którego ramiona pokryte są białą emalią z czerwonym trójkątem. Na środku krzyża nałożona czerwona tarcza z białym emaliowanym godłem wz. 1919. Między ramionami krzyża krąg w kształcie srebrnych promieni nawiązujących do promieni słońca w herbie Podola. Odznaka dwuczęściowa, wykonana w srebrze lub w tombaku srebrzonym, emaliowana. Autorem projektu odznaki był porucznik Stefan Oskar Pronaszko, a wykonawcą Wiktor Gontarczyk z Warszawy.
Barwy.
3 maja 1921 Minister Spraw Wojskowych, generał porucznik Kazimierz Sosnkowski „zatwierdził dla 22 p.uł. (b. 209 p.uł.) proporczyk biały z amarantowym trójkątem przy drzewcu”.
Podkarpaccy ułani.
Żołnierze 22 pułku ułanów - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="759577" url="https://pl.wikipedia.org/wiki?curid=759577" title="Marek Waleriusz Messala Rufus">
Marek Waleriusz Messala Rufus

Marcus Valerius Messala Rufus – polityk rzymski okresu schyłku republiki. Syn Hortensji, siostrzenicy wybitnego mówcy Kwintusa Hortensjusza Hortalusa. Pretor w 62 p.n.e., konsul w 53 p.n.e. Z powodu skandalu związanego z elekcją objął urząd dopiero w czerwcu. Został oskarżony o przekupstwa wyborcze. Cyceron, mimo że potwierdzał winę Rufusa, udzielił mu wraz z całym stronnictwem konserwatywnych senatorów politycznego poparcia. Przed sądem bronił Rufusa jego wuj, słynny mówca Hortensjusz. Rufus nie zdołał przeprowadzić wraz ze swym kolegą w konsulacie Gnejuszem Domicjuszem Kalwinusem normalnych wyborów na rok następny z powodu zamieszek związanych z kandydowaniem Milona na konsula a Klodiusza na pretora. Ostatecznie jedynym konsulem został Pompejusz. Rufus brał później udział w kampaniach Cezara na Wschodzie i w Afryce jako jego legat.
Rufus cieszył się wielkim poważaniem z powodu swej wiedzy dotyczącej auspicjów. Był członkiem kolegium augurów przez 50 lat. Napisał traktat poświęcony auguratowi.

</doc>
<doc id="759586" url="https://pl.wikipedia.org/wiki?curid=759586" title="Zombie (singel)">
Zombie (singel)

Zombie – singel i protest song irlandzkiego zespołu The Cranberries pochodzący z wydanego w roku 1994 albumu "No Need to Argue". Jego treść dotyczy konfliktów w Irlandii Północnej, zwanych "The Troubles".
Geneza utworu.
Utwór „Zombie” został napisany podczas angielskiej trasy zespołu w 1993 roku i nagrany w Manor Studio (Oxfordshire) i Townhouse Studios (Londyn) w roku 1994. Dedykowany jest pamięci dwóch chłopców, Jonathana Balla i Tima Parry’ego, którzy zginęli w zamachach bombowych zorganizowanych przez IRA w Cheshire (północno-zachodnia Anglia) w dniu 20 marca 1993.
Popularność.
„Zombie” to jeden z największych przebojów w dorobku zespołu. Przebywał na szczycie amerykańskiej listy Modern Rock Tracks przez sześć tygodni i na francuskiej liście Top 50 przez dziewięć tygodni w roku 1995. W Wielkiej Brytanii dotarł do czternastego miejsca. Od maja 1993 zespół The Cranberries grał ten utwór 341 razy.
„Zombie” zdobył MTV Europe Music Awards dla najlepszej piosenki roku 1995.
W 2020 roku zdobył miliard wyświetleń na platformie YouTube.
Teledysk.
W roku 1995 premierę miał teledysk do tego utworu, wyreżyserowany przez Samuela Bayera. W klipie można zobaczyć Dolores O’Riordan pokrytą złotą farbą i otoczoną dziećmi. Widok ten przypomina klasyczny wizerunek świętego Sebastiana. Pojawiają się też ujęcia przedstawiające patrole brytyjskich żołnierzy w Irlandii Północnej.

</doc>
<doc id="759588" url="https://pl.wikipedia.org/wiki?curid=759588" title="Carol Reed">
Carol Reed

Carol Reed (ur. 30 grudnia 1906 w Londynie, zm. 25 kwietnia 1976 tamże) – brytyjski reżyser i producent filmowy.
Tworzył głównie dramaty psychologiczne i społeczne ("Niepotrzebni mogą odejść", "Trzeci człowiek"). Otrzymał Oscara za musical "Oliver!" (1968).

</doc>
<doc id="759591" url="https://pl.wikipedia.org/wiki?curid=759591" title="Anoksja (ekologia)">
Anoksja (ekologia)

Anoksja (deficyt tlenowy) – stan niedoboru tlenu w środowisku. Najczęściej dotyczy niedoboru tlenu w ekosystemach wodnych oraz w glebie (zwykle po obfitych deszczach). W rybactwie nazywany bywa przyduchą. Często wiąże się z wysoką trofią i zakwitem lub oblodzeniem powierzchni akwenu uniemożliwiającym rozpuszczanie tlenu atmosferycznego w wodzie. Długotrwałe braki tlenu (warunki anaerobowe) prowadzą do powstawania z materii organicznej dużych ilości siarkowodoru i martwicy wód, zaczynającej się w warstwach przydennych.

</doc>
<doc id="759595" url="https://pl.wikipedia.org/wiki?curid=759595" title="Pomnik Chopina w Łazienkach">
Pomnik Chopina w Łazienkach



</doc>
<doc id="759597" url="https://pl.wikipedia.org/wiki?curid=759597" title="On the Sunday of Life...">
On the Sunday of Life...

On The Sunday Of Life... – debiutancki album angielskiego zespołu Porcupine Tree wydany w 1992 r. Większość utworów pochodzi z kaset wydanych wcześniej prywatnie przez Stevena Wilsona – "Tarquin's Seaweed Farm" (1989) i "The Nostalgia Factory" (1991). W 1997 ukazała się remasterowana wersja (cd), a w 2004 dodatkowo wersja digipak.
Część tekstów piosenek było napisanych przez Alana Duffy'ego, przyjaciela Wilsona z lat szkolnych. Ich wspólną pasją była twórczość Syda Barretta. Miało to duży wpływ na powstałą płytę.
Album został ciepło przyjęty przez krytyków, którzy zwracali uwagę na silne inspiracje zespołem Pink Floyd, ciekawe, zabawne teksty i psychodeliczny nastrój.
Polski zespół progresywnometalowy Riverside grał na swoich koncertach własną wersję utworu "Radioactive Toy"

</doc>
<doc id="759598" url="https://pl.wikipedia.org/wiki?curid=759598" title="Prawo Gaussa (grawitacja)">
Prawo Gaussa (grawitacja)



</doc>
<doc id="759599" url="https://pl.wikipedia.org/wiki?curid=759599" title="Henryk Jagodziński (polityk)">
Henryk Jagodziński (polityk)

Henryk Maciej Jagodziński (ur. 26 września 1940 w Kielcach) – polski technik elektromechanik i polityk, poseł na Sejm PRL IX kadencji.
Życiorys.
Po ukończeniu szkoły podstawowej podjął pracę w Polmo-SHL w Kielcach. Pracując, ukończył technikum. Był działaczem Związku Młodzieży Polskiej, Związku Młodzieży Socjalistycznej i Towarzystwa Przyjaźni Polsko-Radzieckiej. Od 1960 należał do Polskiej Zjednoczonej Partii Robotniczej, w której był sekretarzem Oddziałowej Organizacji Partyjnej i członkiem Egzekutywy Komitetu Zakładowego. Był współzałożycielem związku zawodowego pracowników Polmo-SHL.

</doc>
<doc id="759600" url="https://pl.wikipedia.org/wiki?curid=759600" title="23 Pułk Ułanów Grodzieńskich">
23 Pułk Ułanów Grodzieńskich

23 Pułk Ułanów Grodzieńskich (23 p.uł.) – oddział kawalerii Wojska Litwy Środkowej i Wojska Polskiego II RP oraz Armii Krajowej.
Pułk stacjonował w garnizonie Postawy.
Święto pułkowe obchodzono 1 czerwca w rocznicę powstania pułku.
Oddział sformowany został w wyniku połączenia 3 dywizjonu strzelców konnych, 211 pułku ułanów i 2 dywizjonu huzarów Litwy Środkowej. Numer „23" otrzymał 1 czerwca 1921.
Jednostka nawiązywała do tradycji 23 pułku Ułanów Litewskich z powstania listopadowego.
Pułk w walce o granice.
Kawalerowie Virtuti Militari.
Żołnierze pułku odznaczeni Krzyżem Srebrnym Orderu Wojennego Virtuti Militari za wojnę 1918-1920
Walki w kampanii wrześniowej.
Kampanię wrześniową pułk odbył w ramach Wileńskiej BK.
Pierwszą walkę stoczył w okolicach m. Lubień. 5 września otrzymał rozkaz skierowania się w rejon Przedborza. Pułk został wzmocniony II baterią 3 dywizjonu artylerii konnej dotarł tam 6 września po południu. Po przeprowadzeniu rozpoznania 2 szwadronem okazało się, że miejscowość zajęta jest przez piechotę i oddziały zmotoryzowane wroga. W tej sytuacji ppłk Miłkowski postanowił przeprowadzić atak z zaskoczenia i opanować Przedbórz. Podczas przygotowywania ataku pułk otrzymał drogą radiową rozkaz powrotu do brygady, która miała znajdować się w marszu na Niewierszyn. Zgodnie z rozkazem pułk znalazł się w nakazanym rejonie przed świtem 7 września. Nie zastając tam własnych oddziałów, przemaszerował do lasów w okolicy Jaksonka. Tego samego dnia około południa wyruszył drogą na Opoczno. W czasie przemarszu atakowany był przez lotnictwo nieprzyjaciela, które jednak nie zdołało wyrządzić większych szkód. Kiedy okazało się, że Opoczno zajęte jest przez Niemców płk Miłkowski wydał rozkaz przejścia swego zgrupowania do lasów brudzewickich. W nocy z 8 na 9 września pułk skierował się z rejonu Studzianny do lasów pod Przysuchą. W czasie przemarszu doszło do potyczki z niewielkim oddziałem niemieckim w okolicy Gielniowa, który po krótkiej walce został odrzucony, ale tabor pułku podczas tej potyczki uległ rozproszeniu. W nocy z 9 na 10 września oddziały polskie zostały otoczone w lasach w okolicy Przysuchy. Aby umożliwić wyjście z okrążenia, żołnierze 2 baterii 3 dak-u na rozkaz dowódcy zdemontowali i zniszczyli działa w okolicy Przysuchy i Ruskiego Brodu. W celu wydostania się z okrążenia dowódca zarządził nocne natarcie, po którym pułk miał kierować się w Góry Świętokrzyskie. W nocy z 9 na 10 września doszło do walki z piechotą niemiecką. Po tym starciu oddział niemiecki został odrzucony, ale jednocześnie okazało się, że szwadrony 3 i 4 zostały odcięte od sił głównych. W tej sytuacji dowódca wydał rozkaz rozproszenia jednostki i przebijania się małymi grupami do rejonu Świętej Katarzyny.
Od 11 do 13 września dotarła tam większość rozbitych grup, lecz nie doszło do odtworzenia pułku. Niektóre drobne oddziały przekroczyły Wisłę, inne pozostały w Górach Świętokrzyskich aż do połowy października 1939 roku, kiedy zakończyły walkę.
Odtworzenie pułku w Armii Krajowej.
Pułk został odtworzony w AK przez por. Jarosława Gąsiewskiego w lutym 1944. Pułk walczył na Wileńszczyźnie oraz Nowogródczyźnie. Następnie w Puszczy Kampinoskiej. Jednostka została rozbita przez Niemców 27–29 września 1944.
Symbole pułkowe.
Sztandar.
Sztandar dla pułku został ofiarowany przez mieszkańców ziemi grodzieńskiej. 13 sierpnia 1922 roku został poświęcony i wręczony w Wilnie na placu Łukiskim przez Naczelnika Państwa i Naczelnego Wodza pierwszego Marszałka Polski Józefa Piłsudskiego.
Odznaka pamiątkowa.
Odznaka zatwierdzona Dz. Rozk. MSWojsk. nr 4, poz. 43 z 30 stycznia 1923 roku. Posiada kształt krzyża maltańskiego, którego ramiona pokryte są przezroczystą emalią pomarańczowa z białą obwódką. W jego centrum biała tarcza w srebrnej obwódce z numerem 23. Między ramionami krzyża srebrne ażurowe orły. Jednoczęściowa - oficerska, wykonana w srebrze i emaliowana. Na rewersie grawerowany numer, stopień i nazwisko. Wymiary: 38x38 mm. Projekt: Witold Łada-Zabłocki Wykonanie: Wiktor Gontarczyk - Warszawa.
Ułani grodzieńscy.
Żołnierze 23 pułku ułanów - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="759603" url="https://pl.wikipedia.org/wiki?curid=759603" title="Martyngał (rachunek prawdopodobieństwa)">
Martyngał (rachunek prawdopodobieństwa)

Martyngał – proces stochastyczny (ciąg zmiennych losowych), w którym warunkowa wartość oczekiwana zmiennej w momencie formula_1 gdy znamy wartości do jakiegoś wcześniejszego momentu formula_2 jest równa wartości w momencie formula_3
Historia.
Pierwotnie termin "martyngały" oznaczał pewne strategie grania w gry hazardowe w XVIII-wiecznej Francji. Najprostsza z takich strategii stosuje się do gry polegającej na obstawianiu rzutu monetą, gdy odgadnięcie wyniku daje wygraną równą postawionej stawce. Strategia polega na podwajaniu stawki po każdej przegranej, tak że pierwsza wygrana pokrywa wszystkie straty i daje wygraną równą pierwotnej stawce. Ta strategia pozwala wygrać z prawdopodobieństwem równym 1, ale tylko przy założeniu że obstawiający ma nieograniczone zasoby pieniędzy. W praktyce wykładniczy wzrost stawek bardzo szybko doprowadziłby tak obstawiającą osobę do bankructwa.
Pojęcie martyngału wprowadził do teorii prawdopodobieństwa Paul Pierre Lévy, a teorię rozwinął Joseph Leo Doob. Jedną z motywacji powstania tej teorii było pokazanie niemożliwości istnienia wygrywających strategii w grach hazardowych.
Definicje formalne.
W przypadku dyskretnym, martyngał to dyskretny proces stochastyczny formula_4 spełniający dla wszystkich formula_5 warunki:
Ogólniej, ciąg formula_8 jest martyngałem w stosunku do ciągu formula_4 jeśli dla wszystkich formula_5 spełnia warunki:
Podobnie w przypadku ciągłym, ciągłym martyngałem w stosunku do procesu formula_13 jest proces stochastyczny formula_14 taki że dla dowolnego formula_15
Oznacza to że wartość oczekiwana wyniku w momencie formula_1 jeśli znamy wartości do momentu formula_2 jest równa zmierzonej wartości w momencie formula_21 (o ile formula_22).
W pełnej ogólności, martyngałem względem filtracji jest para formula_23 taka, że
Podmartyngały i nadmartyngały.
Dyskretny podmartyngał to ciąg formula_59 całkowalnych zmiennych losowych spełniający warunek
Analogicznie, nadmartyngał spełnia warunek
Ogólniejsze definicje martyngałów podane wcześniej można przekształcić w odpowiadające im definicje pod- i nadmartyngałów w identyczny sposób.

</doc>
<doc id="759605" url="https://pl.wikipedia.org/wiki?curid=759605" title="Submartyngał">
Submartyngał



</doc>
<doc id="759606" url="https://pl.wikipedia.org/wiki?curid=759606" title="Draugr">
Draugr

Draugr ("PSR 1257+12 A", "PSR 1257+12 b") – najbliższa planeta krążąca wokół pulsara Lich w odległości 0,19 j.a.
Nazwa.
Nazwa własna planety, Draugr, została wyłoniona w 2015 roku w publicznym konkursie. Draugr to nieumarła istota z mitologii nordyckiej. Nazwy gwiazdy i okrążających ją planet zaproponowali pracownicy Planetarium Südtirol Alto Adige (Włochy).
Charakterystyka.
Okres orbitalny (rok) tej planety to zaledwie 25 dni, a jej masa jest dwukrotnie większa od masy Księżyca. Jest to jedna z najmniej masywnych znanych planet pozasłonecznych.
W roku 1997 pojawiła się hipoteza, jakoby źródłem zaburzeń powodujących wrażenie, że istnieje planeta Draugr, był potężny wiatr gwiazdowy wytwarzany przez pulsar. Została ona odrzucona.

</doc>
<doc id="759607" url="https://pl.wikipedia.org/wiki?curid=759607" title="Poltergeist (planeta)">
Poltergeist (planeta)

Poltergeist ("PSR 1257+12 B", "PSR 1257+12 c") – druga planeta pulsara Lich (PSR 1257+12) znajdująca się w odległości 0,36 j.a.
Nazwa.
Nazwa własna planety, Poltergeist, została wyłoniona w 2015 roku w publicznym konkursie. Poltergeist to nazwa z języka niemieckiego, oznaczająca hałaśliwego ducha. Nazwy gwiazdy i okrążających ją planet zaproponowali pracownicy Planetarium Südtirol Alto Adige (Włochy).
Charakterystyka.
Okres orbitalny (rok) tej planety trwa 66 dni. Masa planety jest około czterokrotnie większa od masy Ziemi. Niezwykła bliskość planet Draugr i Poltergeist powoduje wzajemne perturbacje orbitalne, które wywołują mierzalne zakłócenia w ruchu obu planet.

</doc>
<doc id="759608" url="https://pl.wikipedia.org/wiki?curid=759608" title="Phobetor (planeta)">
Phobetor (planeta)

Phobetor ("PSR 1257+12 C", "PSR 1257+12 d") – trzecia planeta od pulsara Lich (PSR 1257+12).
Nazwa.
Nazwa własna planety, Phobetor, została wyłoniona w 2015 roku w publicznym konkursie. W mitologii greckiej Fobetor był personifikacją koszmarów sennych, synem bogini nocy Nyks. Nazwy gwiazdy i okrążających ją planet zaproponowali pracownicy Planetarium Südtirol Alto Adige (Włochy).
Charakterystyka.
Planeta krąży w odległości 0,46 j.a. od centralnej gwiazdy neutronowej, a jej okres orbitalny (rok) to 98 dni. Masa planety Phobetor jest zbliżona do masy planety Poltergeist i jest około czterokrotnie większa od masy Ziemi.

</doc>
<doc id="759609" url="https://pl.wikipedia.org/wiki?curid=759609" title="PSR 1257+12 D">
PSR 1257+12 D

PSR 1257+12 D ("PSR 1257+12 e") – hipotetyczny obiekt w układzie planetarnym pulsara Lich (PSR 1257+12). Nowe analizy danych obserwacyjnych przeczą jego istnieniu.
Historia badań.
Sygnał zinterpretowany jako czwarte ciało w układzie pulsara został zaobserwowany pierwszy raz w roku 1996. Początkowo odkrywcy sądzili, że odpowiada za niego gazowy olbrzym, krążący dalej niż 40 j.a. od gwiazdy.
Późniejsze analizy spowodowały korektę hipotezy. Uznano, że ciało to krąży w odległości 2,7 j.a. i jest znacznie mniejsze: masa PSR 1257+12 D była szacowana na pięciokrotnie mniejsza od masy Plutona. Postawiono nawet hipotezę, według której PSR 1257+12 D jest największym ciałem z pasa ciał okrążającego pulsar, analogicznego do Pasa Kuipera znajdującego się w Układzie Słonecznym.
Ostatecznie stwierdzono, że analizowany sygnał nie ma charakteru periodycznego i jego źródłem jest zachowanie samego pulsara. W świetle dostępnych danych w układzie PSR 1257+12 nie ma czwartej planety.

</doc>
<doc id="759610" url="https://pl.wikipedia.org/wiki?curid=759610" title="Supermartyngał">
Supermartyngał



</doc>
<doc id="759611" url="https://pl.wikipedia.org/wiki?curid=759611" title="Pomnik Fryderyka Chopina w Szanghaju">
Pomnik Fryderyka Chopina w Szanghaju

Pomnik Chopina w Szanghaju – najwyższy na świecie pomnik Fryderyka Chopina, odsłonięty 3 marca 2007 r. w parku im. dr. Sun Jat-sena w Szanghaju. Monument mierzy 6 m, a wraz z cokołem – 7 metrów, dzięki czemu jest nieznacznie wyższy niż Pomnik Chopina w Łazienkach. Autorką projektu jest Lu Pin, pochodząca z Szanghaju absolwentka Akademii Sztuk Pięknych w Warszawie. Jest to dopiero drugi w Szanghaju monument poświęcony cudzoziemcowi. Pierwsze było odsłonięte w latach 30. niewielkie popiersie Aleksandra Puszkina.
Pomysłodawcami pomnika są Yu Jian’er, chiński przedsiębiorca z polskim obywatelstwem oraz Marek Niewiarowski, sekretarz generalny Międzynarodowej Federacji im. Fryderyka Chopina w Warszawie.
Wykonanie.
Pomnik został odlany z brązu. Miedź dostarczył KGHM Polska Miedź, a wytop wykonano w zakładach w Gliwicach. Do Chin dostarczyła go firma Chipolbrok.
Odsłona.
W ceremonii otwarcia wzięli udział wiceminister kultury Krzysztof Olendzki oraz wicemarszałek Sejmu Wojciech Olejniczak. W jej trakcie wystąpiło 70 uczniów jednej z szanghajskich szkół pianistycznych, którzy na 70 instrumentach jednocześnie odegrali poloneza As-dur. Przed koncertem po ceremonii Lu Pin otrzymała od rządu polskiego medal Brązowy Medal „Zasłużony Kulturze Gloria Artis”.

</doc>
<doc id="759613" url="https://pl.wikipedia.org/wiki?curid=759613" title="Everybody Else Is Doing It, So Why Can’t We?">
Everybody Else Is Doing It, So Why Can’t We?

Everybody Else Is Doing It, So Why Can’t We? – debiutancki album irlandzkiego zespołu The Cranberries. Teksty autorstwa Dolores O’Riordan, muzyka napisana przez duet O’Riordan / Noel Hogan z wyjątkiem utworów numer 5, 10–11 napisanych wyłącznie przez O’Riordan.
W roku 2002 ukazało się jego drugie wydanie, pod tytułem "Everybody Else Is Doing It, So Why Can’t We? (The Complete Sessions 1991–1993)". Pojawiły się tu dodatkowe utwory, które wcześniej można było znaleźć na stronach B singli z albumu.

</doc>
<doc id="759614" url="https://pl.wikipedia.org/wiki?curid=759614" title="Edith Pargeter">
Edith Pargeter

Edith Mary Pargeter (ur. 28 września 1913 w Horsehay, zm. 14 października 1995 w Shrewsbury) – brytyjska pisarka i tłumaczka. Znana głównie jako autorka cyklu powieści o bracie Cadfaelu, publikowanych pod pseudonimem „Ellis Peters”.
Zarys biografii.
Urodziła się w rodzinie o korzeniach walijskich. Uczęszczała do Dawley Church of England School i Coalbrookdale High School for Girls. Później pracowała jako sprzedawczyni w aptece w Dawley. W tym czasie zaczęła pisać. Jej debiutem literackim była powieść "Hortensius, Friend of Nero" opublikowana w 1936. Podczas II wojny światowej służyła w Women's Royal Naval Service w Liverpoolu. Za zasługi otrzymała w 1944 Medal Imperium Brytyjskiego i awans do stopnia mata.
W 1994 została uhonorowana Krzyżem Oficerskim Orderu Imperium Brytyjskiego „za zasługi dla literatury”. Natomiast University of Birmingham przyznał jej tytuł honorowego magistra.
Twórczość.
Jest autorką kilkudziesięciu książek sygnowanych własnym nazwiskiem lub wydanych pod różnymi pseudonimami. Tłumaczyła na język angielski czeską klasykę literacką. Największą popularność przyniósł jej cykl 21 powieści historyczno-kryminalnych, których głównym bohaterem jest zakonnik, brat Cadfael.
Akcja powieści składających się na cykl "Kroniki brata Cadfaela" (lub "Mnich") rozgrywa się w pierwszej połowie XII wieku. Cadfael to mnich z opactwa benedyktynów w Shrewsbury, niegdyś awanturnik i uczestnik wypraw krzyżowych. Jest on swoistym protoplastą dzisiejszego detektywa, rozwiązuje zagadki kryminalne. Pierwsza książka z postacią brata Cadfaela ukazała się w 1977. W połowie lat 90. trzynaście "Kronik" sfilmowano, powstał serial telewizyjny, w którym Cadfaela zagrał Derek Jacobi.
Bibliografia.
 

</doc>
<doc id="759615" url="https://pl.wikipedia.org/wiki?curid=759615" title="Janina Korolewicz-Waydowa">
Janina Korolewicz-Waydowa

Janina Korolewicz-Waydowa (ur. 3 stycznia 1876 w Warszawie, zm. 20 czerwca 1955 tamże) – polska śpiewaczka operowa (sopran).
Życiorys.
Urodziła się w rodzinie Piotra i Eweliny z Taraszkiewiczów. Była uczennicą Walerego Wysockiego w Galicyjskim Towarzystwie Muzycznym we Lwowie, gdzie rozpoczęła karierę sceniczną. Debiutowała w 1893 na scenie Opery Lwowskiej jako Hanna w "Strasznym dworze" S. Moniuszki. W latach 1898–1902 była solistką Opery Warszawskiej, następnie śpiewała w Operze Berlińskiej, w Operze San Carlo w Lizbonie, Królewskiej Operze w Madrycie,a potem w Wenecji, Bukareszcie, Operze Włoskiej w Odessie, w Kijowie, Petersburgu i Charkowie. 
W 1906 w Kijowie wystąpiła u boku Szalapina, śpiewała z nim także później, m.in. w londyńskiej Covent Garden, w Ameryce i w Petersburgu. W 1910 śpiewała w USA i brała udział w zorganizowanym przez Nellie Melbę słynnym "tournée gwiazd" po Australii. Śpiewała również z Enrico Caruso w Londynie, Nowym Jorku, Chicago, Filadelfii, Bostonie, Cleveland, São Paulo i Minneapolis. Była członkinią honorową Związku Kobiet Ameryki Północnej. Jedenaście lat trwały wielkie triumfy Janiny Korolewicz-Waydowej na największych scenach światowych, w 1913 powróciła na stałe do Polski. 
Podczas I wojny światowej pracowała w szpitalnictwie, w Lidze Kobiet, w więziennictwie legionowym i jako pielęgniarka w Wojsku Polskim. 
W latach 1917–1919 i 1934–1936 obejmowała dyrekcję opery w Warszawie. 
Jej repertuar obejmował ponad 70 partii operowych – od koloraturowych (Rozyna w "Cyruliku sewilskim" G. Rossiniego) po dramatyczne (Brunhilda w tetralogii Pierścień Nibelunga R. Wagnera). Posiadała także bogaty repertuar pieśniarski i oratoryjno-kantatowy. Kreowała "Halkę" Moniuszki na jubileuszowym 500., a następnie 600., przedstawieniu; wystawiała ją także za swej dyrekcji w Warszawie po raz tysięczny. 
Opublikowała "Mój pamiętnik" (Wrocław 1958).
Od 19 czerwca 1902 była żoną dra Władysława Waydy.
Zmarła 20 czerwca 1955 w Warszawie, pochowana jest na cmentarzu Powązkowskim (kwatera 175-3-25,26).

</doc>
<doc id="759616" url="https://pl.wikipedia.org/wiki?curid=759616" title="Ellis Peters">
Ellis Peters



</doc>
<doc id="759619" url="https://pl.wikipedia.org/wiki?curid=759619" title="Oph1622A">
Oph1622A



</doc>
<doc id="759620" url="https://pl.wikipedia.org/wiki?curid=759620" title="Oph1622B">
Oph1622B



</doc>
<doc id="759624" url="https://pl.wikipedia.org/wiki?curid=759624" title="OGLE-TR-56b">
OGLE-TR-56b

OGLE-TR-56b – planeta pozasłoneczna orbitująca wokół gwiazdy OGLE-TR-56.
Ma masę o 30% większą niż Jowisz i o 20% większą od niego średnicę. Krąży 3,4 mln km od centralnej gwiazdy układu planetarnego, a więc 17 razy bliżej niż Merkury w Układzie Słonecznym. Jej rok trwa 29 godzin.
Odkrycia planety dokonał Maciej Konacki przy współpracy m.in. z międzynarodowym zespołem astronomów i naukowcami z projektu OGLE pod kierunkiem prof. Andrzeja Udalskiego z Obserwatorium Astronomicznego Uniwersytetu Warszawskiego przy użyciu teleskopu Keck I na Hawajach.

</doc>
<doc id="759625" url="https://pl.wikipedia.org/wiki?curid=759625" title="Przymiarki (powiat kielecki)">
Przymiarki (powiat kielecki)

Przymiarki – wieś w Polsce, położona w województwie świętokrzyskim, w powiecie kieleckim, w gminie Chęciny.
W latach 1975–1998 Przymiarki administracyjnie należały do województwa kieleckiego.
Przed 2023 r. miejscowość była częścią wsi Lipowica.

</doc>
<doc id="759626" url="https://pl.wikipedia.org/wiki?curid=759626" title="Zbigniew Cieślak">
Zbigniew Cieślak

Zbigniew Cieślak (ur. 11 lutego 1954 w Warszawie) – polski prawnik, doktor habilitowany nauk prawnych, sędzia Trybunału Konstytucyjnego w stanie spoczynku, od 2014 członek, a od 2019 zastępca przewodniczącego Państwowej Komisji Wyborczej.
Życiorys.
Ukończył w 1977 studia na Wydziale Prawa i Administracji Uniwersytetu Warszawskiego. W 1982 uzyskał stopień naukowy doktora nauk prawnych, a stopień doktora habilitowanego otrzymał w 1992. W latach 1994–1998 był rektorem Wyższej Szkoły Administracji Publicznej w Ostrołęce.
Od 2002 do 2006 był prorektorem Uniwersytetu Kardynała Stefana Wyszyńskiego. Specjalizuje się w prawie administracyjnym. Jest profesorem nadzwyczajnym UKSW, zajmował stanowisko profesora także w Uniwersytecie Warszawskim oraz w Wyższej Szkole Administracji Publicznej w Ostrołęce. Członek Collegium Invisibile oraz rady naukowej kwartalnika „Prawo i Więź”.
W latach 1991–1992 był dyrektorem Biura Komisji Sejmowych. Następnie do 1993 pełnił funkcję sekretarza Komitetu Ekonomicznego Rady Ministrów w randze podsekretarza stanu w Urzędzie Rady Ministrów. W latach 1997–1998 sprawował funkcję podsekretarza stanu w Ministerstwie Spraw Wewnętrznych i Administracji. Był członkiem zespołu negocjacyjnego w sprawie członkostwa Polski w Unii Europejskiej. Od 1999 do 2001 zasiadał w Kolegium Najwyższej Izby Kontroli. W 2006 został powołany na przewodniczącego Rady Służby Cywilnej przez premiera Kazimierza Marcinkiewicza. 2 grudnia tego samego roku Sejm powołał go na stanowisko sędziego Trybunału Konstytucyjnego. W 2006 wszedł także do nowo powołanej Kościelnej Komisji Historycznej. 4 grudnia 2014 został powołany przez prezydenta RP w skład Państwowej Komisji Wyborczej. 7 października 2019 został wiceprzewodniczącym PKW. W 2019 powołany na zastępcę przewodniczącego PKW.
W grudniu 2019 został zgłoszony przez Klub Parlamentarny Prawo i Sprawiedliwość na członka Państwowej Komisji Wyborczej. Sejm IX kadencji wybrał go na to stanowisko 20 grudnia 2019. 20 stycznia 2020 prezydent Andrzej Duda powołał go w skład PKW. Ponownie został wiceprzewodniczącym komisji.

</doc>
<doc id="759629" url="https://pl.wikipedia.org/wiki?curid=759629" title="Ostatni Mohikanin (film 1992)">
Ostatni Mohikanin (film 1992)

Ostatni Mohikanin (ang. "The Last of the Mohicans") – melodramat historyczno-przygodowy produkcji USA z 1992 roku w reżyserii Michaela Manna.
Powstał według scenariusza Philipa Dunne, Christophera Crowe oraz Michaela Manna zainspirowanych powieścią Jamesa Fenimore’a Coopera o tym samym tytule.
Statuetkę Oscara za najlepszy dźwięk w 1993 r. otrzymali Chris Jenkins, Doug Hemphill, Mark Smith i Simon Kaye.
Treść.
Akcja filmu toczy się latem 1757 roku, podczas tzw. wojny francusko-indiańskiej będącej pozaeuropejską częścią działań wojny siedmioletniej, w trakcie walk Anglików z Francuzami w puszczach Ameryki Północnej. Główni bohaterowie to Sokole Oko – biały wychowany wśród Indian, Indianin ze szczepu Mohikanów – Chingachgook oraz jego syn Unkas. Miłość do Kory, córki angielskiego pułkownika, odmienia życie „białego Indianina” – Sokolego Oka, który podczas wędrówki przez amerykańskie puszcze wraz z przyjaciółmi chroni ją i ratuje przed okrutnymi Huronami. 
Autentycznym zdarzeniem wykorzystanym w powieści przez J.F. Coopera i w fabule scenariusza jest oblężenie Fortu William Henry oraz następująca potem masakra, będące punktem zwrotnym akcji filmu. 
O filmie.
Inspirowana powieścią adaptacja nie jest bezpośrednio na niej oparta, lecz w znacznej mierze odwołuje się do przetworzeń dokonanych w przedwojennej wersji filmowej, zrealizowanej przez George B. Seitza. M.in. zmarginalizowana została tytułowa postać „ostatniego” Mohikanina – Unkasa, a na pierwszy plan wysunięto głównych przeciwników – wodza Maguę i Sokole Oko (przemianowanego ze Skórzanej Pończochy w oryginale); również uwaga widza zdecydowanie skierowana została na tę postać. Wskutek tego obraz Manna nastrojem i charakterem znacznie odbiega od ujęcia narzucanego kinematografii przez literacki pierwowzór. W jego wersji szybka narracja i dynamiczny montaż prowadzą akcję od jednej do następnej kulminacji wydarzeń, a scenom krwawej przemocy towarzyszą zaskakujące w tym ciągu momenty liryczne odnoszące się do uczucia narastającego między Korą i Sokolim Okiem. Nastrojowość przełomowych momentów wzmaga przewodni motyw muzyczny.
Recepcja.
W publicznym odbiorze film zyskał szeroką popularność, jaką zapewnił mu twórczy rozmach, tempo akcji i widowiskowe walory wpływające na emocje widza. Mimo to spotkał się z zarzutami krytyków dopatrujących się w nim zatarcia uwidocznionego w powieści Coopera konfliktu pomiędzy cywilizacją a naturą. W okresie narastania w USA wymagań tzw. poprawności politycznej, inny zarzut krytyki dotyczył ukazania Indian w sposób nie odzwierciedlający dostatecznie prawdy historycznej. 

</doc>
<doc id="759630" url="https://pl.wikipedia.org/wiki?curid=759630" title="Czysty Kościół Chrystusa">
Czysty Kościół Chrystusa

Czysty Kościół Chrystusa – został założony w 1831 r. w Kirtland, w stanie Ohio przez Wycama Clarka, Northropa Sweeta i cztery inne osoby, którzy twierdzili, że Józef Smith jest fałszywym prorokiem. Zorganizowali kilka wspólnych spotkań, lecz wkrótce ich drogi się rozeszły a Kościół został rozwiązany.
Czysty Kościół Chrystusa został zorganizowany w 1831 roku w Kirtland w stanie Ohio przez Wycama Clarka, Northrop Sweeta i czterech innych, którzy twierdzili, że założyciel LDS, Józef Smith, był fałszywym prorokiem. Odbyli kilka spotkań i wkrótce się rozwiązali. Według przemówień wygłoszonych przez George'a A. Smitha, które zostały zarejestrowane w LDS Journal of Discourses, kościół ten nigdy nie miał więcej niż sześciu członków.

</doc>
<doc id="759631" url="https://pl.wikipedia.org/wiki?curid=759631" title="Ad-Dudżajl">
Ad-Dudżajl

Ad-Dudżajl (arab. الدجيل) – miejscowość w północnym Iraku, około 65 km od stolicy Iraku, Bagdadu. Liczba mieszkańców wynosi około 10 000. Zamieszkana przez szyitów.
W historii miejscowość znana jest jako miejsce mordu 148 szyitów przez reżim Saddama Husajna w 1982 roku.

</doc>
<doc id="759633" url="https://pl.wikipedia.org/wiki?curid=759633" title="Dujail">
Dujail



</doc>
<doc id="759634" url="https://pl.wikipedia.org/wiki?curid=759634" title="OGLE-TR-111 c">
OGLE-TR-111 c

OGLE-TR-111 c – druga planeta pozasłoneczna odkryta wokół gwiazdy OGLE-TR-111. Jej odkrycie ogłoszono w 2005 roku, jednak nie zostało ono dotychczas potwierdzone.

</doc>
<doc id="759635" url="https://pl.wikipedia.org/wiki?curid=759635" title="OGLE-TR-111 b">
OGLE-TR-111 b

OGLE-TR-111 b – planeta pozasłoneczna orbitująca wokół gwiazdy OGLE-TR-111.
W 2002 roku zespół naukowców z OGLE odkrył, że światło gwiazdy jest co jakiś czas przesłaniane. Podejrzewano, że wokół gwiazdy może orbitować planeta. Obiekt nie był duży, więc trudno było go zlokalizować. W 2004 roku nowsze pomiary wykazały, że to rzeczywiście jest planeta.
Planeta należy do grupy tzw. „gorących jowiszy”, orbitujących bardzo blisko wokół swojej gwiazdy. Jej orbita stanowi 1/20 odległości Ziemi od Słońca.

</doc>
<doc id="759636" url="https://pl.wikipedia.org/wiki?curid=759636" title="Komin krasowy">
Komin krasowy



</doc>
<doc id="759638" url="https://pl.wikipedia.org/wiki?curid=759638" title="OGLE-2005-BLG-169Lb">
OGLE-2005-BLG-169Lb

OGLE-2005-BLG-169Lb – planeta pozasłoneczna orbitująca wokół gwiazdy OGLE-2005-BLG-169L po orbicie o promieniu około 4,0 j.a., prawdopodobnie o masie około 14,1 mas Ziemi. Na powierzchni planety panują temperatury rzędu –200°C.
Jest to najprawdopodobniej lodowy olbrzym (odmiana gazowego olbrzyma podobnego do Urana lub Neptuna) lub superziemia z powierzchnią pokrytą lodem.

</doc>
<doc id="759639" url="https://pl.wikipedia.org/wiki?curid=759639" title="Zenon Żmudziński">
Zenon Żmudziński

Zenon Janusz Żmudziński (ur. 12 grudnia 1937 w Piastowie) – polski nauczyciel i polityk, poseł na Sejm PRL IX kadencji.
Życiorys.
Syn Antoniego i Wiktorii. Pracę rozpoczął w 1955 jako nauczyciel w szkole podstawowej. Ukończył w 1980 Wyższą Szkołę Pedagogiczną w Bydgoszczy. Pełnił funkcje w Związku Nauczycielstwa Polskiego.
28 kwietnia 1960 został członkiem Polskiej Zjednoczonej Partii Robotniczej. Od 1966 do 1972 był sekretarzem Komitetu Powiatowego PZPR w Szubinie, od 1975 do 1980 I sekretarzem Komitetu Miejsko-Gminnego PZPR w Łabiszynie. W 1980 został sekretarzem, a od 1983 do 1989 był I sekretarzem KW PZPR w Bydgoszczy. Od 3 lipca 1986 do 30 stycznia 1990 był członkiem Komitetu Centralnego PZPR.
Zasiadał w Radzie Wojewódzkiej Patriotycznego Ruchu Odrodzenia Narodowego w Bydgoszczy. Był też przewodniczącym Wojewódzkiego Społecznego Komitetu Ochotniczej Rezerwy Milicji Obywatelskiej.

</doc>
<doc id="759644" url="https://pl.wikipedia.org/wiki?curid=759644" title="Piotr Zabielski">
Piotr Zabielski

Piotr Władysław Zabielski (ur. 19 maja 1959 w Lubaniu Śląskim) – polski górnik i polityk, poseł na Sejm PRL IX kadencji.
Życiorys.
W 1979 ukończył Technikum Górnictwa Rud w Bolesławicach i rozpoczął pracę w Kopalni Skalnych Surowców Drogowych w Lubaniu jako sterowniczy urządzeń krusząco-sortujących, później wiertacz strzałowy. W tym samym roku wstąpił do Polskiej Zjednoczonej Partii Robotniczej. Przystąpił m.in. do Związku Socjalistycznej Młodzieży Polskiej, Naczelnej Organizacji Technicznej, Ligi Obrony Kraju i Patriotycznego Ruchu Odrodzenia Narodowego. Posiada I stopień górniczy. Radny Miejskiej Rady Narodowej w Lubaniu Śląskim, członek prezydium tej rady i przewodniczący Komisji Ochrony Środowiska, Rolnictwa i Gospodarki Żywnościowej. Działacz samorządu mieszkańców w Lubaniu Śląskim. W latach 1985–1989 pełnił mandat posła na Sejm PRL IX kadencji w okręgu Jelenia Góra. Zasiadał w Komisji Transportu, Żeglugi i Łączności.

</doc>
<doc id="759645" url="https://pl.wikipedia.org/wiki?curid=759645" title="Andrij Mychalczuk">
Andrij Mychalczuk

Andrij Serhijowicz Mychalczuk, w Polsce również Andrzej Michalczuk (ukr. Андрій Сергійович Михальчук; ur. 3 listopada 1967 w Kijowie) – ukraińsko-polski piłkarz grający na pozycji obrońcy, a wcześniej napastnika i pomocnika. Polskie obywatelstwo posiada od 2005, natomiast do 1991 posiadał radzieckie.
Przebieg kariery.
Wychowanek klubu Dinamo Kijów, w drużynie rezerw którego rozpoczął karierę piłkarską. Odbywał służbę wojskową w SKA Odessa. W latach 1988–1990 występował w klubie Aktiubiniec Aktiubińsk, a potem wyjechał do Polski, gdzie został piłkarzem klubu Chemik Bydgoszcz. W 1992 przeszedł do Widzewa Łódź, z którym dwukrotnie zdobył mistrzostwo Polski. W 2002 opuścił łódzki klub, aby kontynuować karierę w zespole Stali Głowno. W 2004 rozegrał swój pożegnalny mecz, chociaż występował do 2009 w drużynie amatorskiej Gra-Lech Jordanów.
W czasach Związku Radzieckiego dwukrotnie wystąpił w reprezentacji juniorów Ukrainy w ramach mistrzostw kraju.
Przez wiele lat był rekordzistą w liczbie występów obcokrajowców w polskiej ekstraklasie (223). Jego osiągnięcie poprawił Aleksandar Vuković, a po nim inni.

</doc>
<doc id="759647" url="https://pl.wikipedia.org/wiki?curid=759647" title="To the Faithful Departed">
To the Faithful Departed

To the Faithful Departed – trzeci album zespołu The Cranberries wydany w roku 1996. Powstał dla uczczenia pamięci Danny’ego Cordella – przyjaciela zespołu oraz Joe O'Riordana (dziadka wokalistki), którzy zginęli w roku wydania albumu. Wszystkie teksty i muzykę napisała Dolores O’Riordan, oprócz utworów 2, 8, 9 i 12, do których muzykę napisała wraz z Noelem Hoganem. W 2002 roku pojawiło się drugie wydanie tego albumu wzbogacone o dodatkowe utwory. Jeden z nich, „Ave Maria”, zaśpiewany w duecie z Luciano Pavarottim, dotarł do czwartego miejsca listy Billboard 200. Album zajął 2. miejsce na brytyjskiej liście sprzedaży UK Albums Chart
"To the Faithful Departed" to album mroczniejszy i bardziej gitarowy niż wcześniejsze nagrania zespołu. Pokrył się poczwórną platyną na Tajwanie, potrójną w Kanadzie i Nowej Zelandii i podwójną w Austrii, Francji, Hongkongu, Malezji i USA. W Polsce uzyskał status złotej płyty. Do dziś sprzedano ponad 6 milionów jego egzemplarzy.
Pochodzą z niego m.in. takie single jak „Salvation”, „Free To Decide” i „When You’re Gone”. 
Na wielu wersjach albumu po „The Rebels”, na miejscu ósmym pojawia się ponad dwuminutowy utwór „Intermission”, a po „Joe”, na miejscu czternastym, utwór „Cordell”. 

</doc>
<doc id="759650" url="https://pl.wikipedia.org/wiki?curid=759650" title="Leon Indenbaum">
Leon Indenbaum

Leon Indenbaum, ros. Леон Инденбаум (ur. 10 grudnia 1890 w Czausach, zm. 29 września 1981 w Opio) – francuski rzeźbiarz pochodzenia żydowskiego.
Życiorys.
Jego ojciec był koronkarzem, zmarł gdy Leon był mały. Matka została sama z pięciorgiem dzieci, ze względów finansowych oddała je pod opiekę członkom rodziny. Do trzynastego roku życia Leon uczył się w żydowskiej szkole dla chłopców, na następnie kontynuował naukę w szkole rzemieślniczej, gdzie uczył się obróbki drewna. Dyrektor szkoły zauważył, że przejawia talent i wystarał się o stypendium, dzięki któremu znalazł się w Szkole Sztuk Pięknych w Odessie. Tam nauczył się rzeźby w drewnie i obróbki gliny, dzięki protekcji znajomego lekarza wyjechał do Wilna, gdzie uczył się w szkole sztuki użytkowej na Antokole. Jak większość młodych artystów marzył o wyjeździe do Paryża, udało mu się to marzenie zrealizować i 22 marca 1911 przyjechał do stolicy Francji. Zamieszkał w "La Ruche", gdzie poznał i zaprzyjaźnił się z Markiem Chagallem, Chaimem Soutine, Pinchusem Kremegne, Michelem Kikoine, Henrykiem Epsteinem, Ossipem Zadkine, a w późniejszym czasie z Amedeo Modiglianim. Kontynuował naukę w pracowni Antoine'a Bourdelle'a, który mówił o Indenbaumie "mój młody źrebak". Debiutował rok po przyjeździe w Salonie Niezależnych, w tym okresie zacieśnił przyjaźń z Modiglianim, razem wynajmowali mieszkanie i dzielili pracownię. W 1913 poznał Jacques'a Douceta, który był projektantem i kolekcjonerem sztuki. Na jego zlecenie tworzył panele dekoracyjne, w tym okresie poznał bankierów Georges'a i Marcela Bernardów, którzy chcieli aby realizował ich zlecenia. Przekonany, że tylko "czysta sztuka" ma sens początkowo odmówił, jednak sytuacja finansowa sprawiła, że zmienił zdanie. W 1919 ukończył naukę, sześć lat później w Salonie Niezależnych wystawił wykute w kamieniu popiersie kobiety, które zostało wysoko ocenione przez krytyków sztuki i zwróciło ich uwagę na twórczość Indenbauma. W 1929 wielki kryzys światowy sprawił, że jego kontakty z braćmi Bernard i Jacques'em Doucetem uległy zakończeniu. Obojętny na popularność i sławę tworzył w zaciszu swojej pracowni, aż do 1939 gdy wybuchła II wojna światowa w czasie której większość jego prac uległa rozproszeniu lub zniszczeniu. Lata wojny przeżył w ukryciu, a po jej zakończeniu tworzył unikając rozgłosu. Uczestniczył w zorganizowanej w 1963 wystawie "Gropue des 9", gdzie poza jego pracami wystawiali Jean Carton, Raymond Corbin, Paul Cornet, Marcel Damboise, Léopold Cretz, Gunnar Nilsson, Jean Ossouf, Raymond Martin. W tym samym roku jego prace pokazano również w Menecy, gdzie miała * [miejsce wystawa pt. "Rendez-vous des Travailleurs et des Arts". Rok później wystawiał w Galerie Vendôme, podczas wystawy "Vingt-deux sculpteurs témoignent de l'homme". W 1966 Juliette Darla zorganizowała ekspozycję XX wieku w Salonie Saint Denis, gdzie zauważono małe rzeźby Leona Indenbauma, a ich twórcę określono jako nazbyt skromnego i wycofanego. Krytycy uznali, że ich wyjątkowość sprawia, że zasługują na rozgłos. W 1967 artysta uczestniczył w pierwszej wystawie rzeźby "Château de St Ouen", a rok później otrzymał od Institut de France nagrodę Wildenstein Award. Schyłek życia spędził u córki w Opio, gdzie zmarł w 1981.
W swojej sztuce używał kamienia, terakoty, gipsu, a także wykonywał odlewy w brązie.

</doc>
<doc id="759660" url="https://pl.wikipedia.org/wiki?curid=759660" title="Krab tęczowy">
Krab tęczowy

Krab tęczowy ("Cardisoma armatum" lub "Cardiosoma armatum", inna nazwa "krab trójkolorowy") – gatunek kraba. Jako osobny gatunek został wyodrębniony przez holenderskiego lekarza Jana Adriana Herklotsa w 1851. Swoją nazwę zawdzięcza bogatemu ubarwieniu.
Krab tęczowy jest bardzo często mylony z krabem Halloween.
Występowanie.
Krab tęczowy zamieszkuje północno-zachodnią, nadmorską cześć Ameryki Południowej (Brazylia, Surinam, Gujana, Wenezuela) oraz Morze Karaibskie z występującymi na nim wyspami (Trynidad i Tobago, Antyle Holenderskie i Karaiby, patrz mapka) i podzwrotnikowe regiony Oceanu Atlantyckiego. Jest także sporadycznie spotykany na wybrzeżach Afryki, dokąd dostał się przez ten właśnie ocean.
Wygląd.
Ich średnia wielkość to około 10 do 14 cm, największe osiągają nawet wielkość do 20 cm. Posiadają granatowy (niebieski) karapaks zbudowany z chityny, wysycany solami wapnia, które są pobierane przez kraba za pomocą skrzeli, lekko fioletowe odnóża oraz białe (szare, miejscami przechodzące w niebieskie) szczypce – jedna para szczypiec jest zawsze większa od drugiej i w praktyce służy krabowi do obrony. Mają także bardzo charakterystyczne, wystające oczy; rogówka otacza je dookoła, tak że krab tęczowy może widzieć nawet z tyłu. Posiadają także wewnętrzne skrzela, które pozwalają im bez problemu oddychać zarówno w wodzie, jak i na lądzie.
Jest zwierzęciem rozdzielnopłciowym, lecz dymorfizm płciowy jest słabo zaznaczony. Samica różni się od samca tym, że ma szerszy odwłok (przystosowany do przechowywania jajeczek) w kształcie odwróconej litery C, a samiec ma odwłok wąski, zbliżony kształtem do litery V.
Życie kraba.
Kraby tęczowe są drapieżne, lecz dla człowieka całkowicie niegroźne. Prowadzą całodobowy tryb życia, ale ich aktywność wzmaga się późnym wieczorem oraz wczesnym rankiem. Są padlinożerne – żywią się larwami owadów, kijankami, krewetkami, ślimakami oraz mniejszymi rybami, zjadają także wiele gatunków roślin – zarówno warzyw jak i owoców. Również spotykanym i normalnym zjawiskiem u tego kraba jest tzw. koprofagia, czyli zjadanie własnego kału.
W warunkach hodowlanych żyją 5-6 lat, a w warunkach naturalnych dożywają nawet 10 lat. Żyje w temperaturach od 20 °C do 30 °C (taka też powinna być temperatura w akwarium hodowlanym dla tych krabów).
Kraby cierpliwie przystosowują się do warunków życia w akwarium. Budują bardzo pracowicie dużo wejść do kryjówek przesuwając nawet kamieniste podłoże. Rośliny sztuczne są przez nie często cięte a rośliny prawdziwe – zjadane. Duże znaczenie na samopoczucie krabów oraz ich ubarwienie ma naświetlanie akwarium. Prawdopodobnie ubarwienie zależne jest także od otoczenia kraba, zatem dobry wpływ może mieć trzymanie w akwarium np. czerwonych kamieni.
Rozmnażanie.
Rozmnażanie kraba polega na tym, że samiec zapładnia jaja umieszczone u samicy w odwłoku. Następnie małe kraby wylegają się w ciele matki. Czas wylęgania się małych krabów zależy od temperatury otoczenia; ciepło sprzyja rozwojowi larwy. Zaraz po wykluciu kraby tęczowe są już całkowicie samodzielne.Matka wypuszcza młode krabiki do morza podczas przypływu.
Krab tęczowy, podobnie jak krab wełnistoszczypcy, rozmnaża się tylko w morzu, ponieważ warunki morskiej wody sprzyjają wylęganiu się małych krabów. Z tego powodu te kraby tęczowe, które zamieszkują południowoamerykańską puszczę, na okres tarła przemierzają czasami wiele kilometrów, aby dojść do morza i złożyć jaja.
Zmiana pancerza.
Kraby tęczowe około 20 razy w całym życiu zmieniają swój pancerz na większy, co umożliwia im wzrost. Na okres zmiany pancerza krab robi się bardzo leniwy, przestaje jeść i najczęściej ukrywa się w wodzie. Pod starym pancerzem zaczyna mu wtedy rosnąć nowy, a kiedy jest on już wystarczająco duży, krab po prostu z niego wychodzi. Kiedy to zrobi, zjada stary pancerz, który uzupełnia jego braki w pożywieniu oraz dodaje mu wapnia i witamin. Same zrzucenie pancerza trwa od 30 minut do kilku godzin, jednak stwardnienie nowego może trwać nawet przez 3 dni.
Małe kraby zmieniają swój pancerz bardzo często – co 3-4 tygodnie. Im krab jest starszy, tym zmienia go rzadziej; kilkuletnie osobniki przechodzą już zmianę pancerza raz na kilka miesięcy, a nawet raz na rok.
Nierzadko jednak zmiana pancerza kończy się bardzo niepomyślnie – szczególnie kiedy krab jest narażony w jej okresie na szczególny stres, gdy jest on chory lub ma złe warunki, może nie przeżyć linienia. Dlatego kiedy nowy pancerz kraba jeszcze się formuje i twardnieje, nie wolno go w ogóle dotykać, gdyż najmniejsze naruszenie go naraża kraba na duże niebezpieczeństwo.
Choroby.
O chorobach krabów tęczowych wiadomo bardzo niewiele. Małą wiedzą na ich temat odznaczają się zarówno sprzedawcy w sklepach zoologicznych, jak i lekarze weterynarii. Główne schorzenia krabów, jakie zostały dotąd poznane, są spowodowane najczęściej złym odżywianiem się albo złymi warunkami otoczenia, np. nieświeżą wodą. Z powodu złych warunków w wodzie krab może zapaść w chorobę potocznie zwaną „próchnicą”; objawia się ona widocznymi, ciemnobrązowymi plamkami na kończynach, które po pewnym czasie prowadzą do stopniowego odkruszania się odnóży, co później prowadzi do śmierci.
Krab tęczowy jako zwierzę domowe.
W ostatnich latach coraz więcej ludzi hoduje kraby tęczowe jako zwierzęta domowe. Kraby do trzymania w domu pochodzą najczęściej z odłowu, ponieważ ich rozmnażanie w akwarium jest bardzo trudne – aby malutkie kraby rozwijały się pomyślnie trzeba im zapewnić wszystkie warunki jakie zapewnia morska woda.

</doc>
<doc id="759663" url="https://pl.wikipedia.org/wiki?curid=759663" title="Andrzej Krawczyk (historyk)">
Andrzej Krawczyk (historyk)

Andrzej Krawczyk (ur. 22 października 1954 w Ozorkowie) – polski historyk, urzędnik państwowy i dyplomata. W latach 2005–2007 podsekretarz stanu w Kancelarii Prezydenta RP Lecha Kaczyńskiego, ambasador RP w Republice Czeskiej (2001–2005), na Słowacji (2009–2012), w Bośni i Hercegowinie (2013–2018).
Życiorys.
Wykształcenie i działalność naukowa.
Ukończył studia w Instytucie Historycznym na Wydziale Historycznym Uniwersytetu Warszawskiego w 1976. W 1982 uzyskał stopień doktora, specjalizował się w historii prasy.
Specjalizuje się w historii Europy Środkowej XX wieku. Pracował jako nauczyciel akademicki w Instytucie Dziennikarstwa i Instytucie Historycznym UW oraz na Katolickim Uniwersytecie Lubelskim. Jest autorem kilku pozycji książkowych i licznych artykułów na tematy historyczne. Był autorem tekstów w prasie polskiej pod pseudonimem „Jan Koszycki”.
Działalność zawodowa i publiczna.
Był współredaktorem „Biuletynu Solidarności Uniwersytetu Warszawskiego” w latach 1980–1982. Zasiadał w zespole „Biblioteki Historycznej i Literackiej” w drugim obiegu, należał do wydawców pisma „ABC”, poświęconego problemom Europy Środkowej i Wschodniej (od 1985 do 1989). W latach 1993–1996 zajmował stanowisko sekretarza generalnego „Central European Forum”.
Od 1989 związany z administracją państwową: między innymi jako dyrektor gabinetu ministra Aleksandra Halla (1989–1990), dyrektor generalny w Kancelarii Sejmu, doradca premier Hanny Suchockiej, przewodniczący rady nadzorczej Polskiej Agencji Informacyjnej, prezes zarządu Fundacji „Pomoc Polakom na Wschodzie” (od 1993 do 1996), dyrektor generalny w Urzędzie do Spraw Kombatantów i Osób Represjonowanych, prezes zarządu Polskiej Fundacji Transformacji Rynkowej „Wiedzieć Jak” (1999–2001). W 1996 został honorowym członkiem Związku Polaków na Białorusi. W latach 1998–2000 zasiadał w zarządzie Polish-American-Ukrainian Cooperation Initiative.
W 2000 rozpoczął pracę w Ministerstwie Spraw Zagranicznych. W latach 2001–2005 pełnił funkcję ambasadora w Republice Czeskiej, w trakcie swej misji prowadził kursowy wykład z historii Polski na Uniwersytecie Karola.
30 grudnia 2005 został podsekretarzem stanu w Kancelarii Prezydenta RP Lecha Kaczyńskiego odpowiedzialnym za sprawy międzynarodowe. Dymisję z tej funkcji złożył 7 lutego 2007. Jego odwołanie poprzedziło przekazanie prezydentowi informacji, że w okresie stanu wojennego minister miał rzekomo być tajnym współpracownikiem służb specjalnych PRL. Postępowanie lustracyjne wszczęte na wniosek Andrzeja Krawczyka doprowadziło w tym samym roku do oczyszczenia go z tego zarzutu. Według ustaleń Andrzej Krawczyk, szantażowany przez funkcjonariuszy SB, podpisał zobowiązanie do współpracy, której następnego dnia odmówił, informując innych działaczy opozycji o tym zdarzeniu.
Od sierpnia 2008 kierował Ambasadą RP w Bratysławie jako "chargé d’affaires ad interim", 22 października 2008 prezydent Lech Kaczyński podpisał jego nominację na ambasadora RP w Słowacji. 12 stycznia 2009 złożył listy uwierzytelniające. Urzędowanie zakończył 14 grudnia 2012. 28 maja 2013 rozpoczął sprawowanie urzędu ambasadora RP w Bośni i Hercegowinie, został odwołany z dniem 30 czerwca 2018.
Życie prywatne.
Jest żonaty z Eweliną. Ma troje dzieci: Magdalenę, Marka i Piotra. Jego najmłodsza córka Krystyna zmarła w 2003. Zna język czeski, angielski, niemiecki i rosyjski.

</doc>
<doc id="759665" url="https://pl.wikipedia.org/wiki?curid=759665" title="Grażyna Biernacka">
Grażyna Biernacka

Grażyna Janina Biernacka (ur. 17 czerwca 1952 w Puławach, zm. 31 stycznia 2012 tamże) – polska laborantka, poseł na Sejm PRL IX kadencji.
Życiorys.
Córka Tadeusza i Feliksy. Ukończyła I Liceum Ogólnokształcące im. A.J. ks. Czartoryskiego w Puławach. Pracę zawodową rozpoczęła w 1973 w Puławskich Zakładach Przemysłu Bioweterynaryjnego na stanowisku laborantki. W 1978 wstąpiła do Polskiej Zjednoczonej Partii Robotniczej, pełniła funkcję członka komitetu wojewódzkiego w Lublinie i zastępcy członka komitetu miejskiego w Puławach. Była także działaczką Związku Socjalistycznej Młodzieży Polskiej. W 1985 uzyskała mandat posła na Sejm PRL IX kadencji z okręgu Puławy. W parlamencie zasiadała w Komisji Nauki i Postępu Technicznego oraz w Komisji Ochrony Środowiska i Zasobów Naturalnych.
Pochowana na cmentarzu komunalnym w Puławach.

</doc>
<doc id="759667" url="https://pl.wikipedia.org/wiki?curid=759667" title="Krishnan Sasikiran">
Krishnan Sasikiran

Krishnan Sasikiran (ur. 7 stycznia 1981 w Madrasie) – indyjski szachista, arcymistrz od 2000 roku.
Kariera szachowa.
W szachy gra od 10 roku życia. Pierwszy poważny sukces odniósł w roku 1999, zwyciężając w rozegranych w Nagpur mistrzostwach Indii. Rok później zdobył w Sangli tytuł mistrza Wspólnoty Narodów oraz wystąpił na mistrzostwach świata FIDE rozgrywanych systemem pucharowym w New Delhi (w II rundzie przegrał w Loekiem van Welym). Na przełomie 2000 i 2001 roku zwyciężył w Hastings (wraz z Stuartem Conquestem). W roku 2001 wystąpił po raz drugi na mistrzostwach świata, rozegranych w Moskwie, ale w II rundzie został wyeliminowany przez Aleksandra Morozewicza. W następnym roku podzielił I–III m. w Hastings. W roku 2003 został w Dosze indywidualnym mistrzem Azji, w Bombaju mistrzem Indii, triumfował w otwartym turnieju "Politiken Cup" w Kopenhadze oraz podzielił I m. (wraz z Aleksiejem Driejewem oraz Lukiem McShane) w Esbjergu (turniej "The North Sea Cup"). W następnym roku zajął II m. (za Aleksandrem Morozewiczem) w Biel, podzielił I m. w turnieju "open" w Vlissingen oraz po raz trzeci wziął udział w pucharowym turnieju o mistrzostwo świata, w I rundzie ulegając Leonidowi Kritzowi. W 2005 r. podzielił I m. (wraz z Janem Timmanem) w turnieju "Sigeman &amp; Co" w Malmö oraz zajął III m. (za Zoltanem Almasim i Wiktorem Korcznojem) w Paks. W 2007 r. podzielił II m. (za Weselinem Topałowem) w turnieju "M-Tel Masters" w Sofii oraz awansował do IV rundy Pucharu Świata (w której przegrał z Rusłanem Ponomariowem). Kolejne sukcesy odniósł w 2008 r., zwyciężając (wspólnie z Vikrotem Laznicką) w Kalkucie, w turnieju pamięci Mieczysława Najdorfa w Warszawie oraz w Pampelunie. W 2013 r. zdobył tytuł indywidualnego mistrza Indii.
Wielokrotnie reprezentował Indie w turniejach drużynowych, m.in.:
Jest drugim w historii Hindusem (po Viswanathanie Anandzie), który przekroczył poziom 2700 punktów rankingowych. Najwyższy ranking w dotychczasowej karierze osiągnął 1 maja 2012 r., z wynikiem 2720 punktów zajmował wówczas 26. miejsce na światowej liście FIDE, jednocześnie zajmując 2. miejsce (za Viswanathanem Anandem) wśród indyjskich szachistów.
Szachy korespondencyjne.
Krishnan Sasikirian ma sukcesy w szachach korespondencyjnych. W 2015 roku stał się międzynarodowym i zasłużony w 2016 roku międzynarodowej korespondencji mistrz szachowy.
Odznaczenia.
W 2002 r. otrzymał nagrodę Arjuna Award, natomiast w 2015 r. został odznaczony orderem Padma Shri.

</doc>
<doc id="759675" url="https://pl.wikipedia.org/wiki?curid=759675" title="Al-Audża">
Al-Audża

Al-Audża (arab. العوجا) – wieś w północnym Iraku oddalona o 13 kilometrów na południe od Tikritu.
Jest to miejsce narodzin byłego prezydenta Iraku Saddama Husajna. Również w tej miejscowości były iracki prezydent Saddam został pochowany 31 grudnia 2006, w niecałą dobę po wykonaniu kary śmierci przez powieszenie za zbrodnie przeciwko ludzkości.

</doc>
<doc id="759677" url="https://pl.wikipedia.org/wiki?curid=759677" title="Audża">
Audża



</doc>
<doc id="759678" url="https://pl.wikipedia.org/wiki?curid=759678" title="I liga argentyńska w piłce nożnej (1964)">
I liga argentyńska w piłce nożnej (1964)

Mistrzem Argentyny w roku 1964 został klub Boca Juniors, a wicemistrzem Argentyny klub Independiente.
Nikt nie spadł do drugiej ligi, natomiast z drugiej ligi do pierwszej awansowały dwa kluby – CA Platense i Club Atlético Lanús. Pierwsza liga została powiększona z 16 do 18 klubów.
Do Copa Libertadores 1965 zakwalifikowały się następujące kluby:

</doc>
<doc id="759679" url="https://pl.wikipedia.org/wiki?curid=759679" title="Syndykalizm">
Syndykalizm

Syndykalizm – powstały w XIX wieku kierunek w ruchu robotniczym, który zakładał prymat celów ekonomicznych nad politycznymi w walce proletariatu o swoje prawa. Zasadniczym narzędziem tej walki miały być związki zawodowe, a nie partie polityczne. W jego obrębie wyróżnić można dwa nurty: reformistyczny oraz rewolucyjny.
„Syndykalizm powstał we Francji jako bunt przeciw politycznemu socjalizmowi”.
Nurty syndykalizmu.
Syndykalizm nie był ruchem jednolitym organizacyjnie i programowo. W jego obrębie wyróżnić można było dwa nurty: reformistyczny i rewolucyjny. Ten pierwszy nie kwestionował kapitalistycznej organizacji społeczeństwa i dążył jedynie do poprawy warunków życia zrzeszonych w nim członków. Rewolucyjny syndykalizm, powstały w łonie francuskich związków zawodowych, za cel stawiał sobie natomiast przekształcenie systemu społecznego przy pomocy związków zawodowych. Miały one, mobilizując wpierw masy, doprowadzić do obalenia kapitalizmu, a po rewolucji być podstawą nowego ładu gospodarczego i administracyjnego.
Marek Waldenberg zwraca uwagę, że doktryna rewolucyjnego syndykalizmu i ruch z nią związany jest w literaturze często określany mianem anarchosyndykalizmu. Uważa on, że jest to niepoprawne i unika nazwy „anarchosyndykalizm”, konsekwentnie używając pojęcia „rewolucyjny syndykalizm”. Argumentuje on m.in., że to właśnie tej drugiej nazwy używali współtwórcy i zwolennicy tej doktryny. Ta pierwsza była wykorzystywana zaś pierwotnie przez krytyków i miała charakter polemiczny. Stwierdza ponadto, co jest szczególnie istotne, że oba określenia nie są tożsame – syndykalizm rewolucyjny nigdy nie był jednorodny ideologicznie.
W rewolucyjnych syndykatach ścierały się wpływy anarchizmu, blankizmu i innych odmian socjalizmu, które w związkach zawodowych widziały narzędzie walki proletariatu z ustrojem kapitalistycznym.
Christiaan Cornelissen, holenderski anarchosyndykalista, wyróżnił wśród rewolucyjnych syndykalistów trzy grupy: tych, którzy uznają syndykalizm za „samowystarczalny”, niezależny od wszelkich ideologii; anarchistów, którzy dostrzegają w związkach możliwość przejścia od antypaństwowej agitacji do praktyki; „uchodźców” z partii socjalistycznych, którzy są krytyczni wobec parlamentaryzmu. Jak stwierdza Daniel Grinberg, anarchosyndykalizm był początkowo po prostu jednym z konkurencyjnych nurtów w obrębie rewolucyjnego syndykalizmu. Odrębnym ruchem stał się dopiero po wykształceniu własnych form organizacyjnych – początkowo w Hiszpanii, później w Rosji i Stanach Zjednoczonych, a na skalę międzynarodową po roku 1920, kiedy na skutek sporów wśród rewolucyjnych syndykalistów dotyczących oceny rewolucji bolszewickiej wyodrębniła się Międzynarodówka anarchosyndykalistyczna z siedzibą w Berlinie (1922).
Rewolucyjny syndykalizm a anarchizm.
Rewolucyjny syndykalizm i anarchizm wykazują pewne podobieństwa. Waldenberg wskazuje, że źródeł rewolucyjnego syndykalizmu można doszukiwać się u Proudhona. Podobnie twierdzi Grinberg, przypominając, że Francuz uznawał jednostki produkcyjne za „grupy naturalne”, które będą fundamentem przyszłego systemu federacyjnego. Z drugiej strony niektórzy przedstawiciele rewolucyjnego syndykalizmu wyraźnie podkreślali różnice między tą doktryną a anarchizmem. Dla przykładu Hubert Lagardelle pisał w 1908 roku tak:
Arturo Labriola, włoski syndykalista, powiedział w 1904 roku: „Anarchistami nie jesteśmy”. Argumentował on, że w odróżnieniu od anarchistów rewolucyjni syndykaliści nie postrzegają rewolucji jako dzieła kapryśnej woli; akceptują wszystkie formy walki politycznej (także przy użyciu mechanizmów parlamentarnych i administracyjnych); w pedagogice, organizacji i działalności politycznej widzą narzędzia postępu; uznają przejściową potrzebę istnienia społeczeństwa kapitalistycznego; uważają, że minie jeszcze dużo czasu zanim możliwa będzie produkcja komunistyczna. Émile Pouget stwierdził zaś: „Jestem anarchistą, ale anarchia mnie nie interesuje”.
Fernand Pelloutier.
Za ojca rewolucyjnego syndykalizmu uważa się Fernanda Pelloutiera (1867–1901). Początkowo był on zwolennikiem jednej z marksistowskich partii socjalistycznych, z którą zerwał na skutek sporu o strajk generalny; następnie zbliżył się do anarchizmu. Jak pisze Grinberg, Pelloutierowi „udało się dostosować hasła rewolucyjnego anarchizmu do formuły organizacyjnej syndykalizmu stworzonej jeszcze w kręgu oddziaływania idei Proudhona”. Pelloutier zaczął wzywać anarchistów, by partycypowali w działalności związków zawodowych. Wielu działaczy anarchistycznych go posłuchało i „dało to – jak stwierdza Waldenberg – asumpt do twierdzenia, że rewolucyjny syndykalizm był niemal wyłącznie lub głównie dziełem anarchistów”.
W publikacjach i wystąpieniach Pelloutiera dostrzec można kilka zasadniczych dla rewolucyjnego syndykalizmu koncepcji:
Francuz był bardzo krytyczny wobec systemu parlamentarnego. Uważał, że rewolucja socjalistyczna polegać musi na zburzeniu państwa. Nie wystarczy, by władzę przejęła partia socjalistyczna – w ten sposób zmieniłyby się bowiem tylko osoby rządzące robotnikami. W 1894 roku Pelloutier został wybrany na sekretarza Federacji Izb Pracy. W syndykatach widział on „praktyczne szkoły anarchizmu”, czego dał wyraz w artykule z 1895 r. opublikowanym na łamach „Les Temps Nouveaux”: „jako laboratorium walk ekonomicznych oderwane od rywalizacji wyborczej, sprzyjające strajkom generalnym z ich wszystkimi konsekwencjami, rządzące się anarchicznie, syndykat stanowi organizację zarazem rewolucyjną i libertarną, jedyną, która może przeciwważyć i doprowadzić do zniszczenia szkodliwe wpływy polityków kolektywistycznych”. Przewidywał on, że bezpośrednio po rewolucji, w okresie poprzedzającym ustanowienie anarchokomunizmu, syndykaty będą zalążkiem nowego porządku. Po śmierci Pelloutiera w 1901 roku ideologia rewolucyjnego syndykalizmu ukształtowana została przez wybitnych praktyków ruchu związkowego takich jak Victor Griffuelhes i Émile Pouget, a także przez intelektualistów: Georges’a Sorela, Huberta Lagardelle’a i Eduarda Bertha.
Georges Sorel.
Georges Sorel (1847–1922) z syndykalizmem identyfikował się tak naprawdę tylko przez kilka lat swojego życia. A jednak to właśnie o Sorelu pisze Marek Waldenberg, że był najwybitniejszym intelektualistą zaliczanym do rewolucyjnego syndykalizmu i najbardziej reprezentatywnym tego kierunku ideologiem. Warto jednak zwrócić uwagę, że w przypadku syndykalizmu praktyka poprzedziła teorię. Sorel nie inspirował syndykalistów – był on raczej przejawem tego ruchu.
Burżuazja nie potrafi – zdaniem Sorela – rządzić, chce jednak utrzymać uprzywilejowaną pozycję i dlatego apeluje o zgodę oraz jedność. Atakując pokój społeczny, zmusi się kapitalistów, by zadbali o samych siebie. Kapitalizm odzyska siły. Przeciwko odrodzonemu kapitalizmowi wystąpią wtedy syndykaty. Sorel postrzegał je jako miejsce, w którym tworzona jest nowa kultura moralna, w którym rodzi się "homo faber". Moralność właściciela zostanie wyparta przez moralność twórcy.
Eduard Berth.
Eduard Berth, uczeń Sorela, w "Występkach intelektualistów" w 1926 roku gloryfikował rewolucję październikową, opisując ją jako jedyne rzeczywiste źródło odrodzenia społecznego. Berthowi nie przeszkadzała organizacja państwowa, jeśli tylko służy ona wyzwoleniu energii mas proletariackich. Nie odpowiadał mu zarówno XIX-wieczny anarchizm, jak i ortodoksyjny marksizm. „Anarchizm tradycyjny – pisał – to fantazja bez dyscypliny, indywidualizm poza zrzeszeniem wytwórczym, swoboda jako swawola zaś marksizm ortodoksyjny to dyscyplina bez fantazji, mandaryni u władzy, autorytet i hierarchia ogłupiające robotników”. Berth twierdził, że rewolucyjny syndykalizm usuwa owe skrajności.
Polski syndykalizm.
Polski syndykalizm reprezentował nurt reformistyczny, miał charakter patriotyczny i propaństwowy. Wywodził się z niepodległościowego ruchu zetowego, w 1926 roku zorganizowanego w sanacyjny Związek Naprawy Rzeczypospolitej. Czołowymi teoretykami polskiego syndykalizmu byli Kazimierz Zakrzewski i Jerzy Szurig, a także T. Bigo, J. Rakowski, B. Wścieklica i W. Wyszyński. Powoływali się na Jerzego Sorela i Stanisława Brzozowskiego, który według T. Bigo „przetworzył sorelizm w sposób oryginalny, bo z antypaństwowego i antypatriotycznego systemu stworzył wzniosłą filozofię pracy i patriotyzmu”. Dla polskich syndykalistów naród i państwo były wartościami najwyższymi, którym podporządkowywano ideologię syndykalistyczną. Zakrzewski pisał: „Wierzymy w ponadklasowe państwo. Państwo jest inkarnacją dziejowej roli narodu i jako takie nie może nigdy stać się państwem klasy”. Syndykalistyczne „państwo pracy”, oparte na samorządzie wytwórców, przeciwstawiane było demoliberalnemu „państwu politycznemu”, zdominowanemu przez skorumpowane koterie zawodowych polityków. Prowadziło to do politycznego elitaryzmu: „jeżeli demokratyzm oznacza wiarę w równość ludzi, to znów trzeba stwierdzić, że syndykalizm nie jest demokratyczny” (T. Bigo). Uznanie nadrzędności wspólnoty narodowej i ponadklasowego charakteru państwa prowadziło też syndykalistów do solidaryzmu społecznego (współpraca robotników i kapitalistów będąca fundamentem stworzenia „narodu wytwórców”) i odrzucenia haseł rewolucyjnych. Związki zawodowe miały być szkołą, w której robotnicy uczyliby się zarządzania produkcją, stopniowo dorastając do roli klasy panującej w państwie syndykalistycznym. Początkowo polski syndykalizm miał dwuznaczny stosunek do włoskiego faszyzmu, dostrzegając w nim zarówno pozytywne jak negatywne aspekty. W latach 30. polscy syndykaliści przeszli na pozycje antyfaszystowskie, stopniowo ewoluując w kierunku rewolucyjnego syndykalizmu. Z inicjatywy polskich syndykalistów powstały m.in. Generalna Federacja Pracy (1928–1931), Związek Związków Zawodowych (1931–1939) i Związek Syndykalistów Polskich (1939–1945).
Obecnie w Polsce do idei syndykalizmu odwołuje się Związek Syndykalistów Polski.

</doc>
<doc id="759684" url="https://pl.wikipedia.org/wiki?curid=759684" title="Estera Karp">
Estera Karp

Estera Karp, Esther Carp (ur. 17 grudnia 1897 w Skierniewicach, zm. 11 czerwca 1970 w Paryżu) – polska malarka pochodzenia żydowskiego.
Życiorys.
Była córką żydowskiego fotografa Lipmana Karpa i Bruchy z Fersztenbergów. Studiowała malarstwo na Akademii Sztuk Pięknych w Wiedniu. Po studiach zamieszkała w Łodzi. 
W roku 1925 wyjechała do Paryża, gdzie wystawiała w "Salonie Niezależnych", "Salonie Jesiennym" i "Salonie Majowym". W 1931 roku Leopold Zborowski zorganizował jej indywidualną wystawę. W tym samym roku wróciła do Polski.
W roku 1941 zachorowała psychicznie. Była wielokrotnie hospitalizowana w zakładach zamkniętych, co uchroniło ją od prześladowań hitlerowskich.
Po wojnie ponownie wyjechała do Paryża. Uzyskała niewielką pracownię przy boulevard Saint Germain, skąd została wkrótce usunięta. Po okresie wojny wykonała wiele rysunków długopisem.

</doc>
<doc id="759685" url="https://pl.wikipedia.org/wiki?curid=759685" title="Connie Francis">
Connie Francis

Connie Francis, właśc. Concetta Rosa Maria Franconero (ur. 12 grudnia 1937 w Newark, New Jersey) – amerykańska piosenkarka popowa.

</doc>
<doc id="759687" url="https://pl.wikipedia.org/wiki?curid=759687" title="The jet set">
The jet set



</doc>
<doc id="759691" url="https://pl.wikipedia.org/wiki?curid=759691" title="Ettore Ovazza">
Ettore Ovazza

Ettore Ovazza (ur. 21 marca 1892 w Turynie, zm. 11 października 1943 w Stresie) – jeden z czołowych ideologów włoskiego faszyzmu w latach 30., bankier i wydawca „La nostra bandiera”.
Był synem żydowskiego asymilanta Ernesto Ovazzy, uczestniczył w I wojnie światowej. Po marszu na Rzym, brał czynny udział w zwalczaniu opozycji i komunistów. Uchodził za nieoficjalnego przedstawiciela żydowskich faszystów we Włoszech, utrzymywał korespondencje z Benito Mussolinim, należał do faszystowskiej partii Włoch.
Był wydawcą "„La nostra bandiera"”, w którym szerzył propagandę o przynależności Żydów do narodu Włoskiego.
W 1938 r., po wprowadzeniu we Włoszech antyżydowskich ustaw, nie utracił pracy jako zasłużony działacz faszystowski.
Po wybuchu II wojny światowej, na skutek sojuszu włosko-niemieckiego, został usunięty z partii i zmuszony do sprzedaży banku.
Zginął wraz z rodziną, przy granicy ze Szwajcarią, którą pragnął przekroczyć. Aresztowany przez gestapo został zastrzelony wraz z córką i żoną w podziemiach okolicznej szkoły, a jego ciało poćwiartowano i spalono.

</doc>
<doc id="759694" url="https://pl.wikipedia.org/wiki?curid=759694" title="Międzynarodowa Federacja Pracowników Socjalnych">
Międzynarodowa Federacja Pracowników Socjalnych

Międzynarodowa Federacja Pracowników Socjalnych (eng. "International Federation of Social Workers", IFSW) – międzynarodowe stowarzyszenie istniejące od 1928 r., którego członkami są organizacje lokalne zrzeszające pracowników socjalnych. Polskim członkiem IFSW od 2016 r. jest Polska Federacja Związkowa Pracowników Socjalnych i Pomocy Społecznej. 
Historia.
Idea utworzenia Międzynarodowego Stowarzyszenia Pracowników Socjalnych pojawiła się już w trakcie Pierwszej Międzynarodowej Konferencji Pracowników Socjalnych, która odbyła się w dniach 2–13 lipca 1928 roku w Paryżu. W konferencji tej uczestniczyli pracownicy socjalni z Wielkiej Brytanii, Francji, państw skandynawskich, Szwajcarii oraz Czechosłowacji. Zebrani wówczas pracownicy socjalni podjęli się powołać swoje profesjonalne międzynarodowe stowarzyszenie, wyznaczyli również miejsce kolejnej konferencji. 
Druga Międzynarodowa Konferencja Pracowników Socjalnych odbyła się w dniach 10–14 lipca 1932 roku we Frankfurcie nad Menem. 13 lipca zebrani przedstawiciele Belgii, Czechosłowacji, Francji, Niemiec, Wielkiej Brytanii, Szwecji, Szwajcarii oraz Stanów Zjednoczonych Ameryki uchwalili tymczasowy statut dla Stałego Międzynarodowego Sekretariatu Pracowników Socjalnych ("International Permanent Secretary of Social Worker", IPSSW). Członkowie założyciele ustanowili jego statut tymczasowy. Statut ten składał się z dwóch rozdziałów. Dotyczyły one członkostwa oraz realizowanych celów. 
Członkostwo
Cele
Pierwszą siedzibą Międzynarodowego Sekretariatu Pracowników Socjalnych stał się Berlin, lecz wkrótce, wraz z nadejściem władzy Hitlera przeniosła się do Genewy. W roku 1934 Sekretariat został przeniesiony do Pragi, gdzie pozostał do 1948 roku, gdy sytuacja polityczna w Czechosłowacji uniemożliwiła dalsze jego działanie. W okresie od 1938 do 1946 roku, początkowo z powodu niemieckiej okupacji, a następnie II wojny światowej, sekretariat nie miał możliwości prawidłowego działania.
Trzecia Międzynarodowa Konferencja Pracy Socjalnej, a zarazem ostatnia przed II wojną światową, miała miejsce w Londynie w roku 1936. Czwartą konferencję planowano zorganizować w Pradze w roku 1940, ale z powodu wybuchu wojny nie odbyła się.
W roku 1948 pojawił się pomysł przeniesienia działalności sekretariatu do Stanów Zjednoczonych. Zdecydowano jedynie kontynuować działalność Sekretariatu w dziedzinie organizacji Międzynarodowych Konferencji Pracy Socjalnej. Zapoczątkowało to utworzenie nowej międzynarodowej instytucji dla realizacji zawodowych potrzeb pracowników socjalnych. 
Czwarta Międzynarodowa Konferencja o Pracy Socjalnej odbyła się w Atlantic City i Nowym Jorku w 1948 roku, natomiast Piąta Konferencja miała miejsce w Paryżu w 1950 roku. Uczestnicy piątej konferencji zgodzili się utworzyć nową międzynarodową organizację pracowników socjalnych pod warunkiem, że w skład jej wejdą stowarzyszenia reprezentujące co najmniej siedem narodów świata. Cel ten został osiągnięty w 1956 roku, dzięki czemu w tymże roku, w Monachium została powołana do życia Międzynarodowa Federacja Pracowników Socjalnych (IFSW). Nowy sekretariat został ustanowiony w Nowym Jorku przez biura Narodowych Stowarzyszeń Pracowników Socjalnych.

</doc>
<doc id="759696" url="https://pl.wikipedia.org/wiki?curid=759696" title="Płaszcz heraldyczny">
Płaszcz heraldyczny

Płaszcz heraldyczny, płaszcz książęcy, płaszcz herbowy (fr. "manteau", niem. "Wappenmantel", ang. "coat of arms", łac. "paludamentum") – heraldyczna zewnętrzna oznaka godności w postaci płaszcza okrywającego tarczę herbową.
Stosowany od końca XVI wieku. Wywodzi się od płaszczy koronacyjnych i płaszczy ceremonialnych używanych przez feudalnych dostojników i wyższe rycerstwo. Widywany początkowo w herbach suwerennych monarchów, później we wszystkich herbach książęcych, stąd też jego polska nazwa. Sporadycznie dodawany był również do herbów markizów i hrabiów. Stosowany również w heraldyce kościelnej, w herbach książąt Kościoła lub duchownych posiadających tytuł książęcy. Znany jest heraldyce wszystkich monarchii europejskich i pozaeuropejskich, jedynym wyjątkiem jest Wielka Brytania, gdzie prawie nigdy nie był stosowany, nawet w herbach królewskich, choć istnieje opracowany przez heroldię brytyjską system płaszczy przysługujących poszczególnym tytułom. Choć niestosowane w herbach, płaszcze te noszą parowie w czasie dworskich lub państwowych uroczystości.
Przedstawiany jest zazwyczaj jako płaszcz koloru purpurowego, czerwonego, błękitnego, zielonego, podbity futrem (zwykle gronostaja, czasem łasicy, popielicy i in.), często ozdobiony wzdłuż brzegu ozdobnymi frędzlami i złotym haftem, niekiedy ozdabiany haftem na całej powierzchni. Płaszcz zwieńczany jest zawsze koroną rangową, najczęściej mitrą, z niej spływa symetrycznie w obie strony, gdzie jest podwiązany złotymi sznurami ozdobionymi chwostami, otaczając zasadniczy herb, czasem samą tarczę herbową.
Umieszczanie płaszcza książęcego zamiast labrów jest niezgodne z regułami heraldyki, choć bywało niekiedy stosowane, m.in. w heraldyce napoleońskiej. Przykład połączenia labrów i płaszcza w jednym wizerunku heraldycznym stanowi zamieszczony obok herb Francji i Nawarry. 
Płaszcz heraldyczny powinien być zwieńczany koroną rangową najwyższej przysługującej właścicielowi rangi, poniżej płaszcza tarcza herbowa może być zwieńczona koroną kolejnej niższej rangi. Ponieważ płaszcz stosuje się zazwyczaj do pełnych przedstawień heraldycznych (tzw. herbów wielkich) przedstawiane są często pod nim (czy raczej na jego tle) wszelkie przysługujące oznaki godności, trzymacze heraldyczne, ordery herbowe, dewizy herbowe itd.
Szczególnie ozdobną formą płaszcza heraldycznego jest namiot heraldyczny (herbowy) (niem. "Wappenzelt", franc. "pavillon"). Z kolei szczególną, używaną jedynie przez królów i cesarzy, formą namiotu jest namiot z kopułą. Kopułę zwykle ozdabiano dewizą herbową. Namiot herbowy został po raz pierwszy zastosowany przez francuskiego heraldyka Philippe’a Moreau w XVII wieku jako nawiązanie do baldachimów okrywających tron monarchy. Tkanina namiotu herbowego jest zawsze bogaciej ozdobiona niż w zwykłym płaszczu książęcym, na przykład w herbach królów Francji była usiana złotymi liliami, Prus – złotymi orłami, w herbie Napoleona złotymi pszczołami.

</doc>
<doc id="759698" url="https://pl.wikipedia.org/wiki?curid=759698" title="Michel Kikoïne">
Michel Kikoïne

Michel Kikoïne "(wł. Michaił Perecowicz Kikoin, ros. Михаил Перецович Кикоин)" (ur. 31 maja 1892 w Homlu, zm. 4 listopada 1968 w Cannes) – francuski malarz pochodzenia żydowskiego.
Życiorys.
Urodził się w rodzinie bankiera Szmula Pereca Kikoina i jego żony Geni, gdy miał kilka miesięcy rodzina przeniosła się do Rzeczycy. Mieszkał tam ojciec Geni, rabin Izzak Czjuni pochodzący z Lucyna. W 1904 Kikoinowie przenieśli się do Mińska, Michaił rozpoczął tam naukę w Szkole Handlowej równocześnie uczęszczając do szkoły rysunkowej Jakuba Krugera, gdzie poznał Chaima Soutine. W 1908 wbrew woli rodziców obaj wyjechali do Wilna, gdzie rozpoczęli naukę w szkole sztuki użytkowej na Antokole, tam zaprzyjaźnili się z Pinchusem Kremegne. W 1912 wyjechał do Paryża, gdzie mieszkał jego brat Josif. Zamieszkał wśród innych artystów na emigracji w "„La Ruche”", gdzie wcześniej zamieszkali Chaim Soutine i Pinchus Kremegne i zaczął używać imienia i nazwiska Michel Kikoïne. Rozpoczął studia w École des Beaux-Arts w pracowni Fernanda Cormona. Po wybuchu I wojny światowej zaciągnął się do armii francuskiej, a szybko został przeniesiony do rezerwy. Od 1914 wystawiał swoje pace w Salonie Jesiennym i Salonie Niezależnych. W 1918 poślubił Różę Bunimowicz, dwa lata później urodził im się syn Jakub. Pierwsza wystawa indywidualna Michela Kikoine miała miejsce w 1919, rok później za pośrednictwem Amedeo Modiglianiego podpisał umowę z marszandem, dzięki któremu wystawił swoje prace w 1920 w Galerii Cheron, a cztery lata później w Galerii Netter. W 1924 otrzymał francuskie obywatelstwo, dwa lata później kupił dom w Annay-sur-Serein w Burgundii, gdzie przez wiele lat przyjeżdżał na plenery malarskie i na wypoczynek. W 1927 zamieszkał w Montrouge, gdzie obok domu była jego pracownia. Rok później pierwszy raz od wyjazdu wyjechał na wschód Europy, jego prace uczestniczyły w zorganizowanej w Moskwie wystawie współczesnej sztuki francuskiej W 1933 przeprowadził się na Montparnasse i mieszkał tam aż do śmierci. Po wybuchu II wojny światowej pozostaje w Paryżu, ale podobnie jak inni Żydzi musi nosić na rękawie żółtą opaskę. W 1941 potajemnie wyjeżdża do Tuluzy i pozostaje tam do końca wojny malując, wielu bliskich ginie w obozach koncentracyjnych. W 1950 wyjeżdża w podróż do Hiszpanii i Włoch, w kolejnych latach trzykrotnie odwiedza Izrael. W 1953 ukazuje się album z litografiami Kikoïne zatytułowany "„Synowie Izraela”", od 1958 mieszka u córki w Cannes. Po II wojnie światowej uczestniczył w licznych wystawach w Paryżu, Nowym Jorku, Montpellier, Izraelu, Strasburgu, Londynie i Bordeaux. Zmarł nagle na atak serca w swojej pracowni. Córka Claire Marat-Kikoïne i syn Jakub założyli fundację imienia ich ojca, której zadaniem jest wspieranie izraelskich artystów.

</doc>
<doc id="759702" url="https://pl.wikipedia.org/wiki?curid=759702" title="Marco Leonardi">
Marco Leonardi

Marco Leonardi (ur. 14 listopada 1974 w Melbourne) – australijski aktor.
Życiorys.
Wczesne lata.
Urodził się w Melbourne w Australii, jego rodzice są Włochami. Kiedy miał cztery lata wraz z rodziną przeniósł się do Rzymu. W bardzo młodym wieku zaczął pojawiać się w reklamach.
Kariera filmowa.
Mając 14 lat pojawił się po raz pierwszy na dużym ekranie w węgiersko-włoskim dramacie "Panna młoda była piękna" ("La Sposa era bellissima", 1986) obok Ángeli Moliny i Stefanii Sandrelli. Rok później wystąpił w filmie "Ostatnia minuta" ("Ultimo minuto", 1987) z Ugo Tognazzi i Eleną Sofią Ricci. Szersze uznanie zyskał jako młody uznany sycylijski reżyser Salvatore „Totò” w dramacie Giuseppe Tornatore "Cinema Paradiso" ("Nuovo cinema Paradiso", 1988) obok Jacques’a Perrina, Salvatore Cascio i Philippe’a Noireta. Film ten otrzymał nagrodę Oscara dla najlepszego filmu nieanglojęzycznego. Zagrał w ponad 20-u filmach włoskich, m.in. główną rolę romantycznego Pedro Muzquiza, którego pragnie poślubić główna bohaterka w uznanej przez krytyków "Przepiórki w płatkach róży" ("Como Agua Para Chocolate", 1992). W biblijnym filmie telewizyjnym TNT "Dawid" ("David", 1997) wystąpił jako Uriasz Chetyta – jeden z najdzielniejszych żołnierzy króla Dawida, pierwszy mąż Batszeby. W amerykańskim dramacie "Mój brat Jack" ("My Brother Jack", 1998) wcielił się w rolę tytułowego bohatera Jacka Casale uzależnionego od heroiny.
Zagrał potem w westernie HBO "Strażnicy Teksasu" ("Texas Rangers", 2001) u boku Ashtona Kutchera i Rachael Leigh Cook, odegrał kluczową rolę w meksykańskim dramacie sensacyjnym "" ("Once Upon a Time in Mexico", 2003) z Johnnym Deppem, Antonio Banderasem i Salmą Hayek, we francuskim dramacie "Maria" ("Mary", 2005) jako aktor wcielający się w rolę apostoła Piotra, z Juliette Binoche oraz argentyńsko-włoskim dramacie "Maradona: Ręka Boga" ("Maradona, la mano di Dio", 2007) jako Diego Armando Maradona.

</doc>
<doc id="759703" url="https://pl.wikipedia.org/wiki?curid=759703" title="Płaszcz książęcy">
Płaszcz książęcy



</doc>
<doc id="759704" url="https://pl.wikipedia.org/wiki?curid=759704" title="Płaszcz herbowy">
Płaszcz herbowy



</doc>
<doc id="759705" url="https://pl.wikipedia.org/wiki?curid=759705" title="Hiroya Saitoh">
Hiroya Saitoh



</doc>
<doc id="759708" url="https://pl.wikipedia.org/wiki?curid=759708" title="Daiki Ito">
Daiki Ito



</doc>
<doc id="759713" url="https://pl.wikipedia.org/wiki?curid=759713" title="BMW 700">
BMW 700

BMW 700 – seria małowymiarowych samochodów osobowych produkowana w latach 1959–1965 przez koncern BMW. Produkcja BMW 700 i jej duża sprzedaż poprawiły finanse Grupy BMW i umożliwiły przejście do produkcji tzw. BMW Neue Klasse.
Historia modelu.
BMW 700 produkowano z przeznaczeniem na rynek europejski oraz amerykański w wersjach 4-osobowej i jako kabriolet 2 + 2. Kabriolet produkowano w Stuttgarcie‚ W USA kosztował 1898 dolarów (1960). 
Silnik umieszczony był z tyłu, bagażnik z przodu.
Dane techniczne.
Osiągi.
W wersji 700 Sport zastosowano dwa gaźniki Solex, moc silnika zwiększyła się do 40 KM przy 5700 obr./min, moment obrotowy wzrósł do 51 Nm przy 4500 obr./min. W przednim zawieszeniu dodano drążek stabilizatora. Zmiany zaowocowały zwiększeniem maksymalnej prędkości do 135 km/h i lepszym przyspieszeniem (20 sekund do 100 km/h).

</doc>
<doc id="759714" url="https://pl.wikipedia.org/wiki?curid=759714" title="Maria Okońska">
Maria Okońska

Maria Okońska (ur. 16 grudnia 1920 w Warszawie, zm. 6 maja 2013 w Częstochowie) – polska polonistka, psycholog.
Życiorys.
Absolwentka tajnych kompletów Uniwersytetu Warszawskiego (polonistyka) i Uniwersytetu Ziem Zachodnich (psychologia). Uczestniczka powstania warszawskiego ps. „Emmanuela”. Założycielka Instytutu Prymasa Wyszyńskiego.
Od 1942 bliska współpracownica Stefana Wyszyńskiego. W 1948 aresztowana przez UB za działalność duszpasterską i organizowanie obozów wakacyjnych dla dziewcząt z całej Polski. Wypuszczona po 4 i 1/2 miesiąca, po interwencji biskupa lubelskiego Stefana Wyszyńskiego. Wraz z Marią Wantowską i Janiną Michalską odwiedzała uwięzionego Prymasa Polski w Komańczy – ostatnim miejscu jego odosobnienia. Jedyny świadek składania przez Stefana kardynała Wyszyńskiego Jasnogórskich Ślubów Narodu. Wymieniona imiennie w testamencie warszawskim Prymasa Tysiąclecia.
W 2005 członek Honorowego Komitetu Poparcia Lecha Kaczyńskiego w wyborach prezydenckich.
Postanowieniem prezydenta Lecha Kaczyńskiego z 16 lipca 2009 została odznaczona Krzyżem Komandorskim Orderu Odrodzenia Polski "za wybitne zasługi dla niepodległości Rzeczypospolitej Polskiej, za osiągnięcia w pracy zawodowej i społecznej".
Została pochowana na cmentarzu Bródnowskim (kwatera 1B-rząd 2).

</doc>
<doc id="759715" url="https://pl.wikipedia.org/wiki?curid=759715" title="Delta Center">
Delta Center



</doc>
<doc id="759718" url="https://pl.wikipedia.org/wiki?curid=759718" title="I liga polska w piłce nożnej (1961)">
I liga polska w piłce nożnej (1961)

I liga w piłce nożnej 1961 – 27. edycja najwyższych w hierarchii rozgrywek ligowych polskiej klubowej piłki nożnej.
Tytułu bronił Ruch Chorzów. Mistrzostwo zdobył Górnik Zabrze.
Absolutnymi beniaminkami były i .
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="759719" url="https://pl.wikipedia.org/wiki?curid=759719" title="HD 20367 b">
HD 20367 b

HD 20367 b – niepotwierdzona planeta pozasłoneczna typu gazowy olbrzym obiegająca gwiazdę HD 20367 w średniej odległości 1,25 j.a. Praca zespołu pod kierunkiem Roberta A. Wittenmyera opublikowana w 2009 podaje w wątpliwość istnienie tej planety.

</doc>
<doc id="759721" url="https://pl.wikipedia.org/wiki?curid=759721" title="Stal Sosnowiec">
Stal Sosnowiec



</doc>
<doc id="759723" url="https://pl.wikipedia.org/wiki?curid=759723" title="Mew (zespół muzyczny)">
Mew (zespół muzyczny)

Mew – duński zespół muzyczny założony w Kopenhadze w 1995 r.
Po wydaniu w 1997 r. pierwszego albumu "A Triumph for Man" dla duńskiej wytwórni Exlibris Musik grupa tak zniechęciła się do dalszej współpracy, że założyła własną. Nazwano ją Evil Office, i w 2000 r. wydano "Half the World Is Watching Me". Formacja została zauważona i podpisała kontrakt z Sony BMG, wynikiem którego był album "Frengers" wydany w 2003 r. W 2003 Mew dostali nagrody za Album Roku i Grupę muzyczną Roku podczas duńskich nagród krytyków muzycznych. W 2005 roku na gali MTV Europe Music Awards zespół otrzymał nagrodę w kategorii Najlepszy Zespół Duński.
Grupa supportowała R.E.M. podczas europejskiej trasy koncertowej, co wpłynęło na ich popularność. W tym samym roku ukazała się "And the Glass Handed Kites".
Mew występowało w Europie jako support amerykańskiego zespołu Nine Inch Nails. Album "No More Stories / Are Told Today / I'm Sorry / They Washed Away // No More Stories / The World Is Grey / I'm Tired / Let's Wash Away" ukazał się w sierpniu 2009.
Jonas Bjerre śpiewa po angielsku, charakterystycznym głosem, który stanowi prawie falset. Muzykę zespołu określić można połączeniem indie rocka z rockiem progresywnym. Mew swoje brzmienie opisują humorystycznie jako "pretensjonalny art rock". Krytycy czasem porównują zespół z Yes.
Basista grupy Johan Wohlert zdecydował się opuścić zespół w kwietniu 2006 r., aby mieć więcej czasu dla nowo założonej rodziny. Na powrót zdecydował się w 2014 r.
24 kwietnia 2015 r. ukazał się album "+-". Mew porzucili kontrakt z Sony i związali się z labelem Play It Again Sam. Płytę promowały single "Satellites", "Water Slides" i "Witness".
W 2016 z grupy odszedł gitarzysta oraz współzałożyciel, Bo Madsen. Jego miejsce zastąpił Mads Wegner. 
16 lutego 2017 roku ukazał się singiel "85 Videos" promujący nową płytę "Visuals".

</doc>
<doc id="759724" url="https://pl.wikipedia.org/wiki?curid=759724" title="Mew">
Mew



</doc>
<doc id="759726" url="https://pl.wikipedia.org/wiki?curid=759726" title="Ogniwo Kraków">
Ogniwo Kraków



</doc>
<doc id="759728" url="https://pl.wikipedia.org/wiki?curid=759728" title="Jicarilla">
Jicarilla

Jicarilla, lub Apacze Jicarilla – plemię Indian Ameryki Północnej z grupy plemiennej Apaczów; nazwa hiszpańska – "koszyczek". Apacze sami nazywali siebie "Ndee" lub "Dine'é" – "lud".
Na obszar Południowego Zachodu dzisiejszych Stanów Zjednoczonych przybyli z Kanady w początkach XV wieku. Dwieście lat później zamieszkiwali obszar od doliny Chama w obecnym Nowym Meksyku po zachodnią Oklahomę i południowe Kolorado. Jicarillowie mówią południową odmianą języka atabaskańskiego. Na początku XVII wieku na wymienionym obszarze żyło mniej niż 800 członków plemienia.
Obecnie, spośród około 25 tysięcy osób przyznających się do przynależności do grupy plemiennej Apaczów, na terenie rezerwatu Mescalero (ang. "Mescalero Reservation") mieszka około 3500 członków plemion Mescalero, Chiricahua i Lipan, a kilkuset w niewielkiej odległości od rezerwatu. Rezerwat znajduje się w centralnej części stanu Nowy Meksyk w połowie drogi pomiędzy miejscowościami Alamogordo i Roswell.
Historia.
Przodkowie dzisiejszych Apaczów przeszli przez Cieśninę Beringa bardzo późno, bo około roku 1000 p.n.e., kiedy była ona już prawie wolna od lodów. Grupa plemion, w skład której wchodzili, nosiła nazwę "Nadene". Około roku 1300 naszej ery wydzieliły się z niej dwa plemiona (Apacze i Nawaho) określane jako Atabaskowie Południowi. Plemiona te odeszły daleko na południowy zachód, gdzie w XV wieku wykształciły się jako osobne grupy plemienne. Przed spotkaniem z Hiszpanami byli ludem raczej spokojnym i zajmującym się w pewnym stopniu uprawą roli.
W połowie XVIII wieku Apacze poprosili Hiszpanów o pomoc przeciw Komanczom, napierającym na nich od północnego wschodu i wschodu. Wobec odmowy osiedlenia się na stałe i przyjęcia chrześcijaństwa prośba została odrzucona. Nie mogąc się bronić, Apacze wycofali się w góry sąsiadujące z dolinami zamieszkanymi przez Indian Pueblo. Jedynie niewielkie plemię Jicarilla przetrwało na stepach południowego Teksasu do początku XIX wieku.
Opanowawszy konie, Apacze zaczęli wchodzić w częstsze kontakty z Indianami Pueblo i Hiszpanami, handlując, ale jednocześnie organizując wyprawy łupieżcze. W związku z tym, że Hiszpanie schwytanych wojowników sprzedawali w niewolę w południowym Meksyku, Apacze coraz częściej dokonywali najazdów odwetowych, co spowodowało ustalenie się północnej granicy Nowej Hiszpanii mniej więcej na wysokości Santa Fe. W roku 1821 władze Meksyku wyznaczyły cenę za skalpy Apaczów, co zaogniło sytuację w regionie. Pragnąc jednak ostatecznie skolonizować tereny na północy, władze Meksyku nadawały chętnym znaczne obszary ziemi. W ten sposób, w roku 1841, prawie 7 tysięcy km² ziem należących do Jicarillów zostało przyznanych dwom meksykańskim plantatorom.
W czasie wojny między Stanami Zjednoczonymi a Meksykiem w roku 1848 Apacze czynnie wspierali Amerykanów, uważając ich za naturalnego sojusznika w walce z Hiszpanami. Po zakończeniu zmagań dowiedzieli się z przerażeniem, że ich ziemie zostały włączone do USA, a oni mają zostać spacyfikowani. Ściśnięci pomiędzy Meksyk, Komanczów i coraz liczniejszych farmerów, poszukiwaczy złota i innych "złodziei ziemi", Apacze nie widzieli innego wyjścia, jak bronić swego stanu posiadania. Doprowadziło to do nowej spirali przemocy.
W roku 1851 zawarto rozejm, zgodnie z którym Indianie – w zamian za pomoc żywnościową – mieli trzymać się w odległości co najmniej 70 kilometrów od osad białych. W związku z niedotrzymaniem obietnicy Jicarillowie zeszli w doliny, rozpoczynając kolejną wojnę podjazdową. Nowy traktat z roku 1855 zapowiadał założenie rządowych agencji do spraw Indian (BIA). Dla Jicarillów oznaczało to wybór – albo żebrać w agencjach o jedzenie, albo nadal napadać. Wybrali to drugie.
W latach 60. XIX w. plemię przypadkiem uniknęło uwięzienia w cieszącym się złą sławą rezerwacie Bosque Redondo (Fort Sumner), bowiem Indianie zwinęli obóz nim zostali otoczeni przez wojsko. Do roku 1873 Apacze Jicarilla byli jedynym plemieniem Południowego Zachodu nieposiadającym własnego rezerwatu. W tym czasie wodzowie dwóch klanów – Ollero i Llanero – wysłali wspólną delegację do Waszyngtonu próbując wynegocjować przyznanie im własnego rezerwatu, ale zamiast tego – w 1883 r. zostali przesiedleni od rezerwatu Mescalerów (ang. "Mescalero Reservation"), gdzie okazało się, że wszystkie zdatne do zasiedlenia tereny są już zajęte, wobec powyższego Jicarillowie powędrowali na północ, skąd niedawno zostali wysiedleni. Wreszcie w 1887 r. rząd ustanowił ich własny rezerwat.
Na miejscu okazało się, że klimat rezerwatu nie pozwala na uprawę ziemi, a jedyne wartościowe spłachetki gruntu znajdują się w rękach nie-Indian. To, wraz z fatalnym centralnym zarządzaniem z Waszyngtonu oraz epidemią gruźlicy, spowodowało bardzo słaby rozwój gospodarczy rezerwatu. Dopiero dodatkowe ziemie, dołączone do rezerwatu w roku 1907, pozwoliły na rozwój hodowli owiec, co ostatecznie nastąpiło w latach 20. i natychmiast zaczęło przynosić zyski. Od tego czasu datuje się podział na "postępowych" hodowców (Ollero) i "zachowawczych" rolników (Llanero).
W latach 40. na terenie rezerwatu znaleziono ropę i gaz. Uzyskane w ten sposób dochody pozwoliły plemieniu na wykupienie większości ziem nie-Indian. Wzrastały zasoby, polepszył się stan zdrowia członków plemienia, poprawił się poziom wykształcenia, postępowała dywersyfikacja gospodarki. W roku 1970 Apacze Jicarilla wygrali w sądzie 9 milionów dolarów za utracone ziemie.
Religia.
Religia Apaczów oparta jest na bogatej mitologii oraz personifikacji sił natury. Bogiem o największej potędze jest Słońce, ale niewiele mniejszą potęgą obdarzone są bóstwa pomniejsze, jak np. "Biało Malowana Kobieta" i jej syn "Dziecko Wody", będące duchami opiekuńczymi gór ("ga'an"). Podczas określonych ceremonii (np. inicjacji seksualnej dziewcząt) te ostatnie odgrywane są przez tancerzy w maskach. Apacze wierzyli, że każda żywa istota miała w innym wcieleniu przodka – człowieka, w związku z czym każdy człowiek postępuje śladami swego odległego poprzednika.
Źródła szamanizmu Apacze doszukiwali się w sile, która przychodziła do określonego człowieka poprzez zwierzę, ciało niebieskie lub określone siły przyrody; gdy siła została okazana i zaakceptowana, przyjmujący ją miał obowiązek podjąć naukę obowiązków szamańskich. Wykształceni szamani posiadali moc wykorzystywaną w czasie wojny, prośby o deszcz, szczęście, zdrowie. Siła może być zarówno dobra, jak i zła, ale choroba i nieszczęście powodowane są gniewem bóstwa, spowodowanym niewłaściwym traktowaniem natury. Szaman posiadał odpowiednią wiedzę i zdolności do uzdrawiania, dlatego cieszył się wśród Jicarillów ogromnym szacunkiem.
Określone ceremonie wiązały się z pewnymi wydarzeniami (np. wyścigi chłopców w dniu święta żniw, czy też czterodniowe święto inicjacji seksualnej dziewcząt), ale najbardziej wyczerpującą był "Taniec Niedźwiedzia", trwający cztery dni i cztery noce bez przerwy, a składający się z wróżb, deklamacji, modłów i tańców w wykonaniu młodych wojowników.
W sensie religijnym najpoważniejszymi zbrodniami były czarnoksięstwo i kazirodztwo. Winni tych przestępstw byli bezwzględnie eliminowani.
Życie codzienne.
Apacze Jicarilla mieszkali w kopulastych szałasach, opartych na szkielecie z giętych prętów drewnianych, zwanych "wikiup" i krytych trawą lub korą, a w okresach złej pogody (szczególnie w zimie) skórami. W czasie polowań na bizony używali podróżnych tipi zapożyczonych od Indian Wielkich Równin.
Byli łowcami i zbieraczami. Do XVII wieku polowali głównie na bizony, później na drobniejszą zwierzynę górską. Nie jadali mięsa niedźwiedzi, indyków, ani nie łowili ryb.
Podstawowym pożywieniem roślinnym były orzechy, miąższ agawy, jagody ziarna dzikich traw, miód, dzika cebula i ziemniaki. Orzechy i nasiona często mielono na mąkę. Agawa miała wyjątkowe znaczenie jako roślina o znacznej ilości zastosowań: korzeń pieczony na rozżarzonych kamieniach dawał mezcal, słodką, pożywną papkę, którą następnie suszono i przechowywano na okres zimowy albo poddawano fermentacji, uzyskując wysokoprocentowy napój alkoholowy, odpowiednio ułamany ostry kolec wraz z włóknem służył do szycia jako igła z nitką, inne włókna były wykorzystywane do produkcji plecionek, np. mat.
W XVII wieku nauczyli się od Indian Pueblo rolnictwa i do początków XIX wieku uprawiali (nad brzegami rzek i nieco dalej, przy wykorzystaniu kanałów nawadniających) fasolę, dynię, groch, zboże i melony. Gdy zbiory były kiepskie, zaopatrzenie uzupełniali zakupami lub rajdami łupieżczymi na tereny Pueblo.
Ubierali się w skóry i bielone, wyszywane paciorkami mokasyny. Moda kobieca opierała się na podobnych standardach jak w innych plemionach Apaczów, moda męska dopuszczała duże, srebrne kolczyki i włosy wiązane w kucyk w stylu Indian Pueblo.
Podczas wojny wojownicy walczyli o sławę i dobra doczesne (np. konie), ale nie podczas wojen odwetowych, kiedy to wodzowie Jicarillów mogli brać skalpy wrogów, ale po wstępnym, rytualnym oczyszczeniu. Ich tradycyjnymi wrogami byli Komancze, Arapaho i Nawaho, a sojusznikami Ute i Pueblo.
Jicarilla dzisiaj.
Rezerwat to 742 tysiące akrów (ponad 3 tysiące km²) ziem uprawnych, lasów i pastwisk. To także złoża ropy i gazu, przynoszące plemieniu znaczne zyski. Stolicą rezerwatu jest miasteczko Dulce, gdzie mieszka 3/4 całej społeczności Jicarillów. Zatrudnienie większości z nich dają władze federalne oraz gry hazardowe, dopuszczalne na terenie rezerwatu.
Plemię posiada własną konstytucję z roku 1937, a rada plemienia składa się z potomków dawnych wodzów. Około 70% Jicarillów kultywuje dawną religię i tradycje przodków, ale młodzi odchodzą od tego, co wraz z postępem techniki (telewizja, internet) prowadzi do coraz częstszych przypadków opuszczania rezerwatu.
W Dulce znajduje się kryty, olimpijskich rozmiarów, ogrzewany basen, a większość mieszkańców żyje w nowoczesnych domach, wyposażonych w wodę, kanalizację, ogrzewanie i klimatyzację.

</doc>
<doc id="759729" url="https://pl.wikipedia.org/wiki?curid=759729" title="HD 20782 b">
HD 20782 b

HD 20782 b – planeta pozasłoneczna orbitująca wokół gwiazdy HD 20782 w średniej odległości 1,381 au. Jest gazowym olbrzymem o masie równej co najmniej 1,9 masy Jowisza. Orbita tej planety jest bardzo silnie wydłużona.

</doc>
<doc id="759731" url="https://pl.wikipedia.org/wiki?curid=759731" title="Tomasz Różycki (poeta)">
Tomasz Różycki (poeta)

Tomasz Różycki (ur. 29 maja 1970 w Opolu) – polski poeta, tłumacz, romanista, mieszka w Opolu. 
Laureat Nagrody Kościelskich, którą otrzymał za poemat "Dwanaście stacji" (2004). Za poemat ten był również nominowany do Nagrody Literackiej Nike 2005. Publikował w licznych czasopismach w Polsce i za granicą. Jego wiersze tłumaczone były na wiele języków europejskich. Fragment utworu "Dwanaście stacji" stał się tematem rozszerzonej matury z języka polskiego w roku 2007. Tom "Kolonie" znalazł się w finale Nagrody Literackiej Nike 2007 oraz był nominowany do Nagrody Literackiej Gdynia 2007. W 2010 roku został laureatem Nagrody „Kamień”, przyznawanej podczas Festiwalu „Miasto Poezji”. Tom "Księga obrotów" był nominowany do Nagrody Literackiej Nike w 2011 oraz do Nagrody Literackiej Gdynia 2011. W 2017 nominowany do Nagrody Poetyckiej im. Wisławy Szymborskiej za tom "Litery". W 2021 za tom "Kapitan X" nominowany do Orfeusza – Nagrody Poetyckiej im. K. I. Gałczyńskiego oraz do Nagrody im. Wisławy Szymborskiej. Poeta projektu Sfotografuj wiersz – Zwierszuj fotografię.
Jego najbardziej znany utwór, "Dwanaście stacji" to poemat, który odwołuje się m.in. do "Kartoteki" Różewicza.

</doc>
<doc id="759733" url="https://pl.wikipedia.org/wiki?curid=759733" title="HD 208487 b">
HD 208487 b

HD 208487 b (Mintome) – planeta pozasłoneczna, która okrąża gwiazdę HD 208487 (Itonda). Jest prawdopodobnie małym gazowym olbrzymem, obiega gwiazdę w ciągu około 130 dni po ekscentrycznej orbicie
Nazwa.
Gwiazda ma nazwę własną Mintome, która w języku fang oznacza mityczną krainę, w której żyje bractwo dzielnych ludzi. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Gabonu mogli wybrać nazwę dla tej gwiazdy. Spośród nadesłanych propozycji zwyciężyła nazwa Mintome dla planety i Itonda dla gwiazdy.

</doc>
<doc id="759734" url="https://pl.wikipedia.org/wiki?curid=759734" title="Maria Wantowska">
Maria Wantowska

Maria Wantowska (ur. 13 lipca 1922 w Warszawie, zm. 27 sierpnia 1991) – polonistka, absolwentka Uniwersytetu Warszawskiego, doktor nauk humanistycznych. Uczestniczka powstania warszawskiego ps. "Stefania". Założycielka Rodziny Rodzin, znana jako „ciocia Lila”, do swojej śmierci kształtowała oblicze duchowe tego Ruchu i odpowiadała za jego działalność. Członkini- współzałożycielka Instytutu Prymasa Wyszyńskiego.
Życiorys.
Od 1942 bliska współpracownica Stefana Wyszyńskiego. W roku 1948 aresztowana przez UB za działalność duszpasterską i organizowanie obozów wakacyjnych dla dziewcząt. Wypuszczona po 4 i 1/2 miesiąca, po interwencji biskupa lubelskiego Stefana Wyszyńskiego. Wraz z Marią Okońską i Janiną Michalską odwiedzała uwięzionego Prymasa Polski w Komańczy, ostatnim miejscu jego odosobnienia. Wymieniona imiennie w testamencie Warszawskim Prymasa Tysiąclecia.
2 sierpnia 2009 r. prezydent Lech Kaczyński pośmiertnie odznaczył Wantowską Krzyżem Oficerskim Orderu Odrodzenia Polski "za wybitne zasługi dla niepodległości Rzeczypospolitej Polskiej, za działalność na rzecz środowisk kombatanckich, za osiągnięcia w pracy społecznej."
Pochowana na cmentarzu Bródnowskim (kw. 1B, rząd II, grób 21-27).

</doc>
<doc id="759735" url="https://pl.wikipedia.org/wiki?curid=759735" title="I liga polska w piłce nożnej (1959)">
I liga polska w piłce nożnej (1959)

I liga w piłce nożnej 1959 – 25. edycja najwyższych w hierarchii rozgrywek ligowych polskiej klubowej piłki nożnej.
Tytułu bronił . Mistrzostwo zdobył Górnik Zabrze. 
Absolutnym beniaminkiem ligi była Pogoń Szczecin.
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="759739" url="https://pl.wikipedia.org/wiki?curid=759739" title="Surowiec drzewny">
Surowiec drzewny

Surowiec drzewny – surowiec pozyskiwany przez ścinkę drzew w lesie lub na plantacjach. Po pozyskaniu drewna źródło surowca stanowią: pień, gałęzie lub karpa. Odpady drewna po przetworzeniu (np. po przetarciu mogą być wykorzystane powtórnie – jako surowiec energetyczny (paliwo), lub surowiec do przerobu chemicznego (np. na papier).
Surowiec drzewny jest jednym z najważniejszych surowców organicznych świata. W porównaniu do wielu innych surowców jest odnawialny (dzięki procesom fotosyntezy). Drewno jako surowiec wykazuje dużą podatność na obróbkę mechaniczną, posiada (w porównaniu do innych materiałów) przy mniejszej gęstości lepsze parametry wytrzymałościowe (niż np. metale, ma wysoki współczynnik jakości wytrzymałościowej).
Zasadniczym podziałem surowca drzewnego jest podział na drewno użytkowe i drewno opałowe. Około 50% światowych zasobów drewna przetwarzanych jest na opał. Wskaźnik ten jest większy w krajach rozwijających się, mniejszy w krajach rozwiniętych.
Surowiec drzewny (użytkowy i opałowy) po pozyskaniu leśnicy określają jako drewno okrągłe i dzielą według norm jakościowo-wymiarowych (klasyfikacja jakościowo-wymiarowa, KJW). Przy zakupie drewna z lasu obowiązującą jest norma KJW, przy obrocie późniejszym może być używany również Systematyczny Wykaz Wyrobów (SWW). Drewno przetworzone jest sprzedawane tylko zgodnie z SWW. Do roku 1993 leśnicy i drzewiarze posługiwali się jedną normą (SWW).
Przetwarzanie.
Drewno użytkowe w przemyśle może być przetwarzany w różnoraki sposób:

</doc>
<doc id="759740" url="https://pl.wikipedia.org/wiki?curid=759740" title="Akademicki Klub Footballowy">
Akademicki Klub Footballowy



</doc>
<doc id="759742" url="https://pl.wikipedia.org/wiki?curid=759742" title="AKF Kraków">
AKF Kraków



</doc>
<doc id="759743" url="https://pl.wikipedia.org/wiki?curid=759743" title="Biało-Czerwoni Kraków">
Biało-Czerwoni Kraków



</doc>
<doc id="759744" url="https://pl.wikipedia.org/wiki?curid=759744" title="Forum Obywatelskie Chrześcijańska Demokracja">
Forum Obywatelskie Chrześcijańska Demokracja

Forum Obywatelskie Chrześcijańska Demokracja – polski komitet wyborczy biorący udział w wyborach parlamentarnych w 2001.
Komitet został zawiązany w połowie 2001 przez Lecha Wałęsę (faktycznego lidera Chrześcijańskiej Demokracji III RP) i Janusza Tomaszewskiego (który w tym samym roku po odejściu z Ruchu Społecznego AWS utworzył niewielką partię pod nazwą Forum Obywatelskie). Na bazie tych ugrupowań miała powstać partia polityczna z Lechem Wałęsą jako honorowym przewodniczącym i Januszem Tomaszewskim stojącym na czele zarządu partii.
Ostatecznie w wyborach FOChD nie wystąpiło jako partia polityczna, ale jako Komitet Wyborczy Wyborców „Forum Obywatelskie Chrześcijańska Demokracja”. Nowe ugrupowanie zrezygnowało z rejestrowania list wyborczych do Sejmu, wystawiono jedynie pięciu kandydatów do Senatu. Z ramienia tego ugrupowania kandydowali m.in. Janusz Tomaszewski, Andrzej Ostoja-Owsiany i Romuald Szeremietiew. Żaden z przedstawicieli tego komitetu nie uzyskał mandatu, a samo ugrupowanie nie prowadziło dalszej działalności.

</doc>
<doc id="759746" url="https://pl.wikipedia.org/wiki?curid=759746" title="Biało-Czerwoni (ujednoznacznienie)">
Biało-Czerwoni (ujednoznacznienie)



</doc>
<doc id="759748" url="https://pl.wikipedia.org/wiki?curid=759748" title="Szpitalny oddział ratunkowy">
Szpitalny oddział ratunkowy

Szpitalny oddział ratunkowy, SOR – jednostka organizacyjna szpitala utworzona w celu udzielania świadczeń opieki zdrowotnej osobom w stanie nagłego zagrożenia zdrowotnego.
W Polsce.
Szpitalne oddziały ratunkowe stanowią jednostkę organizacyjną systemu Państwowego Ratownictwa Medycznego. W Polsce funkcjonuje 235 SOR-ów. Ich działania polegają na (według ):
Ustawa o Państwowym Ratownictwie Medycznym z 8 września 2006 roku (art. 33 ust. 2, ) zobowiązała szpitale, w których znajdują się SOR-y, do zapewnienia niezwłocznego transportu sanitarnego, w razie konieczności, do najbliższego zakładu opieki zdrowotnej udzielającego innych świadczeń opieki zdrowotnej.
W szpitalnym oddziale ratunkowym przeprowadza się u każdego pacjenta procedurę segregacji medycznej (tzw. triaż). Jest ona prowadzona przez ratownika medycznego, pielęgniarkę ratunkową lub lekarza systemu i ma ona na celu przypisanie stopnia pilności kontaktu z lekarzem. W polskich SOR-ach nadaje się 5 kategorii priorytetów, oznaczonych symbolicznie kolorami:
Osoby zakwalifikowane do kategorii zielonej lub niebieskiej mogą zostać przekierowane z SOR-u do podstawowej opieki zdrowotnej (POZ) lub do nocnej i świątecznej pomocy lekarskiej (). Informacje o zasadach takiego przekierowania powinny znajdować się na stronach internetowych poszczególnych SOR-ów.

</doc>
<doc id="759749" url="https://pl.wikipedia.org/wiki?curid=759749" title="2017">
2017

Zdarzenia astronomiczne.
Styczeń.
Ziemia jest o ponad pięć milionów kilometrów bliżej Słońca niż w lipcu. Wysokość naszej gwiazdy nad horyzontem rośnie od 14,8° do 20,5°. Dzień trwa od 7:46 na początku miesiąca do 15:34, a pod koniec od 7:18 do 16:22.
Luty.
Dzień na początku miesiąca trwa od 7:17 do 16:23. Pod koniec miesiąca prawie dwie godziny dłużej; od 6:24 do 17:14. Wysokość Słońca w południe nad horyzontem rośnie od 20,8° do 30°. 11 lutego wieczorem od 23:35 do 12 lutego do godziny 3:54 potrwa półcieniowe zaćmienie Księżyca. Jego maksimum, kiedy cała tarcza Księżyca znajdzie się w półcieniu Ziemi, nastąpi 12 lutego o 1:45.
Marzec.
Słońce przetnie równik niebieski, rozpoczynając 20 marca o godzinie 11:28 wiosnę. Na początku miesiąca wschód Słońca następuje o 6:22, a zachód o 17:16. W ostatni dzień Słońce wschodzi o 6:13 i zachodzi o 19:09. Wysokość Słońca nad horyzontem rośnie od 30,3° do 42,1°. 26 marca wskazówki zegara przesuwamy z godziny drugiej na trzecią.
Kwiecień.
Na początku miesiąca Słońce wschodzi o 6:11 i zachodzi o godzinie 19:10. Pod koniec miesiąca godziny te przesuwają się do 5:08 i 20:00. Maksymalna wysokość Słońca nad horyzontem rośnie od 42,5° do 52,7°.
Maj.
Na początku miesiąca dzień trwa od 5:06 do 20:02, a pod koniec miesiąca od 4;23 do 20:46. Maksymalna wysokość Słońca nad horyzontem rośnie z 53,0° do 59,6°. Pomiędzy 19 kwietnia a 28 maja przypada okres aktywności Eta Akwarydów. Bardzo szybkie meteory z długimi śladami związane są z kometą Halleya. W nocy z 5 na 6 maja, pod koniec we wschodniej stronie nieba możemy zaobserwować do około 60 przelotów w ciągu godziny, pozornie wybiegających z północnych rejonów gwiazdozbioru Wodnika.Jak co roku żegnamy w tym miesiącu noc astronomiczną (okres w którym Słońce jest schowane co najmniej 18 stopni pod horyzontem). Od 17 maja do 25 lipca niebo nie będzie całkiem ciemne nawet w środku nocy.
Czerwiec.
Początek lata 21 czerwca. Tego dnia w Warszawie o godzinie 12:38 Słońce wzniesie się na maksymalną wysokość 61,2°. Od tego dnia kolejne dni będą krótsze. 21 czerwca dzień trwa od 4:15 do 21:01, a 30 czerwca od 4:19 do 21:01 (zaledwie o cztery minuty krócej). Kolo 16 czerwca możemy obserwować maksimum roju Lirydów, wybiegających z gwiazdozbioru Lutni. Pod koniec miesiąca, maksimum roju 28 czerwca, możemy oglądać czerwcowe Bootydy wybiegające z Wolarza.
Lipiec.
Na początku miesiąca Słońce wschodzi o 4:19 i zachodzi o 21:01. Natomiast pod koniec miesiąca świeci od 4:56 do 20:29. Maksymalna wysokość Słońca nad horyzontem wynosi na początku miesiąca 60,8°, by z końcem miesiąca zmaleć do 55,9 stopnia. Odległość od Słońca jest większa o ponad 5 milionów kilometrów niż w styczniu. Najobfitszy rój meteorów, południowe delta Akwrydy, najlepiej widoczny pod koniec miesiąca.
Sierpień.
Dzień na początku miesiąca trwa od 4:57 do 20:27, a pod koniec miesiąca zaczyna się o 5:46 i kończy o 19:26. Maksymalna wysokość Słońca nad horyzontem zmniejsza się z 55,7° do 46,3°.
Wrzesień.
Na początku miesiąca Słońce wschodzi o 5:48 i zachodzi o 19:23, a pod koniec miesiąca wschodzi o 6:36 i zachodzi o 18:16. Maksymalna wysokość Słońca nad horyzontem maleje z 45,9° do 34,8°.

</doc>
<doc id="759750" url="https://pl.wikipedia.org/wiki?curid=759750" title="I liga polska w piłce nożnej (1958)">
I liga polska w piłce nożnej (1958)

I liga w piłce nożnej 1958 – 24. edycja najwyższych w hierarchii rozgrywek ligowych polskiej klubowej piłki nożnej.
Tytułu bronił Górnik Zabrze. Mistrzostwo zdobył .
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="759752" url="https://pl.wikipedia.org/wiki?curid=759752" title="Jan Błuszkowski">
Jan Błuszkowski

Jan Błuszkowski (ur. 13 października 1940 w Torzewie, zm. 19 grudnia 2011 w Warszawie) – polski socjolog o specjalności socjologia ogólna i socjologia polityki.
Życiorys.
Był absolwentem Wydziału Filozoficznego Uniwersytetu Warszawskiego na kierunku socjologia (1966), doktorem nauk humanistycznych (1971). Był pracownikiem Instytutu Nauk Politycznych WDiNP UW od 1975 roku.
W 1967 wstąpił do Polskiej Zjednoczonej Partii Robotniczej. Od maja do listopada 1981 pełnił funkcję starszego inspektora, a od listopada 1981 do maja 1985 zastępcy kierownika Wydziału Organizacyjnego, natomiast od maja 1985 do lutego 1989 był zastępcą kierownika Wydziału Polityczno-Organizacyjnego Komitetu Centralnego PZPR, od lutego 1989 do 29 stycznia 1990 sekretarzem Komisji Analiz i Prognoz Społeczno-Politycznych przy KC PZPR. Był uczestnikiem obrad Okrągłego Stołu.
W 2003 został doktorem habilitowanym w zakresie nauk o polityce (2003). W latach 2005–2011 zastępca dyrektora ds. badań naukowych i współpracy zagranicznej Instytutu Nauk Politycznych.
Był profesorem zwyczajnym UW od 2006, członkiem Polskiego Towarzystwa Badaczy Rynku i Opinii.

</doc>
<doc id="759757" url="https://pl.wikipedia.org/wiki?curid=759757" title="Oddział (wojsko)">
Oddział (wojsko)



</doc>
<doc id="759759" url="https://pl.wikipedia.org/wiki?curid=759759" title="Václav Vorlíček">
Václav Vorlíček

Václav Vorlíček (ur. 3 czerwca 1930 w Pradze, zm. 5 lutego 2019 tamże) – czeski reżyser filmowy i scenarzysta, nazywany królem komedii.
W latach 1951–1956 studiował reżyserię w Wydziale Filmowym i Telewizyjnym Akademii Sztuk Scenicznych w Pradze.
W 2005 nakręcono o jego twórczości film dokumentalny: "Václav Vorlíček, král komedií a pohádek"

</doc>
<doc id="759760" url="https://pl.wikipedia.org/wiki?curid=759760" title="Makrostruktura">
Makrostruktura

Makrostruktura (wielka struktura) – w najogólniejszym ujęciu definiowana jest jako część społeczeństwa globalnego i wielkich grup społecznych. Tworzona jest między innymi przez klasy, warstwy, grupy zawodowe, grupy wyznaniowe, naród, państwo i wzajemne relacje między nimi.
Poddawana jest wzajemnym relacjom z mikrostrukturami.

</doc>
<doc id="759762" url="https://pl.wikipedia.org/wiki?curid=759762" title="Navy SEAL">
Navy SEAL



</doc>
<doc id="759776" url="https://pl.wikipedia.org/wiki?curid=759776" title="Mistrzostwa Polski w piłce nożnej (1947)">
Mistrzostwa Polski w piłce nożnej (1947)

Mistrzostwa Polski w piłce nożnej (1947) – 21. edycja (19. zakończona) mistrzostw Polski w piłce nożnej. Sezon przejściowy. Oprócz wyłonienia mistrza Polski rozegrano także baraże o prawo do gry w Lidze – reaktywowanej od następnego sezonu.
W rozgrywkach brały udział zespoły, które uzyskały awans w mistrzostwach okręgów w 1946 roku oraz Polonia Świdnica jako zwycięzca dodatkowego turnieju rozegranego w okręgu Wrocław na początku 1947 roku.
Tytuł broniła . Mistrzostwo zdobyła , jako jedyna drużyna w historii MP sięgając po złoty medal bez straty punktu (uwzględniając jedynie fazę finałową).
Faza grupowa.
Rozgrywki toczyły się w 3 grupach. Podział odbył się drogą losowania. Na czele trzech grup rozstawiono trzy pierwsze drużyny z zeszłorocznych rozgrywek o mistrzostwo Polski. Następnie między trzy grupy rozlosowano zespoły krakowskie, śląskie, warszaw­skie, poznańskie i łódzkie.
Do fazy finałowej Mistrzostw Polski awansowali zwycięzcy grup.
Prawo gry w Lidze w sezonie 1948 uzyskały 3 najlepsze zespoły z każdej grupy.
Pozostałe zespoły w następnym sezonie zagrały w ligach okręgowych.
Powiększenie Ligi.
Pierwotnie planowano, że w Lidze w 1948 roku zagra 12 zespołów – po 3 najlepsze z każdej grupy i 3 zwycięzców eliminacji okręgowych. Ostatecznie, już po zakończeniu rozgrywek, władze PZPN zdecydowały o dołączeniu do tego grona dwóch klubów KKS Poznań i Widzewa Łódź (który zajął 4 miejsce w grupie finałowej eliminacji do Ligi).
Powodem tej decyzji był protest zespołu KKS złożony w styczniu 1948 roku (czyli już po zakończeniu mistrzostw), gdy okazało się, że w meczu rozegranym w Poznaniu i wygranym przez Polonię Świdnica 4-2, w zespole gości zagrali nieuprawnieni zawodnicy pod fałszywymi nazwiskami. Przyznanie walkoweru KKS spowodowałoby, że wyprzedziłby on w tabeli zespół Polonii Bytom i awansowałby jej kosztem do Ligi. PZPN zajął stanowisko dopiero 15 lutego 1948 roku, tuż przed inauguracją rozgrywek i zadecydował o powiększeniu Ligi do 14 zespołów.
Eliminacje o Ligę.
Równolegle z mistrzostwami Polski rozgrywano trzyetapowe eliminacje o awans do Ligi w sezonie 1948. Brali w nich udział mistrzowie okręgowych klas A z sezonu 1946/47.
Awans uzyskały drużyny:
oraz 
Klasyfikacja medalowa po mistrzostwach.
"Tabela obejmuje wyłącznie zespoły mistrzowskie."

</doc>
<doc id="759777" url="https://pl.wikipedia.org/wiki?curid=759777" title="Mistrzostwa Polski w piłce nożnej (1946)">
Mistrzostwa Polski w piłce nożnej (1946)

Mistrzostwa Polski w piłce nożnej (1946) – 20. edycja (18. zakończona) mistrzostw Polski w piłce nożnej. Pierwsze mistrzostwa po II wojnie światowej. Rozegrane systemem nieligowym.
W rozgrywkach brali udział mistrzowie 18 okręgów, ponieważ Motor Białystok, z powodu zbyt późnego zakończenia rozgrywek w swoim okręgu oraz RKS Szombierki, decyzją administracyjną nie wystąpili w tych mistrzostwach.
Tytułu bronił Ruch Chorzów. Mistrzostwo zdobyła .
1/16 finału.
25 sierpnia 1946:
1/8 finału.
1 września 1946:
8 września 1946:
15 września 1946:
Ćwierćfinały.
29 września 1946:
Finał.
Mecze finałowe rozegrano systemem „ligowym” (każdy z każdym, mecz i rewanż) w terminach: 6, 13, 20, 27 października, 3, 10 listopada.
Klasyfikacja medalowa po mistrzostwach.
"Tabela obejmuje wyłącznie zespoły mistrzowskie."

</doc>
<doc id="759778" url="https://pl.wikipedia.org/wiki?curid=759778" title="Marek Fiedor">
Marek Fiedor

Marek Fiedor (ur. 1962 w Gorlicach) – polski reżyser teatralny. W 1986 był absolwentem wydziału teatrologii Uniwersytetu Jagiellońskiego, a w 1992 ukończył studia na wydziale reżyserii Państwowej Wyższej Szkoły Teatralnej w Krakowie. Debiutował w 1990 w Teatrze im. Juliusza Słowackiego w Krakowie reżyserią Apokryfu wigilijnego według własnego scenariusza. Laureat nagrody im. Konrada Swinarskiego - przyznawanej przez redakcję miesięcznika "Teatr" - za sezon 2001/2002, za reżyserię spektaklu „Matka Joanna od Aniołów” według Jarosława Iwaszkiewicza w Teatrze im. Kochanowskiego w Opolu.

</doc>
<doc id="759783" url="https://pl.wikipedia.org/wiki?curid=759783" title="Mistrzostwa Polski w piłce nożnej (1923)">
Mistrzostwa Polski w piłce nożnej (1923)

Mistrzostwa Polski w piłce nożnej 1923 – 4. edycja oficjalnych mistrzostw Polski w piłce nożnej mężczyzn, a trzecia dokończona oraz zakończona wyłonieniem zwycięzcy (mistrzostwa Polski 1920 zostały bowiem przerwane na skutek trwającej wojny polsko-bolszewickiej). Organizatorem rozgrywek był Polski Związek Piłki Nożnej (PZPN). Całą rywalizację przeprowadzono systemem mieszanym (quasi ligowym) w roku kalendarzowym 1923, jako sezonie (tzw. cyklem "wiosna-jesień").
Zmagania decydującej fazy mistrzostw (fazy finałowej) trwały 84 dni – od 12 sierpnia 1923 do 4 listopada 1923. W 27 spotkaniach (w tym 1 z dogrywką) - rozegranych w jej ramach - formalnie uzyskano 142 bramki, co daje średnią 5,26 gola na mecz. Trzeba jednak zaznaczyć, że po zakończeniu zmagań grupowych, ze względu na uchybienia formalne Iskry Siemianowice (gra w tej drużynie piłkarzy niezgłoszonych do rozgrywek i o niewyjaśnionym statusie narodowościowym) anulowano wyniki jej czterech spotkań (Iskra–ŁKS 2:3, Iskra–Wisła 2:3, Wisła–Iskra 8:3, Warta–Iskra 4:0), zamieniając je na walkowery 5:0 dla rywali (w przypadku dwóch pozostałych meczów tego zespołu utrzymano rezultaty z boiska, bowiem były one korzystniejsze dla przeciwników, niż walkowery). Faktycznie na boiskach padło więc 147 bramek (średnio: 5,44 gola na mecz). Tytuł mistrza Polski po raz drugi z rzędu wywalczyła Pogoń Lwów, a koronę króla strzelców - jej zawodnik - Mieczysław Batsch, zdobywca 17 trafień. Nie ustalono jednak autorów 14 bramek (7 dla Warty, 4 dla Polonii i 3 dla Wisły).
Podczas "4. Walnego Zgromadzenia PZPN", zorganizowanego w dniach 25–26 lutego 1923 w Krakowie w poczet jego członków przyjęto dziewiąty okręg – Toruński OZPN (wydzielony z okręgu poznańskiego). Z uwagi na fakt, że jego władze nie zdążyły dokonać klasyfikacji klubów, jego reprezentanta nie dopuszczono do fazy finałowej mistrzostw (ostatecznie w sezonie 1923 nie przeprowadzono w nim nawet mistrzostw okręgowych). Dlatego - podobnie jak sezon wcześniej - do bezpośredniej walki o tytuł mistrza Polski stanęło osiem drużyn. Wzorem wcześniejszych sezonów regulamin rozgrywek przewidywał walkę o tytuł mistrzowski w cyklu "wiosna-jesień" oraz w dwóch fazach: okręgowych mistrzostwach Klasy A i ogólnokrajowym turnieju finałowym. W obydwu z nich grano systemem ligowym – „każdy z każdym, mecz i rewanż”. Po raz drugi turniej finałowy przeprowadzono w dwóch równorzędnych grupach (tym razem wschodniej i zachodniej), a ich zwycięzcy zagrali między sobą finałowe spotkania o tytuł mistrza Polski (w formule pucharowego dwumeczu "u siebie i na wyjeździe"). Z uwagi na wygranie po jednym pojedynku przez każdą z drużyn, koniecznym stało się zorganizowanie dodatkowego meczu na neutralnym terenie (nie obowiązywała wówczas zasada o różnicy strzelonych goli). Wywalczenie tytułu mistrza Polski nie dawało gwarancji występu w fazie finałowej następnej edycji.
Faza finałowa.
Etap pierwszy.
Tabela końcowa grupy zachodniej.
Legenda:
Finał.
Finałowy dwumecz o tytuł mistrza Polski 1923, pomiędzy zwycięzcami obydwu grup fazy finałowej:
Stan rywalizacji w dwumeczu: 1:1 (bilans bramowy nie miał znaczenia)
Dodatkowe spotkanie o mistrzostwo rozegrane na neutralnym stadionie w Warszawie:
 Mistrzem Polski w sezonie 1923 została Pogoń Lwów.

</doc>
<doc id="759785" url="https://pl.wikipedia.org/wiki?curid=759785" title="Mistrzostwa Polski w piłce nożnej (1925)">
Mistrzostwa Polski w piłce nożnej (1925)

Mistrzostwa Polski w piłce nożnej 1925 – 5. edycja oficjalnych mistrzostw Polski w piłce nożnej mężczyzn (rozegrana po rocznej przerwie, spowodowanej odwołaniem mistrzostw Polski 1924), a czwarta dokończona oraz zakończona wyłonieniem zwycięzcy (mistrzostwa Polski 1920 zostały bowiem przerwane na skutek trwającej wojny polsko-bolszewickiej). Organizatorem rozgrywek był Polski Związek Piłki Nożnej (PZPN). Całą rywalizację przeprowadzono systemem mieszanym (quasi ligowym), po raz pierwszy w historii na przełomie dwóch lat kalendarzowych 1924 i 1925, jako sezonie (tzw. cyklem „jesień-wiosna”). Latem i jesienią 1924 odbyły się mistrzostwa poszczególnych okręgów, które wyłoniły uczestników fazy finałowej mistrzostw Polski 1925.
Zmagania decydującej fazy mistrzostw (fazy finałowej) trwały 154 dni – od 29 marca 1925 do 30 sierpnia 1925. W 25 meczach (24 rozstrzygniętych i 1 remisowym) – rozegranych w jej ramach – formalnie uzyskano 90 bramek, co daje średnią 3,60 gola na mecz. Faktycznie strzelono co prawda 98 goli (średnio: 3,92 gola na mecz), jednak trzy spotkania grupy południowej z udziałem Amatorskiego KS Królewska Huta (AKS–Wisła 4:3, Wisła–AKS 5:2, ŁKS–AKS 2:1) zweryfikowano jako walkowery 3:0 dla rywali, z powodu „braku potwierdzenia statusu narodowościowego” (tzw. "kwestia optantów", czyli zawodników drużyn górnośląskich przyznających się do narodowości i obywatelstwa niemieckiego, którzy nie mogli zostać członkami PZPN, jako obcokrajowcy). Tytuł mistrza Polski po raz trzeci z rzędu wywalczyła Pogoń Lwów, a koronę króla strzelców zawodnik Wisły Kraków – Henryk Reyman, zdobywca 11 trafień.
Podczas "6. Walnego Zgromadzenia PZPN", zorganizowanego w dniach 28 lutego–1 marca 1925 w Krakowie zatwierdzono regulamin fazy finałowej mistrzostw Polski. Po raz pierwszy w historii wzięło w niej udział dziewięć drużyn. Rywalizację przeprowadzono w dwóch etapach: najpierw uczestników podzielono na trzy trój-zespołowe równorzędne grupy (południową, północną i wschodnią), a ich zwycięzcy stworzyli w drugim etapie kolejną grupę (finałową), której triumfator zostawał mistrzem Polski. W obydwu fazach grano systemem ligowym – „każdy z każdym, mecz i rewanż”. Wywalczenie tytułu mistrza Polski nie dawało gwarancji występu w fazie finałowej następnej edycji.
Faza eliminacyjna.
W związku z odwołaniem fazy finałowej mistrzostw Polski 1924, fazę eliminacyjną mistrzostw Polski 1925 przeprowadzono latem i jesienią 1924. Doprowadziło to zmiany, obowiązującego w latach 1920–1923, systemu „wiosna-jesień” na cykl „jesień-wiosna” (po raz pierwszy w historii rozgrywek o mistrzostwo Polski). Zmiana miała charakter tymczasowy, a jej celem było płynne przejście do poprzednio obowiązującego systemu („wiosna-jesień”), począwszy od sezonu 1926. Dlatego w 1925 mistrzostw okręgowych nie organizowano.
Faza finałowa.
Etap pierwszy.
Tabela końcowa grupy południowej.
Dodatkowe spotkanie o awans do grupy finałowej, rozegrane 11 czerwca 1925, na neutralnym boisku (stadionie Czarnych Lwów):
ŁKS Łódź – Wisła Kraków 3:6 (2:2)
Awans: Wisła Kraków
Tabela końcowa grupy wschodniej.
Legenda:
Grupa finałowa.
Tabela końcowa.
Legenda:

</doc>
<doc id="759788" url="https://pl.wikipedia.org/wiki?curid=759788" title="RKU Sosnowiec">
RKU Sosnowiec



</doc>
<doc id="759789" url="https://pl.wikipedia.org/wiki?curid=759789" title="KKS Olsztyn">
KKS Olsztyn



</doc>
<doc id="759790" url="https://pl.wikipedia.org/wiki?curid=759790" title="Motor Białystok">
Motor Białystok



</doc>
<doc id="759791" url="https://pl.wikipedia.org/wiki?curid=759791" title="Rymer Radlin">
Rymer Radlin



</doc>
<doc id="759797" url="https://pl.wikipedia.org/wiki?curid=759797" title="Tokfm">
Tokfm



</doc>
<doc id="759798" url="https://pl.wikipedia.org/wiki?curid=759798" title="HD 2638 b">
HD 2638 b

HD 2638 b – planeta typu gorący jowisz orbitująca wokół gwiazdy HD 2638. Odległość tej planety od gwiazdy jest mniejsza niż 1/20 odległości Ziemi od Słońca. Jeden obieg wokół gwiazdy zajmuje planecie tylko 3,5 dnia.

</doc>
<doc id="759799" url="https://pl.wikipedia.org/wiki?curid=759799" title="HD 27894 b">
HD 27894 b

HD 27894 – planeta pozasłoneczna typu gazowy gigant obiegająca gwiazdę HD 27894. Jej masa wynosi co najmniej 0,62 masy Jowisza. Okrąża gwiazdę w około 18 dni w średniej odległości 0,122 j.a.

</doc>
<doc id="759800" url="https://pl.wikipedia.org/wiki?curid=759800" title="HD 38529 b (planeta)">
HD 38529 b (planeta)

HD 38529 b – planeta pozasłoneczna orbitująca wokół gwiazdy HD 38529 A. Jest to gazowy olbrzym, krążący po ekscentrycznej orbicie, w średniej odległości tylko 0,13 au od swej gwiazdy, czyli należy do tzw. gorących jowiszów.

</doc>
<doc id="759801" url="https://pl.wikipedia.org/wiki?curid=759801" title="HD 38529 c">
HD 38529 c

HD 38529 c – brązowy karzeł okrążający gwiazdę HD 38529 A. Został odkryty w 2002, a jego minimalna masa została oszacowana metodą spektroskopii dopplerowskiej na 12,7 masy Jowisza, czyli blisko granicy między gazowymi olbrzymami a brązowymi karłami. Pomiary astrometryczne satelity Hipparcos sugerowały nachylenie orbity ok. 160°, a zatem dużo większą rzeczywistą masę, równą około 37 mas Jowisza. Kompleksowe obliczenia przy wykorzystaniu kilku metod obserwacji, w tym pomiarów astrometrycznych wykonanych za pomocą teleskopu Hubble’a pozwoliły uściślić masę obiektu na 17,7 .

</doc>
<doc id="759803" url="https://pl.wikipedia.org/wiki?curid=759803" title="Maçanet de Cabrenys">
Maçanet de Cabrenys

Maçanet de Cabrenys (hiszp. "Massanet de Cabrenys") – gmina w Hiszpanii, w Katalonii, w prowincji Girona, w comarce Alt Empordà.
W 2018 roku liczba ludności Maçanet de Cabrenys wyniosła 681 – 336 mężczyzn i 345 kobiet. Powierzchnia gminy wynosi 67,91 km². Maçanet de Cabrenys znajduje się na średniej wysokości 370 metrów nad poziomem morza.
W skład gminy, poza miejscowością o nazwie Maçanet de Cabrenys, wchodzi również siedem miejscowości: Arnera, Les Creus, Les Mines, Oliveda, Les Salines, Tapis oraz Els Vilars.

</doc>
<doc id="759804" url="https://pl.wikipedia.org/wiki?curid=759804" title="Arnera">
Arnera

Arnera – miejscowość w Hiszpanii, w Katalonii, w prowincji Girona, w comarce Alt Empordà, w gminie Maçanet de Cabrenys.
Według danych INE z 2005 roku miejscowość zamieszkiwało 28 osób.

</doc>
<doc id="759805" url="https://pl.wikipedia.org/wiki?curid=759805" title="Les Creus">
Les Creus

Les Creus – miejscowość w Hiszpanii, w Katalonii, w prowincji Girona, w comarce Alt Empordà, w gminie Maçanet de Cabrenys.
Według danych INE w 2020 roku liczyła 4 mieszkańców – 2 mężczyzn i 2 kobiety. 

</doc>
<doc id="759806" url="https://pl.wikipedia.org/wiki?curid=759806" title="Les Mines">
Les Mines

Les Mines – miejscowość w Hiszpanii, w Katalonii, w prowincji Girona, w comarce Alt Empordà, w gminie Maçanet de Cabrenys.
Według danych INE z 2005 roku miejscowość zamieszkiwało 16 osób.

</doc>
<doc id="759807" url="https://pl.wikipedia.org/wiki?curid=759807" title="Oliveda">
Oliveda

Oliveda – miejscowość w Hiszpanii, w Katalonii, w prowincji Girona, w comarce Alt Empordà, w gminie Maçanet de Cabrenys.
Według danych INE z 2005 roku miejscowość zamieszkiwało 6 osób.

</doc>
<doc id="759808" url="https://pl.wikipedia.org/wiki?curid=759808" title="Les Salines (Katalonia)">
Les Salines (Katalonia)

Les Salines – miejscowość w Hiszpanii, w Katalonii, w prowincji Girona, w comarce Alt Empordà, w gminie Maçanet de Cabrenys.
Według danych INE z 2005 roku miejscowość zamieszkiwało 12 osób.

</doc>
<doc id="759809" url="https://pl.wikipedia.org/wiki?curid=759809" title="Tapis">
Tapis

Tapis – miejscowość w Hiszpanii, w Katalonii, w prowincji Girona, w comarce Alt Empordà, w gminie Maçanet de Cabrenys.
Według danych INE z 2005 roku miejscowość zamieszkiwało 25 osób.

</doc>
<doc id="759810" url="https://pl.wikipedia.org/wiki?curid=759810" title="Els Vilars">
Els Vilars

Els Vilars – miejscowość w Hiszpanii, w Katalonii, w prowincji Girona, w comarce Alt Empordà, w gminie Maçanet de Cabrenys.
Według danych INE w 2020 roku liczyła 4 mieszkańców – 3 mężczyzn i 1 kobietę. 

</doc>
<doc id="759811" url="https://pl.wikipedia.org/wiki?curid=759811" title="Jonathan Goforth">
Jonathan Goforth

Jonathan Goforth (; ur. 10 lutego, 1859, zm. 8 października 1936) – kanadyjski prezbiteriański misjonarz działający w Chinach. 
Życiorys.
Pochodził z Hrabstwa Oxford w Ontario, i uczył się w szkole wyższej w Thamesford, Ontario, przed odbyciem studiów na Uniwersytecie w Toronto, i Knox College, które ukończył w 1887 i gdzie w 1915 otrzymał tytuł doktora teologii. W trakcie nauki, został zainspirowany przez współmieszkańca hrabstwa Oxford George’a Lesliego Mackaya, który głosił ewangelię mieszkańcom Formozy (Tajwan), do zostania zagranicznym misjonarzem. Kolejnym czynnikiem nakierowującym go na wybór ścieżki życiowej była lektura książki Hudsona Taylora: „Duchowa Potrzeba i Żądania Chin”. Książkę tę zalecił skopiować w wielu egzemplarzach i wysłać znanym mu pastorom w celu propagowania pracy misyjnej w Chinach. Oparcie w podjęciu tej pracy stanowili dla niego również koledzy z klasy college’u, którzy zdecydowali się jako pierwsza klasa na swojej uczelni zasponsorować misjonarza. Goforth został pierwszym misjonarzem kościoła prezbiteriańskiego w Chinach.
Poślubił Rosalindę z domu Bell-Smith w czasie swojego ostatniego roku w Knox. Goforthowie przybyli do Chin w 1888, zaczynając służbę w prowincji Henan. Ich praca była trudna i z powodu chorób stracili pięcioro z jedenaściorga dzieci.
W 1900, Goforthowie musieli uciekać wiele kilometrów przez Chiny podczas powstania bokserów. Jonathan został zaatakowany i raniony mieczem ale obydwoje przeżyli i uciekli do bezpiecznego portu w Szanghaju.
Goforthowie wrócili z Kanady po roku. Po powrocie podróżowali przez Północne Chiny, Mandżurię i Koreę sprawiając, że wielu ludzi przyjmowało wiarę chrześcijańską.
W 1925, zdecydował się pozostać w prezbiteriańskim Kościele Kanady, a jego misja w Henan została przekazana pod zarząd Zjednoczonego Kościoła Kanady. On i Rosalinda, pomimo ich wieku, zostali wysłani wtedy przez PCC by rozpocząć pracę w Mandżurii, gdzie pozostali aż do momentu utraty wzroku przez Jonathana 1935.
Ostatnie lata w Kanadzie spędzili przedstawiając historię swojego życia w wielu zgromadzeniach kościelnych. Jonathan Goforth umarł na plebanii swojego syna w Wallaceburgu w Ontario, po głoszeniu poprzedniego wieczoru w znajdującym się niedaleko Wyoming. Nabożeństwo żałobne odbyło się w Toronto w kościele Knox, a pochowano go na Cmentarzu Mount Pleasant w tym samym mieście.

</doc>
<doc id="759812" url="https://pl.wikipedia.org/wiki?curid=759812" title="Smekkleysa">
Smekkleysa

Smekkleysa (isl. "kiepski smak") – wytwórnia muzyczna z Reykjavíku. Jedna z czołowych wytwórni islandzkich. Na rynkach anglojęzycznych używa przetłumaczonej nazwy Bad Taste. Wybrano taką nazwę, ponieważ wytwórnia uważa, że "dobry smak i oszczędność są wrogami kreatywności".
Smekkleysa została założona w czerwcu 1986 r. w celu wydawania płyt The Sugarcubes. Założycielami byli Einar Örn Benediktsson, Ásmundur Jónsson oraz Dóra Einarsdóttir. Później wytwórnia wydawała płyty m.in. Gus Gus, Jóhanna Jóhannssona, múm, Mammút, Sigur Rós oraz Trabant. Nadal ma prawa do rynku islandzkiego najpopularniejszych islandzkich muzyków, Björk i Sigur Rós.
Inne projekty prowadzone pod szyldem Smekkleysy to m.in. stacja radiowa Skratti (isl. "diabeł"), restauracja Drullupytturinn (isl. "błotna kałuża"), sklep z płytami w Reykjavíku, jak również gala nagród artystycznych.

</doc>
<doc id="759814" url="https://pl.wikipedia.org/wiki?curid=759814" title="Vilaür">
Vilaür

Vilaür – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 5,49 km². Zgodnie z danymi INE, w 2005 roku liczba ludności wynosiła 140, a gęstość zaludnienia 25,50 osoby/km². Wysokość bezwzględna gminy równa jest 65 metrów. Współrzędne geograficzne gminy to 42°8'42"N, 2°57'25"E.
Miejscowości.
W skład gminy wchodzą dwie miejscowości, w tym miejscowość gminna o tej samej nazwie:

</doc>
<doc id="759815" url="https://pl.wikipedia.org/wiki?curid=759815" title="Camallera">
Camallera

Camallera – miejscowość w Hiszpanii, w Katalonii, w prowincji Girona, w comarce Alt Empordà, w gminie Vilaür.
Według danych INE z 2005 roku miejscowość zamieszkiwało 25 osób.

</doc>
<doc id="759817" url="https://pl.wikipedia.org/wiki?curid=759817" title="Navata">
Navata

Navata – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 18,51 km². Zgodnie z danymi INE, w 2005 roku liczba ludności wynosiła 882, a gęstość zaludnienia 47,65 osoby/km². Wysokość bezwzględna gminy równa jest 145 metrów. Współrzędne geograficzne gminy to 42°13'31"N, 2°51'43"E.
Miejscowości.
W skład gminy wchodzą trzy miejscowości, w tym miejscowość gminna o tej samej nazwie:

</doc>
<doc id="759819" url="https://pl.wikipedia.org/wiki?curid=759819" title="Canelles">
Canelles

2 miejscowości w Hiszpanii:

</doc>
<doc id="759820" url="https://pl.wikipedia.org/wiki?curid=759820" title="Canelles (Navata)">
Canelles (Navata)

Canelles – miejscowość w Hiszpanii, w Katalonii, w prowincji Girona, w comarce Alt Empordà, w gminie Navata.
Według danych INE w 2020 roku liczyła 7 mieszkańców – 4 mężczyzn i 3 kobiety. 

</doc>
<doc id="759821" url="https://pl.wikipedia.org/wiki?curid=759821" title="Torremirona">
Torremirona

Torremirona – miejscowość w Hiszpanii, w Katalonii, w prowincji Girona, w comarce Alt Empordà, w gminie Navata.
Według danych INE w 2020 roku liczyła 346 mieszkańców – 166 mężczyzn i 180 kobiet. 

</doc>
<doc id="759822" url="https://pl.wikipedia.org/wiki?curid=759822" title="Palau-saverdera">
Palau-saverdera

Palau-saverdera (hiszp. "Palau Sabardera") – gmina w Hiszpanii, w Katalonii, w prowincji Girona, w comarce Alt Empordà.
W 2018 roku liczba ludności Palau-saverdera wyniosła 1439 – 718 mężczyzn i 721 kobiet. Powierzchnia gminy wynosi 16,45 km². Palau-saverdera znajduje się na średniej wysokości 78 metrów nad poziomem morza.
W skład gminy, poza miejscowością o nazwie Palau-saverdera, wchodzą również: Bellavista, El Mas Isaac i El Mas Bohera.

</doc>
<doc id="759823" url="https://pl.wikipedia.org/wiki?curid=759823" title="Bellavista">
Bellavista

Peru:
Bellavista – miasto w Peru, w prowincji Bellavista
Hiszpania:
Inne:
Bellavista (stacja kolejowa)
Bellavista-Bellaguarda – miejscowość w Hiszpanii, w Katalonii, w prowincji Barcelona, w comarceMaresme, w gminie Sant Pol de Mar

</doc>
<doc id="759824" url="https://pl.wikipedia.org/wiki?curid=759824" title="Bellavista (Palau-saverdera)">
Bellavista (Palau-saverdera)

Bellavista – miejscowość w Hiszpanii, w Katalonii, w prowincji Girona, w comarce Alt Empordà, w gminie Palau-saverdera.
Według danych INE z 2005 roku miejscowość zamieszkiwało 36 osób.

</doc>
<doc id="759825" url="https://pl.wikipedia.org/wiki?curid=759825" title="El Mas Isaac">
El Mas Isaac

El Mas Isac – miejscowość w Hiszpanii, w Katalonii, w prowincji Girona, w comarce Alt Empordà, w gminie Palau-saverdera.
Według danych INE z 2005 roku miejscowość zamieszkiwały 203 osoby.

</doc>
<doc id="759826" url="https://pl.wikipedia.org/wiki?curid=759826" title="El Mas Bohera">
El Mas Bohera

El Mas Bohera – miejscowość w Hiszpanii, w Katalonii, w prowincji Girona, w comarce Alt Empordà, w gminie Palau-saverdera.
Według danych INE z 2005 roku miejscowość zamieszkiwało 17 osób.

</doc>
<doc id="759827" url="https://pl.wikipedia.org/wiki?curid=759827" title="Garrigàs">
Garrigàs

Garrigàs – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 19,89 km². Zgodnie z danymi INE, w 2005 roku liczba ludności wynosiła 332, a gęstość zaludnienia 16,69 osoby/km². Wysokość bezwzględna gminy równa jest 101 metrów. Współrzędne geograficzne gminy to 42°11'42"N, 2°57'18"E.
Miejscowości.
W skład gminy wchodzi pięć miejscowości, w tym miejscowość gminna o tej samej nazwie:

</doc>
<doc id="759828" url="https://pl.wikipedia.org/wiki?curid=759828" title="Sługa pomocniczy">
Sługa pomocniczy

Sługa pomocniczy – w zborach Świadków Jehowy, brat wspierający (pomocnik) starszych zboru w obowiązkach niezwiązanych z nauczaniem; odpowiednik diakona w innych wyznaniach chrześcijańskich. Kryteria wyboru: Biblia, 1 Tymoteusza 3:8–10, 12, 13. Nie ma ograniczeń co do liczebności sług pomocniczych w zborze. W trakcie wizyty w danym zborze nadzorca obwodu, po omówieniu zaleceń z miejscowym gronem starszych oraz po poznaniu kandydatów do zamianowania – ochrzczonych mężczyzn – mianuje sług pomocniczych i starszych.
Słudzy pomocniczy zajmują się m.in.: zamawianiem i prowadzeniem rozdziału czasopism „Strażnica Zwiastująca Królestwo Jehowy” i „Przebudźcie się!” oraz innych publikacji Towarzystwa Strażnica ("sługa literatury"); kartotekami terenów do służby kaznodziejskiej ("sługa terenów"); zapiskami finansowymi zboru (dobrowolnych datków) ("sługa kont zborowych"), obsługą nagłośnienia (audio-video) w Sali Królestwa, koordynowaniem prac związanych z porządkiem i czystością w Sali Królestwa i innymi pracami. Niektórzy z nich wygłaszają wykłady biblijne na zebraniach, przeprowadzają niektóre punkty programu na zebraniu Chrześcijańskie życie i służba, są lektorami (odczytują poszczególne akapity z artykułów do studium) na zebraniu studium Strażnicy oraz w punkcie: zborowe studium Biblii. W razie potrzeby prowadzą zborowe studium Biblii. Mogą też przewodniczyć na zebraniu i prowadzić zbiórkę do służby polowej oraz gdy jest mało starszych, mogą być zastępcami nadzorców grup oraz sługami grup.
"Nadzorca grupy" wspiera i szkoli sług pomocniczych w grupie, pomagając im ubiegać się o dalsze zadania w zborze oraz zdobyć odpowiednie kwalifikacje. Sługa pomocniczy, który dobrze spełnia swe obowiązki i nabył kwalifikacji do usługiwania, może z czasem zostać starszym zboru. Sługa pomocniczy za swe usługiwanie nie pobiera żadnej gratyfikacji, ani też nie odróżnia się ubiorem od innych członków zboru.
Co jakiś czas korzystają z programu dla sług pomocniczych na Kursie Służby Królestwa oraz specjalnego programu podczas wizyty nadzorcy obwodu. Sługa pomocniczy, który przestałby spełniać kryteria, traci funkcję.

</doc>
<doc id="759829" url="https://pl.wikipedia.org/wiki?curid=759829" title="Arenys d’Empordà">
Arenys d’Empordà

Arenys d'Empordà – miejscowość w Hiszpanii, w Katalonii, w prowincji Girona, w comarce Alt Empordà, w gminie Garrigàs.
Według danych INE z 2005 roku miejscowość zamieszkiwało 70 osób.

</doc>
<doc id="759830" url="https://pl.wikipedia.org/wiki?curid=759830" title="Ermedàs">
Ermedàs

Ermedàs – miejscowość w Hiszpanii, w Katalonii, w prowincji Girona, w comarce Alt Empordà, w gminie Garrigàs.
Według danych INE z 2005 roku miejscowość zamieszkiwało 15 osób.

</doc>
<doc id="759831" url="https://pl.wikipedia.org/wiki?curid=759831" title="Vilajoan">
Vilajoan

Vilajoan – miejscowość w Hiszpanii, w Katalonii, w prowincji Girona, w comarce Alt Empordà, w gminie Garrigàs.
Według danych INE z 2005 roku miejscowość zamieszkiwało 16 osób.

</doc>
<doc id="759832" url="https://pl.wikipedia.org/wiki?curid=759832" title="Tonyà">
Tonyà

Tonyà – miejscowość w Hiszpanii, w Katalonii, w prowincji Girona, w comarce Alt Empordà, w gminie Garrigàs.
Według danych INE z 2005 roku miejscowość zamieszkiwało 38 osób.

</doc>
<doc id="759833" url="https://pl.wikipedia.org/wiki?curid=759833" title="Macanet de Cabrenys">
Macanet de Cabrenys



</doc>
<doc id="759834" url="https://pl.wikipedia.org/wiki?curid=759834" title="Vilaur">
Vilaur



</doc>
<doc id="759835" url="https://pl.wikipedia.org/wiki?curid=759835" title="Garrigas">
Garrigas



</doc>
<doc id="759836" url="https://pl.wikipedia.org/wiki?curid=759836" title="Arenys d'Emporda">
Arenys d'Emporda



</doc>
<doc id="759837" url="https://pl.wikipedia.org/wiki?curid=759837" title="Ermedas">
Ermedas



</doc>
<doc id="759838" url="https://pl.wikipedia.org/wiki?curid=759838" title="Tonya">
Tonya



</doc>
<doc id="759839" url="https://pl.wikipedia.org/wiki?curid=759839" title="Te traigo flores">
Te traigo flores



</doc>
<doc id="759846" url="https://pl.wikipedia.org/wiki?curid=759846" title="OS/2 Warp">
OS/2 Warp



</doc>
<doc id="759850" url="https://pl.wikipedia.org/wiki?curid=759850" title="Sereje">
Sereje

Sereje (, ) – dawne miasto, obecnie miasteczko na Litwie w okręgu olickim w rejonie łoździejskim, położone ok. 20 km od Łoździej. Przed 1914 r. mieszkało tam 4 tys. mieszkańców, z tego 3 tys. Żydów. W 2001 r. liczba ludności wynosiła 983 osoby. Siedziba starostwa Sereje.
Sereje położone były w drugiej połowie XVI wieku w powiecie trockim województwa trockiego.
Historia.
Ślady osadnictwa w rejonie Serejów szacuje się na ok. IV w p.n.e. Znaleziono tam liczne narzędzia kamienne. Pierwsze pisemne wzmianki o Serejach znajdują się w źródłach krzyżackich z 1384 r. Wspomina się w nich jezioro "Seirijaj" i dużo ludzi koszących przy jeziorach i na polach. Przyjmuje się, że tereny te (Dzukija) były już w XII–XIII w. zasiedlone przez Jaćwingów, na co wskazują niektóre nazwy miejscowe – jezioro Gailieko- „gailis”- bialy, Seirijai, Paserninkai, w mowie Jaćwingów rdzeń „ser” w litewskim odpowiada „tek”.
2 września 1511 r. król polski Zygmunt Stary podarował Sereje księciu Jerzemu Radziwiłłowi. Podawana informacja o tym, że 1584 r. ufundowano Serejach kościół pod wezwaniem NMP Szkaplerznej jest nieprawdziwa - chodziło o wzniesiony wtedy budynek zboru kalwińskiego, który katolicy przejęli siłą w latach "Potopu". Radziwiłłowie, którzy przeszli w okresie reformacji na kalwinizm wznieśli w Serejach kościół ewangelicko-reformowany i osiedlili tu wielu rzemieślników. W okresie „potopu” przez Sereje przechodziło wojsko cara Alekseja (1655). Ludwika Karolina Radziwiłł, córka Bogusława Radziwiłła wniosła Sereje jako posag do związku z Ludwikiem księciem neuburskim w 1688 r. Po jej śmierci w 1695 r. wskutek skomplikowanych działów spadkowych Sereje stały się własnością elektora brandenburskiego Fryderyka III Hohenzollerna, a od 1701 r. króla pruskiego Fryderyka I, jednakże formalnie pozostawały częścią Rzeczypospolitej. W rękach Hohenzollernów Sereje pozostawały do 1806 r., mimo że wcześniej w 1793 r. sejm grodzieński próbował na wniosek bp. Kossakowskiego wymusić na królu pruskim rezygnację z Serejów i Taurogów. W 1795 Sereje zostały częścią Prus po III rozbiorze Polski. Po 1807 wraz z Suwalszczyzną część Księstwa Warszawskiego, a od 1815 Królestwa Polskiego. Za Królestwa Polskiego istniała wiejska gmina Sereje.
Sereje był świadkiem wielu kampanii wojennych (1812, 1914–1915, 1941–1944), jak też powstań narodowych (1831, 1863). Po powstańcach z 1830-31 i 1863-64 r. pozostały mogiły we wsiach Mockoniach, Stogastulpiach, Staciszkach. W 1870 roku miasteczko miało 3662 mieszkańców. Władze carskie odebrały prawa miejskie 31 maja 1870 w ramach represji po powstaniu styczniowym.
19 września 1941 r. w okolicy Serej Niemcy przy pomocy prawdopodobnie policji litewskiej zamordowali 953 Żydów. Na cmentarzu w Serejach i w lesie przy wsi Baraciszki znajdują się pomniki upamiętniające ofiary tych mordów. Po 1944 r. w okolicy Serejów działała do 1951 r. antysowiecka partyzantka litewska. Na miejscu walk partyzanckich w 1951 roku, we wsi Paserniki postawiony został pomnik ku czci poległym partyzantom, a w Bestraigiszskim lesie kamień upamiętniający członków partyzanckiego sztabu okręgu Dainawa, którzy tam polegli. Bojowników litewskiego, antysowieckiego ruchu oporu upamiętnia pomnik w Serejach przy ulicy Witolda, w miejscu, gdzie stała siedziba miejscowego oddziału NKWD.
Zbór kalwiński.
W 1584 r. Mikołaj Radziwiłł ufundował w miejscowości zbór kalwiński (ewangelicko-reformowany), które potem znów opatrzył jego syn Jerzy Radziwiłł. W 1634 r. pastorem zboru był Samuel Minwid. W okresie "Potopu" budynek zboru przejęli katolicy, pomimo protestów Bogusława Radziwiłła i prób jego odzyskania. Na początku XVIII w. zbór odnowił król pruski Fryderyk I, który wybudował nowy budynek kościoła.
W l. 1822-1919 zbór działał w ramach Synodu Ewangelicko-Reformowanego w Królestwie Polskim, a potem został podporządkowany konsystorzowi w Kownie. Do co najmniej 1919 roku nabożeństwa odprawiono po polsku i niemiecku. W 1808 w pastor tutejszego zboru, Stanisław Monkiewicz (1766-1833) ochrzcił Szymona Konarskiego. W l. 1889-1901 pastorem był Kazimierz Szefer (1861-1939).
Większość wyznawców kościoła reformowanego w Serejach stanowili niemieccy osadnicy i okoliczni chłopi i podlegał Jednocie Litewskiej. W 1888 r. parafia liczyła 288 wiernych, w 1908 r. liczyła 331 wiernych.
Zabytki.
Jednymi z najstarszych budowli w rejonie są: zbudowany przed 300 laty budynek leśnictwa oraz zabudowania dworu serejskiego przy ulicy Metelskiej.
W Serejach znajduje się pięć cmentarzy: dwa żydowskie, katolicki, niemiecki polski, które świadczą o tym, że miejscowość ta była w przeszłości niemałym centrum handlowym i rzemieślniczym położonym przy skrzyżowaniu pięciu dróg.
Z Serej pochodził znany malarz litewski Antanas Žmuidzinavičius (1876–1966). W miejscu, w którym stał jego dom postawiono kamień pamiątkowy, a w miejscowej szkole średniej zlokalizowano muzeum poświęcone jego twórczości.
W pobliskiej wsi Paserniki znajduje się stare grodzisko, a we wsi Sagavo 100-letnia lipa.

</doc>
<doc id="759851" url="https://pl.wikipedia.org/wiki?curid=759851" title="Portulaca oleracea">
Portulaca oleracea



</doc>
<doc id="759861" url="https://pl.wikipedia.org/wiki?curid=759861" title="Lagger">
Lagger



</doc>
<doc id="759866" url="https://pl.wikipedia.org/wiki?curid=759866" title="Saint Joseph (parafia)">
Saint Joseph (parafia)

St. Joseph – parafia na Barbadosie, na wschodzie wyspy. W parafii znajdują się godne uwagi ogrody botaniczne, z których najbardziej znane to: Flower Forest i Andromeda Gardens. Parafia często jest nazywana, podobnie jak granicząca z nią parafia St. Andrew, "Dystryktem Szkockim". Wynika to z ukształtowania krajobrazu, pełnego zielonych pagórków.

</doc>
<doc id="759871" url="https://pl.wikipedia.org/wiki?curid=759871" title="Will Durant">
Will Durant

William James Durant (ur. 5 listopada 1885 w North Adams, Massachusetts, zm. 7 listopada 1981 w Los Angeles) – amerykański historyk, filozof i pisarz. Zasłynął głównie dzięki napisaniu wspólnie ze swoją żoną Ariel Durant (1898–1981) książki pod tytułem "Historia cywilizacji" (11 tomów). Napisał także książkę o historii filozofii. W 1977 roku wyróżniony Medalem Wolności.

</doc>
<doc id="759874" url="https://pl.wikipedia.org/wiki?curid=759874" title="Saint Lucy (parafia)">
Saint Lucy (parafia)

St. Lucy – parafia na Barbadosie, najbardziej wysunięta na północ. Parafia ta jest jedyną nazwaną na cześć żeńskiego patrona - Św. Łucji. Na terenie parafii znajdowała się także baza wojskowa Stanów Zjednoczonych, która mieściła się w "Harrison's Point". St. Lucy jest półwyspem, otoczonym od trzech stron wodami Oceanu Atlantyckiego, zaś od południa graniczy z parafią Saint Peter.
St. Lucy jest najdalej położonym obszarem od stolicy Barbadosu, Bridgetown. Jest też jedną z najmniej zaludnionych parafii na wyspie, co wynika z położenia na krańcu wyspy.
Najbliższym miastem od St. Lucy jest Speightstown w parafii St. Peter. Parafia jest miejscem urodzin premiera Barbadosu – Errola Barrowa.

</doc>
<doc id="759877" url="https://pl.wikipedia.org/wiki?curid=759877" title="Rapunkuł">
Rapunkuł



</doc>
<doc id="759878" url="https://pl.wikipedia.org/wiki?curid=759878" title="Jean Delors">
Jean Delors



</doc>
<doc id="759879" url="https://pl.wikipedia.org/wiki?curid=759879" title="Kurier Warszawski (miesięcznik)">
Kurier Warszawski (miesięcznik)

Kurier Warszawski – bogato ilustrowany miesięcznik o tematyce warszawskiej o objętości 68 stron w kolorze. 
Cykl wydawniczy: 15–20 każdego miesiąca z datą wyprzedzającą (np.: numer z datą lutową ukaże się w kioskach już między 15 a 20 stycznia).
Jednorazowy nakład wynosi 20 tys. egzemplarzy, które są kolportowane na terenie Warszawy i dawnego województwa warszawskiego. 
„Kurier Warszawski” zajmuje się na swoich łamach problemami i oceną prac władz stolicy, historią miasta, jej architekturą – i to zarówno tą tradycyjną, historyczną jak i tą nową, nowoczesną – bogato ilustrowaną kolorowymi zdjęciami i wizualizacjami. Zajmuje się także sprawami finansów miasta i jego mieszkańców, zdrowiem, urodą, nauką, komunikacją, kulturą oraz sportem i turystyką. W każdym numerze miesięcznika publikowane są specjalne dodatki tematyczne.

</doc>
<doc id="759882" url="https://pl.wikipedia.org/wiki?curid=759882" title="Hiei">
Hiei



</doc>
<doc id="759885" url="https://pl.wikipedia.org/wiki?curid=759885" title="Speightstown">
Speightstown

Speightstown – drugie co do wielkości miasto na Barbadosie, po stolicy państwa – Bridgetown. Jest położone na terenie parafii Saint Peter.
Miasto zostało nazwane tak od nazwiska "Williama Speighta", jednego z członków pierwszej Izby Zgromadzenia jeszcze w czasach kolonialnych, a także właściciela ziemi, na której miasto zostało zbudowane.

</doc>
<doc id="759891" url="https://pl.wikipedia.org/wiki?curid=759891" title="Włoski Korpus Wyzwoleńczy">
Włoski Korpus Wyzwoleńczy

Włoski Korpus Wyzwoleńczy (Corpo Italiano di Liberazione, CIL) – regularne jednostki wojskowe podporządkowane rządowi Włoch pod przewodnictwem marszałka Pietro Badoglia, które od 9 września 1943 r. (wypowiedzenie wojny) występując w składzie 15 Grupy Armii prowadziły działania przeciwko III Rzeszy i oddziałom wojskowym podporządkowanym Benito Mussoliniemu, jako premierowi powołanej 15 września 1943 r. Włoskiej Republiki Socjalnej.
Działania bojowe.
Włoski Korpus Wyzwoleńczy został sformowany 22 marca 1944 r. na bazie 1 Zmotoryzowanej Grupy Bojowej (Zgrupowania) – 1° RAGGRUPPAMENTO MOTORIZZATO ITALIANO pod dowództwem (Comandante del C.I.L.) gen. Umberto Utili.
24 lutego 1944 r. 3 Dywizja Strzelców Karpackich zakończyła przejmowanie 45 km odcinka obronnego od del Monte do Castel San Vincenzo nad rzeką Sangro. Po przejęciu odcinka 3 DSK sąsiadowała na południu z 2 Dywizją Piechoty (marokańskiej) z Francuskiego Korpusu Ekspedycyjnego. Pod koniec lutego 1944 r. między dywizję marokańską i polską wprowadzono wzmocnioną brygadę włoską. Brygada liczyła około 7.000 żołnierzy. W jej składzie znajdowało się pięć batalionów piechoty (I/68 pp, XXIX bp, XXXIII bbers., balp. „Piemonte”, CLXXXV bspadochr.), dwa dywizjony artylerii (III/11 pa i IV/11 pa) i grupa bojowa (Grupa „Arditi”). 13 marca 1944 r. 5 Kresowa Dywizja Piechoty otrzymała rozkaz zluzowania do 2 kwietnia 1944 r. 2 DP (marokańskiej), w pasie od Castel San Vincenzo wzdłuż rzeki Rapido do wzgórz 850 i 1019. W celu wykonania tego zadania dowódcy 5 KDP podporządkowano brygadę włoską. Odcinek obronny 5 KDP podzielono na dwie części. Pododcinek północny „Mare” powierzono brygadzie włoskiej. Jej zadaniem była obrona kierunku wzgórz dell Altare, Scopoli i uniemożliwienie nieprzyjacielowi przekroczenia wzgórz dell Altare, Mare w kierunku południowym i południowo-wschodnim. Działalność bojowa brygady tak, jak polskich dywizji, ograniczała się do akcji rozpoznawczych. W ramach tych działań brygada wykonała wypad na Monte Marone, zdobyła je i utrzymała mimo silnych kontrataków niemieckich. 15 kwietnia 1944 r. 5 KDP przekazała swój odcinek obrony 2 Dywizji Piechoty (nowozelandzkiej), w związku z powierzeniem II KP zadania przełamania obrony nieprzyjaciela na odcinku Monte Cassino. Brygada włoska przeszła w podporządkowanie dowódcy X Korpusu (brytyjskiego).
Na początku czerwca 1944 r. CIL został ponownie podporządkowany dowódcy II Korpusu Polskiego, który otrzymał zadanie przejścia do pościgu i opanowania portu w Ankonie. Oddziały włoskie były słabo uzbrojone, nie miały saperów, odpowiednich środków łączności oraz transportowych. Przy kalkulacji sił CIL oceniano jako jedną brygadę piechoty.

</doc>
<doc id="759893" url="https://pl.wikipedia.org/wiki?curid=759893" title="Janusz Piekałkiewicz">
Janusz Piekałkiewicz

Janusz Piekałkiewicz (ur. w 1925 w Warszawie, zm. 9 marca 1988) – żołnierz, pisarz, historyk, reżyser, reporter radiowy oraz twórca filmowy, tworzący za granicą (głównie w języku niemieckim). Bratanek Delegata Rządu na Kraj profesora Jana Piekałkiewicza zamordowanego przez Gestapo.
Życiorys.
Janusz Piekałkiewicz jest autorem publikacji z dziedziny historii współczesnej. Największą sławę przyniosło mu obiektywne podejście do wydarzeń II wojny światowej, a zwłaszcza wyjaśnienie kulisów wielu tajnych operacji prowadzonych przez służby specjalne w tamtym okresie. W 1997 roku Studio Filmowe Wir zrealizowało o nim film dokumentalny na zlecenie I programu TVP.
Pobyt w kraju.
W 17. roku życia Janusz Piekałkiewicz wstąpił do Armii Krajowej. Służył m.in. w Biurze Informacji i Propagandy AK. Po uczestnictwie w powstaniu warszawskim został osadzony w berlińskiej filii obozu koncentracyjnego Sachsenhausen. W 1946 roku zdał maturę, następnie w roku 1948 rozpoczął naukę w łódzkiej szkole filmowej na wydziale reżyserii, studiował również historię współczesną. Po trzech latach z powodów politycznych został z niej usunięty. Jakiś czas pracował jako asystent reżysera, pisał też scenariusze filmów popularnonaukowych, które również z powodów politycznych nie miały szans realizacji. Po przeprowadzce do Zakopanego, pracował tam jako przewodnik tatrzański. Postanowił opuścić kraj w 1956 roku szlakiem kurierskim z czasów II wojny światowej.
Emigracja.
Jesienią tego roku dotarł na Węgry, gdzie stał się uczestnikiem powstania 1956. Po jego upadku przedostał się do Austrii, gdzie na krótko został internowany. Początkowo utrzymywał się pracując jako robotnik drogowy. Następnie w Wiedniu został reporterem radiowym, twórcą telewizyjnym i filmowym w Paryżu, Londynie i Republice Federalnej Niemiec.
Jego serial telewizyjny pt. "Szpiedzy, agenci, żołnierze – tajne jednostki okresu II wojny światowej" (26 odcinków) otrzymał główną nagrodę (Złotą Nimfę) na IX Międzynarodowym Festiwalu Telewizji w Monte Carlo w 1969 roku. Nagroda ta została przyznana za obiektywizm, precyzję w przedstawianiu faktów oraz rzeczowość relacji. Statuetka ta stała się jego własnością dopiero 11 lat później.
Twórczość.
Wszystkie publikacje powstały w języku niemieckim. Dopiero w III Rzeczypospolitej zaczęto tłumaczyć je na język polski i wydawać w kraju ojczystym autora. Jego celem było napisać na nowo najnowszą historię oraz zrobić filmową dokumentację II wojny światowej.

</doc>
<doc id="759894" url="https://pl.wikipedia.org/wiki?curid=759894" title="Dawka graniczna">
Dawka graniczna

Dawka graniczna – podstawowa wielkość dozymetryczna, wartość dawki promieniowania jonizującego, wyrażona jako dawka skuteczna lub równoważna, dla określonych osób, pochodzącą od kontrolowanej działalności zawodowej, której nie wolno przekroczyć.
Dawka jest określana jako suma narażeń wewnętrznych i zewnętrznych w okresie 1 roku. Stanowi maksymalną graniczną dawkę określoną dla danego źródła promieniowania, danej grupy osób i dla określonej tkanki, narządu.
Wartości dawek granicznych określa "Rozporządzenie Rady Ministrów z dnia 11 sierpnia 2021 r. w sprawie wskaźników pozwalających na wyznaczenie dawek promieniowania jonizującego stosowanych przy ocenie narażenia na promieniowanie jonizujące".

</doc>
<doc id="759896" url="https://pl.wikipedia.org/wiki?curid=759896" title="UD Las Palmas">
UD Las Palmas

UD Las Palmas (formalnie Unión Deportiva Las Palmas) – hiszpański klub piłkarski z Las Palmas w regionie i archipelagu Wyspy Kanaryjskie. Powstał 22 sierpnia 1949 roku. Domowe spotkania rozgrywa na największym stadionie Wysp Kanaryjskich – Estadio Gran Canaria o pojemności 32 392 widzów. Drużyna występuje obecnie w Segunda División, drugiej w hierarchii lidze hiszpańskiej.
Zawodnicy.
Obecny skład.
"Stan na 31 stycznia 2023"

</doc>
<doc id="759897" url="https://pl.wikipedia.org/wiki?curid=759897" title="Dogen">
Dogen



</doc>
<doc id="759899" url="https://pl.wikipedia.org/wiki?curid=759899" title="Holetown">
Holetown

Holetown - czwarte co do wielkości, po Bridgetown, Speightstown i Bathsheba, miasto Barbadosu. Położone jest w parafii Saint James.
Holetown jest miejscem, gdzie wylądowali pierwsi brytyjscy osadnicy w roku 1625. Upamiętnia to tablica pamiątkowa, z błędną datą 1605. Co roku, w lutym odbywa się tam festiwal dla uczczenia ich przybycia - Barbados Holetown Festival.

</doc>
<doc id="759900" url="https://pl.wikipedia.org/wiki?curid=759900" title="Dorothea Koring">
Dorothea Koring



</doc>
<doc id="759901" url="https://pl.wikipedia.org/wiki?curid=759901" title="Unión Deportiva Las Palmas">
Unión Deportiva Las Palmas



</doc>
<doc id="759902" url="https://pl.wikipedia.org/wiki?curid=759902" title="Union Deportiva Las Palmas">
Union Deportiva Las Palmas



</doc>
<doc id="759903" url="https://pl.wikipedia.org/wiki?curid=759903" title="Per Elofsson">
Per Elofsson

Per Eilert Elofsson (ur. 2 kwietnia 1977 w Umeå) – szwedzki biegacz narciarski, brązowy medalista olimpijski, pięciokrotny medalista mistrzostw świata, dwukrotny triumfator Pucharu Świata, czterokrotny medalista mistrzostw świata juniorów.
Kariera.
Po raz pierwszy na arenie międzynarodowej pojawił w 1995 roku, startując na mistrzostwach świata juniorów w Gällivare. Zajął tam siódme miejsce w sztafecie i 36. miejsce na dystansie 30 km stylem dowolnym. Na rozgrywanych rok później mistrzostwach świata juniorów w Asiago zdobył medale we wszystkich konkurencjach: złoto w biegu na 10 km techniką klasyczną, srebro na 30 km stylem dowolnym oraz brąz w sztafecie. Ponadto podczas mistrzostw świata juniorów w Canmore w 1997 roku zwyciężył w biegu na 30 km techniką dowolną.
W Pucharze Świata w biegach narciarskich zadebiutował w sezonie 1997/1998. Przez sześć sezonów startów w Pucharze Świata w każdym sezonie przynajmniej raz stawał na podium. W sumie odniósł 11 zwycięstw, a 23 razy stawał na podium. Najlepsze wyniki osiągnął w sezonach 2000/2001 i 2001/2002, kiedy to triumfował w klasyfikacji generalnej. Ponadto był też trzeci w klasyfikacji biegów średniodystansowych.
igrzyska olimpijskie w Nagano w 1998 r. były jego pierwszą dużą imprezą. Zajął tam 10. miejsce w biegu na 30 km techniką klasyczną oraz czwarte miejsce w sztafecie. Cztery lata później, podczas igrzysk olimpijskich w Salt Lake City zdobył brązowy medal w biegu łączonym na 20 km. Na mecie tego biegu Elofsson był pierwotnie czwarty, za reprezentantem Hiszpanii Johannem Mühleggiem i Norwegami Thomasem Alsgaardem i Frode Estilem, jednak Mühlegg, który był pierwszy na mecie, został zdyskwalifikowany za doping. To pozwoliło zająć Szwedowi trzecie miejsce. Na tych samych igrzyskach był też między innymi piąty w biegu na 15 km stylem klasycznym. Na późniejszych igrzyskach już nie startował.
W 1999 r. zadebiutował na mistrzostwach świata podczas mistrzostw w Ramsau. Tam jego najlepszym indywidualnym wynikiem było ósme miejsce w biegu na 30 km technika dowolną. Wraz z kolegami z reprezentacji zajął 6. miejsce w sztafecie. Dwa lata później, na mistrzostwach świata w Lahti wypadł znacznie lepiej zdobywając złote medale w biegu łączonym na 20 km oraz w biegu na 15 km techniką klasyczną, a razem z Urbanem Lindgrenem, Mathiasem Fredrikssonem i Magnusem Ingessonem zdobył srebrny medal w sztafecie. Na swoich ostatnich mistrzostwach rozgrywanych w Val di Fiemme w 2003 r. Elofsson obronił wywalczony w Lahti tytuł mistrza świata w biegu łączonym. Ponadto wspólnie z Andersem Södergrenem, Mathiasem Fredrikssonem i Jörgenem Brinkiem zdobył brązowy medal w sztafecie.
W 2001 r. gazeta "Svenska Dagbladet" przyznała mu nagrodę Svenska Dagbladets guldmedalj za osiągnięcia sportowe. W 2003 r. zdecydował się na zakończenie kariery sportowej.

</doc>
<doc id="759904" url="https://pl.wikipedia.org/wiki?curid=759904" title="Piżmo">
Piżmo

Piżmo – wydzielina z gruczołów zapachowych piżmowca syberyjskiego ("Moschus moschiferus", daw. „jeleń piżmowy”), stosowana jako substancja zapachowa i utrwalacz zapachu perfum. Substancję o podobnych właściwościach można pozyskać od innych zwierząt. Naturalne piżma są obecnie zastępowane przez syntetyczne wonne związki chemiczne, tzw. piżma sztuczne (syntetyczne).
Piżmo naturalne.
Gruczoły piżmowca syberyjskiego można pozyskać na drodze operacyjnej, bez konieczności zabijania zwierząt, ale w niektórych krajach (np. w Chinach) są one hodowane w celu uzyskiwania mięsa, skóry i piżma. Od jednego samca piżmowca syberyjskiego pobiera się przeciętnie ok. 6,31 gramów materiału. W roku 2007 cena piżma pozyskiwanego od piżmowcowatych na Syberii wynosiła 9,12 USD za gram. Ze względu na swoją cenę, piżmo było dawniej fałszowane przy pomocy mieszaniny krwi i amoniaku.
Piżmo ma postać kruchej masy o silnym zapachu amoniaku. Po rozpuszczeniu w roztworze alkoholowym nabiera zmysłowego zwierzęcego aromatu. Produktem jest tynktura otrzymywana metodą maceracji wysuszonych gruczołów alkoholem etylowym. Konkret i absolut wytwarza się przez ekstrakcję eterem naftowym i etanolem. Zapach musi dojrzewać przez wiele miesięcy. Produkt utrwala kompozycje zapachowe.
Substancje o zapachu piżma bywają pozyskiwane także od innych zwierząt, takich jak:
Pozyskane od nich substancje mają małe znaczenie handlowe. Bywają uznawane za afrodyzjaki.
Z piżma wyizolowano szereg substancji zapachowych, takich jak:
i inne związki makrocykliczne.
Piżma sztuczne (syntetyczne).
Ze względu na wysoką cenę piżma naturalnego oraz protesty ekologów przeciwko jego pozyskiwaniu od zwierząt, od wielu lat szuka się innych substancji, które mogą zastąpić produkt naturalny. Produkty zastępcze mają gorszą jakość zapachową od piżma zwierzęcego.
Jedną z możliwości jest stosowanie makrocyklicznego laktonu, egzaltolidu, pozyskiwanego z korzenia arcydzięgla. Związek ten jest też otrzymywany metodami syntezy organicznej.
Innymi syntetycznymi zamiennikami piżma naturalnego są „piżma nitrowe”. Budowa cząsteczek tych związków bardzo różni się od budowy głównych składników piżma naturalnego. Piżma nitrowe są produktami nitrowania t–butylotoluenu i t–butyloksylenu:

</doc>
<doc id="759906" url="https://pl.wikipedia.org/wiki?curid=759906" title="Dora Köring">
Dora Köring



</doc>
<doc id="759912" url="https://pl.wikipedia.org/wiki?curid=759912" title="Inżynieryjny odwód">
Inżynieryjny odwód



</doc>
<doc id="759913" url="https://pl.wikipedia.org/wiki?curid=759913" title="Sa Talaia">
Sa Talaia

Sa Talaia - najwyższa góra Ibizy, a zarazem najwyższy szczyt Pitiuzów, o wysokości bezwzględnej wynoszącej 475 m n.p.m. Na szczyt góry prowadzi wąska droga, którą można wjechać przez większą część roku. Na szczycie znajduje się punkt widokowy, z którego w sprzyjających warunkach można dostrzec wybrzeże Hiszpanii, a także punkt meteorologiczny i instalacja anten telekomunikacyjnych.

</doc>
<doc id="759914" url="https://pl.wikipedia.org/wiki?curid=759914" title="Stanisław Tabaczyński">
Stanisław Tabaczyński

Stanisław Tabaczyński (ur. 1 kwietnia 1930 w Poznaniu, zm. 28 listopada 2020 w Warszawie) – polski archeolog mediewista polski, prof. dr hab., członek rzeczywisty Polskiej Akademii Nauk od 1994, honorowy Przewodniczący Komitetu Nauk Pra- i Protohistorycznych PAN.
Życiorys.
Studiował na Uniwersytecie im. Adama Mickiewicza w Poznaniu; pracował w latach 1953–1956 w Katedrze Archeologii Polski Uniwersytetu Adama Mickiewicza, a od 1956 do przejścia na emeryturę – w Instytucie Historii Kultury Materialnej PAN (obecnie Instytut Archeologii i Etnologii PAN).
Prowadził liczne badania archeologiczne w Polsce: w latach 1950–1957 w ramach badań milenijnych uczestniczył w wykopaliskach w Poznaniu, Wrocławiu, Biskupinie, Kołobrzegu i Czermnie nad Huczwą; od 1958 do 1957 kierował badaniami w Nakle nad Notecią; w latach 1969–1974 – w Sandomierzu; w latach 1996–1999 – w Zawichoście nad Wisłą. Ponadto kierował badaniami zagranicznymi: w Wenecji oraz w miastach wczesnośredniowiecznych Capaccio Vecchia i Civita di Ogliara we Włoszech, badaniami opuszczonych wsi średniowiecznych we Francji, badaniami w Algierze i Tilimsan w Algierii.
Był jednym z pierwszych archeologów polskich, którzy wprowadzili do tej nauki problematykę teorii i metodologii.
Wykładał na wielu uniwersytetach w Polsce (m.in. na Uniwersytecie Marii Curie-Skłodowskiej w Lublinie) i zagranicą (m.in. na Sorbonie w Paryżu). W 1993 odznaczony Krzyżem Kawalerskim Orderu Odrodzenia Polski.
Był autorem licznych publikacji naukowych, z których najważniejsze publikacje książkowe to:

</doc>
<doc id="759917" url="https://pl.wikipedia.org/wiki?curid=759917" title="Kraśnicki Obszar Chronionego Krajobrazu">
Kraśnicki Obszar Chronionego Krajobrazu

Kraśnicki Obszar Chronionego Krajobrazu – obszar chronionego krajobrazu w województwie lubelskim utworzony w 1990 roku. Zajmuje powierzchnię 292,08 km2.
Jest położony na terenie trzech powiatów: 
Jest to obszar o znikomych przekształceniach środowiskowych, dzięki czemu występuje w nim wiele rzadkich roślin, między innymi: ligustr pospolity, rdestnica ("Potamogeton natans" i "Potamogeton pectinatus"), obuwik pospolity, wiśnia karłowata.
Stwierdzono również występowanie rzadkich gatunków owadów (mieniak tęczowiec, ogończyk dębowiec, paź królowej), płazów (ropucha zielona, grzebiuszka), ptaków (makolągwa, żołna, myszołów) i ssaków (smużka).
Na terenie Kraśnickiego Obszaru Chronionego Krajobrazu znajduje się jeden rezerwat przyrody – Natalin.

</doc>
<doc id="759922" url="https://pl.wikipedia.org/wiki?curid=759922" title="Saint Michael (parafia)">
Saint Michael (parafia)

St. Michael – parafia w południowo-zachodniej części Barbadosu. Największym miastem jest Bridgetown – stolica Barbadosu. Bridgetown jest centrum handlowym, usługowym i przemysłowym wyspy. Parafia jest siedzibą kilku szkół, włączając w to "Combermere" i prestiżowy Harrison College, rozmaitych instytucji rządowych np. Ministerstwa Edukacji czy Ministerstwa Przemysły i Handlu Zagranicznego.
W St. Michael znajduje się międzynarodowy port morski Barbadosu – Deep Water Harbour. Wielka część ruchu turystycznego przybywa na Barbados właśnie przez ten port, statkami wycieczkowymi takich linii jak: Royal Carribean czy Cunard. W porcie znajduje się także kilka żurawi do ładowania wyprodukowanego na wyspie cukru i jeden żuraw do ładowania mąki.
Z St. Michael pochodzi piosenkarka Rihanna.

</doc>
<doc id="759927" url="https://pl.wikipedia.org/wiki?curid=759927" title="Dinamo Moskwa (piłka siatkowa mężczyzn)">
Dinamo Moskwa (piłka siatkowa mężczyzn)

Dinamo Moskwa () – rosyjski męski klub siatkarski z siedzibą w Moskwie.
Obecnie zespół występuje w rozgrywkach Superligi. Klub regularnie występował w rozgrywkach siatkarskiej Ligi Mistrzów.
Historia.
Stowarzyszenie sportowe Dinamo Moskwa powstało w 1923 roku, zaś sekcja siatkarska w klubie powstała w 1926 roku.
Bilans sezon po sezonie.
Poziom rozgrywek:

</doc>
<doc id="759932" url="https://pl.wikipedia.org/wiki?curid=759932" title="Znak dzielenia">
Znak dzielenia

Znak dzielenia – znak matematyczny równoznaczny z kreską ułamkową. Jest dwuargumentowym predykatem oznaczającym iloraz swoich argumentów.
W Unikodzie znak dzielenia występuje w wersjach:

</doc>
<doc id="759933" url="https://pl.wikipedia.org/wiki?curid=759933" title="Bulwar Zachodzącego Słońca (film)">
Bulwar Zachodzącego Słońca (film)

Bulwar Zachodzącego Słońca (ang. "Sunset Boulevard") – amerykański film noir z 1950 roku w reżyserii Billy’ego Wildera. Obraz zawiera elementy dramatu, horroru i komedii. Jego tytuł pochodzi od nazwy słynnego bulwaru, ciągnącego się przez Los Angeles i Beverly Hills. Film dogłębnie penetruje świat show biznesu i pokazuje jego okrucieństwo.
Opis fabuły.
Historia gwiazdy kina niemego, Normy Desmond, której kariera przygasła. Próbując wrócić na ekran, związała się z młodym scenarzystą Joem Gillisem. Popadła w szaleństwo. Kiedy on postanowił zakończyć związek, ta strzeliła do niego trzykrotnie. Norma potraktowała moment przybycia policji jako okazję do swego ostatniego aktorskiego występu.
Nagrody.
"Bulwar Zachodzącego Słońca" otrzymał jedenaście nominacji do Oscara i zdobył trzy statuetki (m.in. za najlepszą muzykę nagrodzony został Franz Waxman). Otrzymał także cztery Złote Globy.

</doc>
<doc id="759934" url="https://pl.wikipedia.org/wiki?curid=759934" title="Jewgienij Moszkariow">
Jewgienij Moszkariow

Jewgienij Anatoljewicz Moszkariow (ros. Евгений Анатольевич Мошкарёв; ur. 31 marca 1986 w Omsku) – rosyjski hokeista.

</doc>
<doc id="759936" url="https://pl.wikipedia.org/wiki?curid=759936" title="Jednostka bojowa">
Jednostka bojowa

Jednostka bojowa – pododdział, oddział lub związek taktyczny, zdolny dzięki swojej organizacji i uzbrojeniu do prowadzenia walki. Może wchodzić organizacyjnie w skład jednostki bojowej wyższego rzędu albo być jednostką przydzieloną lub jednostką wspierającą. Najmniejszą jednostką bojową piechoty jest drużyna.

</doc>
<doc id="759939" url="https://pl.wikipedia.org/wiki?curid=759939" title="Jednostka centralnego podporządkowania">
Jednostka centralnego podporządkowania

Jednostka centralnego podporządkowania – w systemie organizacji sił zbrojnych jednostka wojskowa niewchodząca w skład żadnego związku operacyjnego, lecz podlegająca bezpośrednio szefowi danej instytucji centralnej Ministerstwa Obrony Narodowej (wyższa szkoła oficerska, akademia wojskowa, sanatorium, składnica itp.).

</doc>
<doc id="759940" url="https://pl.wikipedia.org/wiki?curid=759940" title="Optymista">
Optymista



</doc>
<doc id="759942" url="https://pl.wikipedia.org/wiki?curid=759942" title="Stupino">
Stupino

Stupino (ros. Сту́пино) – miasto w Rosji, w obwodzie moskiewskim położone na południe od Moskwy, centrum administracyjne rejonu stupinowskiego.
W mieście rozwinął się przemysł maszynowy, chemiczny oraz metalowy.

</doc>
<doc id="759944" url="https://pl.wikipedia.org/wiki?curid=759944" title="Fefe Dobson">
Fefe Dobson

Fefe Dobson (właściwie Felicia Lynn Dobson, ur. 28 lutego 1985 w Toronto, Kanada) - kanadyjska piosenkarka i autorka tekstów piosenek.

</doc>
<doc id="759950" url="https://pl.wikipedia.org/wiki?curid=759950" title="Limeta">
Limeta



</doc>
<doc id="759955" url="https://pl.wikipedia.org/wiki?curid=759955" title="Jednostka kalkulacyjno-operacyjna">
Jednostka kalkulacyjno-operacyjna

Jednostka kalkulacyjno-operacyjna - określona ilość środków materiałowych i technicznych ustalona na jeden egzemplarz sprzętu, uzbrojenia lub dla jednego żołnierza w celach planowania zaopatrywania wojsk. Rozróżnia się następujące jednostki kalkulacyjno-operacyjne:

</doc>
<doc id="759959" url="https://pl.wikipedia.org/wiki?curid=759959" title="Spółgłoska szczelinowa międzyzębowa bezdźwięczna">
Spółgłoska szczelinowa międzyzębowa bezdźwięczna

Spółgłoska szczelinowa międzyzębowa bezdźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczana jest symbolem: [].
Artykulacja.
W czasie artykulacji podstawowego wariantu [θ]:
Terminologia.
Spółgłoska szczelinowa międzyzębowa to inaczej spółgłoska frykatywna interdentalna lub frykatyw interdentalny.
Przykłady.
Spółgłoska ta nie występuje w wielu językach, dlatego jej wymowa sprawia trudność obcokrajowcom uczącym się angielskiego lub arabskiego. Przykładowo Polacy wymawiają ją często jak [f], Niemcy i Pakistańczycy jak [s].
Spółgłoska szczelinowa niesycząca dziąsłowa bezdźwięczna.
W niektórych językach występuje spółgłoska szczelinowa niesycząca dziąsłowa bezdźwięczna, nie posiadająca odrębnego symbolu IPA, zapisywana [], [] lub [], kiedy niezbędne jest rozróżnienie.
Artykulacja.
W czasie artykulacji podstawowego wariantu []:

</doc>
<doc id="759960" url="https://pl.wikipedia.org/wiki?curid=759960" title="Jednostka mobilizowana">
Jednostka mobilizowana

Jednostka mobilizowana – w nomenklaturze używanej w Wojsku Polskim jest to jednostka wojskowa, nowo formowana lub istniejąca w czasie pokoju. Nie ma ona możliwości samodzielnego przeprowadzenia przejścia na struktury wojenne (uzupełnienie żołnierzami rezerwy i pojazdami z gospodarki narodowej, pobranie zapasów) w czasie ogłoszenia mobilizacji. Zadanie związane z organizacją jej mobilizacyjnego rozwinięcia powierzono innej jednostce (jednostka mobilizująca).

</doc>
<doc id="759961" url="https://pl.wikipedia.org/wiki?curid=759961" title="Jednostka mobilizująca">
Jednostka mobilizująca

Jednostka mobilizująca - w nomenklaturze używanej w Wojsku Polskim jest to jednostka wojskowa istniejąca w czasie pokoju, która w czasie mobilizacji uzupełnia się lub przeformowuje według etatu czasu wojennego (uzupełnia się żołnierzami rezerwy, pojazdami z gospodarki narodowej) oraz taka, której powierzono zadania związane z mobilizacyjnym rozwinięciem innych jednostek wojskowych. Jednostka mobilizująca odpowiada za zmobilizowanie (sformowanie od nowa) jednostek wojskowych (jednostka mobilizowana) nakazanych przez Szefa Sztabu Generalnego WP.

</doc>
<doc id="759962" url="https://pl.wikipedia.org/wiki?curid=759962" title="Fort piechoty rdzenia 1 „Zwierzyniec”">
Fort piechoty rdzenia 1 „Zwierzyniec”

Fort 1 „Zwierzyniec” – wchodzące w skład Twierdzy Kraków standardowe dzieło obrony bliskiej, do obrony rdzenia – wewnętrznej, drugorzędnej pozycji obronnej. Powstał w latach 1908-1909.
Narys zbliżony do barbakanu. Fosa o stoku spłaszczonym. W linii szyi blok schronowo-koszarowy. Rzut prostokąta. Konstrukcja ceglano-kamienno-stalobetonowa. W latach 1926-1927 adaptacja obiektu na rozgłośnię Polskiego Radia.
Pozostałości Fortu 1 „Zwierzyniec” znajdują się przy ul. Malczewskiego w Krakowie.

</doc>
<doc id="759963" url="https://pl.wikipedia.org/wiki?curid=759963" title="Harrison College">
Harrison College

Harrison College – elitarny college w Bridgetown, Barbados. Założone w 1733 jako szkoła dla chłopców, po raz pierwszy wpuściło w swe mury dziewczęta we wczesnych latach osiemdziesiątych XX wieku.
Odkąd Barbados stał się niepodległym państwem w 1966 roku, wszyscy premierzy tego państwa byli i są absolwentami tego college'u. Przez wiele lat Harrison College był postrzegany jako najlepsza szkoła na wyspie, na podstawie naukowych i sportowych dokonań absolwentów tego liceum, a także ze względu na to, że wielu z nich odniosło później wiele sukcesów na scenie politycznej. Obecnie trwa dyskusja czy szkoła dalej utrzymuje swoją pozycję. A to ze względu na to, że w ostatnich latach niewielu uczniów dostało stypendia od państwa. Jednakże ten trend jest zauważalny we wszystkich „najlepszych” barbadoskich szkołach.

</doc>
<doc id="759965" url="https://pl.wikipedia.org/wiki?curid=759965" title="Carlos Moya">
Carlos Moya



</doc>
<doc id="759966" url="https://pl.wikipedia.org/wiki?curid=759966" title="Jednostka okręgowa">
Jednostka okręgowa

Jednostka okręgowa – jednostka wojskowa wchodząca organizacyjnie w skład okręgu wojskowego lub jednostka organizacyjna prokuratury lub sądu powszechnego.

</doc>
<doc id="759969" url="https://pl.wikipedia.org/wiki?curid=759969" title="Rejzy">
Rejzy



</doc>
<doc id="759971" url="https://pl.wikipedia.org/wiki?curid=759971" title="Nikołaj Ignatow (hokeista)">
Nikołaj Ignatow (hokeista)

Nikołaj Ignatow (ros. Николай Игнатов; ur. 22 kwietnia 1978 w Moskwie) – rosyjski hokeista. 

</doc>
<doc id="759976" url="https://pl.wikipedia.org/wiki?curid=759976" title="A Cinderella Story (ścieżka dźwiękowa)">
A Cinderella Story (ścieżka dźwiękowa)

A Cinderella Story: Original Soundtrack – ścieżka dźwiękowa do filmu "Historia Kopciuszka" wydany w 2004 roku. Album zawiera piosenki nagrane razem przez siostry Duff, m.in. "Our Lips Are Sealed" (cover piosenki The Go-Go’s). Jedną z piosenek Hilary Duff zaśpiewała solo tylko na potrzeby ścieżki dźwiękowej. Album został wydany przez Hollywood Records.

</doc>
<doc id="759980" url="https://pl.wikipedia.org/wiki?curid=759980" title="Blankets">
Blankets

Blankets. Pod śnieżną kołderką (ang. "Blankets") – 600-stronicowa, czarno-biała powieść graficzna autorstwa amerykańskiego twórcy komiksowego Craiga Thompsona, opublikowana w Stanach Zjednoczonych w 2003 roku przez wydawnictwo Top Shelf Productions, a po polsku w 2006 roku przez wydawnictwo timof i cisi wspólnicy. Jest to autobiograficzna opowieść o dzieciństwie Thompsona w ewangelikalnej rodzinie, jego pierwszej miłości i wczesnym etapie dorosłości. Thompson powiedział, że "Blankets" narodził się z prostej idei: opisać uczucia, jakie towarzyszą młodemu człowiekowi, kiedy pierwszy raz śpi obok innej osoby.
Streszczenie.
"Blankets" to opowieść podzielona na dziewięć rozdziałów, opisujących kolejne etapy życia głównego bohatera, zawierających odniesienia do dzieciństwa Thompsona, spędzonego w rygorystycznej rodzinie, w której życie jego i jego młodszego brata Phila naznaczone było strachem przed boską karą i grzechem. Kolejne rozdziały pokazują, jak Craig wyzwalał się spod tego rygoru i zaczął stawiać pytania dotyczące religii i wiary. Pomogła mu w tym pierwsza miłość z Rainą, rówieśniczką, która przeżywa problemy w toksycznej rodzinie. Mimo że miłość ta nie przetrwała próby czasu, Craig nie był już taki sam jak wcześniej, wyprowadził się z rodzinnego domu i odszedł z Kościoła, wciąż jednak pozostając chrześcijaninem.
Nagrody.
"Blankets" zyskał duże uznanie krytyki i czytelników, stając się wydarzeniem na rynku powieści graficznych. Zdobył następujące nagrody:
Wydania.
"Blankets" ukazał się dotychczas po angielsku, francusku, włosku, niemiecku, hiszpańsku, niderlandzku, czesku i polsku.

</doc>
<doc id="759981" url="https://pl.wikipedia.org/wiki?curid=759981" title="Jednostka przewidziana do militaryzacji">
Jednostka przewidziana do militaryzacji

Jednostka przewidziana do militaryzacji - dział administracji państwowej lub gospodarki narodowej albo wchodząca w jego skład bądź specjalnie utworzona jednostka organizacyjna, a także specjalistyczny oddział samoobrony, które w czasie pokoju zostały wyznaczone i przygotowane do militaryzacji z chwilą wprowadzenia stanu bezpośredniego zagrożenia bezpieczeństwa państwa, ogłoszenia mobilizacji lub wybuchu wojny.

</doc>
<doc id="759983" url="https://pl.wikipedia.org/wiki?curid=759983" title="Ektenia">
Ektenia

Ektenia, gr. "Εκτενής", cs. ектенїѧ (wym. "jektenija") – rodzaj litanii, obecnej w rozmaitych rytach Boskiej Liturgii w Kościołach wschodnich. Składa się z kolejnych wezwań modlitewnych, śpiewanych jest przez diakona lub kapłana, a lud (lub chór) odpowiada "Panie, zmiłuj się" (cs. "Hospodi pomiłuj"). Wyjątkiem jest ektenia błagalna, której niektóre wezwania mają odpowiedź "Racz dać, o Panie" (cs. "Podaj Hospodi"). Ostatnie wezwanie ektenii często odnosi się do Bogurodzicy. Po ostatnim wezwaniu odpowiedź brzmi "Tobie, o Panie" (cs. "Tiebie, Hospodi").
Ektenia jest rozpoczynana i śpiewana przez diakona. Gdy diakon skończy śpiewać, kapłan śpiewa modlitwę uwielbienia Świętej Trójcy, na którą wierni odpowiadają "Amen" (cs. "Amiń"). Jeżeli nie ma diakona, zarówno ektenię, jak i końcową modlitwę śpiewa kapłan.
Wyróżnia się:

</doc>
<doc id="759988" url="https://pl.wikipedia.org/wiki?curid=759988" title="Jednostka tyłowa">
Jednostka tyłowa

Jednostka tyłowa – oddział, samodzielny pododdział, zakład (np. szpital, warsztat, laboratorium), składnica (magazyn) służb tyłowych (kwatermistrzowskich i technicznych) – wchodzące w skład związków taktycznych lub operacyjnych bądź podlegające bezpośrednio właściwemu tyłowemu organowi zarządzania.

</doc>
<doc id="759990" url="https://pl.wikipedia.org/wiki?curid=759990" title="Józef Smith III">
Józef Smith III



</doc>
<doc id="759995" url="https://pl.wikipedia.org/wiki?curid=759995" title="Cybernetyka społeczna">
Cybernetyka społeczna

Cybernetyka społeczna, socjocybernetyka (gr. [κυβερνήτης] "kybernetes" – „sternik; zarządca”, od [κυβερνᾶν] "kybernán" – „sterować; kontrolować”, ) – nauka o procesach, celach i metodach sterowania społeczeństwem.
Charakterystyka cybernetyki społecznej.
Stosując metody matematyczne i statystyczne oraz analizę jakościową zachowań społecznych różnorakich podmiotów, cybernetyka społeczna dąży do określenia możliwości, warunków i skutecznych sposobów sterowania zjawiskami i procesami społecznymi. Interdyscyplinarny charakter cybernetyki społecznej polega na wykorzystaniu i integrowaniu dorobku cybernetyki ogólnej oraz dorobku takich nauk społecznych jak: socjologia, psychologia społeczna, politologia, prawoznawstwo, ekonomia itp. Cybernetyka społeczna jest związana także z teorią procesów informacyjnych w społeczeństwie, na nich bowiem opierają się w dużej mierze mechanizmy sterowania społecznego.
Przez długie wieki sztuka sterowania ludźmi była domeną wtajemniczonych, którzy zazdrośnie strzegli swego monopolu. Od czasu powstania cybernetyki społecznej sytuacja uległa pod tym względem istotnej zmianie. Cybernetyka – jako nauka o procesach sterowania – zaczęła wyjaśniać pewne ogólne prawidłowości występujące we wszelkich procesach sterowniczych, zaś cybernetyka społeczna – ogólne prawa rządzące procesami sterowania społecznego. Znajomość tych praw może być bardzo pomocna tym wszystkim ludziom, którzy czynnie uczestniczą w tego rodzaju procesach. Podobnie jak wszelka wiedza naukowa, również i wiedza z zakresu cybernetyki społecznej może być wykorzystana do różnych celów: z jednej strony można ją wykorzystać, aby sprawniej osiągnąć pozytywne cele społeczne, a z drugiej – w celu manipulowania ludźmi, czyli sterowania nimi wbrew ich interesom. Jednakże nawet biorąc pod uwagę tę drugą możliwość, trzeba stwierdzić, że nic chyba nie może skuteczniej zapobiec manipulowaniu ludźmi, jak znajomość ogólnych praw cybernetyki społecznej, bowiem manipulacja ludźmi może być skuteczna tylko wówczas, gdy jej technika nie jest znana tym, którzy jej podlegają.
Cybernetyka społeczna nawiązuje do idei łączenia nauk społecznych i humanistycznych z naukami przyrodniczymi ścisłymi.
Cybernetyka była wykorzystywana przez ideologię scjentystyczną. Scjentyzm przeceniał percepcję na niekorzyść praktyki. Traktował społeczeństwo jako zbiór biologicznych maszyn, nie zaś za inteligentne byty obdarzone refleksyjnością.
Nurty badawcze w cybernetyce społecznej.
Psycho- i socjocybernetyka tworzona była w krajach bloku wschodniego, zwłaszcza w ZSRR, przez niektórych naukowców jako propagandowa odpowiedź władz sowieckich na cybernetykę Norberta Wienera. Na zachodzie istniała i istnieje socjocybernetyka, lecz jej korzenie pochodzą z cybernetyki N. Wienera, a nie z cybernetyki rozwijanej w krajach socjalistycznych. Stalinowska „krytyka” cybernetyki jako „pseudonauki burżuazyjnej” zaatakowała przede wszystkim uczniów Wienera, jak prof. Jana Trąbkę. Jednakże wielu naukowców uważa komunistyczne klony cybernetyki za pseudonaukę, które zniknęły wraz z rozpadem ZSRR.
Odmienne podejście od cybernetyki rozwijanej na zachodzie i wschodzie reprezentowali przedstawiciele tzw. polskiej szkoły psychocybernetyki i cybernetyki społecznej, której głównymi przedstawicielami są Marian Mazur, Józef Kossecki, Zbigniew F. Zaniewski, Olgierd Cetwiński, Władysław Szostak, Jolanta Wilsz, czy Wiesław W. Szczęsny. Zasadnicza różnica tkwi w sposobie traktowania opisywanych zjawisk. Cybernetyka rozwinęła się w trakcie i po II wojnie światowej na skutek potrzeb praktycznych. To spowodowało, że dominujące znaczenie osiągnęła cybernetyka techniczna, która bada i opisuje zjawiska deterministyczne (także w ujęciu Norberta Wienera), w których określonemu bodźcowi zawsze odpowiada określone następstwo (reakcja). Taka geneza języka naukowego (pojęć) powoduje trudności w przedstawianiu niedeterministycznych zjawisk społecznych. Dodatkowym utrudnieniem jest częste traktowanie przez cybernetyków odrębnych przestrzennie obiektów jako osobnych systemów, mimo iż niektóre z nich spełniają takie same funkcje (są więc jednym systemem, co najwyżej składającym się kilku podsystemów). Zaś Marian Mazur opracował podstawy teoretyczne umożliwiające przedstawianie zjawisk społecznych w sposób ścisły (m.in. rozróżnianie funkcji systemów od oddzielności przestrzennej obiektów) i stochastyczny (prawdopodobnościowy), w którym określonemu bodźcowi może odpowiadać wiele różnych następstw (reakcji), zależnych od aktualnych stanów oddziałujących ze sobą systemów, bądź systemu i jego otoczenia (traktowanego jako system). Tym samym umożliwiają one opisywanie procesów rzeczywiście obserwowanych w społeczeństwie.
Marian Mazur, stworzył teorię systemów autonomicznych („autonomów”, we wcześniejszych opracowaniach zwanych równorzędnie, ale mniej poprawnie terminologicznie „układami samodzielnymi”), którą opublikował w swej książce „Cybernetyczna teoria układów samodzielnych” (1966), a następnie rozwinął w pracy „Cybernetyka i charakter” (1976). System autonomiczny, zgodnie z określeniem M. Mazura, jest to taki system, który ma zdolność do sterowania się i może przeciwdziałać utracie tej swojej zdolności; albo inaczej mówiąc, jest swoim własnym organizatorem i steruje się we własnym interesie. Konkretnym przypadkiem systemu autonomicznego jest człowiek (gdyż spełnia wszystkie warunki określone dla s.a.), a także zorganizowane społeczeństwo (jak poprzednio). W związku z tym teoria ta dostarczyła skutecznych narzędzi do analizowania procesów sterowania postępowaniem ludzi. Na bazie omawianej teorii Józef Kossecki opracował podstawy teoretyczne polskiej szkoły „cybernetyki społecznej”. Wiesław W. Szczęsny pracujący głównie na UW rozwijał koncepcje M. Mazura w zakresie teorii wychowania, a zwłaszcza antropologii systemowej. Zbigniew F. Zaniewski pracujący na uczelniach i organizacjach edukacyjnych w Warszawie i Łodzi jest m.in. autorem wdrażanych w różnych zakładach przemysłowych kompleksowych taryfikatorów kwalifikacyjnych, czy oryginalnej metody opisu stanowisk pracy – InPOST, opracowanej na podstawie teorii systemów autonomicznych. W latach 80. zajmował się również zastosowaniem wspomnianej teorii w kryminologii.

</doc>
<doc id="759998" url="https://pl.wikipedia.org/wiki?curid=759998" title="Tvøroyri">
Tvøroyri

Tvøroyri (duń. "Tverå", IPA: ) – miasto położone na wyspie Suðuroy, wchodzącej w skład archipelagu Wysp Owczych. Mieszkają w nim obecnie (I 2015 r.) 823 osoby. Administracyjnie miejscowość ta leży w region Suðuroy, w gminie Tvøroyrar kommuna.
Geografia.
Położenie.
Tvøroyri jest położone w centralnej części wyspy Suðuroy, na jej wschodnim brzegu. Do otwartego oceanu prowadzi stamtąd niewielka zatoka, zwana Trongisvágsfjørður, będąca jednocześnie fiordem. Ciągnie się ona od miejscowości Trongisvágur do ujścia do Morza Norweskiego, a do miejscowości Tvøroyri przylega od strony południowej. Od północy góruje zaś nad nią szczyt Bustin (487 m n.p.m.), będący dość wysokim wzniesieniem, lecz posiadającym gładkie zbocze. Od strony południowo-wschodniej graniczy z osadą Froðba, natomiast od północnego zachodu do miasta przylega miejscowość Trongisvágur.
Klimat.
Podobnie, jak na całym archipelagu Wysp Owczych, także w Tvøroyri panuje klimat umiarkowany chłodny, w odmianie morskiej. Temperatury są tam niewysokie latem, a zimą jest stosunkowo ciepło. Najbliższa stacja meteorologiczna znajduje się w południowej części Suðuroy, w opuszczonej dziś wsi Akraberg. Zanotowała ona w ciągu roku 2008 najwyższą temperaturę +17,4°C, a najniższą – -7,3 °C. Prócz tego na Wyspach Owczych odnotowuje się wysokie sumy opadów rocznych, a także porywiste wiatry. Średnia prędkość wiatru, jaką odnotowano w stacji Akraberg wyniosła 8,7 km/h. Klimat na archipelagu jest ocieplany przez Prąd Norweski, który wykształca się z Golfsztromu, płynącego od wybrzeży Ameryki.
Informacje ogólne.
Populacja.
W roku 2008 w Tvøroyri mieszkały 1154 osoby, co sprawia, że było to wówczas jedno z 9 miast na Wyspach Owczych, które posiadały więcej niż 1000 mieszkańców. Większość tamtejszej ludności to Farerczycy, czyli rdzenni mieszkańcy tego archipelagu. Społeczeństwo tamtejsze jest dosyć młode, pomimo sporej grupy osób w wieku mieszczącym się w przedziale 50-59 lat, około 36% ludności ma mniej niż 30 lat. Większą część mieszkańców stanowią mężczyźni – współczynnik feminizacji wynosi około 93 kobiety na 100 mężczyzn. W połowie lat 90 XX wieku Wyspy Owcze nawiedził kryzys gospodarczy, przez co z kraju wyjechało wielu ludzi. Spotkało to także Tvøroyri, które znacznie ucierpiało w tym czasie, utraciwszy w przeciągu kilku lat około 300 obywateli, którzy do dziś nie powrócili w tamte okolice.
Według danych Urzędu Statystycznego (I 2015 r.) jest trzynastą co do wielkości miejscowością Wysp Owczych.
Transport.
Pod względem transportowym Tvøroyri jest najważniejszą miejscowością na całej wyspie. Obie linie autobusowe niebieskiej korporacji "Bygdaleiðir" przechodzą przez miasto, a jedna z nich ma w nim swoją pętlę. Trasa linii nr 700 wiedzie od Tvøroyri przez Øravík, Hov, Porkeri, Vágur i Lopra do osady Sumba, położonej na południowym krańcu wyspy. Linia nr 701 ma początek w miejscowości Fámjin. Autobus przejeżdża następnie przez Øravík, Tvøroyri, Nes, Hvalba i dociera do Sandvík w południowej części wyspy.
Transport kołowy nie jest jednak jedyną możliwością dotarcia do miejscowości Tvøroyri. W sąsiedniej osadzie Froðba, oddalonej około 2 km znajduje się jedyne na wyspie lądowisko helikopterów Tyrlan, kursujących w obrębie archipelagu. Loty na Suðuroy odbywają się 2 dni w tygodniu.
Oprócz tego istnieje także możliwość dotarcia do osady drogą morską. Istnieje tam bowiem przystań promowa, jedyna na całej wyspie. Docierają tam promy ze stolicy Wysp Owczych – Tórshavn, w każdy dzień tygodnia. Podróż trwa około 2 godzin, a jedynymi miejscami, gdzie statek się zatrzymuje są porty Tvøroyri i Tórshavn.
Sport.
W Tvøroyri rozgrywa swoje mecze drugoligowy klub piłkarski TB Tvøroyri, założony w 1892 roku, co czyni go najstarszym klubem piłkarskim w kraju. W pierwszej fazie swego istnienia klub ten na tle pozostałych wypadał bardzo dobrze, jednak wraz z pojawianiem się nowych, powoli stracił swą siłę i spadł do drugiej ligi, z rzadka ją opuszczając. Jego zawodnicy 7-krotnie wywalczyli mistrzostwo archipelagu, ostatnie w czasie rozgrywek 1987 roku, a także 5-krotnie puchar Wysp Owczych.
Prócz tego w miejscowości znajduje się jeszcze kilka innych klubów sportowych. "Suðuroyar Svimjifelag" ("Susvim") zajmuje się pływactwem, a "Tvøroyrar Borðtennisfelag" ("TBF") tenisem stołowym. W Susvim trenuje Pál Joensen, który jest mistrzem Europy juniorów w roku 2008 na dystansie 400, 800 i 1500 m. Istnieje tam także klub siatkówki, Kvinnuflogbóltur, skupiający jedynie sekcję żeńską.
Historia.
Osada Tvøroyri została założona w 1836 roku, wraz z filią "Duńskiego Monopolu Handlowego", dzięki której niewielka osada szybko przekształciła się w główne miasto i port całego regionu. Stamtąd rozchodziły się wtedy po całej wyspie Suðuroy towary, które przenoszono głównie drogą lądową. Filia zakończyła swą działalność, podobnie, jak cały monopol, w roku 1856 roku. Powstałe wtedy zabudowania do dziś znajdują się w osadzie, i są tam obecnie najstarszymi budynkami. Po likwidacji monopolu firmy stały się niezależne i zaczęły działać na własną rękę. Jedna z nich jest dziś obecnie jedną z największych przetwórni rybnych na Wyspach Owczych i posiada flotę złożoną z 30 statków.
Plac na środku osady, wyłożony płaskimi kamieniami, był kiedyś używany do suszenia ryb. Pierwszy kościół, jaki zbudowano w mieście został przeniesiony do Sandvík, a ten, który znajduje się tam obecnie powstał w roku 1908. W XX wieku powstał też "Hotel Tvøroyri", a w roku 1975 zbudowano dużą przetwórnię rybną.
Co roku w tej miejscowości odbywa się podobne święto, jak Ólavsøka w Tórshavn, zwane Jóansøka. Ma ono miejsce 24 czerwca, a podczas niego odbywają się zawody sportowe i liczne wydarzenia kulturowe, takie jak koncerty, czy wystawy w lokalnej galerii. To samo święto organizowane jest także w innej wiosce na Suðuroy – Vágur. Całość poświęcona jest postaci Jana Chrzciciela, a pierwszy raz święto odbyło się w 1925 roku.
Turystyka.
Zakwaterowanie.
Prócz tego istnieje także możliwość wynajęcia domku letniskowego, oraz tak zwanego miejsca, gdzie zapewnione są śniadania oraz łóżko, w dzień zaś nie powinno się tam przebywać. Najbliższe pole namiotowe znajduje się w pobliskiej osadzie Trongisvágur.

</doc>
<doc id="760000" url="https://pl.wikipedia.org/wiki?curid=760000" title="Spółgłoska szczelinowa międzyzębowa dźwięczna">
Spółgłoska szczelinowa międzyzębowa dźwięczna

Spółgłoska szczelinowa międzyzębowa dźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczana jest symbolem: [].
Artykulacja.
W czasie artykulacji podstawowego wariantu [ð]:
Terminologia.
Spółgłoska szczelinowa międzyzębowa to inaczej spółgłoska frykatywna interdentalna lub frykatyw interdentalny.
Spółgłoska szczelinowa niesycząca dziąsłowa dźwięczna.
W niektórych językach występuje spółgłoska szczelinowa niesycząca dziąsłowa dźwięczna, nie posiadająca odrębnego symbolu IPA, zapisywana [], [] lub [], kiedy niezbędne jest rozróżnienie.
Artykulacja.
W czasie artykulacji podstawowego wariantu []:

</doc>
<doc id="760004" url="https://pl.wikipedia.org/wiki?curid=760004" title="Sławomir Majak">
Sławomir Majak

Sławomir Bogusław Majak (ur. 12 stycznia 1969 w Radomsku) – polski piłkarz i trener piłkarski. Reprezentant Polski. Piłkarz Roku w Polsce w Plebiscycie Piłki Nożnej z 1997 roku.
Kariera zawodnicza.
Pierwsze piłkarskie kroki Majak stawiał w zespole Startu Gidle. W sezonie 1987/88 trafił do RKS Radomsko, z którego po zakończeniu rozgrywek przeszedł do Łódzkiego KS. W barwach tego klubu Majak zadebiutował w ekstraklasie, dla łodzian strzelił także swoją pierwszą bramkę w najwyższej klasie rozgrywkowej. Po roku zawodnik przeszedł do drugoligowego Igloopolu Dębica. Dębicę opuścił jesienią 1993, gdy Igloopol ponownie występował na zapleczu ekstraklasy. Majak trafił do szwedzkiego Köping FF. Wiosną powrócił na krajowe boiska.
Napastnik trafił do Zagłębia Lubin. W dziewięćdziesięciu dziewięciu spotkaniach zdobył trzydzieści dwa gole. Zagrał przeciwko Milanowi, a 15 listopada 1995 zagrał od pierwszej minuty w meczu reprezentacji Polski z Azerbejdżanem (0:0) w ramach eliminacji do Mistrzostw Europy.
Zimą 1995 roku Majak wyjechał do niemieckiej II Bundesligi, gdzie wiosną reprezentował barwy niemieckiego Hannoweru. Strzelił wówczas swoją pierwszą bramkę w lidze. Po pół roku wrócił do Polski, do Widzewa Łódź. Łodzianom po dwumeczu z Broendby Kopenhaga udało się awansować do Ligi Mistrzów. Majak był podstawowym zawodnikiem zespołu prowadzonego przez Franciszka Smudę. Majak zdobył dla Widzewa dwanaście goli.
Sezon 1997/98 rozpoczął już jako zawodnik niemieckiej Hansy Rostock. W tym klubie występował przez cztery sezony, podczas których rozegrał w niemieckiej lidze sto osiem spotkań, w których strzelił piętnaście bramek.
Od sezonu 2001/02 występował przez półtora roku w cypryjskim Anorthosis Famagusta Larnaka. Majak strzelił w sezonie osiem bramek. Wiosnę 2003 roku piłkarz spędził w Piotrcovii Piotrków Trybunalski, gdzie zagrał w pięciu meczach i rozwiązał kontrakt. W kolejnych rozgrywkach znów pojawił się w Anorthosisie, by w sezonie 2004/05 definitywnie wrócić do kraju. Zawodnik zdecydował się podpisać umowę z RKS Radomsko, w którym rozpoczął później pracę w roli szkoleniowca.
Kariera trenerska.
Swoją przygodę z trenerką Majak rozpoczął w 2005 roku w RKS Radomsko. Z radomszczańskim klubem spadł z II ligi (przegrywając na wiosnę wszystkie mecze) i wkrótce rozstał się z RKS-em.
Od wiosny 2006 roku Sławomir Majak prowadził Concordię Piotrków Trybunalski. W sezonie 2007/08 jego zespół po rundzie jesiennej przewodził w tabeli grupy I trzeciej ligi.
Od 17 listopada 2008 roku Sławomir Majak piastował funkcję trenera występującego w III lidze Orlicza Suchedniów. Postawiono przed nim cel polegający na utrzymaniu zespołu w nowej III lidze. W chwili objęcia Orlicz zespół zajmował po rundzie jesiennej przedostatnie miejsce w grupie małopolsko-świętokrzyskiej. W sezonie 2015/16 trenował Pelikana Niechanowo (III liga), następnie II ligową Olimpię Zambrów, skąd trafił do III ligowego Mazura Ełk.
W grudniu 2016 roku objął III ligowy Finishparkiet Drwęca Nowe Miasto Lubawskie. W czerwcu 2016 roku zdobył z tym klubem mistrzostwo III ligi grupy I, lecz mimo tego klub nie uzyskał awansu do II ligi z powodu wymogów licencyjnych, których nie spełnił stadion Drwęcy. W lipcu 2017 roku, po rozegraniu meczów sparingowych przed rundą jesienną sezonu 2017/18, Majak zrezygnował z funkcji trenera Drwęcy NML.
5 września 2017 roku objął funkcję trenera III-ligowego ostródzkiego Sokoła. 30 kwietnia 2018 został zwolniony przez zarząd klubu. Pod jego wodzą Sokół odniósł 6 zwycięstw, 6 remisów oraz zanotował 7 porażek, odpadł także w ćwierćfinale Wojewódzkiego Pucharu Polski z GKS Wikielec. 
Na początku maja 2018 roku Majak objął stanowisko trenera IV-ligowej Unii Swarzędz po Jakubie Ostrowskim.
30 sierpnia 2019 został trenerem III-ligowego KSZO 1929 Ostrowiec Świętokrzyski. W grudniu 2020 roku został trenerem Siarki Tarnobrzeg, z którą awansował do II ligi. Został zwolniony 22 sierpnia 2022 roku.
Kariera reprezentacyjna.
W reprezentacji narodowej zagrał w 22 spotkaniach, debiutował 15 listopada 1995 w meczu z reprezentacją Azerbejdżanu w Trabzon (0:0), ostatni raz zagrał 26 stycznia 2000 z Hiszpanią w Kartagenie.
Życie prywatne.
Żonaty, ma córkę Milenę oraz dwóch synów Mateusza (ur. 1990), który jest dziennikarzem sportowym Eleven Sports i Michała (ur. 1999), który jest piłkarzem.
Kłopoty z prawem.
17 września 2007 został zatrzymany przez policję pod zarzutem prowadzenia pojazdu w stanie nietrzeźwym. 10 lipca 2009 przedstawiony został mu zarzut na tle korupcji w polskim futbolu. Wobec podejrzanego zastosowano środek zapobiegawczy w postaci poręczenia majątkowego w kwocie 10 tys. zł. oraz dozór policji.

</doc>
<doc id="760005" url="https://pl.wikipedia.org/wiki?curid=760005" title="Kodeks cywilny Federacji Rosyjskiej">
Kodeks cywilny Federacji Rosyjskiej

Kodeks cywilny Federacji Rosyjskiej (ros. "Гражданский кодекс Российской Федерации", "ГкРФ") – kodeks będący podstawowym aktem prawnym z zakresu rosyjskiego prawa cywilnego, uchwalany częściami w latach 1994-2006 w postaci czterech ustaw federalnych.
Kodeks stopniowo zastępował dotychczas obowiązujące Zasady ustawodawstwa cywilnego ZSRR z 1991 r. oraz Kodeks cywilny Rosyjskiej Socjalistycznej Federacyjnej Republiki Radzieckiej z 1964 r. Akt składa się z czterech części:

</doc>
<doc id="760006" url="https://pl.wikipedia.org/wiki?curid=760006" title="Rosyjski kodeks cywilny">
Rosyjski kodeks cywilny



</doc>
<doc id="760008" url="https://pl.wikipedia.org/wiki?curid=760008" title="Choroba tangierska">
Choroba tangierska

Choroba tangierska (choroba wyspy Tangier, rodzinny niedobór HDL) – choroba genetyczna, dziedziczona autosomalnie recesywnie. Charakteryzuje się znacznym obniżeniem poziomu HDL we krwi. Jest spowodowana mutacją w położonym na chromosomie 9 genie "ABCA1" ("ATP-binding cassette-1"), kodującym białko transportujące cholesterol i fosfolipidy z komórki. Została pierwotnie odkryta na wyspie Tangier w pobliżu wybrzeży Wirginii.

</doc>
<doc id="760009" url="https://pl.wikipedia.org/wiki?curid=760009" title="Rodzinny niedobór HDL">
Rodzinny niedobór HDL



</doc>
<doc id="760010" url="https://pl.wikipedia.org/wiki?curid=760010" title="Choroba wyspy Tangier">
Choroba wyspy Tangier



</doc>
<doc id="760011" url="https://pl.wikipedia.org/wiki?curid=760011" title="Amelia (Ohio)">
Amelia (Ohio)

Amelia – wieś w USA, w stanie Ohio, w hrabstwie Clermont.
Liczba mieszkańców w 2010 roku wynosiła 4 801.

</doc>
<doc id="760017" url="https://pl.wikipedia.org/wiki?curid=760017" title="Amesville">
Amesville

Amesville – wieś w USA, w stanie Ohio.
Liczba mieszkańców w 2000 roku wynosiła 184.

</doc>
<doc id="760019" url="https://pl.wikipedia.org/wiki?curid=760019" title="Skrajności (film 1986)">
Skrajności (film 1986)

Skrajności – amerykański film z 1986 roku w reżyserii Roberta M. Younga, ekranizacja broadwayowskiej sztuki Williama Mastrosimone.
Treść.
Marjorie Easton, która pracuje w muzeum, zostaje napadnięta po opuszczeniu supermarketu przez brutalnego napastnika, który usiłuje ją zgwałcić. Z trudem udaje jej się obronić, ale przestępca ucieka zabierając torebkę, w której znajdują się wszystkie dokumenty.
Po tym dramatycznym przeżyciu Marjorie bierze kilka dni urlopu, aby dojść do siebie. Mieszka razem z dwoma przyjaciółkami – Terry i Patricią. Dla pełnego spokoju zamyka zawsze starannie drzwi, a nawet wymienia zamki.
Pewnego ranka, kiedy współmieszkanki wyszły już z domu, zjawia się nagle przed drzwiami Joe – napastnik z supermarketu...
Nominacja do nagrody.
Za główną rolę Marjorie jej odtwórczyni Farrah Fawcett w 1987 roku zdobyła nominację do nagrody Złotego Globu w kategorii Najlepsza Aktorka w Dramacie.

</doc>
<doc id="760021" url="https://pl.wikipedia.org/wiki?curid=760021" title="Zapalenie gruczołu tarczowego Riedla">
Zapalenie gruczołu tarczowego Riedla

Zapalenie gruczołu tarczowego Riedla (choroba Riedla, łac. "morbus Riedel", "thyreoiditis sclerosans", ang. Riedel's thyroiditis) – rzadka postać zapalenia gruczołu tarczowego, charakteryzująca się silnym zwłóknieniem miąższu gruczołu, stąd inna nazwa choroby – wole drewnowate (łac. "struma lignosa", ang. iron-hard thyroiditis). Włóknienie dotyczy nie tylko tarczycy, ale wykracza poza torebkę gruczołu i zajmuje sąsiednie struktury anatomiczne szyi.
Historia.
Chorobę opisał jako pierwszy niemiecki chirurg Bernhard Riedel w 1896 roku, który w dwóch pracach przedstawił historię trzech pacjentów. Riedel nadał jednostce chorobowej nazwę "eisenharte Struma", czyli "wole twardości żelaza".
Epidemiologia.
Wole Riedla jest niezwykle rzadką chorobą. W Mayo Clinic w latach 1920-1984 na 57 tysięcy tyroidektomii przypadło jedynie 37 przypadków zapalenia Riedla, co pozwala oszacować częstość choroby w populacji amerykańskiej na 1,6:100 000. Obserwuje się tendencję spadkową w częstości zachorowań. Nie wykazano związku zwiększonej częstości zachorowań z rasą, istnieje natomiast wyraźny związek zapadalności z płcią: różne źródła podają średnio 4 razy częstsze występowanie choroby u kobiet. Wiek zachorowania to zwykle przedział 30-60 lat.
Etiologia.
Przyczyna choroby jest nieznana. Być może proces chorobowy ma podłoże autoimmunologiczne, bądź też zapalenie Riedla jest manifestacją pierwotnej fibromatozy.
Objawy i przebieg.
Choroba objawami przypomina anaplastyczny rak tarczycy i wymaga różnicowania z procesem nowotworowym. Pacjenci zgłaszają się z powodu gwałtownie rosnącej, niebolesnej masy w przedniej części szyi. W badaniu palpacyjnym wyczuwalny jest z reguły równomiernie powiększony gruczoł, o niezwykle dużej spoistości (porównywanej z drewnem). Nie stwierdza się miejscowej adenopatii. Około 1/3 pacjentów wykazuje objawy idiopatycznej fibromatozy narządowej (np. w przestrzeni zaotrzewnowej, śródpiersiu, oczodole, płucach, drogach żółciowych, gruczole łzowym, śliniankach).
Dominują objawy związane z uciskiem włóknistej masy na drogi oddechowe, przełyk, naczynia i nerwy. Występuje dysfagia, duszność, chrypka, stridor, nieraz afonia (w związku z uciskiem a nerwy krtaniowe wsteczne).
Gdy choroba jest zaawansowana i tkanka łączna włóknista zastąpi prawidłową tkankę gruczołową, pojawiają się objawy hipotyreozy. Zajęcie przytarczyc powoduje ich niedoczynność i hipokalcemię.
Leczenie.
W przypadku ucisku na tchawicę stosuje się leczenie chirurgiczne – klinową resekcję cieśni tarczycy.

</doc>
<doc id="760022" url="https://pl.wikipedia.org/wiki?curid=760022" title="Saint Peter (parafia)">
Saint Peter (parafia)

St. Peter – parafia w północnej części wyspy Barbados. Parafia wzięła swą nazwę od jednego z dwunastu Apostołów – Świętego Piotra. Oprócz parafii Saint Lucy, jest to jedyna parafia, która sięga obu wybrzeży Barbadosu – zachodniego i wschodniego. 
Położenie blisko "Platynowego Wybrzeża" jakim jest parafia Saint James, pomogło parafii St. Peter uzyskać miano nowego "gorącego punktu" dla turystów. W parafii znajdują się ciekawe obiekty turystyczne takie jak: luksusowa marina Port Saint Charles (aktualnie jedyna marina na Barbadosie) czy Almond Beach Villege- nadmorski kurort. Obecnie na terenie parafii St. Peter są budowane inne obiekty turystyczne jak: "Schooner Bay", "Mount Brevitor", "Suga Suga", czy "Black Bess". Parafia jest otoczona przez białe piaszczyste plaże wliczając w to znaną na całym świecie "Mullins Bay". Oprócz tego parafia jest pokryta polami trzciny cukrowej, która była głównym źródłem dochodów dla wyspy w czasach kolonialnych.

</doc>
<doc id="760023" url="https://pl.wikipedia.org/wiki?curid=760023" title="Mikrostruktura (społeczeństwo)">
Mikrostruktura (społeczeństwo)

Mikrostruktura (mała struktura) – właściwość małych grup społecznych (np. rodzina, wspólnota przyjacielska lub towarzyska). Mikrostruktury oparte są na bezpośrednich oddziaływaniach i interakcjach pomiędzy poszczególnymi jednostkami je tworzącymi. Cechą konstytutywną jest tu istnienie więzi osobistych pomiędzy członkami. 
Szczególnym przypadkiem mikrostruktur (przez niektórych socjologów w ogóle nie uznawana za ich kategorię) jest diada, czyli związek dwuosobowy.

</doc>
<doc id="760024" url="https://pl.wikipedia.org/wiki?curid=760024" title="Zapalenie gruczołu tarczowego">
Zapalenie gruczołu tarczowego



</doc>
<doc id="760025" url="https://pl.wikipedia.org/wiki?curid=760025" title="Zapalenie Riedla">
Zapalenie Riedla



</doc>
<doc id="760027" url="https://pl.wikipedia.org/wiki?curid=760027" title="Frederick M. Smith">
Frederick M. Smith

Frederick Madison Smith (ur. 21 stycznia 1874, zm. 20 marca 1946) – amerykański duchowny, najstarszy syn proroka Josepha Smitha III i jego następca w Zreorganizowanym Kościele Jezusa Chrystusa Świętych w Dniach Ostatnich (od 2001: Społeczność Chrystusa). Urząd prezydenta-proroka sprawował w latach 1915–1946.
Frederick M. Smith był jednym z dziewięciorga dzieci Josepha Smitha III i jego drugiej żony Berthy Madison. Urodzony został 21 stycznia 1874 w Plano, w stanie Illinois i ochrzczony 30 lipca 1883 r.
3 sierpnia 1897 r. ożenił się z Alice Lyman Cobb (zmarłą 4 maja 1926 r.).
Prezydentura.
Jego ojciec, Joseph Smith III, zmarł 10 grudnia 1914 r. pozostawiając Kościół bez następcy. Wkrótce jednak uznano przywództwo Fredericka M. Smitha i został ordynowany na stanowisko Prezydenta-Proroka rok później. Był on znany z zainteresowań dotyczących zastosowania nowo odkrytych zasad z zakresu socjologii i opieki społecznej do nauki Kościoła o Syjonie. Przewodził Kościołowi w okresie bardzo poważnych problemów finansowych.
Zmarł w 1946 r. Kolejnym Prezydentem został jego brat Israel Alexander Smith.
Biblioteka Fredericka Madisona Smitha jest jedną z dwóch należących do Uniwersytetu Graceland; znajduje się w Lamoni i jest otwarta od 1966 r.

</doc>
<doc id="760029" url="https://pl.wikipedia.org/wiki?curid=760029" title="Amsterdam (Ohio)">
Amsterdam (Ohio)

Amsterdam – wieś w USA, w stanie Ohio, w hrabstwie Jefferson.
Liczba mieszkańców w 2000 roku wynosiła 568.

</doc>
<doc id="760032" url="https://pl.wikipedia.org/wiki?curid=760032" title="Andover (Ohio)">
Andover (Ohio)

Andover – wieś w USA, Hrabstwo Ashtabula w stanie Ohio. Miejscowość z pocztą pod nazwą Sharon została założona w roku 1815. Nazwa miejscowości została zmieniona na Andover w roku 1826.
W roku 2010, 22,9% mieszkańców było w wieku poniżej 18 lat, 7,2% było w wieku od 18 do 24 lat, 20,8% miało od 25 do 44 lat, 27,7% miało od 45 do 64, a 21,4% było w wieku 65 lat lub starszych. We wsi było 45,4% mężczyzn i 54,6% kobiet.
Liczba mieszkańców w 2010 roku wynosiła 1 145.
W Andover ochotniczą straż pożarną utworzono w roku 1900, a w roku 1890 w Andover miał miejsce pierwszy duży pożar.
W okolicy Andover znajduje się sztuczny zbiornik wodny "Pymatuning Lake", będący częścią "Pymatuning Reservoir" nad którym przebywa nawet do 30 tys. wczasowiczów w sezonie. 

</doc>
<doc id="760033" url="https://pl.wikipedia.org/wiki?curid=760033" title="Piżmoszczur">
Piżmoszczur



</doc>
<doc id="760035" url="https://pl.wikipedia.org/wiki?curid=760035" title="Szczur piżmowy">
Szczur piżmowy



</doc>
<doc id="760036" url="https://pl.wikipedia.org/wiki?curid=760036" title="Sobótka-Górka">
Sobótka-Górka

Sobótka-Górka ("Gorca" XIII w., ) – zachodnia część miasta Sobótka na Dolnym Śląsku, do 1959 formalnie samodzielna wieś o nazwie Górka (do 1945 pod nazwą "Zobten-Gorkau"), położona u podnóża góry Ślęży.
Nazwa.
Nazwa miejscowości wywodzi się od polskiego słowa "górka" oznaczającego małą górę. Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu jako najstarszą zanotowaną nazwę miejscowości wymienia "Górka (kleiner Berg)" zanotowaną w łacińskim dokumencie z 1108 roku podając jej znaczenie "„Auf dem kleinen Berge”" czyli po polsku "„położona na małej górze”" – górce. W innym miejscu nawiązał również do klasztoru znajdującego się w miejscowości "„kloster auf dem kleinen Berge”" czyli "klasztor na małej górze"".
Wzmiankowana w łacińskim dokumencie z 1250 roku wydanym przez papieża Innocentego IV w Lyonie gdzie zanotowana została w zlatynizowanej, staropolskiej formie "„Gorka”". Polską nazwę miejscowości w formie "Górka" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa. Podał, że w miejscowości znajdował się znany „ogród oraz piwowarnia”.
Zabytki.
Do wojewódzkiego rejestru zabytków wpisane są:
Szlaki turystyczne.
 – Strzelin – Pęcz – Piotrowice – Zielenice – Suchowice – Jordanów Śląski – Glinica – Winna Góra – Gozdnik – Przełęcz Sulistrowicka – Przełęcz Słupicka – Radunia – Przełęcz Tąpadła – Ślęża – Sobótka-Górka

</doc>
<doc id="760043" url="https://pl.wikipedia.org/wiki?curid=760043" title="Red Wing">
Red Wing



</doc>
<doc id="760044" url="https://pl.wikipedia.org/wiki?curid=760044" title="Imieniny (powieść)">
Imieniny (powieść)

Imieniny – dwunasty tom cyklu "Jeżycjada". Powieść autorstwa Małgorzaty Musierowicz, z ilustracjami autorki, wydana w 1998.
Krótko o treści.
Akcja książki rozpoczyna się 14 lutego, gdy w domu Borejków świętuje się imieniny Grzegorza, a kończy na imieninach Róży, na których solenizantka się nie pojawia. Pomiędzy tymi dwiema datami Borejkowie obchodzą jeszcze inne uroczystości, m.in. imieniny Gabrieli, które z zaplanowanej przez Grzegorza romantycznej wycieczki we dwoje przeradzają się w nieco mniej romantyczną podróż w towarzystwie Bernarda Żeromskiego. Pojawiają się pierwsi adoratorzy Pyzy, o których bardzo zazdrosna jest Laura. Jednak serce Róży wkrótce zaczyna bić do kogoś nieoczekiwanego. Wiktor, Adrian i najmłodszy Lucjusz Lelujka, młodsi bracia Jacka Lelujki (którego spotykamy w części "Opium w rosole") rywalizują o względy Pyzy (przezwisko Róży w dzieciństwie wymyślone przez rodzinę), ale jest jeszcze jeden tajemniczy wielbiciel Róży – Fryderyk Schoppe – prymus, który zdobywa w końcu serce dziewczyny.

</doc>
<doc id="760049" url="https://pl.wikipedia.org/wiki?curid=760049" title="Brandenburg (jednostka wojskowa)">
Brandenburg (jednostka wojskowa)

Brandenburg – niemiecka jednostka wojskowa przeznaczona do działań specjalnych (dywersyjno-rozpoznawczych), pod koniec wojny przekształcona w dywizję grenadierów pancernych. Jej motto brzmiało: "Hie Gut Brandenburg Alle Wege".
Geneza.
Na początku lat 20. XX w. kpt. Theodor von Hippel, który był gorącym zwolennikiem działań nieregularnych, przedstawił Reichswehrze koncepcję utworzenia małych, elitarnych oddziałów, przeszkolonych w sabotażu i dywersji, złożonych z żołnierzy płynnie mówiących w obcych językach, które mogłyby operować za liniami przeciwnika, niszcząc linie komunikacyjne, łączności i dezorganizując działalność dowództw. Jednakże została ona odrzucona przez konserwatywnych pruskich oficerów, uważających takie działania za niegodne. W takiej sytuacji kpt. T. von Hippel zwrócił się do szefa wywiadu wojskowego Abwehry, admirała Wilhelma Canarisa, który zatrudnił go w 2. Departamencie, aby zrealizował swoją wizję.
W 1938 podczas tzw. kryzysu sudeckiego powstała na terytorium Czechosłowacji jednostka specjalna (nazwana Batalion „Ebbinghaus”) wywodząca się spośród członków oddziałów dywersyjnych Sudetendeutsches Freikorps, utworzonych przez Niemców sudeckich. Pomimo oporów w Naczelnym Dowództwie Wehrmachtu (OKW) admirał W. Canaris przekonał Adolfa Hitlera do koncepcji rozbudowy tych oddziałów. Następnie brały one udział w wielu prowokacjach i dywersjach na polskim Śląsku i w innych przygranicznych rejonach. Dalszy ich rozwój miał za zadanie wsparcie operacji wojskowych w planowanej kampanii wojennej przeciw Polsce. W tym celu zostały one zgrupowane w koszarach w miejscowości Brandenburg nad rzeką Havel (kilkanaście kilometrów na zachód od Berlina). Na ich czele stał wówczas kpt. T. von Hippel. Jako pierwszy cel ich działalności podczas wojny polsko-niemieckiej 1939 r. miało być jak najszybsze opanowanie węzłów kolejowych i innych strategicznych obiektów (np. Dworzec Katowicki, Przełęcz Jabłonkowska itp.), niszczenie linii komunikacyjnych oraz ochrona śląskiego przemysłu. W tym czasie po raz pierwszy pojawiła się nazwa Brandenburg-Verband. Działania w Polsce nie przyniosły jednak większych sukcesów i nierzadko (głównie na Śląsku) powiązane były z niemałymi stratami – wynikało to z braków wyszkoleniowych i lekceważenia przeciwnika.
Rozwój organizacyjny.
Po zakończeniu działań wojennych przeciwko Polsce admirał W. Canaris nakazał kpt. T. von Hippelowi sformowanie na bazie Batalionu „Ebbinghaus” podległej Abwehrze jednostki specjalnej. 25 października 1939 r. powstała oficjalnie jednostka pod nazwą Bau-Lehr-Kompanie z.b.V. 800 (Kompania szkolno-budowlana do specjalnego przeznaczenia Nr 800). Rekrutacja do niej objęła Niemców mówiących w obcych językach, a także przedstawicieli narodów słowiańskich gotowych walczyć za Rzeszę. Każdy kandydat musiał znać płynnie przynajmniej jeden obcy język. Było wielu takich, którzy mówili kilkoma językami. Rekruci przechodzili szkolenie ze znajomości zwyczajów i tradycji różnych regionów Europy. Równocześnie zmodyfikowano system szkolenia, tak aby usunąć braki wyszkoleniowe stwierdzone we wrześniu 1939 r. Kompania została zakwaterowana w miejscowości Brandenburg, zaś szkoliła się na poligonie w rejonie Friedenthal. Duży napływ ochotników spowodował, że już w grudniu 1939 r. została rozbudowana do wielkości batalionu pod nazwą Batalion „Brandenburg”. Jego żołnierzy nazywano brandenburczykami. Batalion składał się z czterech kompanii oraz plutonu motocyklistów i plutonu spadochronowego:
Po pewnym czasie powstały także inne oddziały, jak np. tzw. Arabska Brygada, czy jednostki złożone z mieszkańców Kaukazu.
Wiosną 1941 batalion „Brandenburg” przeorganizowano w pułk pod nazwą Lehr Regiment Brandenburg z.b.V 800. W jego skład wchodziły cztery bataliony, w tym jeden ukraiński oraz różnego rodzaju pododdziały specjalnego przeznaczenia:
W 1942 nastąpiło przemianowanie poszczególnych pododdziałów na Sonderverbände o kolejnych numerach od 800. do 805. W lutym 1943 jednostka została wycofana z frontu. Zniesiono wówczas jej strukturę organizacyjną i przemianowano na dywizję do zadań specjalnych pod nazwą Division Brandenburg z.b.V. 800 na czele z gen. mjr. Alexandrem von Pfuhlsteinem. W jej skład wchodziły trzy pułki (dotychczasowe bataliony), pododdziały specjalne, takie jak Küstenjäger, Gebirgsjäger, Fallschirmjäger, Panzer-Sturm-Pionier-Bataillion, Fahr-Abteilung, Panzer Abteilung, Panzerjäger Abteilung, Tropenkompanie, Baltenkompanie, Unterseeboot-Manschaft, Streifenkorps oraz złożone z Ukraińców bataliony „Nachtigall” i „Roland”, a także kaukaski Pułk Bergmann:
Jeden pułk powrócił na front wschodni, pełniąc zadania specjalnego przeznaczenia, jeden batalion wysłano do Afryki Północnej w celu niepokojenia aliantów na obszarze śródziemnomorskim, natomiast pozostała część Dywizji została przerzucona na Bałkany, gdzie prowadziła działania antypartyzanckie.
Dywizja nie działała jako zwarty oddział, raczej pojedynczymi pododdziałami. Od kwietnia 1944 r. na jej czele stał gen. płk Fritz Kühlwein. Po nieudanym zamachu na A. Hitlera 20 lipca tego roku i przejęciu Abwehry przez SS, Dywizja „Brandenburg” straciła na znaczeniu. Z rozkazu A. Hitlera przeszła pod władzę SD, a 13 września utraciła status Sondertruppen i została przeorganizowana na Dywizję Grenadierów Pancernych „Brandenburg”, a następnie wysłana na front wschodni. Natomiast ok. 1,8 tys. ludzi zostało przeniesionych do SS-Jagdverbande pod dowództwem SS-Standartenführera Otto Skorzennego i kontynuowało działalność jako siły specjalne do końca wojny.
Ci, którzy przeżyli walki, dostali się do niewoli i ze względu na zastosowane w czasie wojny przez aliantów oddziały komandosów nie zostali postawieni przed Trybunałem Norymberskim.
Metody szkolenia i walki.
Żołnierze formacji „Brandenburg” pochodzili z różnych warstw społecznych. Z racji potrzeb dostawali się do niej przede wszystkim Niemcy zamieszkali i urodzeni poza państwem niemieckim. Nie brakowało tam Niemców sudeckich, Ślązaków, Niemców zamieszkałych w Rosji czy na Bałkanach, ale również z Ameryki Południowej, USA i Afryki (byłych kolonii niemieckich). Ponadto przyjmowano także Ukraińców, Hindusów, Arabów, członków szczepów afgańskich, czy kaukaskich. Zdarzały się przypadki, że również Francuzi, Belgowie, Holendrzy, Finowie, Szwedzi, Norwegowie, Rumuni i Węgrzy byli przyjmowani do tej jednostki. Jednym z podstawowych kryteriów przyjęcia do jednostki była znajomość obcych języków oraz posiadanie średniego lub wyższego wykształcenia. Pierwszym i głównym centrum szkolenia była posiadłość Quenz niedaleko miejscowości Brandenburg. Szkolono tam podstawowych technik, posługiwania się bronią, jeżdżenia konno, latania, skoków spadochronowych, obsługi radiostacji, walki wręcz, robienia i zakładania środków wybuchowych oraz taktyki partyzanckiej. Uczono zachowania się w tzw. Halbtarnung, czyli w niemieckich mundurach, lecz posługując się przeważnie w nocy wrogim sprzętem i wyposażeniem oraz w tzw. Volltarnung, czyli przy użyciu obcych mundurów przeważnie pośród dnia dla potrzeb ataku na strategiczne cele. Niektóre pododdziały przechodziły bardzo specjalistyczne szkolenia. Jedna kompania składała się z profesjonalnych narciarzy i była szkolona do walki w warunkach silnego mrozu na dalekiej północy ZSRR.
Podczas akcji wojskowych – w zależności od ich charakteru – brandenburczycy działali w zespołach liczących po 2 żołnierzy, 12-osobowych oddziałach lub pełnych 300-osobowych kompaniach. Większość prowadzonych przez nich operacji miała miejsce za liniami przeciwnika. Często używali oni zdobycznej broni i wyposażenia, występowali w mundurach drugiej strony, czasami posiadając fałszywe dokumenty. Zawsze jednak przestrzegali zasady, że pod obcym umundurowaniem noszą niemieckie mundury. Wynikało to z przeświadczenia, że są oni żołnierzami, a nie szpiegami. Podczas swoich tajnych misji wszyscy brandenburczycy mieli przy sobie pigułki, po których połknięciu umierali, aby nie wpaść w ręce wroga.
Działania zbrojne.
Brandenburczycy wykazywali dużą skuteczność w działaniach podczas kampanii francuskiej 1940 r. i wojnie na terytorium Grecji w 1940-1941 r., a także w początkowej fazie wojny niemiecko-radzieckiej w 1941 r. Pułk Specjalny „Brandenburg” operował w latach 1941–1944 na terenie ZSRR, Albanii, Grecji, Jugosławii i Węgier. Wydzielone pododdziały działały także w Afganistanie i Persji, próbując wykonywać na tym terenie antybrytyjskie dywersje.
Kampania francuska 1940 r..
Batalion „Brandenburg” prowadził intensywne działania zbrojne podczas najazdu na Holandię, Belgię i Francję w maju-czerwcu 1940 r. Patrz: Kampania francuska 1940. 8 maja, 2 dni przed rozpoczęciem wojny, małe grupy brandenburczyków przekroczyły granicę w celach dywersyjno-wywiadowczych. Jedną z ich akcji było zajęcia mostu na rzece Moza w holenderskim mieście Gennep. W nocy 10 maja 8-osobowy zespół dowodzony przez por. Wilhelma Walthera, udając oddział holenderskiej żandarmerii, eskortujący niemieckich jeńców, zaatakował niespodziewanie obsługę mostu. Dwa posterunki zostały zniszczone, ale brandenburczycy mieli 3 rannych i zalegli pod ogniem Holendrów. W tej sytuacji por. W. Walther w mundurze holenderskim sam jeden zaatakował wzdłuż mostu. Zaskoczeni obrońcy zawahali się, pozwalając reszcie oddziału doskoczyć i po krótkiej walce zlikwidować ich. Ładunki wybuchowe założone na moście zostały odłączone. Wiele innych akcji pierwszych dni kampanii przebiegało w ten sposób. Były jednak akcje nieudane; podczas ataku na inny most oddział brandenburczyków został złapany przez żołnierzy holenderskich, którzy rozstrzelali ich jako szpiegów.
Przygotowania do ataku na Wlk. Brytanię i Gibraltar oraz kampania w Jugosławii.
Po klęsce Francji 22 czerwca 1940 r., Batalion „Brandenburg” został przerzucony do północnej Francji, gdzie przygotowywał się do udziału w operacji Seelöwe, czyli ataku na Wielką Brytanię. Po jej odwołaniu przeniesiono go do południowej Francji. Tam z kolei szkolił się do projektowanego zajęcia brytyjskiego Gibraltaru (operacja Felix).
Brandenburczycy uczestniczyli następnie w niemieckim najeździe na Jugosławię 6 kwietnia 1941 r. (operacja Marita). Jedną z ich ważniejszych akcji było zajęcia 5 kwietnia, dzień przed oficjalnym rozpoczęciem działań wojskowych, strategicznych doków na Dunaju w miejscowości Orşova. Uczestniczył w tym 54-osobowy oddział z 3. kompanii Batalionu (Niemcy sudeccy i Słowianie).
Walki w Afryce Północnej.
W składzie niemieckich wojsk Afrika Korps, które wylądowały w Libii w lutym 1941 r., znajdowali się także brandenburczycy. Byli oni zgrupowani w czterech (tropikalnych) kompaniach. Ich żołnierze płynnie mówili po angielsku lub arabsku. Używano zdobycznego sprzętu angielskiego do prowadzenia akcji głęboko za liniami przeciwnika. Podobne misje wykonywały po drugiej stronie angielskie oddziały Long Range Desert Group i SAS. Początkowo gen. Erwin Rommel był przeciwny akcjom brandenburczyków jako niezgodnych ze zwyczajami wojskowymi. Jednakże po zorientowaniu się w szkodach czynionych przez Brytyjczyków zaakceptował ich specjalne metody. Jednym z ich głównych zadań było przerywanie linii zaopatrzeniowych, ale poważne trudności z dostarczaniem żywności i sprzętu powodowały, że wiele oddziałów brandenburczyków było likwidowanych lub branych do niewoli.
Atak na ZSRR – front wschodni.
Żołnierze Batalionu „Brandenburg” jako pierwsi przekroczyli granicę z ZSRR w czerwcu 1941 r. (operacja Barbarossa). Już pierwszego dnia wojny, czyli 22 czerwca, brandenburczycy zajęli najważniejsze węzły drogowe i kolejowe, zabezpieczyli przeprawy rzeczne i niszczyli sowieckie linie komunikacyjne. Na terytorium Łotwy przechwycili most na rzece Dźwinie w Dyneburgu. Umożliwiło to przyśpieszenie natarcia Grupy Armii „Nord” na Leningrad. Küstenjäger-Abteilung wykonywał amfibiami liczne rajdy wzdłuż wybrzeża Bałtyku, Morza Czarnego i Morza Azowskiego. Na Ukrainie brandenburczycy działali wespół z ochotnikami ukraińskimi z Batalionu „Nachtigall”, wspierając natarcie sił Grupy Armii „Środek”.
Na pocz. października 1942 r. oddział 62 brandenburczyków (Niemcy bałtyccy i sudeccy) dowodzony przez Adriana von Fölkersama przeprowadził najdalszy rajd na terytorium sowieckim. Jego zadaniem było zajęcie i zabezpieczenie instalacji naftowych w rejonie Majkopu. Przebrani w mundury NKWD (A. von Fölkersam jako „major Truchin”) na sowieckich ciężarówkach Niemcy wykorzystali dużą grupę dezerterów z Armii Czerwonej do przedostania się przez sowieckie linie. Wykorzystując fałszywą tożsamość A. von Fölkersam nie tylko nabrał sowieckiego dowódcę obrony Majkopu, ale sam mógł spenetrować linie obronne miasta. Kiedy wojska niemieckie zbliżały się do miasta, brandenburczycy rozpoczęli dywersję. Używając granatów w celu symulowania ataku artyleryjskiego, zdezorganizowali wojskową komunikację w mieście. Następnie A. von Fölkersam oświadczył obrońcom, że zarządzono generalny odwrót, co doprowadziło do ewakuacji sowieckich wojsk z miasta. 9 października czołówka wojsk niemieckich weszła do Majkopu. To jest tylko jeden przykład spośród podobnych akcji prowadzonych przez brandenburczyków podczas wojny w Rosji. Do 1943 najbardziej powszechnymi akcjami były dalekie rekonesanse.
Na Ukrainie w ciągu 1942 oddziały brandenburczyków poprzedzały natarcie sił Armii Grupy „Południe”, zajmując mosty, węzły drogowe i kolejowe oraz atakując i dezorganizując sowieckie dowództwa. W większości działania te wykonywały oddziały liczące po 20-60 żołnierzy, przebranych w sowieckie mundury i używających zdobycznych pojazdów.
Azja Środkowo-Wschodnia.
Abwehra aktywnie rekrutowała ochotników hinduskich i muzułmańskich w celu wykorzystania ich do planowanych ataków przez Kaukaz na Persję, Afganistan i Indie. Weszli oni w skład oddziałów brandenburczyków. W styczniu 1942 w ramach operacji Bajadere zostali oni zrzuceni na spadochronach na terytorium Persji i Afganistanu w celu dokonywania sabotaży i podburzania miejscowej ludności przeciwko brytyjskiej władzy. Prowadzili oni nawet rozpoznanie granicznych rejonów Indii. Kilka miesięcy później Oberleutnant Witzel, attaché niemiecki w Kabulu, raportował, że akcje te zakończyły się sukcesem. Ostatecznie po klęsce wojsk niemieckich pod Stalingradem na początku 1943, plany opanowania krajów Azji Środkowo-Wschodniej zostały zarzucone.
Bałkany 1942-1944.
Na Bałkanach brandenburczycy byli używani do antypartyzanckich operacji, zwalczając NOVJ. Ich najbardziej znaną akcją była nieudana próba zabicia przywódcy partyzantów Josipa Broz Tity (operacja Rösselsprung). 25 maja 1944 specjalny oddział brandenburczyków przydzielony do 500. Batalionu Spadochronowego SS został zrzucony na spadochronach w rejon miasta Drvar, gdzie przebywał J. B. Tito wraz ze swoim sztabem. Operacja zakończyła się jednak całkowitą klęską, gdyż J. B. Tito zdołał zbiec, zaś siły niemieckie zostały powstrzymane i poniosły bardzo duże straty.
Włochy – wyspy Dodekanezu.
Po kapitulacji Włoch w poł. 1943 r., część Dywizji Brandenburg została przerzucona na Półwysep Apeniński, gdzie wzięła udział w rozbrajaniu armii włoskiej i zabezpieczaniu strategicznych rejonów do nadejścia własnych wojsk. Jednym z takich obszarów była wyspa Kos w archipelagu Dodekanezu. We wrześniu 1943 na Kos wylądowały brytyjskie oddziały, pomimo obecności dużego garnizonu włoskiego. Niemieckie dowództwo postanowiło odzyskać wyspę. W operacji wzięli udział brandenburczycy z Küstenjäger-Abteilung wchodzącego w skład Fallschirm-Kompanie. Dowodził nimi por. Langbein. Wylądowali oni w nocy na północnym wybrzeżu wyspy i szybko pokonali włoską obronę plaży. Następnie oddział bez walki wszedł do miasta i zaczął je oczyszczać. W okolicznych jaskiniach Niemcy znaleźli skrzynki z alkoholem; po ich wypiciu stracili jednak czujność. Porucznik Langbein podał swoim ludziom środek pobudzający, który – po wymieszaniu z alkoholem – doprowadził do ich silnego pobudzenia. W rezultacie, kiedy wieczorem Niemcy zostali zaatakowani przez siły angielsko-włoskie, odparli je z łatwością, a następnie sami przeprowadzili kontratak i zajęli nieprzyjacielskie pozycje, uzyskując kontakt ze spadochroniarzami i zabezpieczając całą wyspę.
Najbardziej znane akcje brandenburczyków.
Najważniejszymi akcjami brandenburczyków przez cały okres wojny były:
Podsumowanie.
Porównując niemiecką formację specjalną Brandenburg z podobnymi alianckimi jednostkami typu Commando, trzeba zauważyć, że jej wielkość była zdecydowanie większa od tamtych oddziałów, wyszkolenie natomiast dorównywało najlepszym zachodnim jednostkom komandosów. Działała ona też na o wiele bardziej rozległym obszarze. Większość operacji odbywała się na wschodzie, na Półwyspie Bałkańskim i w Afryce Północnej. Szereg mniejszych akcji wojskowych miało jednak miejsce na całym świecie i miały one duży wpływ na światową renomę Abwehry. Z biegiem czasu działania prowadzone przez brandenburczyków ograniczały się do walk z partyzantami na wschodzie i na Bałkanach. Pod koniec wojny ze względu na brak zaufania ze strony Adolfa Hitlera do Abwehry zostali oni zdegradowani do zwykłych oddziałów frontowych. Wbrew pozorom Brandenburg nie była jednostką o charakterze nazistowskim i nie prowadzono w niej szkolenia ideologicznego. W czasie wojny członkowie jednostki „Brandenburg” otrzymali wiele wysokich odznaczeń wojskowych. Jednak na ogół pozostawali anonimowi. Jedynie w rzadkich wypadkach pisano o wyróżnieniach brandenburczyków w związku z ważnymi wydarzeniami. Chodziło głównie o ich bezpieczeństwo, gdyż działali oni na całym świecie, prowadząc tajną wojnę z agentami innych państw. Przez długi czas dostęp do informacji o tej formacji był utrudniony lub zatajony. O ogólnej liczbie brandenburczyków nic nie wiadomo, można ją jedynie szacować w granicach 10–50 tys. ludzi w przeciągu całej wojny.
Wielu byłych brandenburczyków po wojnie zostało przyjętych do brytyjskiego SAS, amerykańskich sił specjalnych, czy francuskiej Legii Cudzoziemskiej. Również Związek Radziecki używał brandenburczyków w swoich operacjach specjalnych. Inni wyjechali do Afryki, Ameryki Południowej bądź Azji, gdzie zajmowali się handlem lub byli doradcami. Za licznymi zamachami stanu organizowanymi w nowo powstałych państwach afrykańskich stali brandenburczycy. Szefem służb specjalnych przywódcy Indonezji Sukarno był brandenburczyk. Doradcami Mao Zedonga także byli oficerowie Dywizji Brandenburg, podobnie jak separatysty z Konga Moïse Tshombego. Wielu brandenburczyków znajdowało się w służbie w armii pierwszego prezydenta Egiptu, Muhammada Nadżiba.
Struktura organizacyjna.
W 1942 r. jako Oddział Specjalny „Brandenburg”:
W 1943 r. jako Dywizja do Zadań Specjalnych „Brandenburg”:

</doc>
<doc id="760052" url="https://pl.wikipedia.org/wiki?curid=760052" title="Bitwa pod La Coruną">
Bitwa pod La Coruną

Bitwa pod La Coruñą – starcie zbrojne, które miało miejsce 16 stycznia 1809 r. w trakcie wojny na Półwyspie Iberyjskim, podczas tzw. ekspedycji Moore’a. Rozegrało się pomiędzy częścią francuskiej armii okupacyjnej pod dowództwem marszałka Soulta a brytyjskim korpusem ekspedycyjnym sir Johna Moore’a. Bitwa zakończyła się wynikiem nierozstrzygniętym. Po jej zakończeniu Brytyjczycy wycofali się na okręty stacjonujące w porcie La Coruña i opuścili Hiszpanię.
Podłoże.
Dnia 27 października 1807 r. Francja i Hiszpania w tajemnym układzie zawartym w miejscowości Fontainebleau postanowiły podbić Portugalię i podzielić się jej terytorium. Hiszpanie zagwarantowali Napoleonowi bezpieczny przemarsz przez terytorium kraju oraz kwatery dla żołnierzy francuskich w miastach. Napoleon jednak wysłał większą ilość wojsk niż przewidywał to układ i zajął północną część kraju aż do Madrytu nie napotykając oporu ze strony ludności Hiszpanii. Dopiero po zmuszeniu rodziny królewskiej do zrzeczenia się władzy i mianowaniu królem Hiszpanii brata Napoleona - Józefa doszło w kraju do wybuchu powstania ludowego przeciwko Francuzom. Powstanie to zapoczątkowało hiszpańską wojnę o niepodległość (lata 1808–1813).
W październiku 1808 r. Sir John Moore na czele swojego korpusu ekspedycyjnego wymaszerował z Portugalii w do Hiszpanii, chcąc wesprzeć Hiszpanów w walce z Francuzami. Po licznych niepowodzeniach musiał spiesznie wycofać się do Galicji i portowego miasta La Coruña. Korpus marszałka Soulta szedł jego śladem.
Przed bitwą.
Moore nie myślał o walce. Korpus marszałka Soulta wydawał mu się zbyt silny. Postanowił ewakuować się morzem, w którym to celu wezwał stacjonującą w zatoce Vigo flotę, a sam przystąpił do niszczenia tego, co nie mogło być zabrane. Do 14 stycznia wszystkie działa, z wyjątkiem dziewięciu, zostały zepchnięte z wysokiego klifu do morza. Tego samego dnia wieczorem do zatoki wpłynęło ponad sto statków transportowych i 12 okrętów wojennych; natychmiast rozpoczął się załadunek rannych, chorych, a wreszcie oddziałów kawalerii, która była bezużyteczna w poszarpanym, nierównym terenie wokół miasta. Wraz z kawalerzystami zabrano mniej niż 1 000 koni. Reszta miała zostać zabita.
Rzeź koni przeprowadzono z niezdarnym okrucieństwem. Wierzchowce zaciągano na brzeg urwiska nad plażą, tam strzelano je i strącano w dół, gdzie wyznaczeni żołnierze drewnianymi młotami dobijali te, które jeszcze żyły. Z niejasnych przyczyn kazano żołnierzom w pewnym momencie odłożyć pistolety i zacząć podrzynać koniom gardła przy pomocy pałaszy. Przerażone zwierzęta, widząc co dzieje się z innymi, rzucały się i kwiczały w panice, póki same nie zostały zarżnięte.
Moore obawiał się, że większości piechoty nie uda się – śladem kawalerzystów – zaokrętować bez walki z nadciągającymi Francuzami, a zwiad informował, że idące przodem dywizje generałów Merle'a i Mermenta są tuż. W nocy z 15 na 16 stycznia wysadzono w powietrze 4000 beczek prochu, a ranem dostrzeżono nadciągające od wschodu czołówki korpusu Soulta.
Przebieg bitwy.
15 stycznia 5 000 piechoty francuskiej gen. Jardona przypuściło pierwszy atak w nierównym, sfałdowanym terenie, wypierając Brytyjczyków ze wzgórz Palavea i Penasquedo. Francuskie kolumny szturmujące wzniesienie Monte Mero były wystawione na nękający ogień lekkiej piechoty brytyjskiej, ale przy wsparciu ognia artylerii zdołały wyprzeć 59. pułk piechoty poza grań. 51. pułk piechoty próbował zdobyć stanowiska francuskich armat, lecz nie dopuściła do tego piechota francuska. 
16 stycznia Francuzi weszli do Elviny. 42. pułk szkocki wyparł ich w krwawym boju na bagnety, jednak odwrót 50. pułku piechoty zmusił Szkotów do cofnięcia się na pozycje wyjściowe. Zanim jeszcze walka o Elvinę się skończyła, gen. Moore został trafiony w piersi kulą armatnią i poległ. Szkoci uderzyli na wioskę raz jeszcze i walczyli do nocy, ale nie zdołali jej odzyskać. Ich poświęcenie miało na celu zatrzymanie wojsk francuskich dla umożliwienia ewakuacji większości wojsk.
Po walce.
Wieczorem, wraz z zapadnięciem ciemności, Brytyjczycy rozpoczęli ostatni etap ewakuacji, szukając schronienia na pokładach statków transportowych. Francuzi ruszyli z pewnym opóźnieniem w pościg i nad ranem ich armaty zaczęły ostrzeliwać slupy i transportowce stojące w zatoce. Samej La Coruñy bronił, skazany z góry na przegraną, niewielki hiszpański garnizon pod dowództwem generała Alcedo. Dzięki zaporowemu ogniowi artylerii okrętowej, trzymającej wojska Soulta na dystans, ewakuacja przebiegła w miarę sprawnie i większość armii została uratowana. Wielu spośród tych żołnierzy walczyło później pod Wellingtonem, równie wielu stracono podczas niefortunnej wyprawy na Walcheren. Straty francuskie nie są dokładnie znane. Brytyjczycy stracili około 900 ludzi, a ponadto wielkie ilości wyposażenia i uzbrojenia, w tym 20 000 nowiutkich karabinów, które wpadły w ręce Francuzom.
Jeszcze w tym samym roku Brytyjczycy wrócili do Portugalii z nowym dowódcą, generałem Arthurem Wellesleyem, przyszłym księciem Wellington.

</doc>
<doc id="760057" url="https://pl.wikipedia.org/wiki?curid=760057" title="Missisip">
Missisip

Missisip, mississip lub mississipp (ang. "Mississippian")

</doc>
<doc id="760060" url="https://pl.wikipedia.org/wiki?curid=760060" title="Lew jaskiniowy">
Lew jaskiniowy

Lew jaskiniowy, europejski lub euroazjatycki lew jaskiniowy ("Panthera leo spelea" lub "Panthera spelaea") – wymarły ssak drapieżny z rodziny kotowatych.
Charakterystyka.
Był prawdopodobnie największym drapieżnikiem z grupy wielkich kotów z rodzaju "Panthera" jaki kiedykolwiek żył na Ziemi, około 25% większy od dzisiejszego lwa afrykańskiego i nieco większy od tygrysa. Wywodzi się z linii afrykańskich prymitywnych lwów określanych jako grupa "P. leo fossilis-spelaea". Z wyglądu stanowił formę pośrednią między współczesnym lwem a tygrysem. Ludzie pierwotni pozostawili jego liczne wizerunki w jaskiniach. Większość malowideł i rycin skalnych przedstawia lwy jaskiniowe bez grzywy, co sugeruje, że jej nie posiadały. Pokryte długą i gęstą sierścią, osiągały 3,5 m długości (od głowy do końca ogona). Samce ważyły średnio 270-320 kg, a samice 175 kg. Samiec największego żyjącego współcześnie kota – tygrysa syberyjskiego – waży średnio od 250 do 300 kg. Żywił się koniowatymi i jeleniowatymi.
Lew jaskiniowy egzystował w plejstocenie od co najmniej 300 tys. lat temu. Wymarł prawdopodobnie 10-11 tys. lat temu, podczas ostatniego zlodowacenia. Pewne niepotwierdzone przesłanki wskazują, że lew jaskiniowy zachował się znacznie dłużej na Bałkanach, aż do epoki historycznej 2 tys. lat temu, a o jego występowaniu w lasach Grecji wspominają Herodot i Arystoteles. Według tej teorii wytępiono go około I w. n.e. Większość uczonych jest jednak zdania, iż te relacje mówią o północnej rasie lwa azjatyckiego.
Jego głównym środowiskiem były stepy i lasy parkowe na północy oraz półpustynne obszary południowej Eurazji. Nie był przystosowany do warunków panujących na terenach pokrytych śniegiem, ani gęstą roślinnością. Lew jaskiniowy żył w całej Europie i w Azji, od Anglii do Syberii, a także na terenie Polski. W Polsce lew jaskiniowy znany jest ze stanowisk jaskiniowych na terenie Sudetów, Tatr oraz Wyżyny Krakowsko-Częstochowskiej. Jego szczątki spotykano również na terenach otwartych znajdujących się na Dolnym i Górnym Śląsku, na Pomorzu oraz w Wielkopolsce. Liczne szczątki zwierzęcia znalezione zostały w latach 1967–1970 w Jaskini Niedźwiedziej w Sudetach. Paleontolodzy podczas eksploracji jaskini wydobyli prawie kompletną czaszkę, kręgi, fragmenty miednicy i łopatki należące do dorosłych osobników.
Systematyka.
Lew jaskiniowy jest najczęściej opisywany jako podgatunek "Panthera leo" - pod nazwą "P. l. spelea". Badania genetyczne wykazują jednak wiele cech pośrednich pomiędzy lwem jaskiniowym, współczesnym lwem (afrykańskim i indyjskim) i tygrysem, co sugeruje wydzielenie lwa jaskiniowego jako odrębnego gatunku, który wyewoluował niezależnie od "Panthera leo". Z tych samych badań wynika również, że amerykańska linia lwów (lew amerykański, "P. l. atrox") jest bardzo blisko spokrewniona z linią euroazjatycką. Prawdopodobnie lwy europejskie przedostały się do Ameryki Północnej przez most lądowy Beringa.

</doc>
<doc id="760062" url="https://pl.wikipedia.org/wiki?curid=760062" title="Cywet">
Cywet

Cywet (Cybet) ("Viverra Civetta Extract") – ekstrakt z wysuszonych gruczołów okołoodbytniczych, wydzielających feromony, pochodzących od kilku ssaków z podrodziny wiwerowatych, nazywanych cywetami lub cybetami (np. cyweta afrykańska, "Viverra civetta, Viverra zibetha"). Zwierzęta zamieszkują obszar Abisynii, Gwinei, Senegalu i Indii. Istnieje możliwość operacyjnego usunięcia tego gruczołu, co uchroniłoby zwierzę przed śmiercią, jednak wysoka cena tego produktu sprawia, że zwierzęta są specjalnie do tego celu hodowane i zabijane. Istnieje jeszcze druga metoda otrzymywania cywetu, ale jest ona niezwykle okrutna i bolesna dla cywet. Zwierzęta hoduje się w bardzo ciasnych klatkach i, aby zwiększyć ilość wydzieliny gruczołowej, nieustannie się je drażni. Cywet wydzielają samce i samice. W ciągu roku można od jednego osobnika uzyskać około 250 g cywetu. Jest to substancja o żółtej barwie i o konsystencji masła. Zwykle otrzymuje się tinkturę przez kilkumiesięczną macerację rozdrobnionego wysuszonego gruczołu zimnym alkoholem etylowym lub na gorąco. Konkret i absolut wytwarza się przez ekstrakcję eterem naftowym i etanolem. Mimo okrutnych metod pozyskiwania tej substancji zapachowej obecnie w niektórych krajach Azji i Afryki nadal jest ona sprzedawana, a powodem ciągłego zainteresowania tym produktem jest brak możliwości zastąpienia go substancjami pochodzenia roślinnego czy syntetycznego.
Stosowany w przemyśle perfumeryjnym jako utrwalacz zapachów (fiksator). Zaliczany do feromonów. Głównym składnikiem cywetu jest cyweton (cybeton) – makrocykliczny keton nienasycony o nazwie systematycznej (9Z)-1-cykloheptadec-9-enon.
Główne składniki

</doc>
<doc id="760063" url="https://pl.wikipedia.org/wiki?curid=760063" title="Jedwabna nadzieja">
Jedwabna nadzieja

Jedwabna nadzieja (ang. "Silk Hope") – amerykański film telewizyjny z 1999 roku na podstawie książki Lawrence'a Naumoffa z udziałem Farrah Fawcett. 
Treść.
Frannie Vaughn była zawsze czarną owcą w rodzinie. Niespokojna dusza, prowadziła przez lata "rozrywkowe" życie, zmieniała mężczyzn jak rękawiczki. Matka i siostra Natalie uważały, że ma to po ojcu, który opuścił rodzinę, gdy jego dwie córki były jeszcze małe. Od tamtego czasu żona i córki nie miały od niego żadnych wieści.
Kiedy okazuje się, że matka jest ciężko chora i lekarze dają jej najwyżej pół roku życia, Frannie decyduje się wrócić do rodzinnego miasteczka Silk Hope, w stanie Północnej Karoliny. Niestety, przybywa za późno. Frannie ma wyrzuty sumienia. Postanawia zostać w domu, uporządkować swoje sprawy, zacząć nowe życie.
Aby udowodnić, że się zmieniła, Frannie podejmuje pracę w miejscowych zakładach odzieżowych. W fabryce spotyka brygadzistę Rubina, w którym się zakochuje.

</doc>
<doc id="760064" url="https://pl.wikipedia.org/wiki?curid=760064" title="Pensylwan">
Pensylwan

Pensylwan (ang. "Pennsylvanian")

</doc>
<doc id="760066" url="https://pl.wikipedia.org/wiki?curid=760066" title="Hipolipoproteinemie">
Hipolipoproteinemie

Hipolipoproteinemie – grupa chorób metabolicznych, związanych z zaburzeniami gospodarki lipidowej, objawiających się niedoborem lipoprotein w organizmie.

</doc>
<doc id="760067" url="https://pl.wikipedia.org/wiki?curid=760067" title="Hipolipoproteinemia">
Hipolipoproteinemia



</doc>
<doc id="760069" url="https://pl.wikipedia.org/wiki?curid=760069" title="Alfalipoproteinemia">
Alfalipoproteinemia



</doc>
<doc id="760077" url="https://pl.wikipedia.org/wiki?curid=760077" title="Grupa Pancerna Guderian">
Grupa Pancerna Guderian



</doc>
<doc id="760082" url="https://pl.wikipedia.org/wiki?curid=760082" title="Leśnicki Potok">
Leśnicki Potok

Leśnicki Potok, Leśny Potok () – prawy dopływ Dunajca uchodzący do niego w końcowej części pienińskiego przełomu tej rzeki. Jego źródła znajdują się na wysokości ok. 700 m n.p.m. u podnóży Wysokiego Wierchu. Uchodzi do Dunajca na wysokości 429 m n.p.m., tworząc głęboki przełom, o bardzo stromych ścianach pomiędzy skałami o nazwach Sama Jedna oraz Wylizana i Bystrzyk. Potok płynie w nim ciasnym wąwozem o wysokich, niemal pionowych ścianach.
Do Leśnego Potoku prowadzi od Szczawnicy popularny szlak spacerowy – Droga Pienińska. U ujścia potoku, pod Wylizaną, odchodzi od niej biegnąca wzdłuż potoku droga do Leśnicy. Przed 1967 rokiem była jedyną drogą prowadzącą do tej miejscowości (nim wybudowano drogę do Wielkiego Lipnika). Po drodze do Leśnicy jest schronisko (hotel górski) "Chata Pieniny".
Przy ujściu Leśnickiego Potoku do Dunajca rośnie duża populacja rzadkiej w Karpatach rośliny – omanu wąskolistnego.

</doc>
<doc id="760086" url="https://pl.wikipedia.org/wiki?curid=760086" title="Stefania Rocca">
Stefania Rocca

Stefania Rocca (ur. 24 kwietnia 1971 w Turynie) − włoska aktorka.

</doc>
<doc id="760087" url="https://pl.wikipedia.org/wiki?curid=760087" title="Zespół Bassena-Kornzweiga">
Zespół Bassena-Kornzweiga



</doc>
<doc id="760088" url="https://pl.wikipedia.org/wiki?curid=760088" title="Boyd Tinsley">
Boyd Tinsley

Boyd Tinsley (ur. 16 maja 1964 w Charlottesville) – skrzypek w amerykańskim zespole rockowym (jamowym) Dave Matthews Band.
Życiorys.
Wychowany w muzykalnej rodzinie – jego ojciec był dyrektorem chóru, a wujek grał na basie i trąbce w lokalnych kapelach. Boyd dorastał w tym samym sąsiedztwie co perkusista Carter Beauford i saksofonista LeRoi Moore (również przyszli członkowie Dave Matthews Band). Na skrzypcach nauczył się grać dzięki zrządzeniu losu – zapisał się na zajęcia orkiestrowe w szkole średniej, z zamiarem nauki gry na gitarze. Pomysł nauki gry na skrzypcach okazał się jednak dla niego wystarczająco ciekawy.
Jako nastolatek stworzył Orkiestrę Młodzieżową Charlottesville-Albemarle, razem m.in. ze Stefanem Lessardem – przyszłym basistą Dave Matthews Band. Boyd uczył się gry na skrzypcach w klasie Isidora Saslava, koncertmistrza Baltimore Symphony Orchestra. Ten zaproponował 16-letniemu Tinsleyowi możliwość przeniesienia się do Baltimore i zostania wirtuozem. Jednak skrzypek zdawał sobie sprawę, że nie był gotowy do zaangażowania się w tak poważny projekt. Wkrótce zdecydował też, że nie chce dalej podążać ścieżką muzyki orkiestrowej i zaczął interesować się rockiem, bluesem i jazzem.
Dostał się na University of Virginia, gdzie został członkiem braterstwa Sigma Nu, pod wpływem którego zajął się pracą dobroczynną. Zaczął także działać w fundacji Bama Works. W tamtym okresie zaczął regularnie brać udział w całonocnych jam sessions. Na nich pojawiali się nie tylko muzycy z college'u. Zainteresowali się jego grą tacy muzycy jak Jorma Kaukonen (członek zespołów Hot Tuna i Jefferson Airplane). We wczesnych latach 90. Tinsley założył zespół "Boyd Tinsley Band", którego działalność trwała jednak tylko kilka lat.
W 1991 Dave Matthews poprosił go o zagranie z utworu "Tripping Billies" na kasecie demo Dave Matthews Band. Ostatecznie, Tinsley dołączył do kapeli i jest z nią już od tamtej pory. W 2003 Tinsley nagrał album solowy, pt. "True Reflections", na którym znalazł się m.in. utwór tytułowy, który został napisany ponad dziesięć lat wcześniej.
Ogromną pasją życiową Boyda Tinsleya jest również tenis ziemny. Skrzypek jest bliskim przyjacielem amerykańskiego tenisisty Andy’ego Roddicka. Tinsley jest również sponsorem kobiecego turnieju tenisowego odbywającego się w Charlottesville. Boyd Tinsley jest regularnym gościem turnieju na kortach trawiastych Wimbledonu oraz autorem i wykonawcą okazjonalnej piosenki The Ghosts of Wimbledon. Udziela się on również charytatywnie grywając pokazowe mecze deblowe m.in. z Pete’em Samprasem i Johnem McEnroe.

</doc>
<doc id="760091" url="https://pl.wikipedia.org/wiki?curid=760091" title="Port Saint Charles">
Port Saint Charles

Port Saint Charles - luksusowa i ekskluzywna marina usytuowana na zachodnim wybrzeżu Barbadosu. Znajduje się niedaleko Speightstown w Six Mens Bay w parafii Saint Peter. Jej zabudowa to luksusowe apartamenty i domki wypoczynkowe. Marina leży nad małą wewnątrzlądową laguną służącą jako przystań, żeby rezydenci mieli blisko do swoich jachtów, kiedy są na wakacjach.
W marinie znajdują się: oddział celny, biuro kontroli paszportowej i oddział Straży Przybrzeżnej. Jest klasyfikowany jako jeden z dwóch portów na Barbadosie. Drugim jest "Deep Water Harbour" w Bridgetown- stolicy Barbadosu. Na terenie mariny znajdują się także: lądowisko dla helikopterów i salon spa.
Laguna jest terenem objętym ochroną i jest dostępna tylko dla rezydentów mariny i pracowników.
Zabudowaniami na terenie mariny zarządza firma Port St. Charles Development Ltd.

</doc>
<doc id="760094" url="https://pl.wikipedia.org/wiki?curid=760094" title="Andris Biedriņš">
Andris Biedriņš

Andris Biedriņš (ur. 2 kwietnia 1986 w Rydze) – łotewski koszykarz grający na pozycji środkowego, reprezentant Łotwy.
Kariera sportowa.
Przed rozpoczęciem kariery w NBA występował w łotewskiej drużynie Skonto Ryga. W 2004 został wybrany w pierwszej rundzie draftu z numerem 11 przez Golden State Warriors. W swoim pierwszym sezonie w NBA wystąpił w 30 spotkaniach zdobywając średnio 3,6 punktu na mecz. Debiutował w NBA w wieku 18 lat jako najmłodszy zawodnik Golden State w historii. Drugi Łotysz w historii NBA.
10 lipca 2013, Warriors wytransferowali Biedriņša do Utah Jazz. 5 kwietnia 2014 został zwolniony przez drużynę z Salt Lake City.

</doc>
<doc id="760097" url="https://pl.wikipedia.org/wiki?curid=760097" title="Szeherezada (postać)">
Szeherezada (postać)

Szeherezada – postać najprawdopodobniej fikcyjna, główna bohaterka "Księgi tysiąca i jednej nocy".
Biografia.
Szeherezada była córką wezyra. Ze względu na wysoką pozycję swego ojca znała i przyjaźniła się z synem sułtana, księciem Szachrijarem. Uważała go za chłopca dobrego i sympatycznego. Jednak wkrótce potem wyjechała i nie widziała swojego przyjaciela przez wiele lat.
Po kilkunastu latach Szeherezada była już dorosłą i piękną kobietą. Powróciła do Bagdadu, swojego rodzinnego państwa. Jednak zastała zupełnie inny świat. Od ojca dowiedziała się, że zdradzony przez żonę i brata, sułtan Szachrijar, wówczas dorosły mężczyzna, postanowił po nocy poślubnej, o wschodzie słońca zabijać swoje kolejne małżonki. Kiedy zaczęło brakować kobiet w haremie, Szeherezada zdecydowała się zostać kolejną żoną sułtana, wiedząc, że zabije on ją następnego dnia. Odbył się ślub i nastała noc poślubna.
Szeherezada zaczęła opowiadać baśń, której Szachrijar początkowo nie chciał słuchać. Później jednak zafascynował się opowieściami swej małżonki. Sułtanka Szeherezada, zauważając wschodzące słońce, przerwała opowieść w najciekawszym momencie, przed samym końcem. Sułtan chciał zabić Szeherezadę, ale obawiał się, że pozbawiając ją życia, nigdy nie dowie się zakończenia opowieści. Darował jej więc życie na następną noc, aby skończyła baśń. Szeherezada skończyła pierwszą opowieść i zaczęła kolejną, a przed samym jej końcem przerwała. W ten sposób sułtan darował jej życie na kolejną noc – i kolejną, i kolejną, i kolejną itd.
Tak Szeherezada opowiadała sułtanowi baśnie przez 1001 nocy. Po tym czasie sułtan postanowił jej nie zabijać i pozostawić przy życiu. Poza tym zakochał się w swej żonie i wiedział, że nie mógłby jej zabić. Tak więc dzięki Szeherezadzie sułtan Szachrijar stał się normalnym człowiekiem, kochającym mężem i ojcem oraz wspaniałym sułtanem i wodzem.

</doc>
<doc id="760099" url="https://pl.wikipedia.org/wiki?curid=760099" title="Jezioro Rumiańskie">
Jezioro Rumiańskie

 
Jezioro Rumiańskie – jezioro w woj. warmińsko-mazurskim, w pow. działdowskim, w gminie Rybno, leżące na terenie Pojezierza Chełmińsko-Dobrzyńskiego. Jest to typowe jezioro rynnowe.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Rumiańskie". W różnych publikacjach i na mapach topograficznych jezioro to występuje pod nazwą "Rumian".
Powierzchnia zwierciadła wody według różnych źródeł wynosi od 288,5 ha do 305,8 ha.
Zwierciadło wody położone jest na wysokości 151,8-151,9 m n.p.m. lub 151,6 m n.p.m. Średnia głębokość jeziora wynosi 6,5 m, natomiast głębokość maksymalna 14,4 m.
W oparciu o badania przeprowadzone w 1997 roku wody jeziora zaliczono do III klasy czystości.

</doc>
<doc id="760101" url="https://pl.wikipedia.org/wiki?curid=760101" title="24 Pułk Ułanów">
24 Pułk Ułanów

24 Pułk Ułanów im. Hetmana Wielkiego Koronnego Stanisława Żółkiewskiego (24 puł) – oddział kawalerii Wojska Polskiego II RP.
Pułk w walce o granice.
Rodowód pułku sięga 6 lipca 1920 roku, kiedy to pułkownik Tadeusz Żółkiewski z rozkazu generalnego inspektora Armii Ochotniczej, generała broni Józefa Hallera przystąpił do organizowania Małopolskiej Brygady Jazdy Ochotniczej na terenie Okręgu Generalnego „Lwów” z ośrodkami koncentracji we Lwowie, Przemyślu i Stanisławowie. Do sformowania brygady ostatecznie nie doszło, lecz pułkownik Żółkiewski w sierpniu 1920 roku przy szwadronie zapasowym 14 pułku Ułanów Jazłowieckich we Lwowie zorganizował 214 pułk ułanów. 8 sierpnia pułk został oddany do dyspozycji Naczelnego Dowództwa z poleceniem przetransportowania do Mławy. 9 i 10 sierpnia oddziały pułku w liczbie 35 oficerów, 805 szeregowych i 422 koni zostały zawagonowane i skierowane do Mławy. Zmiana sytuacji na froncie wymusiła zmianę miejsca wyładowania transportów. Pierwsze oddziały zostały skierowane do Modlina, a następnie do rejonu Nowy Dwór Mazowiecki-Błonie. Tam też zostały skierowane kolejne oddziały pułku wyładowane w Warszawie. 
We wrześniu 1920, podczas marszu Grupy Operacyjnej gen. Franciszka Krajowskiego na Kowel, 214 pułk ułanów podszedł pod Turzysk, gdzie spodziewano się zastać oddziały sowieckiej 12 Armii. Przeciwnik zdemoralizowany udanym zagonem polskiej grupy motorowej na Kowel, po krótkim oporze rzucił się do ucieczki pozostawiając cały sprzęt ciężki i zgromadzone na stacji transporty wojskowe. Pułk zdobył 4 parowozy, 181 wagonów w większości wyładowanych zapasami i sprzętem wojskowym, wagony pociągu pancernego „Krasny Kawaleryjski”, trzy samochody pancerne, 8 dział, 30 cekaemów i duże ilości amunicji. W ręce ułanów wpadło kilkudziesięciu jeńców z 7., 58. i 25 Dywizji Strzelców. 
Pułk wziął udział w walkach 1920 na Zamojszczyźnie, na Wołyniu i w środkowej Litwie.
Kawalerowie Virtuti Militari.
Ponadto 9 oficerów, 14 podoficerów i 29 ułanów zostało odznaczonych Krzyżem Walecznych.
Pułk w okresie pokoju.
W drugiej dekadzie listopada 1920 roku pułk został przetransportowany koleją z Grodna do Żółkwi. 20 lutego 1921 roku oddział został przesunięty do Dębicy, a 21 lipca tego roku do Staszowa i Pińczowa. 4 grudnia 1921 roku, z powodu bardzo trudnych warunków kwaterunkowych w Pińczowie, część jednostki została przeniesiona do Jarosławia. 4 kwietnia 1922 roku pułk przeniósł się z Jarosławia i Staszowa do Kraśnika, w którym stacjonował do września 1939 roku. 
19 maja 1927 roku minister spraw wojskowych, marszałek Polski Józef Piłsudski ustalił i zatwierdził dzień 21 września jako datę święta pułkowego. Święto pułkowe było obchodzone w rocznicę bitwy i szarży 214 pułku ułanów pod Stepaniem 21 września 1920 roku, który to dzień był wielkim triumfem bojowym ułanów-ochotników.
W latach 30. XX wieku pułk nieoficjalnie używał imienia „hetmana Stanisław Żółkiewskiego”. Imię patrona zostało zatwierdzone oficjalnie dopiero w czerwcu 1940 roku we Francji.
26 czerwca 1935 roku kierownik Ministerstwa Spraw Wojskowych, generał brygady Tadeusz Kasprzycki zmienił datę święta pułkowego z 21 września na 6 lipca, w rocznicę powstania 214 pułku ułanów.
27 listopada 1938 24 p.uł. stoczył walkę z wojskiem czechosłowackim pod miejscowością Ździar. W potyczce zginął mjr Stefan Rago.
Walki pułku w kampanii wrześniowej.
Kampanię wrześniową pułk odbył w ramach 10 Brygady Kawalerii.
Pierwszą walkę stoczył 1 września pod Jordanowem i Wysoką. Walczył pod: Kasiną Wielką – 2 września, Leszczyną – 5 września, od 8 września pod Łańcutem, Rzeszowem, Radymnem, Dobrosinem, pod Grzybowicą – 15 września.
Granicę węgierską pułk przekroczył 19 września 1939. Za kampanię wrześniową pułk został odznaczony orderem Virtuti Militari.
Kawalerowie Virtuti Militari.
Żołnierze pułku odznaczeni Orderem Virtuti Militari za kampanię wrześniową 1939:
Pułk w PSZ na Zachodzie.
Pułk został odtworzony we Francji a następnie w Anglii. Wojnę 24 pułk ułanów zakończył 5 maja 1945 na terytorium Niemiec przebywszy całą kampanię w składzie 10 Brygady Kawalerii Pancernej.
Symbole pułkowe.
Sztandar.
Sztandar 24 pułku ułanów został ufundowany przez byłych żołnierzy 214 pułku ułanów Armii Ochotniczej, a wręczony 30 kwietnia 1923 w Warszawie przez marszałka Józefa Piłsudskiego.
Na jednej stronie sztandaru widnieje znak "214 PU A.O.", napis "Honor i Ojczyzna", zaś na drugiej numer Pułku – „24” i Orzeł Biały.
Po kampanii 1939 sztandar został przewieziony do Francji; skąd przeszedł z pułkiem do Wielkiej Brytanii i towarzyszył mu w kampanii 1944/1945 roku.
11 listopada 1966 roku w Londynie generał broni Władysław Anders udekorował sztandar pułku Krzyżem Srebrnym Orderu Virtuti Militari nr 1329.
Odznaka pułkowa.
14 stycznia 1928 roku Minister Spraw Wojskowych marszałek Polski Józef Piłsudski zatwierdził wzór i regulamin odznaki pułkowej. 
Odznaka o wymiarach 45x45 mm ma kształt zbliżony do Krzyża Walecznych o ramionach emaliowanych w kolorze białym z żółtym paskiem pośrodku. Na środek krzyża nałożony srebrny orzeł wz. 1927, między ramionami promienie słońca. Dwuczęściowa - oficerska, wykonana w srebrze lub w tombaku srebrzonym, łączona trzema nitami, emaliowana, na rewersie odznaki honorowej adnotacja "honoris causa". Wykonawcą odznaki był Wiktor Gontarczyk z Warszawy.
Żołnierze pułku.
Żołnierze 24 pułku ułanów - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="760106" url="https://pl.wikipedia.org/wiki?curid=760106" title="Anna (Ohio)">
Anna (Ohio)

Anna – wieś w USA, w stanie Ohio, w hrabstwie Shelby.
W roku 2010, 33,4% mieszkańców było w wieku poniżej 18 lat, 7,2% było w wieku od 18 do 24 lat, 30,5% było od 25 do 44 lat, 21,9% było od 45 do 64 lat, a 7,1% było w wieku 65 lat lub starszych. We wsi było 48,4% mężczyzn i 51,6% kobiet.
Liczba mieszkańców w 2010 roku wynosiła 1 567, a w 2012 wynosiła 1552.

</doc>
<doc id="760107" url="https://pl.wikipedia.org/wiki?curid=760107" title="Ansonia (Ohio)">
Ansonia (Ohio)

Ansonia – wieś w USA, w stanie Ohio, w hrabstwie Darke.
Liczba mieszkańców w 2000 roku wynosiła 1 145.

</doc>
<doc id="760108" url="https://pl.wikipedia.org/wiki?curid=760108" title="W. Wallace Smith">
W. Wallace Smith

William Wallace Smith (ur. 18 listopada 1900, zm. 4 sierpnia 1989) – amerykański duchowny, syn proroka Josepha Smitha III. Był trzecim jego synem, który został prezydentem-prorokiem w Zreorganizowanym Kościele Jezusa Chrystusa Świętych w Dniach Ostatnich (od 2001: Społeczność Chrystusa), po Fredericku M. Smisie i Israelu A. Smisie. Urząd prezydencki sprawował w latach 1958–1978.
W 1958 zamiast powołania Lynna Smitha do objęcia biura Przewodniczącego Patriarchy, stanowisko przekazał Royowi Cheville'owi, zrywając z zasadą sukcesji linearnej. W latach 60. XX wieku W. Wallace Smith odbył podróż misyjną po całym świecie i zaobserwował wzrost Kościoła poza Stanami Zjednoczonymi, szczególnie w Afryce, Ameryce Łacińskiej i na Dalekim Wschodzie. Wydarzenia te zmieniły oblicze Kościoła, który pojawił się w 50 krajach świata. Od tego czasu zauważamy początek nowego okresu dziejów Kościoła, któremu towarzyszyć będą poczesne zmiany w nauce i praktykach.
W. Wallace Smith w 1976 wybrał na następcę swojego syna, Wallace’a B. Smitha, sam zaś w 1978 stał się pierwszym prezydentem, który „odszedł na emeryturę” (wszyscy dotychczasowi prezydenci służyli na tym stanowisku aż do śmierci).

</doc>
<doc id="760110" url="https://pl.wikipedia.org/wiki?curid=760110" title="Antioch (Ohio)">
Antioch (Ohio)

Antioch – wieś w USA, w hrabstwie Monroe, w stanie Ohio.
W roku 2010, 25,6% mieszkańców było w wieku poniżej 18 lat, 4,6% było w wieku od 18 do 24 lat, 23,3% było od 25 do 44 lat, 34,9% było od 45 do 64 lat, a 11,6% było w wieku 65 lat lub starszych. We wsi było 52,3% mężczyzn i 47,7% kobiet.
Liczba mieszkańców w 2010 roku wynosiła 86, a w 2012 roku wynosiła 86.

</doc>
<doc id="760113" url="https://pl.wikipedia.org/wiki?curid=760113" title="Malichy (przystanek kolejowy)">
Malichy (przystanek kolejowy)

Malichy – przystanek Warszawskiej Kolei Dojazdowej położony przy ul. Dolnej w dzielnicy Malichy w Pruszkowie. 
Według danych Urzędu Transportu Kolejowego, w roku 2017 stacja obsługiwała 500–699 pasażerów na dobę. 
Opis przystanku.
Peron.
Przystanek składa się z dwóch peronów bocznych leżących po przeciwnych stronach ulicy. Na peronach znajdują się dwie blaszane wiaty przystankowe
Punkty sprzedaży biletów.
Na przystanku funkcjonuje biletomat.
Przejazd kolejowy.
Pomiędzy peronami znajduje się przejazd kolejowy. Położony jest wzdłuż ul. Dolnej. 

</doc>
<doc id="760115" url="https://pl.wikipedia.org/wiki?curid=760115" title="Saint Philip (parafia)">
Saint Philip (parafia)

St. Philip – parafia na południowo-wschodnim krańcu wyspy Barbados. Największą atrakcją regionu jest Sam Lord's Castle – gregoriańska posiadłość zbudowana w 1820 roku.

</doc>
<doc id="760120" url="https://pl.wikipedia.org/wiki?curid=760120" title="Žarko Čabarkapa">
Žarko Čabarkapa

Žarko Čabarkapa (cyr. Жарко Чабаркапа; ur. 21 maja 1981 w Zrenjaninie) – serbski koszykarz występujący na pozycji silnego skrzydłowego.
Kariera.
Przed przybyciem do NBA występował w serbskiej drużynie Bleopetrol (1998-2001) i czarnogórskiej Budućnost (2001-2003). W 2003 roku został wybrany przez Phoenix Suns z numerem 17. w drafcie. W swoim pierwszym sezonie w NBA w barwach Suns wystąpił w 49 meczach zdobywając średnio 4,1 punktu na mecz. W drugim roku gry w NBA (2004-2005) rozegrał w barwach Suns zaledwie 3 mecze po czym przeniósł się do Golden State Warriors. Tam wystąpił aż w 77 spotkaniach zdobywając 6,1 punktu na mecz. W sezonie 2005-06 w barwach Warriors rozegrał 61 spotkań rzucając 3,3 punktu na mecz. 16 stycznia 2009 podpisał kontrakt z KK Budućnost Podgorica.

</doc>
<doc id="760121" url="https://pl.wikipedia.org/wiki?curid=760121" title="Nawigacja satelitarna">
Nawigacja satelitarna

Nawigacja satelitarna – rodzaj radionawigacji wykorzystujący fale radiowe nadawane ze sztucznych satelitów w celu określania położenia punktów i poruszających się odbiorników wraz z parametrami ich ruchu na powierzchni Ziemi. Jeżeli system nawigacji satelitarnej pokrywa swoim zasięgiem całą ziemię, mówi się o systemach GNSS (ang. "Global Navigation Satellite Systems") – do takich systemów należy m.in. najpopularniejszy obecnie amerykański GPS ("Global Positioning System"), rosyjski GLONASS czy też europejski Galileo. Systemem, który swoim zasięgiem nie pokrywa całej Ziemi (czyli nie jest systemem GNSS), jest japoński system QZSS (ang. "Quasi-Zenith Satellite System"), który dostarcza usługi na obszarze płd.-wsch. Azji i Oceanii.
Zarys historyczny.
Dzisiejsze systemy satelitarne zostały zapoczątkowane przez system Transit, stworzony w 1958 w Laboratorium Fizyki Stosowanej Uniwersytetu Johnsa Hopkinsa w USA. System ten miał praktyczne zastosowanie w nawigacji morskiej oraz służył jako pomoc geodezyjna i źródło częstotliwości wzorcowej. Od 1967 system Transit zaczął być sporadycznie wykorzystywany również do celów cywilnych. Na początku lat 80. stał się ogólnodostępny. Złożony z sześciu satelitów, był stosowany do 31 grudnia 1996.
W 1960 został skonstruowany system satelitarny "MOSAIC (Mobile System for Accurate ICBM Control)", mający określać koordynaty ruchomych wyrzutni rakiet Minuteman. Z powodu zawieszenia prac nad systemem rakietowym nigdy nie zaczął funkcjonować.
"SECOR (Sequential Collation of Range)" to uruchomiony w kwietniu 1964 satelitarny system lokalizacyjny i nawigacyjny. Był złożony z trzynastu satelitów, stworzony na potrzeby wojsk lądowych.
W 1967 ZSRR uruchomiło swój pierwszy system nawigacyjny "CYKADA".
Zasady wyznaczania pozycji.
Wyznaczanie pozycji polega na pomiarze czasu propagacji sygnału (pomiar kodowy) oraz przesunięcia fazowego (pomiar fazowy) sygnału nadawanego przez satelitę poruszającego się po znanej orbicie. W nawigacji wykorzystywane są przybliżone współrzędne satelitów nadawane w depeszy nawigacyjnej zakodowanej na transmitowanym sygnale oraz wyłącznie pomiary kodowe (dokładność ok. 30 m). W geodezji w celu zwiększenia precyzji wykorzystuje się pomiary kodowe, pomiary fazowe oraz orbity precyzyjne (współrzędne satelitów z dokładnością około 0,03 m).
Na podstawie pomiarów kodowych lub fazowych wyznaczane są odległości satelita – odbiornik. Tak wyznaczona odległość obarczona jest wieloma błędami pomiarowymi spowodowanymi: błędami zegara satelity, błędami zegara odbiornika, wpływem jonosfery, wpływem troposfery, efektami relatywistycznymi. Dlatego w pomiarach nawigacji satelitarnej wykorzystuje się systemy wspomagające, takie jak EGNOS lub serwisy ASG-EUPOS: NAWGEO, KODGIS, NAWGIS.
Znajomość odległości do satelitów pozwala na wyznaczenie współrzędnych odbiornika poprzez rozwiązanie przestrzennego wcięcia wstecz. Obserwacje do minimalnie 4 satelitów, pozwalają na wyznaczenie pozycji odbiornika, ponieważ w równaniach występują 4 niewiadome: współrzędne odbiornika XYZ oraz poprawka do zegara odbiornika.
Przy korzystaniu z nawigacji satelitarnej uwzględniane są nie tylko efekty szczególnej teorii względności (STW), a także efekty ogólnej teorii względności (OTW), która jest jej generalizacją dla zakrzywionej czasoprzestrzeni. Te drugie to m.in. opóźnienie Shapiro, nowe linie geodezyjne (w porównaniu z teoriami nierelatywistycznymi), nowy wpływ innych niż Ziemia ciał Układu Słonecznego, "phase wind-up". Efekty OTW mają wpływ na orbitę satelity, jego sygnał, jego zegar i zegar odbiornika.
Zastosowanie nawigacji satelitarnej.
Oprócz zastosowań militarnych, system nawigacji satelitarnej jest obecnie spotkany w bardzo wielu różnych dziedzinach gospodarczych m.in. w:
Specyfikacja i wymagania.
Wymagania na systemy nawigacji satelitarnej (w szczególności systemy globalne – GNSS) zostały określone m.in. przez Organizację Międzynarodowego Lotnictwa Cywilnego. Zdaniem organizacji istniejące systemy (takie jak GPS) nie spełniają pożądanych wymagań (związanych z transportem lotniczym), lecz mogą stać się podstawą do budowy przyszłych sieci w sposób ewolucyjnego udoskonalania istniejących systemów.
Koncepcja tak rozumianego docelowego systemu zakłada eliminację typowych niedomagań GPS poprzez zwielokrotnienie źródeł informacji pozycyjnej, zapewnienie nieprzerwanego dopływu danych korekcyjnych oraz możliwość stałego monitoringu jakości danych pozycyjnych. Faza pierwsza (zwana "GNSS-1") bazuje na istniejących segmentach orbitalnych GPS Navstar i rosyjskiego systemu GLONASS. Rozwinięciem "GNSS-1" ma być "GNSS-2". Konstelacja satelitów nawigacyjnych będzie obejmować satelity GPS Navstar typu II F, GLONASS M i Galileo. Dokładność wynosi 30-100 metrów i wciąż trwają prace badawcze w celu jej poprawy.

</doc>
<doc id="760123" url="https://pl.wikipedia.org/wiki?curid=760123" title="Antwerp (Ohio)">
Antwerp (Ohio)

Antwerp – wieś w USA, w hrabstwie Paulding, w stanie Ohio. Aktualnie (2014) burmistrzem wsi jest Tom Van Vlerah.
W roku 2010, 26,3% mieszkańców było w wieku poniżej 18 lat, 7,3% było w wieku od 18 do 24 lat, 24,1% miało od 25 do 44 lat, 26,5% miało od 45 do 64 lat, a 15,7% było w wieku 65 lat lub starszych. We wsi było 48,2% mężczyzn i 51,8% kobiet.
Liczba mieszkańców w 2010 roku wynosiła 1 736, a w 2012 wynosiła 1719.

</doc>
<doc id="760130" url="https://pl.wikipedia.org/wiki?curid=760130" title="Apple Creek (Ohio)">
Apple Creek (Ohio)

Apple Creek – wieś w USA, w stanie Ohio, w hrabstwie Wayne.
Liczba mieszkańców w 2000 roku wynosiła 999.

</doc>
<doc id="760132" url="https://pl.wikipedia.org/wiki?curid=760132" title="Aquilla (Ohio)">
Aquilla (Ohio)

Aquilla – wieś w USA, w stanie Ohio, w hrabstwie Geauga.
Liczba mieszkańców w 2010 roku wynosiła 386, a w roku 2012 wynosiła 341.

</doc>
<doc id="760133" url="https://pl.wikipedia.org/wiki?curid=760133" title="27 Pułk Ułanów">
27 Pułk Ułanów

 
27 Pułk Ułanów im. Króla Stefana Batorego (27 puł.) – oddział kawalerii Wojska Polskiego II RP.
Pułk powstał około połowy 1921 roku na bazie utworzonego 28 lipca 1920 203 Ochotniczego pułku ułanów , przejmując jego tradycje bojowe z okresu wojny polsko-sowieckiej. Od 16 października 1936 r.: „27 pułk ułanów im. Króla Stefana Batorego”&lt;ref name="15/16X1936"&gt;Dz. Rozk. MSWojsk. Nr 15 z 16 października 1936 roku, poz. 183.&lt;/ref&gt;.
Kampanię wrześniową w 1939 pułk odbył w składzie Nowogródzkiej Brygady Kawalerii.
Pułk walczył pod Mińskiem Mazowieckim (13 września), Krasnobrodem (23 września), Hutą Różaniecką i Morańcami (26 września). 27 września pod wsią Władypol pułk kapitulował otoczony przez Armię Czerwoną.
W okresie II wojny światowej odtworzony w ramach Armii Krajowej; rozwiązany w styczniu 1945 roku.
Powstanie i organizacja pułku.
28 lipca 1920 roku rtm. Adam Zakrzewski otrzymał rozkaz sformowania 203 Ochotniczego pułku ułanów. Sztab pułku ze szwadronem łączności stanął we wsi Żelazków. Następnego dnia rtm. Zakrzewski podpisał pierwszy rozkaz pułkowy, w którym między innymi wyznaczył dowódców formujących się szwadronów. Korpus oficerski tworzony był z oficerów wszystkich formacji WP: legionów, ułanów krechowieckich i pułków jazdy. Podoficerowie powołani zostali z poboru, a szeregi ułanów stanowili ochotnicy. Konie w 40% stanowiły własność ochotników, broni w początkowym okresie brakowało, a umundurowanie dostarczył częściowo szwadron zapasowy. Barwy pułkowe pozostały identyczne z barwami 3 pułku ułanów tj. biało-żółte.
1 szwadron formował się w Goliszewie, 2 w Garzewie, 3 w Tykadłowie, 4 w Ilnie, szwadron karabinów maszynowych tworzył się w Zborowie (lub w Modlinie). Szwadrony rozpoczęły niezwłocznie ćwiczenia w celu zapoznania się z szykami bojowymi, spieszaniem oraz zasadami walki konnej i pieszej. 
W dniu 27 lipca 1920 dowództwo pułku objął mjr Zygmunt Podhorski, który 2 sierpnia na Głównym Rynku w Kaliszu dokonał przeglądu pułku i odebrał od jego żołnierzy przysięgę wojskową. Stan pułku w tym dniu wynosił: 27 oficerów, 716 szeregowych i 652 konie. Dwa dni później pułk wyjechał koleją z Kalisza i 6 sierpnia rano wyładował się w Ciechanowie. 7 sierpnia miał być dla pułku pierwszym dniem spotkania z wrogiem. 
Sformowanie jednostki tej wielkości w ciągu trzech dni i jej wymarsz do działań bojowych po siedmiu dniach było na pewno wyjątkowym czynem w dziejach organizacji wojska, ale wymusiła to szybko pogarszająca się sytuacja strategiczna wojsk polskich w rejonie Warszawy.
Pułk w wojnie polsko-sowieckiej.
Z chwilą przybycia pułku w wyznaczone miejsce dyslokacji, położenie północnego skrzydła polskich wojsk przedstawiało się krytycznie. Pułk otrzymał zadanie wzmocnienia 8 Brygady Jazdy osłaniającej koncentracją nowo tworzonej 5 Armii gen. Władysława Sikorskiego. 7 sierpnia mjr Podhorski otrzymał informacje, że nieprzyjacielska kawaleria znajduje się o 45 km bliżej niż przypuszczano. Wydał więc rozkaz przesunięcia pułku do Przedwojewa. Dowództwo nad dywizjonem objął rtm. Zakrzewski, do którego w czasie marszu dołączył szwadron zapasowy 4 pułku ułanów z małym samochodem osobowym marki „Ford” uzbrojony w lekki karabin maszynowy. Dywizjon przesunął się pod Goljany. Tam wszedł w kontakt ogniowy z przeciwnikiem. W celu rozpoznania przeciwnika wysłano samochód, który wrócił z meldunkiem, że lasek jest obsadzony, a większa kolumna jazdy przeciwnika zbliża się szosą. Walkę nocną rozpoczęła przednia straż. 1 szwadron powstrzymywał nieprzyjaciela, a 3. miał przygotować obronę na skraju wsi Siekierki. Przeciwnikiem była przednia straż III Korpusu Gaja. O świcie 8 sierpnia dywizjon osiągnął Dzbonie. Tam otrzymał rozkaz o pozostawieniu jednego szwadronu, a drugi miał dołączyć do pułku stacjonującego w Przedwojewie. Na pozycjach pozostał 3 szwadron. Dowódca pułku z rtm. Zakrzewskim, obserwując Dzbonie, zauważył otaczającą wieś jazdę sowiecką. Nakazał 1. i 4. szwadronowi oraz plutonowi łączności wykonać szarżę na wroga. Pozwoliło to na wyjście z walki 3. szwadronu i ewakuowanie rannych. Nadchodzące kolejne pułki korpusu Gaja odrzuciły polskie szwadrony w kierunku Ciechanowa. Do powtórnej szarży ruszył rtm. Zalewski z ochotnikami. Na ich widok kawaleria sowiecka przerwała pogoń, a por. Witczak w tym czasie przygotował taczankę do walki. Po powrocie do Ciechanowa mjr Podhorski zorganizował obronę miasta, korzystając z pomocy szwadronu wydzielonego z 4. i 7 pułku ułanów. Tabory pułku i szwadron karabinów maszynowych odeszły do Modlina. Walcząc o miasto pułk dotrwał do godz. 14:00, a następnie wycofał się na Mławę i Płock. Spotkanie nastąpiło pod Gumowem, skąd przeszedł na północ od Sochocina. Pułk poniósł poważne straty. Z 600 „szabel” pozostał niespełna 300, ale dzięki tym walkom pułk zahartował się i nabył doświadczenia.
Walka pod Ciechanowem uzmysłowiła Naczelnemu Dowództwu, że nie były to drobne ubezpieczenia wojsk nieprzyjacielskich kierujących się na Warszawę, ale większe jego siły. Rozpoznanie marszu 4 Armii sowieckiej miało dla dowództwa doniosłe znaczenie. Celem dokładnego sprawdzenia sił nieprzyjacielskich został zarządzony przez Naczelne Dowództwo wypad pod Ciechanów. Główną rolę miał w nim odegrać 203 ochotniczy pułk ułanów. Noc z 8 na 9 sierpnia dała ułanom i koniom zasłużony odpoczynek, a 9 sierpnia pułk wyruszył do Łopacina i tu wszedł w podporządkowanie dowódcy 8 Brygady. Wysłane patrole wykryły wojska sowieckie obsadzające linię Ujazdowo – Nuszewo – Mieszki Wielkie oraz jego wysunięte patrole na Glinojeck i Kraszewo. Zarządzone zostało natarcie. Na czas akcji dowodzenie pułkiem przejął rtm. Zakrzewski, a jego pierwszym zadaniem było zajęcie pozycji wyjściowej do ataku we wsi Kraszewo. Zadanie to wykonał patrol dowodzony przez por. Słatyńskiego, niszcząc nieprzyjacielską placówkę. Pierwszym obiektem zaplanowanego natarcia było skrzyżowanie szosy z torem kolejowym, które rozpoczęło się o 17:00. 1. i 2. szwadron posuwały się tyralierą, a 4. w kolumnie plutonowej. Pod Babami patrole dostały się pod ogień piechoty nieprzyjacielskiej, na który szwadrony odpowiedziały konną szarżą wspartą ogniem z taczanki por. Witczaka. Zdobyto wieś i rozbito kompanie jej broniące. Pułk nie tracąc impetu atakował dalej. Pod Sokołówką pluton 4. szwadronu natknął się ponownie na okopaną piechotę wroga i rozpoczął szarżę uwieńczoną sukcesem. Dwie kompanie nieprzyjaciela porzuciły zajmowane pozycje uciekając w popłochu. Dowódca pułku wysłał w pościg za nimi resztę 4 szwadronu oraz wsparł go 2 szwadronem atakującym pieszo w kierunku lasu. W tym czasie na szosie Gąsocin–Ciechanów ukazały się wojska nieprzyjacielskie, rozwijając natarcie w kierunku na las. Pułk po odparciu kilku ataków wycofuje się pod osłoną 2 szwadronu. Na noc pułk stanął w Żochach ubezpieczając się na linii Kraszewo – Kraków – Sarnowa Góra. Nastrój w oddziałach po walce był dobry mimo zmęczenia i braku żywności.
W dniu 11 sierpnia położenie 5 Armii pogorszyło się, a armia rosyjska maszerowała wzdłuż toru kolejowego Ciechanów–Modlin, aż do stacji Gąsocin, osiągając Kuźniewo Wielkie i Strzegocin. Pułk przebywał w tym czasie w Łochocinie po przybyciu z Żoch. 12 sierpnia został skierowany do stacji Świerszcze, gdzie odbywała się walka VIII Brygady zwróconej frontem na wschód. W czasie walk został ranny dowódca 1 szwadronu por. Lizoń osłaniający odwrót 2 pułku ułanów. Dowodzenie przejął podchorąży Adam Doruchowski. Został wydany rozkaz przez dowódcę armii o zgrupowaniu głównych sił za rzeką Wartą frontem na wschód. W związku z tą sytuacją walki pod Świerszczami zostały przerwane, a pułk otrzymał zadanie obsadzenia m. Kaolinowo, osłaniając kierunek z Ojrzenia. Do wsi wjechali telefoniści sowieccy mający ustawić w niej centralę telefoniczną, ale zostali wzięci do niewoli. 13 sierpnia ruszył pułk na Sochocin, ale okazało się, że jest opanowany przez oddziały piechoty sowieckiej. Nie mogąc osiągnąć miejscowości, pułk skierował się do m. Rży, gdzie miał dołączyć do kolumny 8 pułku. 1 szwadron i pluton łączności tworzące dywizjon pod dowództwem rtm. Zakrzewskiego zajęły Milewo, a pozostałość pułku obsadziła linię Kolonia-Stoszewo-Milewo. W tym czasie zaatakowany został 115 pułk ułanów przez sowietów, więc Zakrzewski w ramach pomocy dla tego pułku miał obejść Żelechy od południowego zachodu i zaatakować nieprzyjaciela. Zadanie udało się, a 30. pułk sowieckiej piechoty został rozbity. Męstwem w walce wykazali się: rtm. Zakrzewski, pchor. Doruchowski, st. uł. Karśnicki dopadając jako pierwsi nieprzyjacielskiej piechoty.
13 sierpnia rozpoczęła się Bitwa Warszawska. 
Po tej walce dwa szwadrony pułku oraz 115 pułk odeszły celem obrony prawego skrzydła 18 Dywizji Piechoty, a pozostałość pułku wraz z 2 pułkiem ułanów weszła w skład grupy gen. Karnickiego. Marsz grupy rozpoczął się w godzinach poobiednich 14 sierpnia, a w nocy z 14 na 15 maszerowali trasą przez Chotum – Lekowo – Gostkowo, zatrzymując się czołem oddziału na północ od Ciechanowa. W trakcie tego marszu idący w straży przedniej 2. pułk wpadł na tabory 4 Armii sowieckiej. Zaskoczenie ze strony rosyjskiej było tak silne, że znajdujący się w Ciechanowie jej sztab armii wraz z dowódcą Szuwajewem ledwo zdążył uciec przed opanowaniem miasta przez polskie oddziały. W ręce żołnierzy 2. pułku dostała się radiostacja armijna, która została spalona, w wyniku czego została przerwana łączność 4 Armii z III Korpusem konnym i jej dywizjami. Armia sowiecka przestała otrzymywać rozkazy operacyjne i nie wiedząc o pobiciu pod Warszawą pozostałych armii Tuchaczewskiego, kierowała się dalej na zachód. Zwycięstwo to było doniosłym czynem w historii kawalerii. 
Po nim Brygada otrzymała nowe zadania i pod wieczór 15 sierpnia została wycofana z miasta, nocując w Ościsłowie pod Gumowem. W przeciągu dnia pułk miał uderzyć z Boronia na Karczew, ale ponieważ miejscowość była silnie obsadzona przez nieprzyjaciela do ataku nie doszło, więc ruszył za odchodzącą brygadą drogą Kownaty – Borowe – Wojnowo – Kownaty – Zendowe podchodząc do Niechodzina. Spotkał tam silną kolumnę piechoty sowieckiej, a na dodatek został ostrzelany od strony Niżowa, więc wycofał się przez Młock na Sochocin.
17 sierpnia pułk wyszedł ze składu 8 Brygady Jazdy i został przydzielony do 9 Brygady Jazdy tworzącej wspólnie z 8 Brygadą dywizję północną pułkownika Dreszera. Mjr Podhorski przed odjazdem do sztabu dywizji przekazał dowództwo rtm. Zakrzewskiemu. W dniu tym czekała pułk jeszcze jedna ciężka bitwa. W godzinach popołudniowych rtm. Zakrzewski został poinformowany przez szefa sztabu 18 Dywizji Piechoty, że od zachodu stwierdzono ruch większej sowieckiej jednostki piechoty, zagrażającej tyłom ciężko walczącej, skierowanej frontem na północ 18 Dywizji. Zadaniem pułku było powstrzymanie marszu tejże jednostki. Pułk ruszył kłusem w kierunku Smardzewa, a spotkany po drodze szwadron 1 pułku szwoleżerów rtm. Jaroszewicza dołączył do nich. Przed miastem spotkali posuwającą się w kilku liniach piechotę, a Zakrzewski pragnąc ją powstrzymać rzucił do ataku szwadrony pułku ze spotkanym 1 szwadronem Jaroszewicza. W gęstym ogniu nieprzyjaciela, załamała się szarża 2 i 3 szwadronu, natomiast 1 szwadron doszedł do wsi Wierzbowiec, do pierwszej i drugiej fali piechoty sowieckiej. Odosobniony musiał się jednak cofnąć. Celem ułatwienia odwrotu dla 1 szwadronu, Zakrzewski poprowadził do szarży pluton techniczny, pod silnym ogniem atak się załamał, ale cel został osiągnięty, ponieważ nieprzyjaciel powstrzymał swój marsz. Spieszone szwadrony rozpoczęły walkę ogniową, a trzymany z tyłu odwód był gotowy uderzyć na nieprzyjaciela. Pod wieczór do macierzystego pułku odszedł rtm. Jaroszewski ze swoim szwadronem. Noc z 17 na 18 sierpnia minęła na odpieraniu ataków nieprzyjaciela i przeciwnatarciu wykonanym przez pułk od północy, a od południa przez 1 pułk szwoleżerów. Pomimo ataku Smardzewa nie udało się zająć, ale nieprzyjaciel sam ją opuścił wycofując się w kierunku Młochowa i Gumowa. W nocy do pułku powrócił mjr Podhorski, obejmując dowództwo nad działaniami bojowymi. Bój pod Smardzewem, chociaż okupiony został stratami, ale miał również poważne znaczenie. Dzięki walce pułku i szwadronu szwoleżerów uratowano położenie 5 Armii.
19 i 20 sierpnia pułk brał udział w natarciu na Młock – Gumowo – Chotum w składzie 9 Brygady Jazdy z zadaniem niedopuszczenia odchodzących dywizji sowieckiej 4 Armii i III Korpusu do przerwania się na wschód. Pułk uzupełniony został oddziałem przybyłym z taborów ciężkich pułku spod Modlina. Dowódcą tego oddziału był rtm. Merkel Wielozierski, który tego samego dnia został ciężko ranny. 
W ataku na Kuliszewo, dowódca pułku wysłał 2 szwadron, który załamał szeregi wroga nie zważając na krzyżowy ogień karabinów maszynowych. Do ataku poszedł 4 szwadron, ale straciwszy dowódcę wycofał się. Po szarży pułk powrócił do Młocka, a następnego dnia zdobył 100 jeńców i 2 ciężkie karabiny maszynowe. Po forsownym marszu zajął Drogiszki znajdujące się na północny–zachód od stacji Konopki, przez którą przedarły się główne siły korpusu. Przy stacji na przejeździe wyładował się transport czołgów. Koło południa, stacjonujący w majątku 3 szwadron dostrzegł kolumnę sowieckiej kawalerii, idącą ze śpiewem. Czołgi zajęły w tym czasie m. Leszczyny otwierając ogień. Do kolumny zaczęła strzelać taczanka por. Witczaka, ale nie mogła dużo zdziałać wystrzelawszy amunicję. Sotnia kozaków próbowała atakować czołgi, ale została odparta ich ogniem. Sowieccy kawalerzyści postawili nad torem działo nie dopuszczając improwizowanego z zepsutych czołgów pociągu pancernego. Kolumna przeszła przez tor i zniszczyła kompanię z 18 Dywizji Piechoty. 22 sierpnia pułk dotarł do Szydłowa, biorąc 330 jeńców, 8 karabinów maszynowych i 30 wozów z amunicją. 23 sierpnia pułk kwateruje w Szydłowie, a następnego dnia rusza do Chmielowa – Wyszyn otrzymując zadanie oczyszczenia z niedobitków sowieckich obszaru Chorzele – Mchów – Grabowo, którędy przedarł się korpus Gaja. 27 sierpnia po nadejściu ciężkich taborów oraz zorganizowanego przez rtm. Leskiego szwadronu karabinów maszynowych, pułk kwateruje w Wyszynach Kościelnych, skąd dopiero 3 września odjechał na front południowy. Podczas odpoczynku pułk wykorzystał czas na formowanie taborów oraz oddziału sanitarnego pod kierownictwem Janiny Błeczyńskiej, której pomagała Janina Babska. W tym samym czasie por. Motykiewicz zorganizował komisję gospodarczą. 
Pułk wchodzi organicznie w skład 9 Brygady Jazdy mjr. Jana Głogowskiego wraz z 1 pułkiem szwoleżerów mjr. Grobickiego, 201 pułkiem szwoleżerów rtm. Kuleszy oraz 1 baterią 7 dywizjonu artylerii konnej. Dowódcą 203 pułku został po przejściu na inne stanowisko służbowe mjr. Podhorskiego, rtm. Adam Zakrzewski. W okresie walk ciechanowskich zginęło w pułku 7 oficerów i 109 szeregowych tj. 1/5 stanu osobowego. Od 7 do 27 sierpnia pułk przemaszerował około 700 km, stanowiący dla niewyćwiczonej jednostki poważny rekord. Udało się to tylko dzięki doświadczeniu dowódcy mjr. Podhorskiego oraz tym, że większość ochotników pochodziła ze sfer ziemiańskich, wychowanych od dziecka na koniu.
Kiedy na północy Naczelny Wódz zadał klęskę armiom Tuchaczewskiego, a Polacy przeszli do pościgu to na południu armie polskie prowadziły jeszcze walki obronne w obszarze Bugu i Lwowa. Szczególnie groźne były tutaj ataki 1 Armii Konnej Budionnego i dlatego do jej zwalczenia została wysłana dywizja płk. Dreszera. Pułk 3 września 1920 roku otrzymał rozkaz załadowania się na trzy eszelony skierowane przez Lublin do Chełma. 6 września, po wyładowaniu pułk zajął kwatery we wsi Kamień, będąc dalej w składzie 9 Brygady. 8 września pułk wyruszył w kierunku Hrubieszowa, zatrzymując się we wsi Czernuszyn, będąc w pogotowiu do przejścia Bugu. 9 Brygada weszła w skład 2 Dywizji Jazdy, która razem z 1 Dywizją tworzyła Korpus Jazdy płk. Rómmla, otrzymując zadanie forsowania Bugu i szybkim pościgiem na trasie Łuck – Równe uderzyć na 9 Armię sowiecką grupującą się w okolicy Kowla. 12 września o godz. 13:00, pułk w ataku na bagnety zdobywa silnie umocnioną pozycję nieprzyjaciela pod Wołczkiem, przyczyniając się tym do zajęcia przez polskie wojska Morozowicz. 13 września, 3 szwadron zajmuje Iwanice oraz nawiązuje łączność z 10 Dywizją Piechoty w Żdżorach. Reszta pułku brała w tym czasie udział w natarciu na tyły sowieckich sił przez Kreczów na Lisznie. O godz. 10:30 zdobyte zostały Osmiłowicze. W czasie dalszej ofensywy, pułk pełnił służbę lewego ubezpieczenia 2 Dywizji Jazdy, idąc przez Molniki – Litowiż – Zobołotce – kolonię Romanówkę. 14 września, 1 szwadron wypiera nieprzyjaciela z Radowicz i Poryska, a pułk przechodzi z Oryszcz przez Łysów – Berneszczów do Koronne. Do Zachorowa dochodzi 3 szwadron. Pułk, 13 września, po całodziennych utarczkach i całonocnym marszu, osiąga m. Nowe Zahorowo, dochodząc przez Białopole do Kaniuch. Spotyka tam dwie nieprzyjacielskie kolumny kawalerii maszerującej na wschód. Ostrzelał je i zaatakował, uniemożliwiając nieprzyjacielowi stawienie oporu nad rzeką Ług. Dalszy marsz odbywa się przez Pustomyty – Szklin – Malew – Targowicę, a 16 września razem z brygadą przez Badczyce – Piane – Koryto – Długoszyje. Po nocnym boju we wsi Litczany poddały się pułkowi do niewoli dwa szwadrony kozaków z karabinami maszynowymi. 17 września, przez Suchowice – Radochówkę udaje się sforsować rzekę Stublę w Starym Żukowie, gdzie dostaje rozkaz o wykonaniu nocnego marszu na Równe. W natarciu na miasto 18 września, pułk śmiałym atakiem zajmuje wzgórza wypierając z nich przeciwnika. 
W walkach o Korzec w dniach 25 września – 1 października, otrzymał pułk samodzielne zadanie, ubezpieczania lewego skrzydła 2 Dywizji Jazdy, zdobycie Kostopola i wysłanie rozpoznania na Berezno i Drukowo. 25 września nastąpił wymarsz z Aleksandrii na Kostopol, a w południe 1 szwadron idący w straży przedniej zajął wieś Koźliński Majdan, posuwając się oddzielnie na Małą Lubaszkę i folwark Chateńkę, napotykając w tych miejscowościach na opór nieprzyjaciela. Dowódca pułku zarządził natarcie w którym na Chateńkę (obsadzoną przez batalion piechoty sowieckiej) uderzył 1 i 2 szwadron. Związanie walką nieprzyjaciela od frontu przez 1 szwadron i ogień karabinów maszynowych oraz obejście lasu od zachodu przez 2 szwadron, doprowadziły do zdobycia wsi i wzięcia jeńców. 3 szwadron w tym czasie przeprowadzał rozpoznanie na Małą Lubaszkę, gdzie opór nieprzyjaciela zatrzymał go aż do nocy. Pozostałość pułku nocowała w kolonii Seropol, wysyłając patrole w kierunku Kostopola. Jeden z patroli na drodze między Leopoldem a Marcelinhofem wziął do niewoli sowieckiego gońca. Uzyskano od niego wiadomość, że w miejscowości tej nocuje cała brygada piechoty w sile 1500 ludzi. Meldunek do sztabu brygady dostarczył patrol oficerski podchorążego Wańkowicza. 26 września dowódca pułku zarządził rozpoznanie z Chateńki na Kostopol – Kurhan, Gołowinę, Siedliszcze i Józefówkę. Szwadrony 2 i 4 wraz ze sztabem przeszły do Dumanec, a 3 został pod Małą Lubaszką. Pułk miał w tym dniu osłaniać skrzydła 9 Brygady, atakującej właśnie na Korzec. Zadanie to wykonał, atakując i zdobywając 4 szwadronem Marcelinhof oraz nacierając na Małą Lubaszkę. Od strony Siedliszcza zaczął podchodzić nieprzyjacielski zwiad. Został tam wysłany patrol, stwierdzający obecność dwóch pułków piechoty i pułk kawalerii. W Antonowie zatrzymał się 3 szwadron osłaniając kierunek od strony Siedliszcz. Nieprzyjaciel rozpoczął odwrót i pułk 27 września zajął Kostopol, wysyłając patrole celem nawiązania łączności z 2 Dywizją oraz na północy z piechotą stacjonującą w Sarnach. Na wiadomość o dalszym odwrocie nieprzyjaciela o godz. 15:00 wyruszył dywizjon por. Lizonia w pościg przez Gołowin – Bełko na Berezno. 28 września wieczorem w Karaczanach i Stefani nawiązano łączność z kozackimi pułkami działającymi w składzie polskiej 7 Dywizji Piechoty. Noc spędziło dowództwo pułku w Koźlińskim Majdanie, mając szwadrony w Dermance, a placówki w Chateńce, Kamiennej Górze i Marcelinhofie. Rano otrzymał pułk rozkaz pościgu na Berezno. Atak wsparty ogniem karabinów maszynowych doprowadził do jego zdobycia oraz odcięcia nieprzyjaciela od Słuczy i wzięcia jeńców wraz z taborem amunicyjnym. Zdobycie Berezyna i patrolowanie przedpola było dla pułk ostatnią akcją w tym wypadzie. 
W czasie zagonu na Korosteń pułk współdziałał z 13 Dywizją Piechoty. 8 października o 4:00 rano stanął w Reczkach, 10 października w Sulsach, a 11 października spędził w marszu bojowym na Horodnicę i obsadzeniu Łuczyn, 12 października Starożewa. 1 szwadron pozostał w Łuczynach celem patrolowania drogi na Ćwilę i Karpiówkę. 15 października osłaniał pułk węzeł drogowy w Korcu, pozostając tam dłuższy czas. 18 października nastąpił rozejm zastając pułk na postoju w Kijance, Mogilnie i Dolsku. 
Służba na linii demarkacyjnej, przerywana czasami drobnymi utarczkami z posterunkami sowieckimi wypełniała długie zimowe miesiące służby. Ułani rwali się do domów, ale na duchu podtrzymywały ich dwie panie (Piwnicka i Wyganowska) przybyłe z Kaliskiego. Dopiero 10 lutego 1921 roku pułk załadował się w Kowlu i przybył do Konina.
Pułk w okresie pokoju.
18 lutego 1921 roku pułk przemaszerował z Konina do swojego pokojowego garnizonu we Włocławku. Sztab pułku został rozlokowany w Brześciu Kujawskim, szwadron techniczny i pluton sztabowy we Włocławku, 1 szwadron w Paulinie, 2 szwadron w Pikutkowie, 3 szwadron w kolonii Brześć Stary, 4 szwadron w Mochnaczu, a szwadron karabinów maszynowych w Brześciu. Rotmistrz Zakrzewski wyjechał w tym czasie na kurs do Grudziądza, a jego obowiązki przejął na ten czas mjr Jan Reliszko z 3 szwadronu. Masowe zwolnienia zmieniły w tym czasie wygląd pułku. Został zatwierdzony jako jednostka okresu pokojowego otrzymując nazwę 27 pułk ułanów.
Od maja 1921 roku pułk wchodził w skład IX Brygady Jazdy. W dniach 13–19 sierpnia 1921 roku pułk przybył do Nieświeża, wyznaczonego na pokojowy garnizon. W Nieświeżu oddział miał bardzo trudne warunki. Koszary były częściowo spalone, stajnie zniszczone, a mieszkań dla oficerów i podoficerów nie było. Doprowadzenie ruin koszar do względnego stanu używalności kosztowało dowódców pułku i oficerów dużo wysiłku, czasu i energii. Niemałą pomoc udzieliło społeczeństwo przy wsparciu korporacji dawnego 203 pułku, która powstała w maju 1921 roku z inicjatywy pierwszego dowódcy pułku rtm. Zakrzewskiego oraz zwalniających się z czynnej służby ochotników. Zgromadziła ona wielu ziemian z Kaliskiego, Kutnowskiego i Włocławskiego. Delegacja korporacji wielokrotnie przybywała do pułku uczestnicząc w szeregu uroczystościach i wzniosła własnym kosztem piękny pomnik pod Ciechanowem dla pamięci poległych. 
8 sierpnia obrany został dniem święta pułkowego, ponieważ w dniu tym odbyła się pamiętna pierwsza bitwa i szarża pod Ciechanowem. Podczas pierwszego obchodu święta w 1922 roku został wręczony pułkowi sztandar ufundowany przez ludność powiatu nieświeskiego. 
Obok pracy zawodowej i szkolenia się dla pogotowia wojennego, za które pułk był podczas manewrów wyróżniany, odbywała się praca kulturalno-oświatowa. Szereg miejscowych organizacji społecznych rozwija się przy czynnej pomocy oficerów pułku. Organizowane były dla ułanów kursy przygotowania do życia cywilnego, obejmujące wykłady spółdzielcze, przeciwpożarowe, wychowania fizycznego, ogrodniczego. Organizowano również wycieczki krajoznawcze dla podoficerów i ułanów przed zwolnieniem do rezerwy. W zakresie propagowania sportu pułk objął swoją działalnością prawie całe województwo Nowogródzkie. Oprócz konkursów konnych, strzeleckich i łyżwiarskich organizowanych w Nieświeżu, organizował również dwudniowe zawody konno-strzeleckie w 1927 roku w Baranowiczach, w 1928 roku w Nowogródku, w 1929 roku w Słonimie. Gromadziły one uczestników z wielu pułków, a także jeźdźców cywilnych oraz amazonek. Dowódca pułku wraz ze swoimi oficerami uczestniczył w rajdzie zorganizowanym przez dowódcę brygady kawalerii do Białegostoku w kwietniu 1928 roku. Konie będące własnością oficerów pułku uczestniczyły w wyścigach na torach: Wilna, Grajewa, Piotrkowa, Łodzi, i Warszawy, zdobywając w latach 1928 i 1929 roku 21 nagród.
W latach 1924–1929 pułk wchodził w skład 9 Samodzielnej Brygady Kawalerii, w latach 1929–1937 w skład Brygady Kawalerii „Baranowicze”, a od kwietnia 1937 roku wchodził w skład Nowogródzkiej Brygady Kawalerii.
14 września 1933 roku generał brygady Felicjan Sławoj Składkowski, w zastępstwie Ministra Spraw Wojskowych, zmienił datę święta pułkowego z dnia 8 sierpnia na dzień 27 lipca, rocznicę powołania oddziału w 1920 roku.
16 października 1936 roku minister spraw wojskowych, generał dywizji Tadeusz Kasprzycki nadał 27 pułkowi ułanów nazwę „27 pułk ułanów imienia Króla Stefana Batorego”.
27 puł. w kampanii wrześniowej.
Mobilizacja.
Kampanię wrześniową w 1939 r. pułk odbył w składzie Nowogródzkiej Brygady Kawalerii. 23 marca 1939 roku wraz z mobilizacją alarmową jednostek Okręgu Korpusu nr IX został zmobilizowany w ramach Nowogródzkiej Brygady Kawalerii, 27 pułk ułanów do etatów wojennych w czasie od Z+24 do Z+44. Po osiągnięciu 25 marca gotowości marszowej nazajutrz został przewieziony transportem kolejowym i dyslokowany na północny wschód od Sierpca, sztab pułku ze szwadronem gospodarczym zakwaterowano we wsi Rościszewo, reszta w pobliskich wsiach. 8 lipca pułk dyslokowano w rejon granicy polsko-niemieckiej wzdłuż rzeczki Działdówki i bagien na odcinku od Zakrzewa Polskiego do wsi Nowy Dwór w pobliżu Lidzbarka. Przystąpiono do rozbudowy inżynieryjnej terenu, kopiąc transzeje, ustawiając zasieki z drutu kolczastego, wycinając drzewa i krzewy. 
Działania bojowe.
Walki graniczne
1 września pułk nie walczył, 2 września prowadził potyczki z pojawiającymi się przed pozycjami patrolami wroga oraz dokonał zniszczeń na przedpolu pozycji. W godzinach popołudniowych dywizjon 27 pułku (2, 4 szwadrony i pluton ckm) pod dowództwem rtm. Z. Racewicza ze wsparciem baterii 9 dywizjonu artylerii konnej wykonał natarcie na oddziały niemieckie zagrażające pozycjom 20 Dywizji Piechoty broniącej pozycji mławskiej. Dywizjon z powodzeniem zdobył wieś Rywociny, gdzie wziął do niewoli 34 jeńców, zdobył 67 rowerów oraz zniszczył 2 pojazdy pancerne. 3 września dywizjon 27 pułku wycofał się do Petrykoz, a potem do Sarnowa. 4 września o świcie 27 pułk ułanów i 4 pułk strzelców konnych ze wsparciem 3 baterii 9 dak wykonały natarcie na Petrykozy styk niemieckich 217 i 61 Dywizji Piechoty nacierających na skrzydło polskiej 20 DP. O godz. 6 piechota niemiecka kontratakował pozycje 27 pułku, powstrzymana z kolei kontratakiem 2 i 3 szwadronów pułku, szwadrony straciły 4 poległych i 2 rannych. 
Na rozkaz dowódcy Armii „Modlin” przerwano natarcie, a pułk 5 września skoncentrował się w rejonie Sierpca. W nocy 5/6 września pułk wraz z całą Nowogródzką BK przemieścił się do Płocka, zajmując rejon Radziwie–Łąck jako odwód brygady. 
Odwrót, walki pod Mińskiem Mazowieckim
Nocą 8/9 września pułk wraz z brygadą wykonał marsz wzdłuż Wisły przez Gąbin i Puszczę Kampinoską do Nowego Dworu Mazowieckiego, do następnej nocy ułani króla Batorego kwaterowali w Puszczy Kampinoskiej. 10/11 września 27 pułk przekroczył most w Nowym Dworze Maz. i lasami poprzez Jabłonnę osiągnął Starą Miłosnę–Wiązownę i przeszedł na odpoczynek. 
13 września 27 pułk ułanów prowadził w ramach Nowogródzkiej BK działania zaczepne w kierunku Mińska Mazowieckiego. Wyruszył z Wiązowny w szyku konnym spychając niemieckie patrole ze składu 11 DP. Spieszony natarciem 2, 3 i 4 szwadronów opanował wieś Maliszew, następnie pod silnym ostrzałem artylerii nieprzyjaciela odparł silny kontratak piechoty niemieckiej utrzymując przy pomocy ognia szwadronu ckm pozycje. Spieszone szwadrony poniosły znaczne straty osobowe np. w 4 szwadronie 60% strat. Nieudany kontratak w szyku konnym – szarżę wykonał 1 szwadron, przyniósł on ułanom straty w wysokości 20% stanu osobowego. W nocy 13/14 września pułk na rozkaz gen. W. Andersa przerwał walkę i opuścił płonący Maliszew. Pułk wraz z całą Grupą Operacyjną Kawalerii wykonał marsz w kierunku Lubelszczyzny, osiągnął 14 września wieczorem Łaskarzew, a następnego dnia Baranów nad Wieprzem. 
Na Lubelszczyźnie
W trakcie dwudniowego odpoczynku w lasach koło Baranowa, we wsi Niemce pułk stoczył potyczkę z podjazdem wroga. Wieczorem 17 września 27 pułk ułanów podjął dalszy marsz na południe w szykach swojej brygady, poprzez Stręczyn, Pawłów, Rejowiec, Maciejów osiągając Chełmiec–Kraśniczyn 20 września. Nazajutrz pułk dotarł w rejon Wojsławice–Grabowiec. 22 września Grupa Operacyjna gen. Andersa podjęła natarcie w kierunku szosy Tomaszów–Zamość, ułani króla Batorego przebywali tego dnia w odwodzie macierzystej brygady, ubezpieczając Wołyńską BK we wsi Dąbrowy. Po opanowaniu przez bratni 25 pułk ułanów rano 23 września Krasnobrodu, wprowadzony do natarcia 27 pułk pod wsią Ciotusza rozbił oddział taborów niemieckich zdobywając zaopatrzenie i amunicję. 24 września pułk osiągnął Rudę Różaniecką i przeszedł na postój ubezpieczony. 25 września ułani króla Batorego dotarli do lasów na południe od Wólki Horynieckiej. W dalszym marszu 26 września pułk przekroczył szosę Jaworów–Krakowiec w ślad za prowadzącym zwycięskie natarcie 26 pułkiem ułanów osiągnął młyn Broszki. Z tej pozycji wyjściowej na rozkaz dowódcy Nowogródzkiej BK płk. Kazimierza Żelisławskiego 27 pułk wykonał szarżę w szyku konnym na obsadzoną przez batalion piechoty niemieckiej 28 DP wieś Morańce. W jej trakcie część pułku (3 i 4 szwadron) wdarła się do wsi, szarża reszty pułku w ogniu broni maszynowej i artylerii załamała się, lecz ostatecznie spieszone szwadrony wieś opanowały. Poległo ponad 50 ułanów, wśród nich rtm. Kwieciński dowódca 3 szwadronu, por. Olszewski dowódca 2 szwadronu, mjr Włodzimierz Lizoń komendant KG Nowogródzkiej BK, dwóch dowódców plutonów z 1 i ckm szwadronów, a ok. 30 odniosło rany w tym dwóch oficerów. 
Przedzieranie się na południe
W trakcie dalszego marszu 27 września pod wsią Władypol pułk natknął się na oddziały Armii Czerwonej. 27 puł. obsadził Wolę Sudkowską spieszając się, przez którą wycofał się – uciekał pod ostrzałem 26 puł, ułani króla Batorego odparli dwa natarcia piechoty, kawalerii i czołgów sowieckich zniszczyli 2–3 czołgi i zadali duże straty nieprzyjacielowi, poległ sowiecki dowódca pułku. Następnie 27 pułk wycofał się na rozkaz gen. Andersa ze wsi z uwagi na groźbę okrążenia pułku. Pułk zajął obronę w oddalonym o 1 km lesie obok 26 pułku ułanów odpierając dalsze natarcie kawalerii sowieckiej. Z uwagi na obchodzenie pozycji obu pułków, polecono odskoczyć do rejonu . Z uwagi na brak, amunicji, opatrunków oraz wyczerpanie żołnierzy i koni gen. W. Anders rozwiązał oddziały i nakazał przedzierać się ku granicy węgierskiej w małych grupach. Część pułku ok. 200 oficerów i ułanów w dworze Balice została otoczona przez oddziały sowieckie i skapitulowała. Część taborów i lekko rannych przebywających w lesie z ppor. W. Szypnickim uniknęła niewoli. Kilka grup dotarło do granicy węgierskiej, wielu podoficerów i ułanów zginęło zabitych przez Ukraińców. Oddział ppor. Wacława Szypnickiego powiększony do ponad 60 kawalerzystów doskonale uzbrojonych tocząc potyczki z bandami ukraińskimi i walki z oddziałami niemieckimi na terenie Lubelszczyzny w rejonie Hedwiżyna i Janowa Lubelskiego, dotarł 13 października w Góry Świętokrzyskie. Na tym terenie działał do grudnia 1939 roku, przechodząc do konspiracji najpierw do TAP, a od lutego 1940 roku do SZP/ZWZ.
Działania bojowe pododdziałów II rzutu mobilizacyjnego 27 puł.
Poza macierzystym 27 pułkiem ułanów, w działaniach bojowych uczestniczyły pododdziały sformowane z rezerwistów i kadry pułku na bazie szwadronu zapasowego i połączonego Oddziału Zbierania Nadwyżek w ramach Ośrodka Zapasowego Nowogródzkiej BK w Łukowie. 2 września 1939 roku do Łukowa siedziby szwadronu zapasowego 27 puł. przybyło 416 ułanów i kilku oficerów 27 puł. oraz 300 ułanów z 25, 26 pułków z końmi i uzbrojeniem. Z kadry i rezerwistów 27 puł. sformowano dwa szwadrony:
– konny marszowy 27 puł dowodzony przez rtm. Eugeniusza Cierpickiego, który 10 września odmaszerował w kierunku południowo-wschodnim, wszedł w skład Grupy płk. dypl. Leona Koca w Kowlu. 18 września wymaszerował wraz z grupą w kierunku Jeziorzany, Werba, gdzie stoczył szwadron walkę z oddziałami sowieckimi. Następnie wraz z grupą szwadron pomaszerował w rejon Ujścia, gdzie przekroczono rzekę Bug, następnie przez Horodło i Korytnicę wkroczono na teren Lubelszczyzny. Dalej poprzez Szpikłosy, Moniatycze, Grabowiec 23 i 24 września szwadron marszowy 27 puł. toczył potyczki z wojskami sowieckimi. 25 września został wzięty do niewoli we wsi Grabowiec Góra w pobliżu Hrubieszowa, w zasadzce przez wojska sowieckie.
– pieszy dowodzony przez rtm. Edwarda Metzgera, który wszedł w skład samodzielnego dywizjonu kawalerii mjr. Witolda Boreyszy. Opuścił on Łuków 12 września maszerując przez Radzyń Podlaski dotarł 20 września do Chełma Lubelskiego i tam został zdemobilizowany. Mała grupa ułanów z tego szwadronu dołączyła 5 października do SGO „Polesie”.
– kilku oficerów z OZN 27 puł. w tym dowódcy tego oddziału rtm. B. Malinowski i rtm. Z. Żukowski dołączyło do Grupy „Dubno” i walczyło w oddziale kawalerii ppłk. Czesława Wisłockiego.
Symbole pułkowe.
Na pierwszym obchodzie święta pułkowego w 1922 roku, prezes Koła Pułkowego p. Morysiński, w imieniu ludności powiatu nieświeskiego wręczył pułkowi sztandar. Na jego górnych rogach widnieją obok obrazu Matki Boskiej herby Nieświeża oraz nazwy bitew i szarży: pod Ciechanowem, Kraszewem, Smardzewem, Wołczkiem i Bereznem.
Odznaka posiada kształt srebrnego orła ze złotą koroną i szeroko rozpiętymi skrzydłami. Na piersi orła nałożona emaliowana w barwach żółto–białych z biało niebieskim paskiem tarcza, poniżej na piórach skrzydeł rok powstania 203 puł – 1920. Jednoczęściowa – oficerska, wykonana w tombaku srebrzonym i emaliowana. Wymiary: 63x29 mm. Wykonanie: Józef Chyliński – Warszawa.
Ułani Króla Stefana Batorego.
Żołnierze 27 pułku ułanów - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="760134" url="https://pl.wikipedia.org/wiki?curid=760134" title="Andris Biedrins">
Andris Biedrins



</doc>
<doc id="760137" url="https://pl.wikipedia.org/wiki?curid=760137" title="Komisja Warrena">
Komisja Warrena

Komisja Warrena (oficjalna angielska nazwa: "The President’s Commission on the Assassination of President Kennedy", dosłownie: "Prezydencka komisja w sprawie zabójstwa prezydenta Kennedy’ego") – specjalna komisja śledcza powołana 29 listopada 1963 przez prezydenta Stanów Zjednoczonych Lyndona B. Johnsona w celu zbadania sprawy zabójstwa prezydenta Johna F. Kennedy’ego.
Nieoficjalna nazwa komisji – komisja Warrena – pochodzi od nazwiska jej przewodniczącego Earla Warrena, prezesa Sądu Najwyższego Stanów Zjednoczonych. W skład komisji oprócz Warrena wchodzili:
Wynikiem prac komisji był opublikowany przez nią 24 września 1964 raport którego konkluzją był wniosek, że Lee Harvey Oswald był jedynym zabójcą odpowiedzialnym za śmierć prezydenta Kennedy’ego i działał sam. 
Komisja Śledcza Izby Reprezentantów do Spraw Zabójstw, działająca w latach 1976–1978 w swoim raporcie opublikowanym w 1979 skrytykowała komisję Warrena za niedostateczne dochodzenie oraz stwierdziła brak dostępu do niektórych informacji przez komisję Warrena za niedopuszczalny.
Ustalenia komisji Warrena budzą bardzo silne kontrowersje i są często podważane.

</doc>
<doc id="760138" url="https://pl.wikipedia.org/wiki?curid=760138" title="Arcadia (Ohio)">
Arcadia (Ohio)

Arcadia – wieś w USA, w hrabstwie Hancock, w stanie Ohio. Arcadia została założona w roku 1855.
W roku 2010, 29,5% mieszkańców było w wieku poniżej 18 lat, 7,8% było w wieku od 18 do 24 lat, 28,3% miało od 25 do 44 lat, 23% miało od 45 do 64 lat, 11,4% było w wieku 65 lat lub starszych. We wsi było 50,0% mężczyzn i 50,0% kobiet.
Liczba mieszkańców w 2010 roku wynosiła 590, a w roku 2012 wynosiła 595.

</doc>
<doc id="760139" url="https://pl.wikipedia.org/wiki?curid=760139" title="Bhatpara">
Bhatpara

Bhatpara (beng. ভাটপাড়া) – miasto w północno-wschodnich Indiach, w stanie Bengal Zachodni, nad rzeką Hugli, w aglomeracji Kalkuty. Miasto w 2011 roku zamieszkiwało 390 467 osób.
W mieście rozwinął się przemysł bawełniany, jutowy oraz rzemieślniczy.

</doc>
<doc id="760142" url="https://pl.wikipedia.org/wiki?curid=760142" title="Kasimow (geologia)">
Kasimow (geologia)

Kasimow (ang. "Kasimovian")

</doc>
<doc id="760146" url="https://pl.wikipedia.org/wiki?curid=760146" title="GSM 1900">
GSM 1900

GSM 1900 (nazywany także "Personal Communications Service" (PCS), lub PCS 1900) – standard GSM, w którym transmisja mowy i danych może odbywać się w paśmie częstotliwości 1850–1990 MHz.
Obecnie używany jest w większości państw Ameryki Północnej i Południowej.
Historia powstania i rozwój standardu.
Prace nad tym systemem (którego ówczesna nazwa brzmiała PCS 1900) zostały rozpoczęte w USA przez instytut standaryzacyjny ANSI w roku 1995 i bazowały na specyfikacjach GSM utworzonych przez ETSI. Zaadaptowano pasmo 1900 MHz, ponieważ częstotliwości wokół 1800 MHz (zdefiniowane w specyfikacji ETSI) były już używane w USA przez organizacje rządowe. Specyfikacja uwzględniała także pewne usprawnienia w przesyłaniu głosu i danych względem swojego europejskiego odpowiednika, aby móc skutecznie konkurować z innymi rodzajami sieci używanymi na terenie Stanów Zjednoczonych (IS-95 bazujące na technologii dostępu CDMA i IS-136 bazujące na technologii dostępu TDMA). Na przykład:
ANSI i ETSI stały się później członkami konsorcjum standaryzacyjnego 3GPP, a te udoskonalenia stały się także częścią specyfikacji innych standardów GSM. Pierwsze sieci pracujące w tym standardzie zostały uruchomione w 1996.
W 1997 oficjalna nazwa standardu została zmieniona na GSM 1900.
Aspekty techniczne.
Sieć szkieletowa (ang. "Core Network") i usługi oferowane w GSM są niezależne od standardu na którym oparto budowę sieci (aby zapoznać się z architekturą i możliwościami sieci GSM, przeczytaj artykuł GSM). To co wyróżnia poszczególne standardy, to rozwiązania stosowane w sieci radiowej (ang. "Radio Access Network").
Używane częstotliwości.
W standardzie GSM 1900 używa się 299 częstotliwości rozłożone co 200 kHz (tak zwane "PCS 1900 Band").
Rozmiar komórek.
Maksymalny zasięg komórki w systemie GSM 1900 nie przekracza około 8 km, te ograniczenie w porównaniu ze standardem GSM 900 bierze się głównie z faktu, że do emisji sygnału na wyższych częstotliwościach trzeba użyć większej energii.
Współdziałanie z innymi standardami GSM.
Wielu operatorów sieci w standardzie GSM 1900, stara się też (o ile umożliwiają im to uzyskane licencje) budować sieci w standardzie GSM 850. W takim przypadku istnieje wspólna sieć szkieletowa (ang. "Core Network"), a niezależnie rozwijane są systemy stacji bazowych dla obydwu standardów GSM. Oferowane obecnie telefony umożliwiają transmisję w obu standardach, możliwe jest też przemieszczanie się podczas rozmowy pomiędzy stacjami bazowymi pracującymi w różnych standardach bez utraty połączenia (handover).
Zdarzają się też rozwiązania typu GSM 900/GSM 1900, np. sieć Claro należąca do gwatemalskiego operatora Sercom.
Zobacz też.
Inne standardy GSM: GSM 400, GSM 700, GSM 850, GSM 900, GSM 1800, R-GSM.

</doc>
<doc id="760148" url="https://pl.wikipedia.org/wiki?curid=760148" title="Jamshedpur">
Jamshedpur

Jamshedpur (hindi जमशेदपुर, bengali জামশেদপুর, urdu جمشید پور) – aglomeracja miejska w Indiach w stanie Jharkhand na wyżynie Ćhota Nagpur. Około 628 tys. mieszkańców.
Jamshedpur jest stolicą dystryktu East Singhbhum. 
Zlokalizowane są tu zakłady przemysłowe koncernów: Tata Steel, Tata Motors, Tata Power, Lafarge Cement, Telcon, BOC Gases, Praxair, TCE, TCS, Timken India, Tinplate i innych.

</doc>
<doc id="760150" url="https://pl.wikipedia.org/wiki?curid=760150" title="Buchloe">
Buchloe

Buchloe – miasto w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, siedziba wspólnoty administracyjnej Buchloe. Leży w Allgäu, około 30 km na północ od Marktoberdorfu, przy autostradzie A96, drodze B12 i linii kolejowej Memmingen-Monachium i Lindau (Bodensee)-Augsburg.
W mieście znajduje się stacja kolejowa Buchloe.
Polityka.
Burmistrzem miasta jest Josef Schweinberger, w skład rady miasta wchodzą 24 osoby. 

</doc>
<doc id="760151" url="https://pl.wikipedia.org/wiki?curid=760151" title="LeRoi Moore">
LeRoi Moore

LeRoi Moore (ur. 7 września 1961 w Durham, zm. 19 sierpnia 2008 w Los Angeles) – amerykański saksofonista Dave Matthews Band. 
Grał na saksofonach basowych, barytonowych, tenorowych, altowych i sopranowych oraz na flecie, klarnecie basowym i drewnianym penny whistle.
Instrumentarium Moore'a obejmuje saksofon basowy Buescher, saksofony barytonowe Selmer Mark VI i Yamaha, dwa saksofony tenorowe two Selmer Mark VI, dwa saksofony altowe Selmer Mark VI i dwa sopranowe: Yamaha i Selmer Super-80 Series 3.
Oprócz gry w Dave Matthews Band, Moore pojawił się na albumie Code Magenta, a także na "In November Sunlight" autorstwa Soko.
30 czerwca 2008 roku LeRoi Moore uległ wypadkowi podczas jazdy quadem w okolicach Charlottesville. Saksofonista trafił do szpitala University of Virginia Health System w stanie ciężkim. Z komunikatów o stanie zdrowia LeRoia Moore'a umieszczanych na oficjalnej stronie Dave Matthews Band wynikało, iż po początkowej poprawie stanu zdrowia nastąpiły komplikacje, w wyniku których muzyk zmarł.

</doc>
<doc id="760152" url="https://pl.wikipedia.org/wiki?curid=760152" title="Saint Thomas (parafia)">
Saint Thomas (parafia)

St. Thomas – parafia na wyspie Barbados, w centralnej części wyspy. Jest jedną z dwóch, obok parafii Saint George, która nie ma dostępu do morza.

</doc>
<doc id="760153" url="https://pl.wikipedia.org/wiki?curid=760153" title="Spółgłoska boczna szczelinowa dziąsłowa bezdźwięczna">
Spółgłoska boczna szczelinowa dziąsłowa bezdźwięczna

Spółgłoska boczna szczelinowa dziąsłowa bezdźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczana jest symbolem: [], dość podobnym do symbolu [], używanego na oznaczenie tzw. ł aktorskiego.
Artykulacja.
W czasie artykulacji podstawowego wariantu []:
W praktyce by wymówić tę spółgłoskę trzeba starać się wymówić [], trzymając język w pozycji takiej jak przy [].

</doc>
<doc id="760154" url="https://pl.wikipedia.org/wiki?curid=760154" title="Widźajanagar">
Widźajanagar

Widźajanagar (dosł. "Gród Zwycięstwa") – opuszczone miasto w południowych Indiach, w stanie Karnataka, w Ghatach Zachodnich, w niewielkiej wiosce Hampi. Założone ok. 1336 roku przez braci Hariharę i Bukkę miasto to było od XIV do XVI wieku centralnym ośrodkiem Królestwa Widźajanagaru, najpotężniejszego nowożytnego imperium hinduskiego na południu kraju. 
Miasto otoczone siedmioma koncentrycznymi murami obronnymi zajmowało powierzchnię 26 km² z królewskim centrum pośrodku, obszarem rezydencyjnym na wschodzie i centrum religijnym na południowym brzegu przecinającej miasto rzeki Tungabhadra. Główne aleje wzdłuż których stały budowle publiczne oraz sklepy i domy bogatych kupców prowadziły do świątyń. Miasto było ważnym ośrodkiem handlowym, religijnym i reprezentacyjnym który największą świetność osiągnął w czasach panowania Krisznadewaraja, cesarza Widźajanagaru. 
To bogate serce ostatniego hinduskiego imperium zniszczyła w 1565 roku armia koalicji sułtanatów dekańskich. Wojska muzułmańskie po rozgromieniu armii królewskiej w bitwie pod Talikotą (26 stycznia 1565), zdobyły miasto, które było łupione przez najeźdźców przez kilka miesięcy. Widźajanagar nie został nigdy później odbudowany. Ruiny stolicy wpisano w 1986 roku na listę światowego dziedzictwa UNESCO.

</doc>
<doc id="760155" url="https://pl.wikipedia.org/wiki?curid=760155" title="Ike Diogu">
Ike Diogu

Ikechukwu Somtochukwu Diogu (ur. 11 września 1983 w Buffalo) – amerykański koszykarz, występujący na pozycjach silnego skrzydłowego lub środkowego, posiadający także nigeryjskie obywatelstwo, obecnie zawodnik Sichuan Blue Whales.
Diogu został wybrany z numerem 9 w pierwszej rundzie draftu NBA w 2005 przez Golden State Warriors. 23 grudnia 2005 ustanowił swój rekord w liczbie zdobytych punktów, uzyskując ich 27 w meczu przeciwko Detroit Pistons. 17 stycznia 2007 wziął udział w wymianie między Warriors a Paceres. Do klubu z Indiany wraz z nim trafili Mike Dunleavy, Troy Murphy oraz Keith McLeod. W drugą stronę powędrowali Stephen Jackson, Al Harrington, Šarūnas Jasikevičius i Josh Powell. 26 czerwca 2008 Diogu został wymieniony do Portland Trail Blazers wraz z prawami w drafcie do Jerryda Baylessa. Do Indiany trafi Jarrett Jack, Josh McRoberts oraz prawa w drafcie do Brandona Rusha. 18 lutego 2009 trafił do Sacramento Kings. 29 lipca 2009 Ike Diogu podpisał kontrakt z New Orleans Hornets, jednak nigdy nie wystąpił w jego barwach. Diogu podpisał kontrakt z Detroit Pistons 27 września 2010. 20 października 2010 został zwolniony przez klub. 22 grudnia 2010 Diogu podpisał kontrakt z Los Angeles Clippers. 3 stycznia 2012 Diogu dołączył do zespołu San Antonio Spurs. 11 stycznia 2012, po zagraniu w dwóch meczach, został zwolniony.
28 grudnia 2017 został zawodnikiem chińskiego Sichuan Blue Whales.
Statystyki w NBA.
Na podstawie Basketball-Reference.com 

</doc>
<doc id="760156" url="https://pl.wikipedia.org/wiki?curid=760156" title="Typ 98 So-Da">
Typ 98 So-Da

 – japoński transporter opancerzony z okresu II wojny światowej. Używany także w roli ciągnika artyleryjskiego. Zbudowany na podwoziu tankietki Typ 97 Te-Ke.

</doc>
<doc id="760158" url="https://pl.wikipedia.org/wiki?curid=760158" title="Stefan Biskupski (duchowny)">
Stefan Biskupski (duchowny)

Stefan Biskupski (ur. 1 kwietnia 1895 w Koluszkach koło Łodzi, zm. 31 maja 1973 w Warszawie) – polski duchowny katolicki, profesor prawa kanonicznego na Uniwersytecie Warszawskim i w Akademii Teologii Katolickiej, wikariusz kapitulny diecezji warmińskiej.
Życiorys.
Pochodził z rodziny urzędniczej, był synem Edmunda i Stanisławy z Wiśniewskich. Uczęszczał do gimnazjum w Łodzi i Gimnazjum im. Piusa X we Włocławku. W latach 1912–1917 odbył studia filozoficzne i teologiczne we włocławskim seminarium duchownym, jeszcze w czasie nauki pełniąc funkcję prefekta w Radomsku. Święcenia kapłańskie przyjął 1 października 1917 z rąk biskupa Stanisława Zdzitowieckiego. Kontynuował następnie studia specjalistyczne na Uniwersytecie Warszawskim (1918–1922), gdzie w 1928 uzyskał dyplom doktora prawa kanonicznego na podstawie rozprawy "O nowe prawo małżeńskie w Polsce".
Przez krótki czas pełnił funkcję prefekta gimnazjum w Łasku, w latach 1923–1932 był prefektem Komunalnego Seminarium Nauczycielskiego we Włocławku, gdzie uczył także historii i propedeutyki. Od 1926 wykładał w seminarium duchownym we Włocławku. Od 1932 prowadził wykłady zlecone na Wydziale Teologii Katolickiej Uniwersytetu Warszawskiego, uzyskując w 1937 habilitację (rozprawa "Obrońca węzła w kanonicznym procesie małżeńskim").
W 1939 został uwięziony przez Niemców w Lądzie, w latach 1940–1945 przebywał w obozach koncentracyjnych Oranienburg-Sachsenhausen i Dachau. Bezpośrednio po wyzwoleniu pozostał na kilka miesięcy we Francji, gdzie uczestniczył w pracach nad organizacją Polskiego Seminarium Duchownego. Po powrocie do Polski objął utworzoną na Uniwersytecie Warszawskim katedrę historii prawa kanonicznego, a także wznowił wykłady w seminarium włocławskim. Na Uniwersytecie Warszawskim był początkowo zastępcą profesora, od listopada 1946 profesorem nadzwyczajnym.
1 kwietnia 1954 został mianowany profesorem zwyczajnym. Na Akademii Teologii Katolickiej, utworzonej w miejsce zlikwidowanego Wydziału Teologii Katolickiej Uniwersytetu Warszawskiego, kierował w latach 1954–1966 Katedrą Kościelnego Prawa Cywilnego oraz pełnił funkcję dziekana Wydziału Prawa Kanonicznego. Przez pewien czas pracę naukową i dydaktyczną łączył z funkcję wikariusza kapitulnego diecezji warmińskiej (1953–1956). Liczne obowiązki sprawiły, że rozluźnieniu uległy kontakty z Włocławkiem, w związku z czym w 1953 zrezygnował z prowadzenia wykładów w tamtejszym Wyższym Seminarium Duchownym, a w 1965 złożył także godność kanonika kapituły włocławskiej. W 1966 przeszedł na emeryturę. Stale mieszkał w Warszawie, mimo podeszłego wieku kontynuując badania naukowe.
Zmarł w Warszawie, pochowany został jednak na własne życzenie we Włocławku, a jego księgozbiór włączono do zbiorów włocławskiej Biblioteki Seminaryjnej.
Wikariusz kapitulny diecezji warmińskiej.
Diecezją warmińską kierował tymczasowo w skomplikowanej sytuacji polskiego kościoła po aresztowaniu prymasa Stefana Wyszyńskiego. Tuż po aresztowaniu Wyszyńskiego zatrzymany został również warmiński wikariusz kapitulny Wojciech Zink i 3 października 1953 kapituła warmińska wybrała w jego miejsce Jana Hanowskiego. Wyboru tego nie zaakceptował przewodniczący Konferencji Episkopatu Polski biskup Michał Klepacz (zgłosił zarzut formalny, iż w tym wyborze uczestniczył nieuprawniony ks. Stefan Zajkowski, będący jedynie kanonikiem honorowym), który jednocześnie uzgodnił z władzami państwowymi kandydaturę Stefana Biskupskiego na tymczasowego rządcę diecezji warmińskiej. Formalnego wyboru Biskupskiego na wikariusza kapitulnego kapituła dokonała 11 października 1953, w ostatnim dniu dopuszczalnym prawem kanonicznym i w okrojonym składzie (jedynie 3-osobowym: Józef Łapot, Augustyn Szarnowski i Leon Kamiński). Biskupski objął urząd 13 października, dwa dni potem wystosował orędzie do duchowieństwa i wiernych. 16 października biskup Klepacz nadał mu prawa i obowiązki biskupa rezydencjalnego, z wyjątkiem tych, które wymagałyby charakteru biskupiego; otrzymał prawo bierzmowania, posługiwania się mitrą i pastorałem oraz używania przywilejów protonotariusza apostolskiego "de numero participantium".
Biskupski dokonał obsady wakujących stanowisk w kurii diecezjalnej (kanclerza, referenta do spraw nauczania i śpiewu kościelnego, mianował nowego notariusza); jego poprzednik Wojciech Zink pozostawił kilka stanowisk nieobsadzonych wobec zgłaszanych sprzeciwów ze strony władz państwowych. Nowy wikariusz kapitulny wprowadził także comiesięczne tzw. Godziny Święte dla duchowieństwa z Olsztyna i okolic, obejmujące adorację Najświętszego Sakramentu oraz konferencje ascetyczne lub naukowe odczyty, prowadzone przez profesorów Akademii Teologii Katolickiej i seminarium olsztyńskiego. Zarządził egzaminy jurysdykcyjne dla księży, obejmujące zagadnienia teologii dogmatycznej, teologii moralnej, prawa kanonicznego i liturgii, oraz egzaminy wikariuszowskie, niezbędne do uzyskania samodzielnych stanowisk. Zajął się kwestią ujednolicenia uposażenia wikariuszy. Skonkretyzował również podejmowane przez Wojciech Zinka (a wcześniej Teodora Benscha) działania na rzecz księży-emerytów, tworząc dla nich dom emeryta w Ornecie pod opieką sióstr katarzynek (1955).
W 1954 doprowadził do wznowienia „Warmińskich Wiadomości Diecezjalnych” (pod redakcją ks. Franciszka Bryxa), wydawanych początkowo jako kwartalnik, potem dwumiesięcznik. Wznowienie działalności wydawniczej objęło wkrótce także inne publikacje, jako pierwszy ukazał się w 1954 "Zbiór pieśni nabożnych dla Warmii i Mazur. Śpiewnik diecezji warmińskiej" w opracowaniu ks. Antoniego Sikorskiego. W ramach dążenia do ujednolicenia i repolonizacji diecezjalnego życia liturgicznego Biskupski nakłonił przewodniczącego Konferencji Episkopatu biskupa Klepacza do zmian w kalendarzu liturgicznym diecezji; wprowadzono m.in. wspomnienia świętego Stanisława Męczennika, Matki Boskiej Częstochowskiej i świętego Stanisława Kostki oraz uroczystości dziękczynne za zwycięstwo pod Grunwaldem, a także polski rytuał wystawiania Najświętszego Sakramentu. Z innych działań Biskupskiego jako zwierzchnika diecezji można wymienić wydłużenie do dwóch lat okresu przygotowawczego do pierwszej komunii (1954) czy zarządzenie zabezpieczania Eucharystii przez wbudowywanie ogniotrwałego tabernakulum (po serii kilku przypadków znieważenia Eucharystii latem 1954, zarządził wówczas także odprawianie nabożeństw ekspiacyjnych).
Cieniem na pozytywne działania ks. Biskupskiego, które m.in. doprowadziły do usprawnienia pracy kurii, kładła się jego uległa postawa wobec władz państwowych. Wikariusz kapitulny odbywał regularne comiesięczne spotkania z przewodniczącym Wojewódzkiej Rady Narodowej Juliuszem Malewskim oraz kierownikiem Samodzielnego Referatu do Spraw Wyznań Leopoldem Topczewskim, dostosowując się do większości poleceń. Na żądanie władz dokonywał zmian proboszczów i dziekanów, duchownych nakłaniał do składania państwowego ślubowania. Na okres pełnienia przez niego funkcji wikariusza kapitulnego przypadły liczne przypadki prób werbowania księży do współpracy z Urzędem Bezpieczeństwa, a także m.in. likwidacja modlitw w szkołach i zastąpienie ich apelami (1954), likwidacja nauki religii w szkołach zawodowych, żądania ukarania księży „łamiących praworządność ludową” i usunięcia rektora seminarium „Hosianum” Józefa Łapota. W sprawach tych Biskupski nie zabierał krytycznego głosu, potrafił natomiast przesunąć termin uroczystości zakończenia jubileuszowego Roku Maryjnego w grudniu 1954, by nie kolidował on z wyborami do rad narodowych, czy przypominać o obowiązku meldunkowym zakonników przybywających na rekolekcje wielkopostne, co w praktyce dawało władzom możliwość odmowy meldunku i tym samym zorganizowania rekolekcji. W piśmie z lutego 1955 Biskupski zwracał uwagę, by tematyka rekolekcji miała wyłącznie charakter religijny („omawianie prawd wiary winno mieć charakter pozytywny bez ustosunkowywania się do osób lub instytucji odmiennych ideologicznie”).
Oceniany przez władze jako osoba lojalna, w 1955 został przedstawiony do odznaczenia państwowego. Pracę na stanowisku wikariusza kapitulnego zakończył jesienią 1956 po wydarzeniach październikowych – 28 listopada 1956 prymas Wyszyński przyjął jego rezygnację. Jego następcą na czele diecezji został Tomasz Wilczyński, pierwszy od kilkunastu lat w diecezji nie administrator czy wikariusz kapitulny, a biskup (chociaż nadal bez pełnego tytułu biskupa warmińskiego).
Praca naukowa.
W pracy naukowej ks. Biskupski zajmował się przede wszystkim zagadnieniami prawa małżeńskiego. Tematyce tej poświęcił pracę doktorską "O nowe prawo małżeńskie w Polsce" (opublikowaną w 1932). W rozprawie habilitacyjnej "Obrońca węzła w kanonicznym procesie małżeńskim" przedstawił charakterystykę tego urzędu, podkreślając odrębność od urzędu promotora sprawiedliwości. Z innych ważnych prac można wymienić: "Reforma prawa małżeńskiego w Polsce" (1930), "Zagadnienie obrońcy węzła małżeńskiego" (1939), "Prawo małżeńskie Kościoła rzymskokatolickiego" (dwa tomy, 1956-1960, wydanie drugie 1971), "Krzysztof Żurawski, polski kanonista XVII w." (1950), "Stanowisko proboszcza w świetle prawa kanonicznego" (1966). Łącznie ogłosił przeszło 100 publikacji naukowych. Był redaktorem XXXIII tomu "Encyklopedii Kościelnej" Nowodworskiego (1933), a w latach 1946-1950 redaktorem naczelnym „Ateneum Kapłańskiego”.
Zajmował się również martyrologią duchowieństwa polskiego w latach II wojny światowej. Tematyce tej poświęcił m.in. prace "Księża polscy w niemieckich obozach" (1946) i "Męczeńskie biskupstwo ks. Michała Kozala" (1955). Sam Biskupski występował jako świadek przed Najwyższym Trybunałem Narodowym w procesach zbrodniarzy hitlerowskich.

</doc>
<doc id="760159" url="https://pl.wikipedia.org/wiki?curid=760159" title="Arcanum">
Arcanum



</doc>
<doc id="760160" url="https://pl.wikipedia.org/wiki?curid=760160" title="Program Operacyjny Innowacyjna Gospodarka 2007–2013">
Program Operacyjny Innowacyjna Gospodarka 2007–2013

Program Operacyjny Innowacyjna Gospodarka 2007-2013 (PO IG) – rządowy dokument przyjęty przez Radę Ministrów 19 grudnia 2006. Jego autorem jest Ministerstwo Rozwoju Regionalnego. PO IG jest jednym z 6 programów krajowych Narodowych Strategicznych Ram Odniesienia. Finansowany jest z Europejskiego Funduszu Rozwoju Regionalnego (85%) oraz ze środków budżetu państwa (15%).
Dokument opisuje obecny stan polskiej gospodarki pod kątem innowacyjności i konkurencyjności oraz stan sektora naukowo-badawczego. Wskazuje sześć głównych celów, jakie powinny zostać osiągnięte w najbliższych latach, zgodnie z założeniami tzw. Strategii Lizbońskiej i opisuje metody ich realizacji. Są to następujące cele:
Głównym zadaniem Programu Operacyjnego Innowacyjna Gospodarka jest wsparcie rozwoju innowacyjnych przedsiębiorstw oraz konkurencyjności polskiej gospodarki. W ramach Programu Operacyjnego wspierane są projekty o charakterze innowacyjnym w zakresie nowych technologii, produktów, usług czy organizacji. Maksymalny poziom dofinansowania (nie wliczając w to pomocy technicznej) może wynieść do 85% wartości projektu, a zależy on od formy korzystania z pomocy (regionalna pomoc publiczna, pomoc de minimis), wielkości przedsiębiorstwa, rodzaju dokonywanych wydatków, lokalizacji projektu oraz specyficznych założeń danego Działania, bądź konkursu.
Łączna wielkość publicznych środków finansowych zaangażowanych w realizację PO IG wynosi 10 186 030 644 euro.
Lista działań.
Program Operacyjny Innowacyjna Gospodarka dzieli się na 9 osi priorytetowych, a te z kolei na konkretne działania, w ramach których odbywa się wybór projektów do dofinansowania w ramach trybów: indywidualny, konkursowy, systemowy, pomocy technicznej.
Instytucje w POIG.
Instytucja Zarządzająca – nadzoruje realizację programu, jej funkcję pełni Departament Zarządzania Programami Konkurencyjności i Innowacyjności w Ministerstwie Rozwoju Regionalnego
Instytucja Pośrednicząca - zapewnia sprawną realizację programu, jej funkcję pełnią kolejno:
Instytucja Wdrażająca w postaci sześciu instytucji

</doc>
<doc id="760162" url="https://pl.wikipedia.org/wiki?curid=760162" title="Bronisławka (powiat nowodworski)">
Bronisławka (powiat nowodworski)

Bronisławka – wieś w Polsce położona w województwie mazowieckim, w powiecie nowodworskim, w gminie Pomiechówek.
W latach 1975–1998 miejscowość należała administracyjnie do województwa warszawskiego.
Zobacz też.
Bronisławka

</doc>
<doc id="760163" url="https://pl.wikipedia.org/wiki?curid=760163" title="Arcanum (Ohio)">
Arcanum (Ohio)

Arcanum – wieś w USA, w stanie Ohio, w hrabstwie Darke. Arcanum został założony w roku 1849. Aktualnie (2014) burmistrzem jest Judith Foureman.
Liczba mieszkańców w 2010 roku wynosiła 2 129, a w roku 2012 wynosiła 2 104.

</doc>
<doc id="760164" url="https://pl.wikipedia.org/wiki?curid=760164" title="Wallace B. Smith">
Wallace B. Smith

Wallace Bunnell Smith (ur. 29 lipca 1929) – amerykański duchowny, syn proroka W. Wallace Smitha. Prezydent-Prorok Zreorganizowanego Kościoła Jezusa Chrystusa Świętych w Dniach Ostatnich (obecnie: Społeczności Chrystusa) w latach 1978–1996. Został mianowany następcą przez swego ojca w 1976 i konfirmowany na to stanowisko dwa lata później.
Prezydentura Wallace B. Smitha była znamienna w dziejach Kościoła, ze względu na budowę Świątyni Independence, światowej centrali Kościoła oraz pierwszego w historii tej denominacji wyświęcenia kobiety do kapłaństwa. Jako pierwszy podniósł kwestię zmiany nazwy Kościoła podczas Światowego Synodu Przywództwa Kościoła w 1994, choć wniosek ten przyjęto dopiero podczas Światowej Konferencji w 2000.
W 1995 Smith wyznaczył na swojego następcę W. Granta McMurraya i odszedł na emeryturę rok później. Podobnie jak jego ojciec, nazywany jest od tego czasu Prezydentem-Emerytem.

</doc>
<doc id="760165" url="https://pl.wikipedia.org/wiki?curid=760165" title="Gżel">
Gżel

Gżel (ang. "Gzhelian")

</doc>
<doc id="760168" url="https://pl.wikipedia.org/wiki?curid=760168" title="Archbold">
Archbold

Archbold – wieś w USA, Hrabstwo Fulton (Ohio) w stanie Ohio.
W roku 2010, 25,7% mieszkańców było w wieku poniżej 18 lat, 5,8% było w wieku od 18 do 24 lat, 23,5% miało od 25 do 44 lat, 25,1% miało od 45 do 64 lat, 19,9% było w wieku 65 lat lub starszych. We wsi było 46,9% mężczyzn i 53,1% kobiet.
Liczba mieszkańców w 2010 roku wynosiła 4 346, a w roku 2012 wynosiła 4 327.

</doc>
<doc id="760169" url="https://pl.wikipedia.org/wiki?curid=760169" title="Dla wszystkich ten sam ogień">
Dla wszystkich ten sam ogień

Dla wszystkich ten sam ogień (hiszp. Todos los fuegos el fuego) to zbiór opowiadań argentyńskiego pisarza Julio Cortázara opublikowany w 1966 roku. W Polsce wydany został po raz pierwszy w 1969 roku w przekładzie Zofii Chądzyńskiej.
W opowiadaniach widoczny jest nurt realistyczny, ale obecny jest tam również charakterystyczny dla późniejszej twórczości Cortázara realizm magiczny. Przejawia się on poprzez swobodny przepływ między elementami realistycznymi i fantastycznymi, sprawiając że te ostatnie stają się naturalną częścią rzeczywistości. W niektórych opowiadaniach zaobserwować można również paralelizm historii oraz dualizm postaci.
Opowiadania.
Zbiór składa się z ośmiu opowiadań:
"Południowa autostrada (hiszp. La autopista del sur)".
Uwięzieni w korku na autostradzie z Paryża do Marsylii ludzie zaczynają grupować się i tworzyć między sobą jednostki organizacyjne. Wkrótce korek ten swoją strukturą zaczyna przypominać społeczeństwa żyjące w niewielkich miastach. Główny bohater i równocześnie narrator opowiadania zakochuje się w “dziewczynie z Dauphine”, która wkrótce zachodzi z nim w ciążę. Bohaterowie obiecują sobie zacząć wspólne życie, jednak korek zaczyna się rozluźniać. Samochody powoli ruszają do przodu. Wraz z końcem korka wszyscy jego uczestnicy zapominają o tym, co się wydarzyło i wracają do swoich dawnych żyć.
Jednym z centralnych tematów "Południowej autostrady" jest czas. Opowiadanie zawiera refleksję na temat ograniczeń czasu jako punktu odniesienia do opisywania wydarzeń. Umiejscowienie konkretnych wydarzeń z opowiadania w czasie stanowi wyzwanie zarówno dla czytelnika, jak i dla samych bohaterów. Spowodowane jest to głównie tym, że całość relacjonowana jest w formie nieuporządkowanych wspomnień. Sprzyja to pojawieniu się elementów fantastycznych w opowiadaniu, pozwala przyporządkować je do nurtu realizmu magicznego. Jak podczas konferencji na Uniwersytecie Kalifornijskim w Berkeley zauważył sam Cortázar, w opowiadaniu nie ma bezpośrednich odniesień do ilości czasu, który upływa, ale na podstawie kolejnych wydarzeń łatwo dojść do wniosku, że czas akcji to wiele miesięcy. Według niego, należy w związku z tym zaakceptować element fantastyczny, ponieważ nie jest możliwe, aby taki korek na wjeździe do francuskiej stolicy pozostał bez interwencji ze strony rządu. Innym istotnym elementem opowiadania jest również bezimienność postaci - narrator odnosi się do nich poprzez pojazdy, w których się znajdują. Ten brak indywidualności i opisów konkretnych bohaterów nadaje opowiadaniu uniwersalny wydźwięk. Każdy mógłby znaleźć się w tej sytuacji. Pokazuje to, jak bardzo wyobcowani i anonimowi są ludzie żyjący w miastach oraz że potrzeba sytuacji niemal nadprzyrodzonej, aby skłonić ich do porzucenia tej anonimowości i dania szansy stworzenia więzi z nieznajomymi.
"Zdrowie chorych (hiszp. La salud de los enfermos)".
Kiedy umiera Alejandro, pozostali członkowie jego rodziny opracowują plan, który ma na celu ukrycie jego śmierci przed jego matką. Robią to z obawy, jaki wpływ mogłaby mieć ta wiadomość na jej kruche zdrowie. Aby utrzymać ją w niewiedzy, zaczynają poprzez fałszywą korespondencję tworzyć fikcyjną historię jego życia. Tuż przed śmiercią matka daje do zrozumienia reszcie rodziny, że jest świadoma tego, co przed nią ukrywali. Oni jednak są tak głęboko posunięci w swoich kłamstwach, że w finale opowiadania zastanawiają się, w jaki sposób powiadomią o śmierci matki Alejandra.
W "Zdrowiu chorych" Cortázar zgłębia tematykę relacji rodzinnych oraz różnicę między byciem zdrowym a cieszeniem się dobrym zdrowiem. Bazując na kłamstwach i manipulacjach członkowie rodziny budują wokół chorowitej matki fikcyjną rzeczywistość, oddalając ją tym samym od prawdy, która w ich mniemaniu mogłaby jej zaszkodzić. Równocześnie sami nieświadomie zaczynają oddalać się od rzeczywistości. Tym samym paradoksalny tytuł opowiadania staje się jednym z jego tematów, którym jest relatywizm bycia zdrowym. W finale opowiadania umierająca matka daje do zrozumienia, że zdaje sobie sprawę z tego, że otaczająca ją rzeczywistość jest fikcją. W tym momencie wydaje się nie być jedyną chorą czy oddaloną od rzeczywistości osobą w swojej rodzinie.
"Połączenie (hiszp. Reunión)".
Akcja opowiadania rozgrywa się najprawdopodobniej podczas Rewolucji kubańskiej. Opowiada historię grupy żołnierzy, która po zejściu na ląd na jednej z wysp rozpada się. Przemoczeni i ranni żołnierze przedzierają się przez nieprzyjazne tereny. Główny bohater i zarazem narrator opowiadania dodatkowo zmaga się z problemami z oddychaniem w związku z astmą. Razem ze swymi towarzyszami spekuluje na temat sytuacji reszty grupy, która podzieliła się na trzy części. Bohater zaczyna mieć halucynacje, w których widzi swoje życie z dala od wojny. Kiedy wreszcie jego grupa jednoczy się z resztą formacji, w tym również z przyjacielem narratora, Luisem, czeka ich konfrontacja z wrogiem. Udaje im się jednak uciec. Narrator wraz z Luisem rozpoczynają rozmowy o przyszłości, o sposobach organizacji społeczeństwa po rewolucji oraz o sensie wojny, w której uczestniczą.
W twórczości Cortázara często pojawia się motyw podróży. W "Połączeniu" zaobserwować można ten motyw pod dwiema postaciami: fizyczna przeprawa żołnierzy przez wyspę oraz mentalna podróż, która skłania ich do porzucenia wygodnego, miejskiego życia na rzecz walki w celu osiągnięcia zmiany społecznej. Według krytyka Jaime Alazraki, "Połączenie" jest hołdem dla Rewolucji kubańskiej. Umiejscawia opowiadanie w procesie dojrzewania twórczości Cortázara, który stopniowo łączy wyobraźnię z polityką, i uważa, że w tym opowiadaniu można się zderzyć z rzeczywistością latynoamerykańską oraz aktywną postawą polityczną autora.
"Siostra Cora (hiszp. La Señorita Cora)".
Narracja w opowiadaniu jest wyjątkowa - to monolog wewnętrzny przepływający swobodnie od bohatera do bohatera. Główny bohater, Pablo, to młody chłopak przebywający w szpitalu z zapaleniem wyrostka robaczkowego. Jest zauroczony jedną z opiekujących się nim pielęgniarek o imieniu Cora. Uczucie to rośnie wraz z każdą kolejną ich interakcją, ale towarzyszy mu również wstyd, związany ze stanem chłopca. Wreszcie Pablo zostaje poddany operacji, ale jego stan się nie poprawia. Początkowo traktująca go z lekkim lekceważeniem Cora zaczyna okazywać mu coraz więcej czułości podczas opieki. Chłopiec próbuje zachować samodzielność, starając się tym samym pokazać dziewczynie, że nie jest już dzieckiem. Jego stan wciąż się jednak pogarsza i wkrótce umierający chłopiec wśród swych majaków nie jest w stanie odróżnić Cory od swojej matki. 
"Siostra Cora" obrazuje proces przejścia Pabla z dzieciństwa w następny etap, które następuje poprzez jego zauroczenie młodą pielęgniarką. Zmienna narracja umożliwia czytelnikowi zaobserwowanie, jak młodzieńcze zakochanie bohatera pogłębia się wraz z każdym gestem Cory, które dla niej z kolei pozbawione są ładunku emocjonalnego. Ten eksperymentalny sposób prowadzenia narracji pozwala bardzo wnikliwie zgłębić myśli i pragnienia konkretnych postaci oraz poznać różne interpretacje tych samych zdarzeń.
"Wyspa w południe (hiszp. La isla a mediodía)".
Marini, włoski steward, podczas lotu zauważa w oddali czarującą grecką wysepkę, pełną plaż i wzgórz, znajdującą się na Morzu Egejskim. Z czasem bohater zaczyna zaniedbywać swoją pracę, pochłonięty patrzeniem na wysepkę. Zauważa, że dostrzec ją można równo w południe. Poprzez żmudne dochodzenie ustala, że wyspa nosi nazwę Xiros i znajduje się z dala od kręgu turystycznych destynacji. Obsesja Mariniego związana z wyspą narasta. Bohater zaczyna fantazjować o kąpielach u wybrzeży wyspy, wspinaniu się na jej drzewach i łowieniu w jej wodach. Wreszcie nadchodzi czas jego urlopu, więc Marini bierze łódź i po kilku dniach podróży dociera na wyspę. Nawiązuje kontakt z mieszkańcami, spaceruje, pływa w morzu. Czuje się szczęśliwy i wie, że chce zostać tam na zawsze. Wspina się na wzgórze i zaczyna zastanawiać, jak zabić dawnego siebie, swoją sfrustrowaną i zapracowaną wersję. W tym momencie dostrzega samolot, w którym pracował. Maszyna ulega awarii i wpada do morza. Marini zbiega ze wzgórza i dostrzega w morzu mężczyznę wzywającego pomocy. Pomaga mu dotrzeć na brzeg i wówczas dostrzega wielką ranę na jego gardle. W międzyczasie na miejsce zdarzenia docierają miejscowi rybacy i widzą jedynie rannego mężczyznę. Zastanawiają się jak udało mu się dotrzeć do brzegu z taką raną. Na plaży znajdują się tylko oni razem ze zwłokami.
Podczas wykładów z literatury, których udzielał na Uniwersytecie Kalifornijskim w Berkeley, Cortázar komentował fakt, że większość krytyków za element fantastyczny opowiadania uznała rozciągnięcie czasu. Te sekundy, które wystarczają, aby samolot uległ katastrofie, dla Mariniego rozciągnęły się w dni, podczas których byłby w stanie spełnić swoją obsesję o dotarciu na wyspę i w ten sposób umrzeć jako spełniony człowiek. Autor uznał tę interpretację za jak najbardziej możliwą, ale daleką od swojej własnej. Jego zamysłem jest rozdwojenie linii czasu, co powoduje również rozdwojenie postaci Mariniego. Jego stara wersja kontynuuje swoje życie uwięzionego w rutynie stewarda, podczas gdy jego nowa wersja porzuca to wszystko, aby spełnić swoje największe pragnienie. W ten sposób na świecie znajdują się dwie wersje Mariniego, żyjące w bardzo odmienny sposób. W finale opowiadania, kiedy samolot wpada do morza, Marini wyciąga na brzeg samego siebie.
"Instrukcje dla Johna Howella (hiszp. Instrucciones para John Howell)".
Rice, główny bohater i narrator opowiadania, ogląda spektakl w londyńskim teatrze. Po pierwszym akcie jest znudzony i uznaje sztukę za mierną. Podczas przerwy nieznany mu mężczyzna prosi go, aby podążył za nim za kulisy. Tam oznajmia mu, że w następnym akcie zagra Johna Howella, męża Evy, która zdradza go z Michaelem. Rice nie rozumie co się dzieje, mówi, że nie jest aktorem. Jego rozmówca przytakuje mu mówiąc, że owszem, nie jest aktorem, tylko Johnem Howellem i ma robić na scenie, co chce. Wreszcie zostaje wypchnięty na scenę, a kurtyna idzie w górę. Rice próbuje się oddalić, jednak Eva wyciąga do niego rękę i rozpoczyna się drugi akt. Wkrótce Eva zbliża się do niego i szeptem mówi, żeby nie pozwolił, aby ją zabito. Podczas kolejnej przerwy Rice otrzymuje instrukcje odnośnie trzeciego aktu. Postanawia pójść im na przekór, a pozostali aktorzy starają się sprowadzić go na właściwy tor. On jednak zastanawia się w jaki sposób może pomóc Evie, która ponownie dyskretnie poprosiła go, by nie opuszczał jej do końca. Przez swoje zachowanie zostaje wyrzucony z teatru, jednak wraca, aby dalej oglądać spektakl. Jako Howella zastępuje go aktor, który grał go w pierwszym akcie. Pochłonięty myślami o prośbach o pomoc ze strony Evy, zaczyna uciekać z teatru. Zauważa, że ktoś za nim podąża i zadaje sobie pytanie, na które nie umie odpowiedzieć: dlaczego uciekam? Wciąż myśli o Evie i o tym, jak jej nie pomógł. Odkrywa, że ścigającą go osobą jest Howell. Zaczynają biec razem i Howell pyta go, dlaczego zawsze dzieje się to samo. Mówi mu, że nie może tak żyć, zawsze uciekać, nie wiedząc dlaczego.
W "Instrukcjach dla Johna Howella Cortázar" eksploruje temat dualizmu, związany z wystawianiem sztuki w teatrze. Rice i John Howell pełnią w opowiadaniu funkcję dublerów, ale rola Rice w sztuce przekracza zwykłe obowiązki aktora. Dlatego też kluczowy jest moment, w którym zdezorientowany Rice mówi, że nie jest aktorem, na co otrzymuje odpowiedź, że to prawda, nie jest aktorem - jest Howellem. Granice między tymi dwiema tożsamościami zacierają się, tworząc tym samym swoistą grę między fikcją i rzeczywistością. Ta gra nabiera nowych kształtów, kiedy Rice spotyka się z inną osobą odgrywającą rolę Howella. Dzieli z nim frustrację związaną z niemożnością uratowania Evy i przymusem ucieczki. Rice pyta go dlaczego uciekają, ale Howell nie potrafi odpowiedzieć. Przedstawienie wydaje się tym samym ciągłe i pozbawione sensu.
"Dla wszystkich ten sam ogień (hiszp. Todos los fuegos el fuego)".
W opowiadaniu noszącym ten sam tytuł, co cały zbiór, autor relacjonuje symultanicznie dwie historie. Irene, żona rzymskiego prokonsula, jest zakochana w gladiatorze o imieniu Marco. Jej mąż, chcąc ją upokorzyć, organizuje walkę Marco, którą ogląda razem z żoną. Ona stara się nie pokazywać swoich emocji, pomimo cierpienia, które czuje patrząc jak Marco zostaje trafiony przez przeciwnika. On z kolei przed opadnięciem z sił daje radę zranić swojego oponenta. W loży prokonsula widzowie komentują rzadkość przypadków, w których obaj gladiatorzy giną podczas walki. Irene pragnie jak najprędzej opuścić arenę.
Druga płaszczyzna czasoprzestrzenna opowiadania to Paryż XX wieku. Przeplatając się z historią Irene, w opowiadaniu pojawia się Roland Renoir. Rozmawia przez telefon z Jeanne, która mówi mu, że Sonia właśnie wyszła. Ich rozmowa zmierza w złym kierunku, staje się jasne, że Jeanne jest świadoma zdrady Rolanda z Sonią. W międzyczasie wspomniane zostają tabletki, które Jeanne ma w pobliżu. Wreszcie zdenerwowana Jeanne łyka tabletki, popełniając tym samym samobójstwo. Do domu nieświadomego tego co zaszło Rolanda przybywa Sonia, bohater mówi jej, że popełniła błąd, mówiąc o wszystkim Jeanne. Para kładzie się do łóżka. Roland wyjmuje zasypiającej Soni papierosa z ust, sam powoli zapada w sen, nie ugasiwszy do końca swoich papierosów. Mieszkanie powoli zajmuje się ogniem. Symultanicznie na rzymskiej arenie rozpoczyna się pożar. W obie przestrzenie wkracza dym, a bohaterowie giną otoczeni płomieniami.
Obie płaszczyzny czasoprzestrzenne opowiadania zawierają podobieństwa, którymi są trójkąty miłosne, kończące się śmiercią wszystkich w nich uwikłanych bohaterów. Zarówno małżeństwo Irene i prokonsula z czasów imperium rzymskiego, jak i związek Jeanne i Rolanda z Paryża XX wieku znajdują się w poważnym kryzysie i cierpią z powodu problemów związanych z komunikacją i samotnością. Zestawienie czasu i przestrzeni obu historii wprowadza do opowiadania element fantastyczny; obie historie analizowane indywidualnie mogłyby zostać uznane za realistyczne. Mimo że dzieli je ogromna ilość czasu, łączące je podobieństwa mają na celu pokazać, że zdrada i zemsta czy też ludzkie uczucia, takie jak zazdrość, mają charakter uniwersalny i ponadczasowy.
"Inne niebo (hiszp. El otro cielo)".
Główny bohater i narrator opowiada, jak potrafi przenosić się z jednego miejsca do drugiego. Wyraża znudzenie swoim życiem i tęsknotę za powrotem do ulubionej dzielnicy i spotkaniem z paryską prostytutką Josiane, z którą łączyła go emocjonalna więź. Ubolewa, że jego narzeczona Irma nie rozumie jego chęci błądzenia nocą po centrum Buenos Aires. Opowiada o swoim pierwszym spotkaniu z Josiane i o tym, jak jakiś czas później dowiedział się, że w tych czasach zachowywała ona szczególną ostrożność ze względu na niejakiego Laurenta, zabójcę kobiet. Kontynuuje opowieść przechodząc do spotkania w barze, podczas którego dostrzegają mężczyznę, wysokiego i lekko zgarbionego, i zastanawiają się czy może on być tym zabójcą. Wkrótce później drogi bohatera i Josiane rozchodzą się na jakiś czas. On chce znów się z nią spotkać, ale poświęca się Irmie, tak, żeby ona nie podejrzewała, że tak naprawdę pragnie być gdzie indziej. Wreszcie znów jest z wizytą w Paryżu, gdzie dowiaduje się, że Laurent został złapany. Josiane jest szczęśliwa i chce świętować. Wkrótce bohater dowiaduje się również o śmierci mężczyzny, którego podejrzewali o bycie Laurentem. Wraca do swojego normalnego życia, żeni się z Irmą. Pragnie pojechać do Paryża, ale zatrzymują go jego obowiązki w Buenos Aires. W wolnym czasie kontynuuje swoje wędrówki po ulubionych okolicach. Czuje wewnętrzną pustkę i pochłaniają go myśli, że być może śmierć nieznajomego z baru była również przyczyną jego śmierci i śmierci Laurenta. Tymczasem jego żona spodziewa się dziecka.
Główny bohater przemieszcza się między Buenos Aires z roku 1945, gdzie pracuje i mieszka z narzeczoną Irmą, a Paryżem XIX wieku, gdzie spędza czas z prostytutką Josiane. Przejście z jednej przestrzeni w drugą jest płynne, a ich wzajemne nakładanie się na siebie nadaje opowiadaniu charakter fantastyczny. Rozmywają się granice między tymi dwiema rzeczywistościami. Przestrzeń paryska stanowi dla bohatera formę ucieczki od nudnego, monotonnego życia. Kiedy z tej przestrzeni znika to, co go w niej pociągało - element zagadki, coś nieznanego i zakazanego – bohater przestaje postrzegać ją w ten sposób. Powroty do Paryża nie są już dla niego atrakcyjne, a swobodne przemieszczanie się między jedną rzeczywistością a drugą zaczyna sprawiać trudności.

</doc>
<doc id="760171" url="https://pl.wikipedia.org/wiki?curid=760171" title="Renato">
Renato

Renato, właśc. Renato Dirnei Florencio (ur. 15 maja 1979 w Santa Mercedes) – brazylijski piłkarz, reprezentant kraju, posiadający także obywatelstwo włoskie. Gra na pozycji środkowego pomocnika.
Na początku kariery grał w zespole Guarani FC FC. W tymże zespole grał w latach 1998-2000, wystąpił w nim 34 razy i strzelił 5 goli, po czym przeszedł do Santosu FC, gdzie zaliczył 126 występów i 12 trafień dla drużyny z São Paulo. W Santosie grał niecałe 4 lata od 2000 roku do 2004. Zimą 2004 roku przeniósł się do zespołu Sevilla FC, gdzie jak dotychczas rozegrał 82 mecze i strzelił 10 goli.
Osiągnięcia.
W 2002 roku z Santosem zdobył tzw. Campeonato Brasileiro,
W roku 2004 zdobył Copa América z reprezentacją Brazylii,
W 2005 roku wygrał Confederation Cup również z reprezentacją Brazylii,
Największym jego osiągnięciem w Europie jest zdobycie z hiszpańskim Sevilla FC Superpucharu Europy w 2006 roku. Sevilla wygrała wtedy z hiszpańską FC Barceloną 3:0, a Renato strzelił pierwszego gola dla Andaluzyjczyków już w 7 minucie tamtego spotkania.

</doc>
<doc id="760172" url="https://pl.wikipedia.org/wiki?curid=760172" title="Batowice (Kraków)">
Batowice (Kraków)

Batowice – obszar Krakowa wchodzący w skład Dzielnicy XV Mistrzejowice. Stanowi przyłączony do miasta 1 stycznia 1973 r. fragment (50 ha) wsi Batowice.

</doc>
<doc id="760174" url="https://pl.wikipedia.org/wiki?curid=760174" title="Arlington Heights (Ohio)">
Arlington Heights (Ohio)

Arlington Heights – wieś w USA, w stanie Ohio, w hrabstwie Hamilton. Miejscowość powstała w roku 1883. Obecnie (2014) burmistrzem jest Steve Surber, a sołtysem Kevin Kaiser.
Liczba mieszkańców w 2010 roku wynosiła 745, a w roku 2012 wynosiła 742.

</doc>
<doc id="760175" url="https://pl.wikipedia.org/wiki?curid=760175" title="4 Pułk Strzelców Konnych Ziemi Łęczyckiej">
4 Pułk Strzelców Konnych Ziemi Łęczyckiej

4 Pułk Strzelców Konnych Ziemi Łęczyckiej (4 psk) – oddział kawalerii Wojska Polskiego II RP.
Pułk w okresie pokoju.
W 1923 pułk spełniał rolę jazdy dywizyjnej, a jego dowódca podlegał bezpośredni dowódcy Okręgu Korpusu Nr IV. W zakresie szkolenia pułk w tym czasie podlegał dowódcy V Brygady Kawalerii. W tym okresie w jego skład wchodziły trzy szwadrony strzelców konnych, oddział szkolny karabinów maszynowych, pułkowa szkoła podoficerska i kadra szwadronu zapasowego.
Do 1939 pułk stacjonował w garnizonie Płock. Święto pułkowe – 23 maja, rocznica wręczenia pierwszego sztandaru w Łęczycy w 1920. Pułk nawiązywał do tradycji 4 pułku szaserów, sformowanego w 1806.
4 psk w kampanii wrześniowej.
Mobilizacja.
W dniu 24 sierpnia 1939 roku w ramach mobilizacji alarmowej w grupie "brązowej" została zmobilizowana kompania km plot. typ B nr 118. Natomiast w grupie "żółtej" zmobilizowany został pułk w składzie etatowym, brygadowy szwadron kolarzy nr 1, pluton sanitarny konny typ I nr 81, dwie kolumny taborowe kawaleryjskie typ II nr 145 i nr 146. W I rzucie mobilizacji powszechnej zmobilizowano własny szwadron marszowy (nr 3 Mazowieckiej BK) i uzupełnienie marszowe szwadronu kolarzy. Po zmobilizowaniu swoich pododdziałów 4 psk opuścił Płock i zajął okoliczne wsie dowództwo kwaterowało w miejscowości Gulczewo. Od 25 sierpnia pułk został podporządkowany dowódcy Nowogrodzkiej Brygady Kawalerii gen. bryg. Władysławowi Andersowi. 
Działania bojowe.
Walki na granicy 
Kampanię 1939 roku pułk odbył w ramach Nowogródzkiej Brygady Kawalerii. 26 sierpnia 1939 roku pułk przemaszerował do Rościszewa, pozostawiając w Płocku czasowo wzmocniony 4 szwadron, do czasu zluzowania przez batalion ON. 3 szwadron przesunięto do Bieżunia. 29 sierpnia 4 psk został dyslokowany do Lubowidza, który osiągnął 30 sierpnia, stanowił odwód Nowogródzkiej BK. 1 września 1939 roku pułk skoncentrował się w lasach na południe od Lubowidza. 2 września w godzinach południowych pułk przesunięto do Sarnowa, celem ubezpieczenia prawego skrzydła Nowogródzkiej BK i lewego 20 Dywizji Piechoty walczącej w rejonie Mławy. Stanowił II rzut brygady za rozwiniętym 27 pułkiem ułanów. 1 szwadron wsparł I rzutowy dywizjon 27 puł. w Petrykozach, gdzie odparł natarcie na miejscowość niemieckich cyklistów i samochodów pancernych. Zadał starty nieprzyjacielowi w zabitych i rannych, strzałami z kb ppanc. zniszczył jeden samochód pancerny. Pułk ubezpieczył się na linii wzgórz od strony Mławy, a kolarze zajęli Kuczbork. 3 szwadron w trakcie powrotu z wypadu na Narzym, w godzinach wieczornych stoczył potyczkę z niemiecką piechotą biwakującą na polu. 3 września 4 psk działając w zgrupowaniu płk. Żelisławskiego dokonał całością sił wypadu na Narzym. Natarcie pułku załamało się na stanowiskach obronnych niemieckiego 162 pułku piechoty, obsadzającego wieś, dwór i wzgórza za stawami, w ogniu broni maszynowej i artylerii. Straty pułku, to kilku rannych, w tym rtm. Nieniewski. Natarcie przeprowadzone zbyt małymi siłami bez wsparcia artylerii, nie odciążyło walczącej pod Mławą 20 DP. Tego dnia również szwadrony pułku odparły pod Kawęczynem natarcie niemieckiego pododdziału cyklistów. 4 psk z 3 baterią 9 dywizjonu artylerii konnej obsadził w I rzucie obrony brygady odcinek od Kuczborka do Chojnowa, z 1 szwadronem i 9 szwadronem kolarzy Nowogródzkiej BK w odwodzie w miejscowości Zielona. Wysadzono mostki w Chojnowie i Kuczborku. 4 września strzelcy konni z Płocka odeszli z linii obrony i wykonali marsz przez Sierpc do Płocka. W nocy z 4/5 września 4 psk ze wsparciem 9 dak i 15 baterii artylerii konnej wspólnie z batalionem ON Warszawa I, 71 dywizjonu artylerii lekkiej i innymi drobnymi pododdziałami organizował obronę północnego przedmościa. Do pułku dołączył pododdział z nadwyżek 4 psk por. rez. Edmunda Hera. 8 września wieczorem pułk wraz z innymi oddziałami przeszedł na zachodni brzeg Wisły i opuścił Płock, wysadzając uprzednio most. 
Próba natarcia na Mińsk Mazowiecki 
W nocy 8/9 września pułk dotarł do Młodzieszyna na skraju Puszczy Kampinoskiej. 9 i 10 września pułk wykonał marsz w kierunku Kazunia i z powrotem do Kromnowa Polskiego. Następnie wieczorem 10 września i 11 września wykonał marsz przez Modlin, Jabłonnę, Zielonkę do Anina, który osiągnięto po godz.15. 12 września 4 psk przeszedł do Miedzeszyna i obsadził rzekę Świder frontem na południe broniąc tyłów utworzonej Grupy Operacyjnej Kawalerii gen. bryg. W. Andersa i osłaniając Warszawę z tego kierunku. 13 września Nowogródzka BK wraz GO Kaw. przeprowadziła natarcie na Mińsk Mazowiecki, 4 psk początkowo stanowił odwód dowódcy Grupy Operacyjnej gen. W. Andersa. Z uwagi na załamanie się natarcia 26 pułku ułanów i 25 pułku ułanów, gen. Anders wprowadził do walki jako wsparcie obu pułków ułańskich 3 i 4 szwadron 4 psk. Pozostała część pułku znajdowała się jako odwód w lesie obok Józefowa. Ze względu na twardy opór niemieckiej piechoty wspartej silną artylerią natarcie nie powidło się. O godz. 21 oddziały przerwały walkę i podjęły marsz na Kołbiel, Garwolin i Łaskarzew. 4 psk stanowił przednią straż GO w tym marszu. Od ostrzału artyleryjskiego i w walce pułk stracił do 20 żołnierzy poległych i rannych, w tym śmiertelnie rannego rtm. Rasiewicza. 
Odwrót na Lubelszczyznę 
14 września w godzinach przedpołudniowych pułk dotarł do lasów w pobliżu Łaskarzewa, pułk odpoczywał. W trakcie marszu czasowo dołączyła czasowo do pułku kawaleria dywizyjna 2 Dywizji Piechoty Leg., nazywana 5 szwadronem. W godzinach wieczornych pułk wraz z baterią 2/9 dak maszerował jako straż boczna Nowogródzkiej BK, po trasie Korytnica-szosa Lubelska-Łysobyki-Michów. 15 września strzelcy konni z Płocka osiągnęli Łysobyki nad Wieprzem. Marszem nocnym 16/17 września pułk osiągnął rejon miejscowości Ostrów. 17 września 4 psk zajął obronę w miejscowości Turek i okolicy ubezpieczając przemarsz GO Kawalerii od strony Lublina, zajętego przez wojska niemieckie. Pluton kolarzy stoczył potyczkę z kawalerią niemiecką w lesie, 3 szwadron odparł natarcie niemieckiej piechoty ze wsparciem pojazdów pancernych na Turek, niszcząc 1 samochód pancerny. Pozostałe szwadrony prowadziły walkę ogniową z niemiecką piechotą usiłującą się wedrzeć do bronionego obszaru lasów. 19 września pułk przemieścił się w kierunku południowym, dotarł do miejscowości Albertów. Następnie marszem nocnym i dziennym, będąc atakowany przez niemieckie lotnictwo i dotarł w południe 20 września do lasów obok majątku Rejowiec. W wyniku bombardowania poległ jeden strzelec, ale pułk stracił ok. 80 koni. Kolejnym nocnym marszem 21 września o świcie, 4 psk osiągnął miasto Rejowiec. W tym rejonie w szeregi pułku wcielono jako 5 szwadron kawalerię dywizyjną 12 Dywizji Piechoty, a pozostałościami plutonu łączności i pionierami uzupełnił szwadrony liniowe pułku. Następnie przeszedł do Horyszowa Ruskiego na postój. 
Bój pod Cześnikami i Tomaszowem Lubelskim 
22 września 1939 roku Grupa Operacyjna Kawalerii gen. Andersa w ramach Frontu Północnego podjęła próbę przebicia się przez otaczający pierścień wojsk niemieckich w kierunku południowym ku granicy węgierskiej. 4 psk z baterią 2/9 dak przystąpił do natarcia w I rzucie brygady na jej lewym skrzydle. Przed zmrokiem 22 września strzelcy konni zajęli las Majdan, a następnie przy wsparciu artylerii 2 i 3 szwadronem zdobyli wieś Majdan Sielec. Nocnym wypadem 1, 2, 4 i 5 szwadronów pod dowództwem ppłk. M. Stempkowskiego usiłowano opanować miejscowość Huta, jednak w ciemnościach nocy, szwadrony nacierające w dwóch rzutach pogubiły się lub pomieszały, a w końcowej fazie walki doszło do ostrzelania się wzajemnego strzelców konnych. 23 września nad ranem dowódca pułku powziął informację o otwarciu drogi przez okrążenie przez 2 szwadron 2 pułku strzelców konnych Wołyńskiej BK w kierunku Krasnobrodu. Z uwagi na to poprowadził pułk za oddziałami Kombinowanej BK płk. Zakrzewskiego, maszerując przez Polanówkę dotarł do lasów w pobliżu Suchowoli. Jednocześnie stracił kontakt z macierzystą Nowogródzką BK. Osłaniając od strony Zamościa zgrupowane w lesie oddziały, zajął stanowiska na skraju lasu na stoku Potoczka do Suchowoli 1, 2 i 5 szwadronem, a 3 i 4 zgrupowały się 100 m dalej w drugiej linii. Na stanowiska obronne pułku nieprzyjacielska piechota przeprowadziła natarcie ze wsparciem artylerii. 4 psk z 2 baterią 9 dak prowadził walkę w podpalonym przez niemiecką artylerię lesie. Wkrótce wprowadzono do walki pluton kolarzy i 3 szwadron. Pułk poniósł duże straty zabitych i rannych. Po godz.13.30 dowódca pułku nakazał oderwać się szwadronom od wroga i wycofać się. Sam wraz z 4 szwadronem wycofał się na Krasnobród i stracił kontakt z pozostałymi siłami pułku. Wycofujący się 4 szwadron w pobliżu majątku Krasnobród został rozproszony przez niemiecki pojazd pancerny. Ranny dowódca pułku 24 września został odwieziony do szpitala, część 4 szwadronu zebrał i przeprowadził na zachodni brzeg rzeki Wieprz jego dowódca. 
1 szwadron wraz z dowódcą przebił się w walce na bagnety w rejon zajmującego stanowiska za nim 3 szwadronu i wraz z nim pod dowództwem mjr. Nowackiego wyszedł z lasu w kierunku Suchowoli i tam połączył się dużą grupą 2 szwadronu przedzierającego się na prawe skrzydło pułku. Dowódca dywizjonu mjr Nowacki, w trakcie rozpoznania drogi za Wieprz poległ w potyczce z nieprzyjacielem. Dowództwo nad dywizjonem przejął rtm. Peszkowski. Szwadrony maszerując głównie pieszo 25/26 września dotarły w rejon Huty Różanieckiej i Rudy Różanieckiej po drodze staczały pożyczki z wojskami niemieckimi. W lesie w rejonie Niemirowa maszerując nocą szwadrony straciły ze sobą łączność. 1 szwadron maszerował na Rawę Ruską, gdy otrzymał wiadomość o jej zajęciu przez wojska sowieckie, rtm. Peszkowski rozwiązał szwadron. 2 szwadron po utracie kontaktu z pozostałymi, z dowódcą por. Morawskim, zarekwirował w napotkanej wsi cywilne ubrania, zakopał broń, żołnierze po przebraniu się udali się w kierunku północno-zachodnim rozpraszając się. Część 3 szwadronu po utracie kontaktu z resztą rozproszyła się, grupa w sile ok. plutonu pod dowództwem st. wachm. A. Górniaka dotarła do Samodzielnej Grupy Operacyjnej „Polesie” i wzięła udział w bitwie pod Kockiem. Część 4 szwadronu z dowódcą po przejściu za Wieprz maszerowała na Sambor, 28 września została otoczona przez wojska sowieckie i wzięta do niewoli. Straty niepełne 4 pułku strzelców konnych w kampanii wrześniowej, w poległych to: 8 oficerów, 6 podchorążych, 101 podoficerów i strzelców. 
Szwadron marszowy pułku sformowany został w I rzucie mobilizacji powszechnej dowodzony był przez rtm. Tomasza Pniewskiego, w pierwszych dniach września wyszedł z Płocka i przemaszerował przez Łąck, Lwówek k/Gąbina, Czerniewo, Puszczę Kampinoską, Leszno, Ulrychów, Warszawę i Wiązownę do Garwolina. Zakwaterował w Rudzie Talubska. 7 lub 8 września w nocy szwadron wziął udział w nocnej akcji przeciwko dywersantom niemieckim w okolicach Garwolina. Z uwagi na spalenie się w dniu 8 września zbombardowanych koszar i magazynów 1 pułku strzelców konnych i Ośrodka Zapasowego Mazowieckiej i Pomorskiej BK, szwadron nie otrzymał pełnego wyposażenia w rzędy końskie, wyposażenie i broń. Z broni ciężkiej szwadron posiadał tylko 1 ckm. 10 września szwadron wymaszerował z Garwolina i poprzez Parczew dotarł 18 września do w rejon Chełma Lubelskiego. Tam dopiero z wagonów kolejowych pobrał pełne wyposażenie, broń i zaopatrzenie. 20 lub 21 września szwadron marszowy 4 psk dołączył do Wileńskiej Brygady Kawalerii i wraz z 4 pułkiem ułanów walczył z oddziałami niemieckimi pod Komarowem i na szosie Krasnystaw-Zamość. Po przebiciu się na południe dołączył do 25 pułku ułanów i współdziałał z nim, aż do 27 września, dnia rozwiązania pułku. Dowódca szwadronu rtm. Pniewski przedzierał się w kierunku granicy węgierskiej w grupie szefa sztabu Nowogródzkiej BK mjr. dypl. A. Sołtana. Grupa ta 29 września pod Starym Samborem dostała się do niewoli sowieckiej.
Pododdziały improwizowane w Oddziale Nadwyżek 4 psk i Ośrodku Zapasowym Kawalerii.
Po wyjściu z koszar sformowanych w ramach mobilizacji alarmowej pododdziałów, do koszar pułku napływali w dalszym ciągu rezerwiści i konie. 1 września 1939 roku część nieumundurowanych i nieuzbrojonych rezerwistów wraz z końmi dyslokowano do majątku Gulczewo, celem oczekiwania na transport do Ośrodku Zapasowym Kawalerii w Garwolinie. 4 września por. rez. Edmund Hera został mianowany dowódcą sformowanego plutonu liniowego z sekcją kolarzy z nadwyżek pułkowych i wysłany celem ubezpieczania Płocka do miejscowości Staroźreby. Pododdział ten ubezpieczał Płock do dnia 8 września po czym wcielony został jako uzupełnienie do 1 szwadronu i plutonu kolarzy 4 pułku strzelców konnych. Do Oddziału Zbierania Nadwyżek 4 psk napłynęło ok. 400 rezerwistów. Koszary pułku w Płocku były bombardowane 1 września i w nocy 2/3 września. 
Z Oddziału Nadwyżek 4 psk sformowano do 3 września dwa szwadrony liniowe strzelców konnych, oba ze znikomą ilością uzbrojenia, częściowo tylko umundurowane z końmi z mobilizacji, bez siodeł prowadzonych pieszo (uzbrojenie osobiste, mundury i częściowo osiodłane konie, posiadali tylko oficerowie i podoficerowie służby stałej oraz oficerowie i podchorążowie rezerwy). 4 września szwadrony przemaszerowały w ślad za szwadronem marszowym przez Gąbin, Warszawę do Ośrodka Zapasowego Kawalerii w Garwolinie, gdzie dotarły 8 lub 9 września. Pozostałości OZN 4 psk po sformowaniu szwadronów rtm. Zgliczyńskiego i por. Ike-Duninowskiego wymaszerowało z Płocka 6 września w kierunku Garwolina prowadzone przez rtm. Henryka Bartoszewicza było bombardowane w trakcie marszu w Kiernozi w dniu 7 lub 8 września. Na temat losów pozostałości, brak danych. 
Szwadron rtm. rez. Stanisława Zgliczyńskiego, wraz z Ośrodkiem Zapasowym Mazowieckiej i Pomorskiej BK pomaszerował 10 września zbrojąc się po drodze, przez Łuków w kierunku Chełma i Hrubieszowa. Szwadron maszerował w kierunku granicy rumuńskiej i węgierskiej na południe kraju. Wziął do niewoli lotnika niemieckiego z samolotu, który przymusowo lądował. Ok. 29-30 września szwadron dotarł do rzeki Sołokiji w rejonie Rawa Ruska-Uchnów, tam na wiadomość o kapitulacji Warszawy rtm. rez. Zgliczyński szwadron rozwiązał.
Szwadron por. kaw. rez. Stefana Jana Ike-Duninowskiego, wraz z OZKaw. Mazowieckiej i Pomorskiej BK wymaszerował częściowo uzbrojony w kierunku południowym. Losy szwadronu nie są znane. Wiadomo, że dowódca szwadronu dostał się do niewoli sowieckiej. Jego nazwisko figuruje na Ukraińskiej Liście Katyńskiej. 
Pułk reaktywowano w AK. Działał w okolicach Sochaczewa, Grójca i Błonia. W styczniu 1945 r. pułk został ostatecznie rozwiązany.
Symbole pułkowe.
Sztandar.
Obywatele ziemi Łęczyckiej postanowili wręczyć pułkowi sztandar chcąc w ten sposób udokumentować swoją więź z pułkiem. 23 maja 1920 roku w Łęczycy w obecności przedstawiciela Naczelnika Państwa gen. Józefa Leśniewskiego odbyła się uroczystość wręczenia sztandaru. Po jednej stronie sztandaru na białej materii znajduje się duży równoramienny krzyż karmazynowy na którego górnym ramieniu znajduje się haftowany napis „2-gi pułk”, a na dolnym ramieniu „strzelców konnych ziemi Łęczyckiej”. Na lewym ramieniu „Honor”, a na prawym „Ojczyzna”. Znajdują się również na białych czterech polach haftowane złotem dwójki. Na środku krzyża umieszczony jest srebrny orzeł w złotym wianku wawrzynowym. Z drugiej strony sztandaru znajduje się u góry na złotej tarczy wizerunek Matki Boskiej Częstochowskiej, a pod wizerunkiem napis „Bogarodzica Dziewica”. Z lewej strony w połowie wysokości herb miasta Łęczycy, a po prawej herb ziemi Łęczyckiej. U dołu na całej szerokości mury zamku Łęczyckiego. Sztandar przybity do drzewca 18 gwoździami.
Odznaka pamiątkowa.
Odznaka zatwierdzona Dz. Rozk. MSWojsk nr 46, poz. 653 z 18 listopada 1924 roku. Posiada kształt krzyża maltańskiego, którego ramiona są emaliowane w barwach szmaragdowo - amarantowych z białym paskiem. Na środek krzyża nałożona jest emaliowana tarcza herbowa Ziemi Łęczyckiej. Dwuczęściowa - oficerska wykonana w srebrze i emaliowana, żołnierska w tombaku, lakierowana. Wymiary: 40x40 mm. 
Wykonanie: Chaim Rubin - Włocławek.
Oznaka.
Na naramiennikach cyfra pułkowa „4”.
Strzelcy konni z Płocka.
Obsada personalna w 1939.
Obsada personalna we wrześniu 1939
Żołnierze 4 pułku strzelców konnych - ofiary zbrodni katyńskiej.
"Biogramy zamordowanych oficerów znajdują się na stronie internetowej Muzeum Katyńskiego"

</doc>
<doc id="760177" url="https://pl.wikipedia.org/wiki?curid=760177" title="Artur Jakubiec">
Artur Jakubiec

Artur Jakubiec (ur. 3 grudnia 1973 w Wadowicach) – polski szachista i trener szachowy ("Developmental Instructor" od 2014), arcymistrz od 2002 roku.
Kariera szachowa.
Jest dwukrotnym mistrzem Polski juniorów: z 1988 (Wrocław, w kategorii do lat 15) oraz 1991 roku (Limanowa, do lat 18). Na przełomie 1988/1989 zajął w Saltsjöbaden IV miejsce na mistrzostwach Europy juniorów do lat 16, natomiast w 1991 był IX na mistrzostwach świata do lat 18 w Guarapuavie w Brazylii. W 1993 r. zadebiutował w finale mistrzostw Polski seniorów. W kolejnych latach w finałach startował wielokrotnie, najlepszy wynik uzyskując w 2004 r. w Warszawie (VI miejsce). W 1995 r. podzielił III miejsce w otwartym turnieju w Litomyšlu. Rok później wygrał w otwartym turnieju w Dobczycach oraz podzielił I-II miejsce w Lázně Bohdancu i zwyciężył w Krakowie (turniej "Cracovia", edycja 1996/97). W 1997 r. w kolejnym turnieju międzynarodowym rozegranym w Kecskemét podzielił II-IV miejsce. W 2003 r. zajął II miejsce (za Hannesem Stefanssonem) w Aarhus. W 2005 r. podzielił II miejsce w Ostrawie oraz IV-V miejsce w memoriale Akiby Rubinsteina (turniej "open") w Polanicy-Zdroju. W 2006 r. w kolejnym turnieju "open" w Koszalinie podzielił II-IV miejsce. Na przełomie 2006/2007 roku zwyciężył w otwartym turnieju "Cracovia A" w Krakowie, a w kolejnej edycji ("Cracovia" 2007/08) był drugi (za Dariuszem Szoenem). W 2013 r. podzielił I m. (wspólnie z Dariuszem Mikrutem) w Międzynarodowych Mistrzostwach Małopolski.
Najwyższy ranking w karierze osiągnął 1 lipca 2004 r., z wynikiem 2565 zajmował wówczas 6. miejsce wśród polskich szachistów.
Życie prywatne.
Od 2008 r. żonaty z Edytą Jakubiec, polską szachistką.

</doc>
<doc id="760178" url="https://pl.wikipedia.org/wiki?curid=760178" title="Arlington (Ohio)">
Arlington (Ohio)

Arlington – wieś w USA, w stanie Ohio, w hrabstwie Hancock.
Liczba mieszkańców w 2000 roku wynosiła 1 351.

</doc>
<doc id="760179" url="https://pl.wikipedia.org/wiki?curid=760179" title="Metropolita warszawski">
Metropolita warszawski



</doc>
<doc id="760181" url="https://pl.wikipedia.org/wiki?curid=760181" title="Ashley (Ohio)">
Ashley (Ohio)

Ashley – wieś w USA, Hrabstwo Delaware (Ohio) w stanie Ohio.
W roku 2010, 27,1% mieszkańców było w wieku poniżej 18 lat, 7,5% było w wieku od 18 do 24 lat, 26,3% miało od 25 do 44 lat, 25,4% miało od 45 do 64 lat, a 13,6% było w wieku 65 lat lub starszych. We wsi było 47,1% mężczyzn i 52,9% kobiet.
Liczba mieszkańców w 2010 roku wynosiła 1 330, a w 2012 wynosiła 1344.

</doc>
<doc id="760184" url="https://pl.wikipedia.org/wiki?curid=760184" title="Ashville (Ohio)">
Ashville (Ohio)

Ashville – wieś w USA, w hrabstwie Pickaway, w stanie Ohio. Miejscowość istnieje oficjalnie od roku 1880, a aktualnie burmistrzem wsi jest Charles K. Wise.
W roku 2010, 29,3% mieszkańców było w wieku poniżej 18 lat, 9,8% było w wieku od 18 do 24 lat, 29,6% miało od 25 do 44 lat, 21,9% miało od 45 do 64 lat, a 9,5% było w wieku 65 lat lub starszych. We wsi było 48,5% mężczyzn i 51,5% kobiet.
Liczba mieszkańców w 2010 roku wynosiła 4 097, a w roku 2012 wynosiła 4 115.
W miejscowości odbywa się festiwal wikingów.

</doc>
<doc id="760188" url="https://pl.wikipedia.org/wiki?curid=760188" title="Athalia (Ohio)">
Athalia (Ohio)

Athalia – wieś w USA, w stanie Ohio, w hrabstwie Lawrence.
W roku 2010, 21,4% mieszkańców było w wieku poniżej 18 lat, 7,6% było w wieku od 18 do 24 lat, 28,9% było od 25 do 44 lat, 29,4% było od 45 do 64 lat, a 12,6% było w wieku 65 lat lub starszych. We wsi było 47,7% mężczyzn i 52,3% kobiet.
Liczba mieszkańców w 2010 roku wynosiła 373.

</doc>
<doc id="760189" url="https://pl.wikipedia.org/wiki?curid=760189" title="Olga Dapolga">
Olga Dapolga

Tytuł książki znanego angielskiego pisarza Michaela Bonda. 
Olga Dapolga to wykreowana przez autora misia Paddingtona, postać świnki morskiej. 
Olga znana jest z opowiadania barwnych acz zmyślonych historyjek w stylu barona Munchausena. 
Książka zaskakuje bardzo trafnymi obserwacjami obyczajów i zachowań świnek morskich.
"The tales of Olga da Polga" wydana przez Penguin Books Ltd w 1971
"Olga Dapolga" wydana przez Naszą Księgarnię w 1980

</doc>
<doc id="760191" url="https://pl.wikipedia.org/wiki?curid=760191" title="Attica (Ohio)">
Attica (Ohio)

Attica – wieś w USA, w stanie Ohio, w hrabstwie Seneca.
Liczba mieszkańców w 2000 roku wynosiła 955.

</doc>
<doc id="760192" url="https://pl.wikipedia.org/wiki?curid=760192" title="GSM1900">
GSM1900



</doc>
<doc id="760193" url="https://pl.wikipedia.org/wiki?curid=760193" title="Bailey Lakes">
Bailey Lakes

Bailey Lakes – wieś w USA, w stanie Ohio, w hrabstwie Ashland.
Liczba mieszkańców w 2010 roku wynosiła 371.

</doc>
<doc id="760194" url="https://pl.wikipedia.org/wiki?curid=760194" title="Lamborghini 350 GTV">
Lamborghini 350 GTV

Lamborghini 350 GTV – pierwszy samochód sportowy firmy Automobili Lamborghini.
Historia.
Historia powstania tego samochodu jest ściśle związana z powstaniem samej firmy Lamborghini. Ferrucio Lamborghini był posiadaczem Ferrari, jednakże jego zdaniem nie był to samochód doskonały. Chciał przekazać Enzo Ferrariemu kilka uwag, jednakże z uwagi na to, że był producentem ciągników rolniczych, jego spostrzeżenia nie zostały wzięte pod rozwagę. Ferruccio dysponował majątkiem który umożliwił mu otworzenie własnego zakładu produkcyjnego. Zatrudniając najlepszych specjalistów z Ferrari już po roku zademonstrował model 350 GT. Było to wejściem smoka w ten segment rynku motoryzacyjnego.
Konstrukcja.
Nadwozie 350 GTV zaprojektował Franco Scaglione, stylista Bertone. Wielu ekspertów twierdzi, że linia nadwozia 350 GTV jest niepowtarzalna. Charakterystyczne elementy to np. dwa przetłoczenia poprowadzone na krawędziach samochodu. Z nakreślonej jednym pociągnięciem ołówka linii bocznej wyrasta przeszklona kabina, która płynnie schodzi ku tyłowi. Długa maska została ozdobiona chromowaną płetwą, co przywodzi na myśl Bugatti Atlantic. Chromowane są także zderzaki, obramowania szyb i wiele innych detali. Na uwagę zasługują przednie światła, otwierane ruchem obrotowym. Tył jest kanciasty, wysoko zadarty z sześcioma rurami wydechowymi. Do nadwozia wkomponowano koła rozmiaru 205/70 ZR 15 z 72-szprychowymi felgami rozmiaru 15". Wnętrze samochodu zaprojektowano dla dwóch osób. Jest wykonane z niezwykłą precyzją i elegancją. Koło kierownicy z drewna orzechowego i skórzana tapicerka były rzadkością w tamtym okresie.
Firma Lamborghini nie dysponowała w tamtym czasie odpowiednimi możliwościami produkcyjnymi, dlatego wykonanie większości podzespołów zlecono firmom zewnętrznym. Nadwozie wykonała firma Sargiotto z Turynu. Strukturę nośną stanowi przestrzenna rama spawana ze stalowych rurek, do której przymocowano aluminiowe i stalowe panele nadwozia.
350 GTV jak przystało na samochód z najwyższej półki został wyposażony w niezależne zawieszenie wszystkich kół z kolumnami McPhersona i drążkami stabilizującymi. Za skuteczne zatrzymywanie ważącego 1300 kg samochodu odpowiadają 4 wentylowane tarcze hamulcowe o średnicach 292 mm z przodu oraz 274 mm z tyłu.
Silnik został w całości zaprojektowany i zbudowany przez firmę Automobili Lamborghini, a szefem ekipy inżynierów był Giotto Bizzarrini. Stworzył on nowoczesny i udany motor, który z pewnymi modyfikacjami był używany przez niemal 15 lat.
Blok silnika odlano w całości z aluminium, podobnie jak głowice. Mechanicznie silnik sprawia wrażenie bardzo skomplikowanego. Ma 12 cylindrów, 24 zawory i dwa napędzane łańcuchami wałki rozrządu w każdej głowicy. Nie było w nim żadnej elektroniki, natomiast innowacją techniczną było zastosowanie suchej miski olejowej.
Pierwsze, próbne uruchomienie nowego silnika nastąpiło 15 maja 1963 roku, rezultat pomiaru na hamowni wynosił 255 kW (347 KM) przy 8000 obr./min. Jednak testy drogowe ujawniły problemy z przegrzewaniem się, dlatego też w późniejszych modelach produkcyjnych moc została znacznie zredukowana.
Skrzynia biegów została wykonana przez firmę ZF, która stworzyła także przekładnię kierowniczą. 5-biegowa, w pełni zsynchronizowana przekładnia przekazywała moment obrotowy na tylne koła.
Samochód składano w hali Lamborghini Trattori. Tu pojawił się pewien problem. Nadwozie wykonywała firma z Turynu i w ich plany wkradł się błąd. Otóż po zamontowaniu silnika okazało się, że nie można domknąć pokrywy. Takie rzeczy w fazie prototypu mogą się zdarzyć, ale wkrótce samochód miał być pokazany na wystawie w Turynie. Dlatego też w Turynie wystawiono samochód bez silnika, a jego przód obciążono cegłami. Nikt nie zauważył oszustwa. Przeciwnie, 350 GTV spodobał się publiczności.
350 GTV to prototyp, który nie trafił do produkcji, ale odegrał ważną rolę w procesie testowania nowego silnika, a także zademonstrował potencjał firmy.
350 GTV powstał tylko w jednym egzemplarzu. Oryginalnie był pomalowany na grafitowy kolor, a wnętrze było wykończone czarną skórą. Obecnie samochód został odrestaurowany, pomalowano go na kolor zielony a wnętrze wykończono jasna skórą. Samochód jest w pełni sprawny, można go rozpędzić do 280 km/h. Obecnie 350 GTV znajduje się w Muzeum Lamborghini.

</doc>
<doc id="760195" url="https://pl.wikipedia.org/wiki?curid=760195" title="GSM-1900">
GSM-1900



</doc>
<doc id="760196" url="https://pl.wikipedia.org/wiki?curid=760196" title="Marktoberdorf">
Marktoberdorf

Marktoberdorf – miasto powiatowe w południowych Niemczech, w kraju związkowym Bawaria, w rejencji Szwabia, w regionie Allgäu, siedziba powiatu Ostallgäu. Leży w Allgäu, około 25 km na wschód od Kempten (Allgäu), nad rzeką Wertach, przy drodze B12, B16 i linii kolejowej Füssen-Kaufbeuren.
Polityka.
Burmistrzem miasta jest Werner Himmer, w radzie gminy zasiadają 24 osoby.
Współpraca.
Miejscowości partnerskie:

</doc>
<doc id="760197" url="https://pl.wikipedia.org/wiki?curid=760197" title="PCS 1900">
PCS 1900



</doc>
<doc id="760198" url="https://pl.wikipedia.org/wiki?curid=760198" title="PCS1900">
PCS1900



</doc>
<doc id="760201" url="https://pl.wikipedia.org/wiki?curid=760201" title="Bainbridge (hrabstwo Ross)">
Bainbridge (hrabstwo Ross)

Bainbridge – wieś w USA, w stanie Ohio, w hrabstwie Ross.
Liczba mieszkańców w 2000 roku wynosiła 1 012.

</doc>
<doc id="760203" url="https://pl.wikipedia.org/wiki?curid=760203" title="Bairdstown">
Bairdstown

Bairdstown – wieś w USA, w stanie Ohio, w hrabstwie Wood.
W roku 2010, 23,8% mieszkańców było w wieku poniżej 18 lat, 7,7% było w wieku od 18 do 24 lat, 24,7% miało od 25 do 44 lat, 30,7% miało od 45 do 64 lat, a 13,1% było w wieku 65 lat lub starszych. We wsi było 53,1% mężczyzn i 46,9% kobiet.
Liczba mieszkańców w 2010 roku wynosiła 130, a w roku 2012 wynosiła 131.

</doc>
<doc id="760204" url="https://pl.wikipedia.org/wiki?curid=760204" title="Mike Dunleavy Jr.">
Mike Dunleavy Jr.

Michael Joseph Dunleavy Jr. (ur. 15 września 1980) – amerykański koszykarz występujący na pozycjach rzucającego obrońcy oraz niskiego skrzydłowego, obecnie asystent generalnego menadżera w klubie Golden State Warriors.
W 1999 wystąpił w meczu wschodzących gwiazd - Nike Hoop Summit oraz McDonald’s All-American.
Kariera sportowa.
Przed przybyciem do NBA występował na college'u Duke. Był jednym z jego wyróżniających się zawodników. W jego debiutanckim sezonie w NBA (2002/2003) wystąpił w barwach Warriors w 82 meczach zdobywając średnio 5,7 punktu na mecz. W sezonie 2003/2004 wystąpił w 75 meczach zdobywając 11,7 punktu na mecz. W sezonie 2004/2005 rozegrał 79 meczów zdobywając 13,4 punktu na mecz. W sezonie 2005/2006 wystąpił w drużynie Golden State w 81 meczach zdobywając średnio 11,5 punktu na mecz. Syn byłego koszykarza i trenera w lidze NBA Mike'a Dunleavy'ego seniora.
10 lipca 2013 podpisał dwuletni, opiewający na 6 milionów dolarów, kontrakt z Chicago Bulls.
7 lipca 2016 został wytransferowany wraz z prawami do Vladimira Veremeenko, do Cleveland Cavaliers, w zamian za prawa do Alberta Mirallesa. 7 stycznia 2017 został wymieniony do zespołu Atlanty Hawks, wraz z Mo Williamsem oraz przyszłym wyborem I rundy draftu, w zamian za Kyle'a Korvera. 30 czerwca 2017 został zwolniony przez klub.

</doc>
<doc id="760205" url="https://pl.wikipedia.org/wiki?curid=760205" title="Hipobetalipoproteinemia">
Hipobetalipoproteinemia

Hipobetalipoproteinemia – choroba genetyczna dziedziczona w sposób autosomalny dominujący, charakteryzująca się obniżonym stężeniem LDL i abetalipoproteiny B (apoB) w osoczu krwi.
Objawy.
Hipobetalipoproteinemia zazwyczaj nie daje objawów klinicznych, choć mogą wystąpić objawy oczne i neurologiczne, zaburzenia wchłaniania tłuszczów oraz biegunka tłuszczowa. Choroba zwiększa ryzyko stłuszczenia wątroby. W bardzo rzadkich postaciach homozygotycznych mogą występować objawy podobne jak w dla abetalipoproteinemii.
Leczenie.
W większości przypadków nie wymaga leczenia. W postaciach homozygotycznych i przy krytycznie niskim stężeniu LDL i apoB we krwi postępowanie jest podobne jak w abetalipoproteinemii.

</doc>
<doc id="760206" url="https://pl.wikipedia.org/wiki?curid=760206" title="Liga Dębiec">
Liga Dębiec



</doc>
<doc id="760207" url="https://pl.wikipedia.org/wiki?curid=760207" title="Kenji Ogiwara">
Kenji Ogiwara

 – japoński kombinator norweski, dwukrotny złoty medalista olimpijski, pięciokrotny medalista mistrzostw świata oraz trzykrotny zdobywca Pucharu Świata.
Kariera.
W Pucharze Świata Kenji Ogiwara zadebiutował 18 marca 1989 roku w Lake Placid, gdzie zajął 28. miejsce w zawodach metodą Gundersena. W sezonie 1988/1989 wystąpił jeszcze jeden raz, zajmując 17. miejsce w kanadyjskim Thunder Bay. Wobec braku zdobytych punktów (w sezonach 1993/1994-2001/2002 obowiązywała inna punktacja Pucharu Świata) nie został uwzględniony w klasyfikacji generalnej. Pierwsze pucharowe punkty zdobył ponad dwa lata po swoim debiucie - 23 marca 1991 roku w Sankt Moritz, gdzie był dziesiąty w Gundersenie. W sezonie 1990/1991 startował jeszcze dwukrotnie, ale punktów już nie zdobył i w klasyfikacji generalnej zajął ostatecznie 27. miejsce.
Pierwszy sukces w swojej karierze Japończyk osiągnął już w sezonie 1991/1992. Wystąpił wtedy na igrzyskach olimpijskich w Albertville, rozgrywanych w lutym 1992 roku. W zawodach indywidualnych po skokach plasował się na szóstym miejscu i przed biegiem tracił do lidera - Klausa Ofnera z Austrii blisko półtorej minuty. Na metę biegu przybiegł jednak jako siódmy. W zawodach drużynowych wspólnie z Rei'ichim Mikatą i Takanorim Kōno sięgnął po złoty medal. Japończycy byli zdecydowanie najlepsi na skoczni, wyprzedzając drugich po skokach Austriaków o 29.5 pkt, co przełożyło się na blisko dwie i pół minuty przewagi. Na trasie biegu Japończycy nie należeli do najszybszych, jednak przewaga wywalczona w skokach wystarczyła, by z bezpieczną przewagą dobiec do mety na pierwszym miejscu. Drugie miejsce zajęli ostatecznie Norwegowie, który stracili 1:26 min, a Austriacy, którzy zdobyli brązowy medal stracili 1:40 min. Był to pierwszy złoty medal olimpijski wywalczony przez reprezentantów Japonii w kombinacji norweskiej. W rywalizacji pucharowej Kenji pojawił się tylko cztery razy, jednak 11 stycznia 1992 roku w Breitenwang zajął czwarte miejsce w Gundersenie. W klasyfikacji generalnej uplasował się na 22. pozycji.
Przełom w karierze Japończyka nastąpił w sezonie 1992/1993. Z ośmiu pucharowych zawodów Ogiwara wygrał aż sześć, a w pozostałych dwóch zajął drugie i trzecie miejsce. Został tym samym pierwszym Japończykiem, który zdobył Puchar Świata i drugim zawodnikiem w historii, który zwyciężył w klasyfikacji generalnej stając w każdym z konkursów na podium. Pierwszym, który tego dokonał był reprezentujący RFN Hermann Weinbuch w sezonie 1985/1986. W klasyfikacji generalnej Ogiwara wyraźnie zwyciężył, wyprzedzając bezpośrednio Freda Børre Lundberga z Norwegii oraz swego rodaka Takanoriego Kōno. W lutym 1993 roku wystartował na mistrzostwach świata w Falun, gdzie zdobył złote medale zarówno indywidualnie jak i w sztafecie. Podobnie jak w Albertville Japończycy zapewnili sobie drużynowe zwycięstwo już na skoczni. Indywidualnie Kenji wygrał konkurs skoków i prowadzenia nie oddał aż do mety.
Najważniejszym punktem sezonu 1993/1994 były igrzyska olimpijskie w Lillehammer. W konkursie indywidualnym Ogiwara był szósty w konkursie skoków i do biegu przystąpił ze stratą 1:46 min do prowadzącego Lundberga. Na trasie biegu zdołał awansować na czwartą pozycję, przegrywając walkę o brązowy medal z Norwegiem Bjarte Engenem Vikiem o ponad 50 sekund. W zawodach drużynowych walka o złoto zakończyła się już na skoczni - Ogiwara, Masashi Abe i Kōno wyprzedzili Norwegów o ponad 60 punktów, co dało im przewagę ponad pięciu minut przed biegiem. Na trasie biegu Norwegowie odrobili zaledwie 18 sekund i tym samym Japończycy obronili tytuł zdobyty w Albertville dwa lata wcześniej. Trzecie miejsce przypadło Szwajcarom. W Pucharze Świata Kenji ponownie okazał się najlepszy. Wygrał sześć z dziewięciu konkursów i tylko raz nie stanął na podium - 15 stycznia 1994 roku w Oslo był szósty. W klasyfikacji generalnej wyprzedził Kōno o 234 punkty i o 295 punktów Lundberga.
Zwycięską passę kontynuował w sezonie 1994/1995. W zawodach pucharowych wygrał sześć z dziesięciu konkursów, ponadto dwa razy zajmując drugie miejsce i raz trzecie. Jego najsłabszym wynikiem było piąte miejsce w pierwszym konkursie cyklu - 29 listopada 1994 roku w Steamboat Springs. Wygrał między innymi zawody w Holmenkollen za co został nagrodzony medalem Holmenkollen. Jest pierwszym zawodnikiem spoza Europy i jednocześnie pierwszym Azjatą, który otrzymał to wyróżnienie. W klasyfikacji generalnej wyprzedził o ponad 300 punktów dwóch Norwegów: Bjarte Engena Vika i Knuta Tore Apelanda. Na przełomie lutego i marca 1995 roku brał udział w mistrzostwach świata w Thunder Bay. W konkursie indywidualnym nie zdobył medalu, na mecie biegu stawił się jako piąty, tracąc do brązowego medalisty Sylvaina Guillaume’a z Francji 27.2 sekundy. W sztafecie ponownie wywalczył złoty medal. Tym razem obok niego w drużynie japońskiej wystąpili: jego brat bliźniak Tsugiharu Ogiwara, Masashi Abe i Takanori Kōno. Po raz kolejny reprezentanci Japonii byli najlepsi w skokach, co dało im dużą przewagę przed biegiem. Na mecie wyprzedzili Norwegów o blisko dwie minuty, a trzecich Szwajcarów o ponad pięć.
Sezon 1995/1996 ukończył na drugiej pozycji w klasyfikacji generalnej. Siedmiokrotnie stawał na podium, w tym 13 stycznia w Štrbskim Plesie i 10 lutego 1996 roku w Chaux-Neuve zwyciężał. Ostatecznie jednak lepszy okazał się Apeland, który zgromadził 200 punktów więcej. Zwycięstwo w Chaux-Neuve było ostatnim pucharowym triumfem Ogiwary w zawodach pucharowych. W Kolejnym sezonie ośmiokrotnie plasował się czołowej dziesiątce zawodów, jednak na podium stanął tylko raz - 22 marca 1997 roku w Štrbskim Plesie był drugi w Gundersenie. W klasyfikacji generalnej pozwoliło mu to zająć szóstą pozycję. W lutym 1997 roku wystąpił na mistrzostwach świata w Trondheim, gdzie w zawodach indywidualnych wywalczył złoty medal. Po skokach zajmował dopiero dwunaste miejsce, jednak dobra postawa na trasie biegu pozwoliła mu wyprzedzić wszystkich rywali. Na tych samych mistrzostwach wspólnie z kolegami zajął dopiero dziewiąte miejsce w sztafecie. Były to pierwsze mistrzostwa świata od 1989 roku, na których sztafeta Japonii nie zdobyła medalu.
Z igrzysk olimpijskich w Nagano w 1998 roku nie przywiózł medalu. Najbliżej trofeum był w konkursie indywidualnym, w którym awansował z dziewiątego miejsca po skokach na czwarte na mecie biegu. Mimo to do brązowego medalisty, Walerija Stolarowa z Rosji stracił ponad 50 sekund. W zawodach drużynowych Japończycy zajmowali po skokach piąte miejsce i do biegu przystąpili ze stratą 21 sekund. Na trasie biegu nie zdołali awansować, kończąc bieg na piątej pozycji ze stratą ponad dwóch minut. Podczas ceremonii otwarcia tych igrzysk Kenji złożył ślubowanie olimpijskie. W rywalizacji pucharowej sezonu 1997/1998 czterokrotnie znalazł się w czołowej dziesiątce, ale na podium nie stanął ani razu. W klasyfikacji generalnej zajął 13. miejsce.
Ostatni medal zdobył podczas mistrzostw świata w Ramsau w 1999 roku. W sprincie stanął na trzecim stopniu podium po tym, jak awansował w biegu z 17. pozycji, którą zajmował po skokach. Wyprzedzili go tylko Bjarte Engen Vik oraz Austriak Mario Stecher, do którego Japończyk stracił zaledwie 0,8 sekundy. Na tych samych mistrzostwach Ogiwara był szósty w Gundersenie oraz piąty w sztafecie. W Pucharze Świata dwukrotnie stanął na podium: 11 marca w Falun i 12 marca 1999 roku w Oslo był odpowiednio drugi i trzeci w Gundersenie. Sezon 1998/1999 zakończył na siódmym miejscu.
Jedenaście razy plasował się w pierwszej dziesiątce zawodów pucharowych sezonu 1999/2000, w tym trzykrotnie stanął na podium. Pierwsze podium wywalczył 12 stycznia 2000 roku w Predazzo zajmując drugie miejsce, a następne 23 stycznia w Libercu i 18 marca 2000 roku w Sankt Moritz, odpowiednio zajmując trzecie i drugie miejsce. Drugie miejsce w Sankt Moritz było ostatnim podium Ogiwary w Pucharze Świata. W klasyfikacji generalnej zajął szóstą pozycję. Japończyk startował w zawodach do zakończenia sezonu 2001/2002, ale osiągał coraz słabsze wyniki. W tym czasie wystąpił jeszcze na mistrzostwach świata w Lahti w 2001 roku, gdzie był piąty w sztafecie i sprincie oraz siódmy w Gundersenie. Rok później wziął także udział w igrzyskach olimpijskich w Salt Lake City, jednak indywidualnie plasował się poza czołową dziesiątką, a w sztafecie wraz z kolegami był ósmy. Ostatni oficjalny występ zanotował 16 marca 2002 roku w Oslo, gdzie zajął 41. miejsce w sprincie.
Po zakończeniu kariery sportowej w 2002 roku Kenji Ogiwara zajął się polityką. Został między innymi wybrany do Izby Radców z ramienia Partii Liberalno-Demokratycznej. Ogiwara jest także działaczem sportowym, pracował między innymi w Japońskim Komitecie Olimpijskim i Japońskim Związku Narciarskim.
Osiągnięcia.
Letnie Grand Prix.
Miejsca na podium chronologicznie.
Ogiwara nigdy nie stał na podium indywidualnych zawodów LGP.

</doc>
<doc id="760209" url="https://pl.wikipedia.org/wiki?curid=760209" title="PKP Poznań">
PKP Poznań



</doc>
<doc id="760211" url="https://pl.wikipedia.org/wiki?curid=760211" title="Rishon Le Zion">
Rishon Le Zion



</doc>
<doc id="760212" url="https://pl.wikipedia.org/wiki?curid=760212" title="Luftwaffen-Sportverein Hamburg">
Luftwaffen-Sportverein Hamburg

Luftwaffen-Sportverein Hamburg (LSV Hamburg) był klubem sportowym powietrznych sił zbrojnych Luftwaffe w czasie drugiej wojny światowej. Założony 8 grudnia 1942 składał się początkowo z żołnierzy wojsk obrony przeciwlotniczej stacjonowanych w Hamburgu. Z czasem do drużyny piłkarskiej zostali wcieleni zawodowi piłkarze grający do tamtej pory w innych niemieckich klubach.
Piłka nożna.
W sezonie 1942/1943 LSV Hamburg dostał się aż do finału "Tschammer-Pokal", który był poprzednikiem dzisiejszego DFB-Pokal. W finale drużyna z Hamburga przegrała po dogrywce z Vienna Wiedeń 2:3. Był to ostatni finał Pucharu Niemiec aż do zakończenia wojny.
W sezonie 1943/1944 klub z Hamburga przeszedł aż do finału rozgrywek o mistrzostwo Niemiec. W finałowym meczu w Berlinie, który oglądało 70.000 widzów, uległ jednak Dresdner SC 0:4.
Hokej na trawie.
W 1944 roku LSV Hamburg został mistrzem Niemiec w hokeju na trawie. W finale, który odbył się w Magdeburgu, LSV pokonał obrońcę tytułu TSV Sachsenhausen 1857 po dogrywce 1:0.
Piłka ręczna na trawie.
W 1944 roku LSV Hamburg dotarł do finału mistrzostw Niemiec w piłce ręcznej na trawie. Przegrał finał, który odbył się w Hamburgu, 7:10 z SG OrPo Berlin.

</doc>
<doc id="760214" url="https://pl.wikipedia.org/wiki?curid=760214" title="Konstytucja trzeciego maja">
Konstytucja trzeciego maja



</doc>
<doc id="760217" url="https://pl.wikipedia.org/wiki?curid=760217" title="Państwowy Instytut Telekomunikacyjny">
Państwowy Instytut Telekomunikacyjny

Państwowy Instytut Telekomunikacyjny (inaczej PIT) – instytut naukowo-badawczy z siedzibą w Warszawie, założony w 1934 roku przez profesora Janusza Groszkowskiego, który był jego dyrektorem do 1951 roku, z przerwą spowodowaną II wojną światową.
Instytut miał siedzibę przy ul. Ratuszowej 11.
W 1951 r. Instytut podzielił się na: Przemysłowy Instytut Telekomunikacji i Instytut Łączności (IŁ).

</doc>
<doc id="760219" url="https://pl.wikipedia.org/wiki?curid=760219" title="Biało-czerwoni">
Biało-czerwoni



</doc>
<doc id="760220" url="https://pl.wikipedia.org/wiki?curid=760220" title="Kuchnia polska (serial telewizyjny)">
Kuchnia polska (serial telewizyjny)

Kuchnia polska – polski serial telewizyjny polityczny w reżyserii Jacka Bromskiego. Serial powstał równolegle z wersją filmową o takim samym tytule. Widzowie porównywali film z "Przesłuchaniem" Ryszarda Bugajskiego.
Fabuła.
Po II wojnie światowej porucznik Stanisław Szymanko wraca z Wielkiej Brytanii do ojczyzny wraz ze swoją żoną Angielką, Margaret. Tuż po narodzinach córki, okazując radość z tego powodu, zostaje aresztowany na ulicy - jak się okazuje w dniu śmierci Józefa Stalina (5 marca 1953). Śledczy wiążą jego służbę lotnika w Anglii podczas II wojny światowej i pracę w lotnictwie cywilnym w powojennej Polsce i formułują wobec niego zarzut szpiegostwa. Jego żona usiłuje ratować męża. Angielka zwraca się z prośbą o pomoc do pułkownika Bergmana, który obiecuje się wstawić za jej mężem. Jerzy Bergman składając kolejne obietnice usiłuje uwieść zrozpaczoną kobietę. Tymczasem w procesie Szymanki zapada wyrok. W dalszej części serialu widz obserwować może losy bohaterów oraz ich dzieci.
Obsada.
Odcinek 1 i 2
Odcinek 3
Odcinek 4
Odcinek 5
Odcinek 6

</doc>
<doc id="760225" url="https://pl.wikipedia.org/wiki?curid=760225" title="Fuessen">
Fuessen



</doc>
<doc id="760226" url="https://pl.wikipedia.org/wiki?curid=760226" title="Tungnaa">
Tungnaa



</doc>
<doc id="760227" url="https://pl.wikipedia.org/wiki?curid=760227" title="Maciej Woźniak">
Maciej Woźniak

Maciej Woźniak (ur. 1969) – poeta, felietonista muzyczny i literacki. Publikował m.in. w „Tygodniku Powszechnym”, „Twórczości”, „Literaturze na Świecie”. Pracował w sklepie muzycznym Helicon w Warszawie. Za tom "Iluzjon" nominowany do Nagrody im. Józefa Czechowicza, za tom "Ucieczka z Elei" nominowany do Nagrody Literackiej Gdynia 2011, a za tom "Biała skrzynka" nominowany do Nagrody Poetyckiej im. K.I. Gałczyńskiego – Orfeusz 2013. Ponownie nominowany do Orfeusza w 2018 za tom "Obywatelstwo podwójnego kraju". Mieszka w Płocku.

</doc>
<doc id="760228" url="https://pl.wikipedia.org/wiki?curid=760228" title="Seydisfjordur">
Seydisfjordur



</doc>
<doc id="760233" url="https://pl.wikipedia.org/wiki?curid=760233" title="5 Pułk Strzelców Konnych (II RP)">
5 Pułk Strzelców Konnych (II RP)

5 Pułk Strzelców Konnych (5 psk) – oddział kawalerii Wojska Polskiego II RP i Armii Krajowej.
Formowanie i zmiany organizacyjne.
17 czerwca 1919 Ministerstwo Spraw Wojskowych wydało rozkaz o sformowaniu 3 pułku dragonów. Powstał on ze szwadronów i dywizjonów organizujących się od 1918, często samorzutnie, na terenie różnych regionów Polski. W jego skład weszły: szwadron kawalerii lwowskiej („Wilków”), szwadron jazdy wołyńskiej, szwadron ziemi kujawskiej i jeden szwadron z 2 pułku ułanów. W lipcu 1919 utworzono w Tarnowie szwadron zapasowy, składający się z oficerów i szeregowych przeniesionych z innych pułków, a także ochotników.
We wrześniu tego roku pułk przemianowano na 3 pułk strzelców konnych, a 6 października 1920 na 5 pułk strzelców konnych.
Działania wojenne.
w wojnie polsko-ukraińskiej.
Występujący pod nazwą „Wilków” 1. szwadron jazdy ziemi lwowskiej (późniejszy 1 szwadron pułku) brał udział w obronie Lwowa a następnie w walkach pod Hołoskiem (w marcu 1919), w zdobyciu Winnik (15 kwietnia), w ofensywie gen. Iwaszkiewicza (w kwietniu), w majowej ofensywie gen. Hallera i następnie w ofensywie polskiej na Wołyniu osiągając rejon Krzemieńca. 8 listopada, z Tarnopola, został skierowany do Tarnowa.
w wojnie polsko-bolszewickiej.
Rozkazem Naczelnego Dowództwa z 12 listopada 1918 powstał w Warszawie „Szwadron Ułanów Województwa Warszawskiego”. Szwadron był bardzo dobrze zorganizowany i wyekwipowany i służył między innymi jako eskorta Józefa Piłsudskiego w czasie jego przejazdu z Magdeburga do Warszawy a także przyjazdu Ignacego Paderewskiego, zaś w styczniu 1919 stanowił wartę honorową podczas otwarcia na Zamku Królewskim w Warszawie pierwszego sejmu Polski Niepodległej. Szwadron 17 lutego 1919 wyruszył na front litewsko-białoruski. Przydzielony do Grupy Zaniemeńskiej płk. Dziewulskiego tworzy, wraz z dwoma szwadronami 4 Pułku Ułanów, tymczasowy dywizjon pod dowództwem rotmistrza Tadeusza Kossaka (brata-bliźniaka Wojciecha Kossaka). Pod Możajkowem przeszedł swój chrzest bojowy, a następnie brał udział w wypadzie na Ejszyszki. Od 19 kwietnia obsadzał polsko-litewską linię demarkacyjną w Olkienikach. W czerwcu powrócił do Warszawy, by 22 lutego 1920 wyruszyć na front wołyński i wziąć udział w wyprawie na Kijów. W tamtym czasie walczył w składzie 2 pułku strzelców konnych. Podczas walk odwrotowych prowadził boje nad Stochodem pod Chełmem, Horodłem i Dubienką. Do rozpoczęcia ofensywy warszawskiej pozostawał na linii Bugu. W czasie ofensywy na Wołyń, dywizjon a w jego składzie szwadron, prowadził działania po trasie: Kuśniszcze – Poczapy – Zgorany – Kukuryki – Rudniki – Gródki – Horodyszcze i 14 września 1920 osiągnął Kowel. W dalszych walkach (27 września) brał udział w zdobyciu Sarn, następnie (7 października) Olewska po czym został skierowany do Dąbrowicy, na północ od Sarn.
Rozkazem Ministerstwa Spraw Wojskowych z 23 listopada 1920 dywizjon wraz ze szwadronem został wcielony do 5 pułku strzelców konnych jako II dywizjon. W kwietniu 1921 przybył do Tarnowa, stałego garnizonu pułku.
Zgodnie z rozkazem ministerstwa spraw wojskowych z 19.04.1919 rotmistrz Ludwik Newelski sformował szwadron ziemi kujawskiej w Brzeziu koło Włocławka, a następnie zakończył jego formowanie w Kaliszu. Szwadron miał być przeznaczony dla 2 pułku ułanów, jednak rozkazem z 17 czerwca został wcielony do 3 pułku dragonów i po kilku kolejnych reorganizacjach ostatecznie wszedł w skład II dywizjonu 3 pułku strzelców konnych. W czasie zimy 1919/1920 pełnił służbę na pograniczu polsko-czeskim. W lipcu 1920 został skierowany na front wołyński. Brał udział w wyprawie na Kijów.
Pułk w okresie pokoju.
W 1923 pułk spełniał rolę jazdy dywizyjnej, a jego dowódca podlegał bezpośrednio dowódcy Okręgu Korpusu Nr V. W zakresie szkolenia pułk w tym czasie podlegał dowódcy V Brygady Jazdy. W tym okresie w jego skład wchodziły trzy szwadrony strzelców konnych, oddział szkolny karabinów maszynowych, pułkowa szkoła podoficerska i kadra szwadronu zapasowego.
Do 16 grudnia 1934 pułk stacjonował w garnizonie Tarnów, a następnie dowództwo i dwa szwadrony do wybuchu wojny w Dębicy. W Tarnowie pozostał pierwszy szwadron, później jako zapasowy.
Święto pułkowe obchodził 9 czerwca, w rocznicę walk, jakie zostały stoczone w 1920 przez II dywizjon broniący przeprawy na Dnieprze pod Kozinem i 4 szwadron w Kijowie.
Pułk nawiązywał do tradycji 5 pułku strzelców konnych powstałego w 1806.
5 psk w kampanii wrześniowej 1939.
Mobilizacja.
5 pułk strzelców konnych zmobilizował w mobilizacji alarmowej swoje własne pododdziały w grupie „żółtej” w czasie od A+24 do A+36. Mobilizację pułku prowadzono w dniach 24–26 sierpnia 1939 roku. Dodatkowo do składu Krakowskiej Brygady Kawalerii zmobilizował alarmowo w tej samej grupie:
W I rzucie mobilizacji powszechnej zmobilizował własny szwadron marszowy i Ośrodek Zapasowy Krakowskiej Brygady Kawalerii (OZKaw. „Dębica”).
27 sierpnia pułk załadowano na stacji kolejowej w Dębicy do transportu i przewieziono do Zawiercia. Po wyładowaniu pułk pomaszerował do Ogrodzieńca i Podzamcza.
Działania bojowe pułku.
30 sierpnia dywizjon pułku w składzie 1 i 2 szwadronu pod dowództwem mjr. F. Rekuckiego zajął pozycje bojowe w rejonie Rudnika Małego. Pozostałe siły pułku 31 sierpnia po wykonaniu marszu przez Zawiercie i Gniazdów zajęły stanowiska w rejonie Woźnik. Dywizjon mjr. Rekuckiego zajął obronę rejonu Rudnika Małego obsadzając zabudowania wsi Pakuły i wzgórze 319. Pomiędzy siłami głównymi pułku w Woźnikach i wydzielonym dywizjonem, obronę zajmował 8 pułk ułanów wzmocniony 4 szwadronem 3 pułku ułanów. Ugrupowanie sił głównych pułku objęło obronę podejść do Woźnik i samego miasta: na prawym skrzydle 4 szwadron z plutonami kolarzy, ckm i połową plutonu ppanc. oraz plutonem Straży Granicznej tworzył punkt oporu na północny zachód od Woźnik, 3 szwadron z 2 ckm i działkiem ppanc. bronił Woźnik od strony zachodniej przy drodze z Kalet. Wsparcie zapewniała bateria 2/5 dywizjonu artylerii konnej. 1 września w kierunku Woźnik zmierzały pododdziały niemieckiej 2 Dywizji Lekkiej, tocząc walki na przedpolu pułku z pododdziałami Straży Granicznej i Obrony Narodowej, czołowe patrole niemieckie nawiązały kontakt ogniowy z ubezpieczeniami 5 psk. Rozpoznanie niemieckie w godzinach popołudniowych odparto. Podchodzące patrole niemieckie zostały ostrzelane przez 1 i 2 baterie 5 dywizjonu artylerii konnej. 2 września o świcie, w porannej mgle oddziały 2. DLek. uderzyły na 8 pułk ułanów i będący w sąsiedztwie 5 psk, 4 szwadron 3 puł. na Górze Floriańskiej. Niemieckie natarcie czołgów i kawalerii zmotoryzowanej uzyskało częściowe powodzenie, obronę 4/3 puł. wsparł ogniem ckm i ppanc 4 szwadron, uszkodził swoim ostrzałem 3 czołgi niemieckie, a następnie wspierał ogniem kontratak 3 puł. biorąc udział w uszkodzeniu lub zniszczeniu kolejnych 5 czołgów niemieckich. 3 szwadron odparł poranne natarcie niemieckie na Woźniki, lecz drugie uderzenie niemieckiej kawalerii zmotoryzowanej i czołgów ok. godz.10 przełamało obronę 3 szwadronu, który rozkazem płk. Kosiarskiego wycofał się 4 km od Woźnik na wzgórza, na zachód od Gniazdowa. Dywizjon mjr Rekuckiego odparł pierwsze natarcie niemieckie na Pakuły i Rudnik Mały i uniemożliwił oskrzydlenie obrony 8 puł., lecz na skutek znacznej przewagi niemieckiej, prowadził działania opóźniające, oddając sukcesywnie obie miejscowości. Przed frontem dywizjonu 5 psk rozwinęła natarcie niemiecka 3. DLek. spychając dywizjon za rzekę Wartę w rejonie Kuźnicy Starej i Kochowa i dalej w kierunku Żarek. Pułk na rozkaz gen. bryg. Zygmunta Piaseckiego wycofał się z Gniazdowa w kierunku Koziegłowy, a następnie stawił krótki opór w lesie Markowice, potem przeszedł za Wartę. 
Walki od Warty do Wisły 
Na linii Warty strzelcy konni zajęli stanowiska obronne wraz z 1 kompanią ON „Koszęcin” z batalionu ON „Lubliniec” w rejonie miejscowości Nadwarcie i Nowa Wieś. Do nocy 5 psk zebrał się w rejonie Nadwarcia i Żarek, które spłonęły i zostały zniszczone przez lotnictwo niemieckie w trakcie przemarszu przez nie taboru 5 psk. Rejon Żarek ubezpieczał dywizjon mjr Rekuckiego. Nocnym marszem 5 psk skierował się w kierunku Pradła, omyłkowo w trakcie marszu czołowy 4 szwadron i dowódca pułku zostali ostrzelani przez pojazdy pancerne 51 dywizjonu pancernego. Następnie została też omyłkowo ostrzelania przydzielona do pułku 1 kompania ON „Koszęcin”, która w wyniku ostrzału zeszła z osi odwrotu i wycofała się do Lelowa i Koniecpola i wyszła spod komendy dowódcy 5 psk. W trakcie tego przegrupowania odłączyła się część 1 szwadronu wraz z dowódcą. Nad 1 szwadronem dowództwo przejął ppor. W. Majewski. Nad ranem 3 września pułk dotarł do miejscowości Podlesice, gdzie stanowiska zajął 3 szwadron wraz z plutonem ppanc. na Górze Berkowej, a 4 szwadron zajął pozycję na stokach wzg. 353 w Siemierzycach. Oba te szwadrony wraz z plutonem ckm i ppanc. stanowiły dywizjon pod dowództwem mjr. Rekuckiego. Ok. godz.6.00 u podnóża góry pojawiły się zmotoryzowane kolumny niemieckie, które na skutek ostrzału plutonu ppanc. i broni maszynowej poniosły straty oceniane na 4 czołgi i 5 samochodów pancernych uszkodzonych i zniszczonych. Obronę 4 szwadronu o godz. 9:00 wsparł czasowo 2 szwadron. W jednym z pancernych pojazdów niemieckich znaleziono mapę z naniesionymi zamierzonymi kierunkami natarcia niemieckiej 2 DLek. W godzinach przedpołudniowych 3 szwadron przeszedł na następną rubież opóźniania w rejonie Korczyc Starych, opuszczając Górę Berkową.
Tam wraz z 4 szwadronem prowadzili dalszą obronę przejściową do godz. 17:00. Pozostałe szwadrony zostały zadysponowane przez dowódcę Krakowskiej BK do wsparcia 3 i 8 p uł pod Szczekocinami. W nocy nastąpiła koncentracja pułku w Rokitnie. Po wypoczynku 4 września przed południem 5 psk dotarł do Sędziszowa, gdzie zajął obronę od strony północno-zachodniej. W trakcie organizacji obrony był bombardowany rejon stacji kolejowej w Sędziszowie, poległo 2 strzelców. Wieczorem w Sędziszowie 5 psk nawiązał kontakt bojowy z niemieckimi patrolami pancerno-motorowymi. Nocą 4/5 września pułk wraz z Krakowską BK pomaszerował w okolice Pińczowa. 5 września 5 psk zajął obronę wokół miasta; 1 i 2 szwadron broniły Pińczowa od strony północnej, 3 szwadron bronił przepraw przez Nidę w Pińczowie, 4 szwadron i pluton kolarzy w odwodzie pułku. 1 szwadron wsparty plutonem kolarzy stoczył potyczkę z oddziałem niemieckiej 2. DLek. Nocą 5/6 września zgodnie z rozkazem dowódcy Armii „Kraków” pułk wykonał marsz w kierunku Buska, rano 6 września dotarł do Bogucic, gdzie 3 p uł stoczył walkę z oddziałem pancerno-motorowym, 5 psk był w odwodzie Krakowskiej BK. Następnie brygada wraz z 5 psk przemieściła się w kierunku Nowego Korczyna, strzelcy konni stanęli w Piasku Wielkim, który osiągnęli 6 września wieczorem. 7 września i kolejną noc pułk osłaniał Nowy Korczyn i most zabezpieczając przeprawę do czasu nadejścia Grupy Operacyjnej „Jagmin” gen. bryg. Jana Sadowskiego. 8 września 5 psk przeszedł wraz z Krakowską BK most w Nowym Korczynie na Wiśle i następnie pomaszerował jej prawym brzegiem do Szczucina zajmując w nim wieczorem pozycje obronne. 
9 września w nocy 5 pułk podjął marsz do Baranowa, celem zabezpieczenia mostu na Wiśle, lecz przed dotarciem na miejsce został on wysadzony przez polskich saperów. Strzelcy konni dotarli do Suchorzowa koło Baranowa i wystawili ubezpieczenia wzdłuż Wisły w rejonie Baranowa i od strony południowej. Tego dnia do 5 psk przybył szwadron marszowy por. rez. Kazimierza Rouperta z Dębicy i inni żołnierze z Ośrodka Zapasowego Kawalerii Krakowskiej Brygady Kawalerii (OZKaw. „Dębica”). Szwadron został rozdzielony do poszczególnych szwadronów liniowych celem uzupełnienia ubytków. Wraz z oddziałem z OZKaw. pod dowództwem mjr. Jana Sroczyńskiego przeformowanego w dywizjon marszowy Krakowskiej BK z kadry i rezerwistów (nadwyżek) 5 psk weszły w skład dywizjonu; pluton pionierów ppor. rez. Macieja Radziwiłła, pluton łączności ppor. Adama Mordasińskiego i pluton ckm ppor. Kazimierza Fijałkowskiego oraz tabor dywizjonu z nadwyżek 5 psk por. Kazimierza Morway. W trakcie dozorowania odcinka Wisły pułk był bombardowany przez lotnictwo niemieckie. Nocą 11/12 września pułk podjął dalszy marsz w kierunku północnym osłaniając skrzydło Armii „Kraków”, zajmując zgodnie z rozkazem Mokrzyszów koło Tarnobrzega przez dywizjon mjr Rekuckiego wraz z baterią 5 dak, pozostała część pułku zatrzymała się w lesie w okolicach wsi Siedlisko. 
12 września pułk był ostrzeliwany przez niemiecką artylerię z zachodniego brzegu Wisły. 12/13 września nocnym marszem 5 psk przemieścił się przez Grębów, Rozwadów, następnie przeprawił się przez San docierając do wsi Lipa i wraz z brygadą osłaniał marsz GO „Jagmin” cały dzień 13 września. 
Walki na Lubelszczyźnie
Nocą 13/14 września pułk pomaszerował do Janowa Lubelskiego zajmując wieś Kawęczyn, pełniąc dalej rolę ubezpieczenia lewego skrzydła armii. Następnej nocy 14/15 września strzelcy konni dotarli do Biłgoraju i zajęli w nim stanowiska obronne i w lesie Korczów frontem na zachód i południe. 15 września stacjonował w Biłgoraju 3 szwadron z plutonem ckm i szwadron kolarzy brygady jako dywizjon mjr. Rekuckiego, ok. godz. 15:00 dywizjon w walce odrzucił niemiecki podjazd samochodów pancernych i lotnictwa. Po godz. 17:00 lotnictwo niemieckie zbombardowało 5 pułk na stanowiskach w lesie Korczów, poległo ok. 20 strzelców konnych i 20 koni. 16 września w nocy i o świcie strzelcy konni osłaniali wycofanie się 3 p uł po nieudanym natarciu na Tarnogród i osłaniał wycofanie się ułanów i innych jednostek Krakowskiej BK za rzekę Tanew. Od rana dywizjon mjr Rekuckiego w składzie 5 szwadronu kolarzy, 1 i 3 szwadronów i pół szwadronu ckm, plutonu kolarzy i plutonu ppanc, z baterią 2/5 dak bronił na północ od Biłgoraju szosy Biłgoraj-Frampol, pozostała część pułku w odwodzie w Biłgoraju. O godz. 9:00 5 szwadron kolarzy i wysunięty pluton 3 szwadronu toczył walkę z rozpoznaniem pancernym nieprzyjaciela przy szosie Frampol-Biłgoraj, a następnie ok. godz. 14:00 całość dywizjonu mjr Rekuckiego została związana walką o Biłgoraj, narastanie sił niemieckich i uchwycenie przez niego północnej części miasta zmusiło dowódcę pułku do wprowadzenia całości pułku do walki pieszej, wynik boju na korzyść strony polskiej przyniosło po godz. 16:00 wkroczenie na tyły ugrupowania niemieckiego piechoty z GO „Jagmin”, a szczególnie uderzenie 204 pułku piechoty rez., wraz z kontratakiem 5 psk przyniosło rozstrzygnięcie w walce. Największe straty pułk poniósł od ognia niemieckiej artylerii. 
Udział w bitwie pod Tomaszowem Lubelskim
16 września w godzinach wieczornych zgodnie z rozkazem dowódcy Armii „Lublin” 5 psk w składzie Krakowskiej BK podjęła marsz w kierunku lasów Kosobudy koło Zwierzyńca, celem osłony natarcia Warszawskiej Brygady Pancerno-Motorowej na Tomaszów Lubelski. Po przybyciu do rejonu Kosobud 17 września ok. godz. 13:00 pułk ugrupował się dwoma szwadronami jako czatami w rejonie Wólki Wieprzeckiej 2 szwadron z plutonem ckm i pól plutonem ppanc i armatą 5 dak oraz 1 szwadron z plutonem kolarzy od strony Szczebrzeszyna. Pozostałe pododdziały pułku zajęły obronę wzdłuż drogi Wól Wieprzecka-Szewnia wraz z 2/5 dak. Od strony Zamościa czata 2 szwadronu odpierała przez cały 17 września ataki patroli rozpoznawczych wroga, wieczorem wyszło na czatę natarcie oddziałów niemieckich, 2 szwadron wsparł jeden ze szwadronów odwodowych. Wieczorem 5 psk podjął marsz po bezdrożach w kierunku majdanu Wielkiego i Krasnobrodu, celem osłony uderzającej na Tomaszów WBPM. Maszerował jako straż tylna w kolumnie Krakowskiej BK. W trakcie marszu pułk poniósł straty od własnych min utracono samochód, 2 wozy taborowe i rannych zostało 7 strzelców. Po dotarciu w rejon Majdanu Wielkiego nad rzeką Wieprz 18 września pułk osłaniał wraz z macierzystą brygadą walki WBPM o Tomaszów Lub. Ponowne natarcie nocne na Tomaszów miała wykonać WBPM i GO „Jagmin”, działanie to miała wesprzeć Krakowska BK natarciem na Tarnawatkę. 
5 psk spieszony wraz z 2/5dak 19 września o świcie prowadził marsz w kierunku wsi i lasu Pańków. W straży przedniej pułku we mgle maszerował 2 szwadron z dwoma armatami ppanc, plutonem ckm i działonem 2 baterii, we wsi Pańków doszło do boju spotkaniowego z patrolem niemieckim na motocyklach i 3-5 wozów pancernych. W efekcie dwa wozy pancerne zostały trafione w tym jeden spłonął, motocykliści wraz z pozostałymi pancerkami wycofali się za Wieprz. Pułk zajął rejon Pańkowa wieś i las w kierunku północnego skraju lasu na wschód od Szarowoli 3 i 4 szwadronem w I rzucie. Po zajęciu skraju lasu i podejść do wzg. 323 I rzut przeszedł do obrony. Z II rzutu pułku 2 szwadron wzmocniony dwoma ckm, uderzył na wzg. 323 i Tarnawatkę opanował oba przedmioty terenowe odrzucając broniącą się niemiecką kompanię saperów. Wziął do niewoli kilku jeńców, zdobył motocykl. Ok. godz. na 2 szwadron w Tarnawatce uderzyły znaczne siły zmotoryzowanej piechoty odrzucając szwadron z dużymi stratami poległo 15 strzelców konnych, w tym rtm. J. Chodoń, wielu odniosło rany. Idący z odsieczą 3 szwadron został powstrzymany niemieckim ogniem zaporowym artylerii. Uderzenie niemieckiej piechoty wspartej artylerią na pozycje 5 psk przyniosły znaczne straty poległo ok. 20 strzelców z 4 szwadronu, poległ dowódca plutonu ppanc ppor. M. Miaska i ppor. Baran z 4 szwadronu. Został rozbity punkt obserwacyjny 2/5 dak, gdzie poległa cała jego obsługa i kpt. J. Stradomski. W ogniu walki znalazły się wszystkie szwadrony pułku. Nocą 19/20 września 5 psk na czele Krakowskiej BK próbował przebić się przez pierścień okrążenia w kierunku na Rawę Ruską maszerujący z Pańkowa pułk dotarł do Majdanu Wielkiego, gdzie na linii rzeki Wieprz starł się z obroną niemiecką, zaniechano dalszego przebijania się na południowy wschód. W trakcie pertraktacji kapitulacyjnych do miejsca postoju pułku usiłowały dostać się niemieckie patrole, zostały odrzucone szarżą konną 3 szwadronu i plutonu łączności pod dowództwem adiutanta pułku, w trakcie tej szarży poległ dowódca plutonu ckm ppor. W. Miniszewski. Część żołnierzy poddała się do niewoli część usiłowała indywidualnie w małych grupkach wyjść poza okrążenie niemieckie.
Działania pododdziałów zmobilizowanych w 5 psk i II rzutu mobilizacyjnego w OZKaw. „Dębica” Krakowskiej BK..
Po odejściu jednostek zmobilizowanych w mobilizacji alarmowej, następnie zmobilizowany szwadron marszowy 5 psk.
Szwadron celem dalszej mobilizacji wyszedł 1 września 1939 do wsi Straszęcin, gdzie kontynuował mobilizację i zgrywanie szwadronu. 3 września szwadron marszowy pomaszerował do Nowego Korczyna, z zadaniem obsadzenia przyczółka mostowego. Obsadził go 5 września, prowadził prace inżynieryjne – kopał stanowiska strzeleckie. 5 i 6 września był bombardowany przez lotnictwo niemieckie. 6 września zabezpieczał przemarsz przez most Krakowskiej Brygady Kawalerii. 9 września szwadron wszedł w skład 5 psk rozdzielony wg. potrzeb do pododdziałów pułku.
Oddziałem Zbierania Nadwyżek 5 psk dowodził rtm. Włodzimierz Cucajew, oddział wszedł w skład Ośrodka Zapasowego Krakowskiej Brygady Kawalerii w garnizonie Dębica. Komendantem ośrodka był mjr Jan Sroczyński. Do 6 września mjr Sroczyński zebrał gotowe już pododdziały z ośrodka, w pełni uzbrojone, umundurowane i wyposażone w podstawowy sprzęt. Po dołączeniu do Krakowskiej Brygady Kawalerii z przyprowadzonych żołnierzy i pododdziałów utworzono dywizjon marszowy Krakowskiej BK, który istniał w brygadzie w zamian za utracony 8 pułk ułanów. Z pododdziałów 5 psk sformowano plutony łączności, ckm i pionierów dywizjonu marszowego. Z pozostałych w ośrodku strzelców konnych sformowano szwadron konny por. rez. Zygmunta Śmiałowskiego. Ośrodek Zapasowy Kawalerii po odejściu do macierzystej brygady dywizjonu mjr Sroczyńskiego, został 7 września ewakuowany z Dębicy na wschód kraju. Pod dowództwem mjr. Tadeusza Plackowskiego i zastępcy dowódcy rtm. Aleksandra Jodkiewicza OZ Krakowskiej BK dotarł do Brodów. Po wkroczeniu wojsk sowieckich ośrodek rozpoczął przemieszczanie się w kierunku południowym, dotarł do Złoczowa i Uhrynowa.
Symbole pułkowe.
Sztandar.
W 1923 roku potomek sławnych Sanguszków książę Roman podarował pułkowi sztandar. W rogach płachty sztandaru umieszczono obraz Matki Boskiej Częstochowskiej, herb XX. Sanguszków „Pogoń”, herb miasta Tarnowa „Leliwa” i odznakę pułkową. 26 lipca 1923 roku Prezydent Rzeczypospolitej Polskiej Stanisław Wojciechowski zatwierdził sztandar. 16 września 1923 roku generał broni Tadeusz Rozwadowski w imieniu Prezydenta Rzeczypospolitej wręczył sztandar dowódcy pułku.
W czasie kampanii wrześniowej sztandar znajdował się w Ośrodku Zapasowym Kawalerii „Dębica”. W czasie ewakuacji ośrodka sztandar znajdował się pod opieką rtm. Aleksandra Jodkiewicza. 17 września 1939 roku rotmistrz Jodkiewicz przekazał sztandar majorowi Tadeuszowi Plackowskiemu, zastępcy dowódcy ośrodka, który motocyklem lub samochodem ciężarowym wyjechał w kierunku granicy z Rumunią. Dalsze losy sztandaru i majora Plackowskiego są nieznane.
Odznaka pamiątkowa.
13 listopada 1923 roku Minister Spraw Wojskowych generał broni Stanisław Szeptycki „zatwierdził projekt i regulamin odznaki pamiątkowej 5 pułku strzelców konnych”. Odznaka o wymiarach 42 × 37 mm ma kształt krzyża maltańskiego, którego ramiona o złotych krawędziach, zakończonych kulkami pokryte są białą emalią. W środku krzyża okrągła tarcza emaliowana oliwkowo na której wpisano numer „5”. Odznaka jednoczęściowa, wykonana w tombaku, złocona i emaliowana. Autorami projektu odznaki byli podporucznicy: Władysław Żurowski i Tadeusz Ujejski. Wykonawcą odznak był Wiktor Gontarczyk, Warszawa, ulica Miodowa 19.
Barwy.
W latach 1922–1927 żołnierze 5 psk nosili otoki barwy ciemno- i jasno-oliwkowe. 24 marca 1927 roku Minister Spraw Wojskowych zmienił barwę otoków na czapkach oficerów i szeregowych 5 psk na barwę białą.
W latach 1922–1927 żołnierze 5 psk nosili proporczyki oliwkowo-białe. 4 sierpnia 1927 roku generał dywizji Daniel Konarzewski w zastępstwie Ministra Spraw Wojskowych ustalił dla oficerów liniowych i szeregowych 5 psk proporczyki szmaragdowo-białe z paskiem amarantowym.
26 czerwca 1929 roku Minister Spraw Wojskowych marszałek Polski Józef Piłsudski „zezwolił na umieszczenie na proporczykach dowództwa oraz szwadronów liniowych 5 pułku strzelców konnych następujących znaków: 1 szwadron – biała głowa wilka, 2 szwadron – tarcza z herbem ziemi kujawskiej, 3 szwadron – dwa równoległe paski koloru chabrowego (na wskos), 4 szwadron – dwa równoległe paski koloru żółtego (na wskos)”.
5 pułk strzelców konnych Armii Krajowej.
Pułk odtworzono w AK. Brał udział w akcji „Burza”. Dowódcą pułku był mjr Adam Lazarowicz, zastępcą dowódcy kpt. Ludwik Marszałek. Pułk działania bojowe zakończył w grudniu 1944.
Kadra pułku.
Kawalerowie Virtuti Militari.
Żołnierze pułku odznaczeni Krzyżem Srebrnym Orderu Wojennego Virtuti Militari za wojnę 1918–1920:
Żołnierze 5 pułku strzelców konnych – ofiary zbrodni katyńskiej.
"Biogramy zamordowanych oficerów znajdują się na stronie internetowej Muzeum Katyńskiego"

</doc>
<doc id="760234" url="https://pl.wikipedia.org/wiki?curid=760234" title="Michałowo (powiat słupecki)">
Michałowo (powiat słupecki)

Michałowo – wieś w Polsce położona w województwie wielkopolskim, w powiecie słupeckim, w gminie wiejskiej Słupca.
W latach 1975–1998 miejscowość należała administracyjnie do województwa Konińskiego.
Zobacz też: Michałowo

</doc>
<doc id="760238" url="https://pl.wikipedia.org/wiki?curid=760238" title="Pierre Monteux">
Pierre Monteux

Pierre Monteux (ur. 4 kwietnia 1875 w Paryżu, zm. 1 lipca 1964 w Hancock w stanie Maine) – amerykański dyrygent pochodzenia francuskiego.
Życiorys.
Studiował w Konserwatorium Paryskim, gdzie jego nauczycielami byli Charles Lenepveu (kompozycja), Jean Pierre Maurin i Henri Berthelier (skrzypce), Albert Lavignac (harmonia) oraz Benjamin Godard (kameralistyka). Studia ukończył w 1896 roku z I nagrodą (wspólnie z Jacques’em Thibaud) w grze na skrzypcach. W wieku 12 lat po raz pierwszy wystąpił publicznie jako dyrygent, solistą był wówczas Alfred Cortot. Od 1890 roku grał jako skrzypek w Opéra-Comique, następnie występował jako altowiolista w orkiestrze Concerts Colonne, w latach 1894–1910 pełniąc obowiązki asystenta dyrygenta, a później drugiego dyrygenta. Występował w charakterze kameralisty z Quatour Geloso (1892–1911) i Quatour Tracol. W 1911 roku zorganizował w Casino de Paris i prowadził Concerts Berlioz. Od 1911 do 1914 roku był pierwszym dyrygentem orkiestry zespołu Ballets Russes Siergieja Diagilewa, poprowadził wówczas prawykonania "Pietruszki", "Święta wiosny" i "Słowika" Igora Strawinskiego, "Dafnisa i Chloe" i "Valses nobles et sentimentales" Maurice’a Ravela oraz "Jeux" Claude’a Debussy’ego. W 1914 roku założył Société des Concerts Populaires, występował gościnnie jako dyrygent w Londynie, Berlinie, Wiedniu i Budapeszcie. W latach 1916–1917 odbył wraz z Ballets Russes tournée po Stanach Zjednoczonych, od 1917 do 1919 roku dyrygował w Metropolitan Opera w Nowym Jorku. W latach 1919–1924 prowadził Bostońską Orkiestrę Symfoniczną.
Od 1924 do 1934 roku pełnił funkcję zastępcy dyrygenta Koninklijk Concertgebouworkest w Amsterdamie. W latach 1929–1938 kierował założoną przez siebie Orchestre Symphonique de Paris. Między 1932 a 1937 rokiem prowadził w Paryżu własną szkołę muzyczną, École Monteux, gdzie wykładał dyrygenturę. W latach 1935–1952 był dyrygentem San Francisco Symphony Orchestra. Był również współzałożycielem NBC Symphony Orchestra (1937). W 1942 roku otrzymał amerykańskie obywatelstwo. Gościnnie dyrygował Bostońską Orkiestrą Symfoniczną (1949–1962) i Metropolitan Opera (1954–1958). Od 1961 do 1964 roku prowadził London Symphony Orchestra.
W latach 50. i 60. dokonał nagrań płytowych dla wytwórni RCA i Decca. Poprowadził prawykonania m.in. "III Symfonii" Prokofjewa (1929) i "Concert champêtre" Poulenca (1929). Otrzymał krzyż komandorski Legii Honorowej oraz krzyż kawalerski Orderu Oranje-Nassau. Do jego uczniów należeli Neville Marriner, André Previn, Lorin Maazel, David Zinman, Erich Kunzel, José Serebrier, Harry Ellis Dickson, George Cleve, Michael Stern i Hugo Wollf.
Życie prywatne.
Pochodził z rodziny o korzeniach żydowskich, jego krewni we Francji zginęli w Holocauście. Od 1927 roku był żonaty z amerykańską śpiewaczką Doris Hodgkins (1895–1984).

</doc>
<doc id="760239" url="https://pl.wikipedia.org/wiki?curid=760239" title="Roger Herren">
Roger Herren

Roger Herren (ur. 27 września 1945 w Baxter, zm. we wrześniu 2014 w Santa Barbara) – amerykański aktor.
Życiorys.
Urodzony w Baxter, w stanie Tennessee jako najstarszy z czterech synów stolarza i gospodyni domowej. Po służbie wojskowej w Marynarce Wojennej Stanów Zjednoczonych i w 1968 w Wietnamie, pojawił się na kinowym ekranie u boku Lee Marvina i Clinta Eastwooda w komediowym westernie muzycznym "Pomaluj swój wóz" ("Paint Your Wagon", 1969) jako osobnik z miasta. Wystąpił także na scenie w przedstawieniu "Chłopcy w bandzie" ("The Boys in the Band") jako kowboj żigolo. Potem zwrócił na siebie uwagę kinową rolą studenta Rusty’ego Godowskiego, chłopaka Mary Ann Pringle (w tej roli Farrah Fawcett), z którym romansuje tytułowa bohaterka grana przez Raquel Welch w komedii "Myra Breckinridge" (1970) na podstawie literackiego bestsellera Gorego Vidala. 
Życie prywatne.
Spotykał się z Barbarą Thinnes. Zmarł we wrześniu 2014 w wieku 68 lat w Santa Barbara, w stanie Kalifornia.

</doc>
<doc id="760240" url="https://pl.wikipedia.org/wiki?curid=760240" title="Rodzinny niedobór acylotransferazy lecytynowo-cholesterolowej">
Rodzinny niedobór acylotransferazy lecytynowo-cholesterolowej

Rodzinny niedobór acylotransferazy lecytynowo-cholesterolowej (niedobór LCAT) (ang. lecithin cholesterol acyltransferase deficiency, LCAT deficiency, Norum disease) – rzadka choroba genetyczna dziedziczona w sposób autosomalny recesywny, charakteryzująca się brakiem acylotransferazy lecytynowo-cholesterolowej. Jest to enzym, który w normalnych warunkach estryfikuje cholesterol w osoczu.
Charakteryzuje się zwiększeniem stężenia VLDL i LDL w osoczu krwi.
Leczenie.
Dieta z ograniczeniem tłuszczu.
Linki zewnętrzne.
 

</doc>
<doc id="760241" url="https://pl.wikipedia.org/wiki?curid=760241" title="Niedobór LCAT">
Niedobór LCAT



</doc>
<doc id="760244" url="https://pl.wikipedia.org/wiki?curid=760244" title="7 Pułk Strzelców Konnych Wielkopolskich">
7 Pułk Strzelców Konnych Wielkopolskich

7 Pułk Strzelców Konnych Wielkopolskich (7 psk) – oddział kawalerii Wojska Polskiego II RP.
Pułk stanowił bezpośrednią kontynuację wojennego 5 psk, przemianowanego 28 października 1920 na 7 psk.
Garnizon przed 1939 – Poznań i Biedrusko.
Święto pułkowe – 29 lipca, rocznica wymarszu na front I dywizjonu w 1920.
Historia.
W kwietniu 1920 w Grudziądzu powstał szwadron zapasowy, wchodzący w skład 5 pułku strzelców konnych. Jego dowódcą został mjr Rudolf Lang, a w lipcu ppłk dypl. Adam Nałęcz Nieniewski, który otrzymał rozkaz sformowania pułku. W 1920 dowódcą pułku został Wawrzyniec Wnuczek-Łobaczewski. 29 października 1920 5 pułk strzelców konnych został przemianowany na 7 pułk strzelców konnych, a 30 maja 1921 na 7 pułk strzelców konnych wielkopolskich.
W 1923 pułk spełniał rolę jazdy dywizyjnej, a jego dowódca podlegał bezpośrednio dowódcy Okręgu Korpusu Nr VII. W zakresie szkolenia pułk w tym czasie podlegał dowódcy VII Brygady Kawalerii. W jego skład wchodziły trzy szwadrony strzelców konnych, oddział szkolny karabinów maszynowych, pułkowa szkoła podoficerska i kadra szwadronu zapasowego.
28 lutego 1924, w Poznaniu, w lokalu przy ulicy Przecznica 5, w czasie spotkania towarzyskiego, w którym uczestniczyło siedmiu oficerów pułku, por. Franciszek II Książek (ur. 12 listopada 1902) zastrzelił z rewolweru por. Kazimierza Zygmunta Płodowskiego, a następnie dokonał zamachu samobójczego.
7 psk w kampanii wrześniowej.
Mobilizacja.
24 sierpnia o godz. 5.00 w ramach mobilizacji alarmowej, w grupie żółtej w garnizonie Biedrusko w czasie A+24 do A+36 rozpoczęto mobilizację do etatów wojennych 7 pułku strzelców konnych. Dodatkowo zmobilizowano w terminie od A+36 do A+50:
Zmobilizowano również w ramach I rzutu mobilizacji powszechnej na bazie kadry 7 psk Ośrodek Zapasowy Kawalerii „Kraśnik” Wielkopolskiej Brygady Kawalerii z siedzibą w koszarach 24 pułku ułanów w Kraśniku. Ze względu na to, że 7 psk posiadał powiększony stan osobowy pułku w wysokości 80% stanu wojennego, mobilizacja przebiegła sprawnie i bez zakłóceń. Prowadzono zgrywanie stanu osobowego i zaprzęgów, z udziałem przydzielonej 3 baterii 7 dywizjonu artylerii konnej. 27 sierpnia przeglądu pułku dokonali dowódca Wielkopolskiej Brygady Kawalerii gen. bryg. Roman Abraham i dowódca 14 Dywizji Piechoty gen. bryg. Franciszek Wład. 27 sierpnia po załadowaniu do transportów kolejowych do Kraśnika odjechał Oddział Zbierania Nadwyżek 7 psk, wraz z kadrą Ośrodka Zapasowego. 28 sierpnia 7 pułk wymaszerował z koszar w Biedrusku do okolic Rogoźna i Obornik. Pułk zajął stanowiska czat: w rejonie Parkowa 1 szwadron z plutonem ckm, Rożnowa 3 szwadron z plutonem ckm, szwadron kolarzy w rejonie Oborniki, Studzianica, Słomowa, natomiast 2 i 4 szwadron z plutonem ckm jako odwód w rejonie Słomowa. Dowództwo pułku z plutonami łączności i ppanc. w Murowanej Goślinie. Wsparcie zapewniała bateria 3/7 dak na stanowiskach ogniowych w pobliżu Uchorowa. Dowódcy 7 psk płk. Stanisławowi Królickiemu podporządkowano również batalion ON „Oborniki”, który obsadził przygotowany punkt oporu w Murowanej Goślinie i na skraju Puszczy Zielonki. Prowadzono rozpoznanie rejonu w kierunku granicy i patrolowano teren.
Działania bojowe.
Walki graniczne 
1 września 1939 7 psk wraz z batalionem ON „Oborniki” i baterią 3/7 dak stanowił Oddział Wydzielony podporządkowany dowódcy 14 DP. Po otrzymaniu wiadomości o wybuchu wojny i walkach w przygranicznym Czarnkowie, płk Stanisław Królicki na czele III plutonu kolarzy z ckm ok. godz. 11:00 wsparł pododdział Straży Granicznej i ochotników z Przysposobienia Wojskowego w walce o miasto. Wyrzucając z Czarnkowa pododdziały niemieckiego 12 pułku straży granicznej, odbił też most na Noteci. Patrole konne i kolarzy 7 pułku wyłapywały niemieckich dywersantów. 2 i 3 września prowadzono głównie działania przeciw dywersyjne. 3 września o świcie wysunięty do Czarnkowa pluton kolarzy stoczył walkę z niemieckim oddziałem piechoty, który przeprawił się przez Noteć na południe od miasta i zaatakował jego obsadę. III pluton kolarzy zagrożony okrążeniem wycofał się do Przybychowa na rozkaz dowódcy 7 psk. Wysłano dwa podjazdy, każdy w sile plutonu z ckm z 1 i 3 szwadronu, celem rozpoznania sytuacji na przedpolu w związku z wyparciem z Czarnkowa polskiej obsady, w kierunku Czarnkowa celem nawiązania kontaktu z kolarzami i w kierunku Obrzycka. 
Odwrót z Wielkopolski 
4 września w godzinach nocnych pod osłoną batalionu ON „Oborniki” strzelcy konni odjechali po trasie Bolechowo, Owińska, Czerwonak, Swarzędz, docierając do Bolechowa w pobliżu Środy Wielkopolskiej. W godzinach popołudniowych w trakcie odpoczynku pułk był nieskutecznie atakowany przez lotnictwo niemieckie. Wieczorem 5 września rozpoczął kolejny marsz nocny, docierając o świcie do rejonu Gorazdowa. Wieczorem 6 września odbył dalszy marsz w kierunku południowo-wschodnim, docierając za Konin, a po krótkim odpoczynku, przez Tuliszków, do lasów na zachód od Koła. Po kilkugodzinnym odpoczynku pułk podjął marsz, docierając do Koła. Dalej przez most na Warcie, poprzez Grabowo Łęczyckie, dotarł 8 września do Daszyny, miejsca ześrodkowania Wielkopolskiej BK, za którą podążał od 5 września. W dniu 8 września do pułku dołączył szwadron marszowy, który z rejonu Poznania został przewieziony transportem kolejowym w pierwszych dniach września do rejonu Żychlina. 9 września o godz. 5:00 7 psk podjął marsz z baterią 3/7 dak zajmując kolonię Kościuszki, na północ od Soboty; wszedł tym samym w szyki bojowe Wielkopolskiej BK. Brygada walczyła już o dostęp do rzeki Bzury. 7 psk znalazł się w II rzucie brygady. Z pułku wydzielono szwadron kolarzy, który wszedł w skład Oddziału Wydzielonego „Zduny”, obok szwadronu kolarzy 17 pułku ułanów i szwadronu samochodów pancernych (bez plutonu) z 71 dywizjonu pancernego. Oddziałem Wydzielonym dowodził rtm. dypl. Andrzej Chołoniewski. Miał on za zadanie opanować Zduny Kościelne, Strugienice; ubezpieczał brygadę od strony Łowicza. W odwodzie brygady był 7 psk z 3/7 dak i 3 szwadron 15 pułku ułanów. 
Udział w bitwie nad Bzurą 
Wieczorem 9 września wzmocniony 7 psk zajął las Stanisławów, wyszedł na południowy skraj lasu w rejonie wsi Władysławowo, zajmując podstawę do natarcia w kierunku Głowna. Tego dnia pułk opuścił mjr , ze względu na chorobę. 10 września na przeprawie przez Bzurę w Sobocie pozostał wzmocniony 3 szwadron w jej osłonie. Pozostała część pułku zajęła obok lasu folwark Stanisławów. Wystawiono placówki i wysyłano w teren patrole, z których jeden wykrył niechronioną baterię niemieckiego 10 pułku artylerii. Nocą 10/11 września sformowano 40 osobową ochotniczą grupę wypadową, pod dowództwem por. Edwarda Groniowskiego; osłaniał ją 2 szwadron z plutonem ckm i 3/7 dak pod ogólnym dowództwem mjr. Pawła Budzika. Nocny wypad doprowadził do uszkodzenia trzech dział i zlikwidowania przy pomocy bagnetów i granatów wielu żołnierzy niemieckich. W nocy 10/11 września do pułku dołączył 3 szwadron. Zgodnie z rozkazem gen. Romana Abrahama 11 września o godz. 5:30 7 psk z 3/15 puł. i 3/7 dak wyruszył na podstawy wyjściowe do natarcia na Głowno. Szwadron marszowy opanował południowy skraj wsi Władysławowo, 1 szwadron z plutonem ckm i połową plutonu ppanc. maszerował przez kolonię Władysławowo w kierunku Woli Zbrożkowej, za nim 2 i 3 szwadrony. Równocześnie od strony Głowna, w kierunku Woli Zbrożkowej, maszerowały w ubezpieczeniu bojowym niemiecki szwadron kolarzy z 24 dywizjonu rozpoznawczego i kompania piechoty I batalionu 31 pp. W wyniku obopólnych działań doszło do boju spotkaniowego zgrupowania niemieckiego i 1 szwadronu 7 psk. Po spieszeniu się 1 szwadron nawiązał walkę ogniową; pod ostrzał niemiecki wjechała 3/7 dak ponosząc starty w zabitych i rannych. Utraciła też 40-50 koni i została wyłączona z walki. Mjr Paweł Budzik poprowadził do natarcia na jednostki niemieckie spieszone 2 i 3 szwadron. 4 szwadron opanował wzg. 118, następnie spieszony dotarł do polnej drogi, przy północnej części Woli Zbrożkowej. Wsparcia artyleryjskiego udzieliła bateria 1/7 dak. Szwadrony 7 psk wdarły się do północnej części Woli Zbrożkowej, ale niemiecki kontratak piechoty ze wsparciem artylerii wyparł 7 pułk ze wsi. Szwadrony wycofały się na podstawy wyjściowe, gdzie ostatecznie załamały niemiecki kontratak.
Straty strzelców konnych były znaczne; wśród poległych był por. Kazimierz Ciszewski, 2 oficerów, 1 podchorąży, kilkunastu strzelców i podoficerów. Rannych również było wielu strzelców konnych, wśród nich rtm. Kazimierz Bogusławski, ppor. Jerzy Grądzki i kilkunastu innych. W południe na prawe skrzydło walczącego 7 psk został wprowadzony dywizjon 17 puł. pod dowództwem ppłk. Arnoldta-Russockiego, który opanował wieś Helenów i wsparł ogniem broni maszynowej walkę strzelców konnych. Wprowadzono do walki przez stronę niemiecką większość 31 pp i 24 dywizjonu rozpoznawczego z 24 DP. O godz. 15:00, pod dowództwem mjr. Pawła Budzika, 7 psk ze wsparciem baterii 1/7 dak wdarł się ponownie do Woli Zbrożkowej czterema szwadronami liniowymi, szwadronem ckm i plutonem ppanc. Po godzinnej walce, na skutek strat, na rozkaz płk. Królickiego, 7 pułk ponownie wycofał się na stanowiska wyjściowe. Na tych stanowiskach załamał niemieckie kontrnatarcie przy wsparciu 1 i 2 baterii 7 dak. Ubyli z szeregów kolejni żołnierze; wśród poległych był jeden oficer i kilkunastu podoficerów i strzelców. Ranni zostali rtm. Zdzisław Baranowski, por. Mieczysław Moszczeński, dwóch innych oficerów, dwóch podchorążych i kolejnych kilkunastu podoficerów i strzelców. Z uwagi na zapowiedź zluzowania 7 psk w Woli Zbrożkowej przez I batalion 57 pułku piechoty, 7 psk po raz trzeci przeprowadził wieczorne natarcie na wieś. Natarcie strzelców konnych wsparła bateria 3/7 dak. Natarcie odrzuciło oddziały niemieckie w kierunku Głowna. Zajęto północną część Woli Zbrożkowej przez 1 szwadron, a 3 i 4 szwadron wyszły na zachód od wsi, gdzie związały się bojem z niemieckim II batalionem 32 pp. Utrzymano opanowane pozycje. Bilans całodziennych walk pułku: pojmano 16 jeńców, zdobyto 22 karabiny maszynowe, 3 granatniki oraz amunicję. Na opanowanym terenie znaleziono ok. 80 zabitych żołnierzy niemieckich. Straty własne: 29 poległych, w tym 4 oficerów, 49 rannych, w tym 7 oficerów. 
W nocy pułk został zluzowany przez batalion I/57 pp i odmaszerował do rejonu Psary-Polesie, gdzie odtwarzał zdolność bojową cały dzień 12 września. Szwadron kolarzy 7 psk 12 września prowadził działania rozpoznawcze w składzie OW „Zduny”, w pasie natarcia sąsiedniej 16 Dywizji Piechoty. W południe jeden z podjazdów kolarzy opanował wieś Bełchów, 10 km na północ od Skierniewic. Ścierając się z niemieckim 30 pp z 18 DP, opóźniał jego działania, aż do Bzury. W godzinach nocnych 12/13 września nad Bzurą szwadron kolarzy i wspierający go II pluton ckm poniosły straty: 4 zabitych i 3 rannych; wśród poległych był ppor. Zygmunt Faleński. Szwadron wycofał się pod ostrzałem artylerii przez płonący Łowicz. Z uwagi na zmianę zadań Wielkopolskiej BK, nocą 12/13 września pułk przemieścił się trasą: Chruślin, Urzecze, Zduny Kościelne do wsi Niedźwiada, gdzie zajęto obronę. Ponadto 7 psk dozorował odcinek Bzury od Maurzyc do Niedźwiady. W I rzucie rozwinęły się 2, 3 i 4 szwadron, każdy z plutonem ckm; reszta pułku w odwodzie, dołączył szwadron kolarzy. W obronie 7 pułk pozostał cały dzień 13 września; na odprawie dowódców ustalono, że brygada opanuje przeprawy na Bzurze w rejonie Brochowa i Witkowic, czym ubezpieczy lewe skrzydło Armii „Pomorze”. Nocą 13/14 września jako czołowy podjął marsz 15 puł., za nim na czele sił głównych brygady maszerował 7 psk. Przemieszczano się trasą; Goleńsko, Chąśno, Błędów, Wicie do wsi Złota. 
Walki o Brochów 
Po odpoczynku podjęto rano 14 września dalszy marsz. 15 puł. wkroczył w godzinach przedpołudniowych do Brochowa i opanował przeprawę. Jednocześnie został ostrzelany przez artylerię niemiecką. Część pułku opanowała przeprawę w Witkowicach. Natarcie na Brochów podjął niemiecki III batalion pułku SS-Leibstandarte „Adolf Hitler”, z czołgami I batalionu 36 pułku pancernego. 15 puł. został wyparty ze wsi. Zadanie odbicia Brochowa otrzymał 7 psk rozkazem gen. Abrahama, gdy dotarł do rejonu Białej Góry i Młodzieszyna. Po osiągnięciu wsi Mistrzewice na zachodnim brzegu Bzury, czołowe szwadrony 1 i 2 spieszyły się i pod bezpośrednim dowództwem mjr. Pawła Budzika uderzyły na niemieckie patrole i placówki znajdujące się na zachodnim brzegu, w rejonie folwarku Mistrzewice i cmentarza wojennego z I wojny światowej. W trakcie walki śmiertelnie ranny został mjr Paweł Budzik. 7 pułk rozwinął i spieszył się z 1, 2, 4 i 3 szwadronami w I rzucie i szwadronem ckm na stanowiskach ogniowych, udzielając wsparcia natarciu z miejsca. Dodatkowo ostrzelała pozycje niemieckie w Brochowie bateria 3/7 dak. Przy wsparciu ckm, armat ppanc. i artylerii, szwadrony sforsowały Bzurę wpław. Natarcie szwadronów na wschodnim brzegu prowadzono przez odkryty teren. W wyniku silnego ostrzału szczególnie na 1 i 2 szwadron, ruch ich odbywał się powoli. Jako pierwsze do wsi wdarły się 4 i 3 szwadron, a do folwarku i dworu w niedługim czasie 1 i 2 szwadron. Rejon mostu opanował wprowadzony do walki szwadron kolarzy. Po moście do wsi wprowadzono szwadron ckm i pluton ppanc. W rejonie kościoła stanowiska zajął szwadron kolarzy, z obserwatorem 3 baterii na wieży. Stanowisko dowódcy z pocztem znalazło się w środku wsi; szwadron marszowy dozorował przeprawę przez Bzurę.
Piechota niemiecka wyparta ze wsi przegrupowała się. III batalion pułku SS, wraz z elementami 4 DPanc., podjął atak na Brochów z dwóch kierunków. Celem udzielenia pomocy 7 psk, na jego lewym skrzydle w kierunku Konar uderzył przez Bzurę dywizjon 17 puł. pod dowództwem rtm. Czesława Juścińskiego, ze wsparciem baterii 2/7 dak. Natarcie dywizjonu 17 pułku ułanów zostało zatrzymane, ale wspomogło obronę strzelców konnych. 7 psk w Brochowie utrzymał swoje pozycje, pomimo ponawianych kontrataków niemieckich. Pluton ppanc. unieszkodliwił kilka czołgów niemieckich, jednak poległ jego drugi dowódca ppor. Ignacy Bukowiecki. Na noc w Brochowie pozostawiono szwadron kolarzy, w momencie wycofania sił głównych pułku z Brochowa, na zachodni brzeg Bzury na odpoczynek. O godz. 21:00, przy silnym wsparciu artylerii, piechota niemiecka wykonała atak, wdzierając się do wsi. Osobiście poprowadzony przez płk. Królickiego kontratak, siłami 4 szwadronu i szwadronu marszowego, wyrzucił niemiecką piechotę ze wsi. Walkę w Brochowie w trakcie obrony 7 psk wspierały 1 i 3 bateria 7 dak, a później cały dywizjon. W trakcie walk obronnych w Brochowie 7 psk wspierała nieustalona kompania z nieustalonego batalionu Obrony Narodowej, która mu się samorzutnie podporządkowała. Od świtu 15 września ruiny Brochowa obsadziły 2 szwadron i szwadron kolarzy, z plutonami ckm i ppanc. Przez cały dzień trwała w Brochowie walka ogniowa i lokalne ataki patroli. W trakcie walk 14 i 15 września poległo 34 żołnierzy, w tym 3 oficerów; 61 zostało rannych, w tym 21 ciężko. Wzięto do niewoli 5 jeńców, stwierdzono 83 poległych żołnierzy niemieckich, zdobyto 4 granatniki i 6 ckm. 
W Puszczy Kampinoskiej 
16 września w godzinach porannych 7 psk w Brochowie został zluzowany przez batalion II/62 pułku piechoty. Po godz. 8:00 7 psk podjął marsz, z 1 szwadronem w straży przedniej; jako ostatnie maszerowały zluzowane w Brochowie 2 szwadron i szwadron kolarzy. Przemieszczano się po trasie Tułowice, Myszory, Famułki Królewskie, Krzywa Góra, Stara Dąbrowa. Podczas krótkiego odpoczynku w Krzywej Górze, płk Królicki wsparł ok. godz. 16:00 dywizjonem 7 psk 17 puł. walczący w rejonie gajówki Dębowskie. Dywizjon strzelców konnych, pod dowództwem por. Edwarda Groniowskiego, w składzie 3 i 4 szwadron z plutonem ckm, po przejechaniu w szybkim tempie odcinka 2 km, spieszył się i uderzył na skrzydło broniącego lasu i rejonu gajówki niemieckiego III batalionu 12 pp ze składu 31 DP. Wspólne natarcie 17 puł. i dywizjonu 7 psk pozwoliło wyprzeć niemiecki batalion, zadając mu jednocześnie straty osobowe i w sprzęcie. Dywizjon por. Groniowskiego, wzmocniony szwadronem kolarzy, podjął marsz ubezpieczony drogą Dębowskie-Zamość do linii rowu melioracyjnego. W godzinach nocnych 16 września, podczas próby forsowania rowu melioracyjnego, dywizjon został ostrzelany silnym ogniem broni maszynowej, w wyniku czego polegli por. Edward Groniowski i plut. pchor. rez. Stanisław Taylor. Dalszy atak dywizjonu doprowadził do zajęcia niemieckich pozycji obronnych. Straty własne to 14 poległych i 19 rannych. Zdobyto 1 ckm.
Nocą 16/17 września na rozkaz gen. Abrahama został wysłany wzmocniony 1 szwadron do jego dyspozycji. 17 września o godz. 6:00, po osiągnięciu rejonu przysiółka Górki, uderzył na przysiółek i go opanował; ze wsparciem baterii 2/7 dak odparł niemiecki kontratak. Na rozkaz gen. Abrahama, 7 psk o godz. 8:00 wykonał natarcie na wzg. 82 i las na zachód od wsi Zamość dywizjonem pod dowództwem rtm. Zbigniewa Szacherskiego w I rzucie w składzie 2 szwadron i szwadron marszowy z plutonem ckm. Pozostała część pułku przemieszczała się pod dowództwem rtm. Wacława Jankowskiego jako II rzut natarcia. Dowódca pułku z pocztem znajdował się za dywizjonem rtm. Szacherskiego. Wsparcia udzieliły 1/7 dak i 2/7 dak. Natarcie dywizjonu osiągnęło zakładane cele; zdobyto wszystkie punkty terenowe i wyparto niemiecką piechotę. Szczególne znaczenie miało użycie zdobycznych granatników niemieckich w walce leśnej. Zdobyto dalsze 5 granatników, 4 ckm, dwa samochody ciężarowe z amunicją, wzięto 6 jeńców. Opanowano most na kanale Łasica, o który walkę stoczyła drużyna pioniersko-przeciwgazowa 7 psk. Na rozkaz gen. Abrahama przeprowadzono dalsze natarcie na wieś Zamość. Ze wzgórza 82 niemiecką obronę związał ogniem szwadron marszowy, większość szwadronu ckm i pluton ppanc. Natomiast od zachodu obeszły wieś 2, 3 i 4 szwadron, pod dowództwem rtm. Zbigniewa Szacherskiego, które w natarciu zdobyły gajówkę i kilka zabudowań na północno zachodnim skraju wsi. Wsparcie artyleryjskie 1/7 dak było jednak zbyt słabe. Niemiecki kontratak piechoty, wsparty ogniem artylerii, wyparł dywizjon rtm. Szacherskiego ze wsi i gajówki, aż za kanał Łasica. Z uwagi na wyczerpanie walką, 7 psk przeszedł do obrony. W trakcie silnego ostrzału pozycji pułku z niemieckich moździerzy został śmiertelnie ranny płk Stanisław Królicki oraz lżej por. Tadeusz Wojtyna. W trakcie walk poległo i zostało ciężko rannych 25 żołnierzy, w tym 2 oficerów, a lżejsze rany odniosło 22 żołnierzy. Szwadron marszowy 17 września rozwiązano, uzupełniając 72 żołnierzami szwadrony liniowe i ckm. 
Dowództwo nad 7 psk przejął rtm. Zbigniew Szacherski. Nocą 17/18 września podjęto marsz drogami Puszczy Kampinoskiej za czołowym 14 pułkiem ułanów. Ułani jazłowieccy zmylili drogę i na czoło maszerującej kolumny wysunięto 7 psk, który o świcie 18 września osiągnął rejon Wędziszewa. Zajął stanowiska w północnym paśmie Puszczy Kampinoskiej, porządkując własne pododdziały i odtwarzając gotowość bojową. Strzelcy konni wraz pozostałymi pułkami ułańskimi dotarli do rejonu Janówek-Adamówek, miejsca koncentracji kawalerii pod dowództwem gen. Abrahama. Po drodze pułk znalazł się pod ostrzałem niemieckiej artylerii kierowanej z samolotu obserwacyjnego. Po odprawie podjęto dalszy marsz Grupy Operacyjnej Kawalerii gen. Romana Abrahama w kierunku Warszawy. Strzelcy konni stanowili straż tylną grupy. 
Pod Sierakowem i Laskami 
Po rozpoczęciu walk o Sieraków w nocy 18/19 września i o Laski 19 września, 7 psk stanowił odwód. Rano 19 września wziął udział w odparciu niemieckiego kontrataku pancernego w rejonie Sierakowa, poprzez wystawienie jako oddziału ppanc. szwadronu ckm z plutonem ppanc., wraz ze strzelcami kb spec. wz.35. W odpieraniu niemieckiego kontrataku wzięły udział również 1 i 2 szwadron. W trakcie tych walk poległ jeden podoficer, rannych zostało 5 oficerów i podoficerów. Po godz. 10:15 odwodowy 7 psk zajął stanowiska na północ od Sierakowa w rejonie wzg. 88. Około godz. 13:15 7 psk został wprowadzony do natarcia na Laski wzdłuż drogi Sieraków-Laski: 1 i 2 szwadron jako I rzut natarcia, za nimi 3 i 4 szwadron; bateria 3/7 dak jako artyleria towarzysząca w osłonie szwadronu kolarzy pomiędzy obu rzutami pułku. Natarcie czołowych szwadronów dostało się w ostrzał niemieckiej broni maszynowej z Lasek i artylerii. Poległ rtm. Stanisław Jankowski i inni żołnierze 2 szwadronu; natarcie 1 szwadronu również zostało zatrzymane ze stratami. Czołowe szwadrony i 3 bateria były ostrzeliwane przez niemieckie wozy pancerne z duktów leśnych i drogi do Lasek; zwalczanie ich było utrudnione, walki objęły cały pułk w terenie leśnym. Koniowodów bronił pluton łączności. Pomiędzy godz. 15-16 pułk przeszedł do obrony. Przed zmrokiem, na rozkaz gen. Abrahama, 7 psk rozpoczął wycofywanie się, w trakcie którego znajdujący się przy 2 szwadronie rtm. Zbigniew Szacherski został ciężko ranny. 7 psk zebrał się na skraju lasu obok Sierakowa. Tam dowodzenie pułkiem przejął rtm. Konstanty Kozłowski. W trakcie walk o Laski poległo 27 żołnierzy, w tym 2 oficerów; rannych zostało 70 żołnierzy, w tym 7 oficerów. Łącznie 19 września pod Sierakowem i Laskami pułk utracił 42 zabitych i 117 rannych. 
W obronie Warszawy 
Popołudniem do Warszawy przedarły się 14 puł. i 15 puł., nocą 19/20 września pozostałe pułki grupy kawalerii; 7 psk stanowił straż tylną. Przeszedł w szyku pieszym pomiędzy Wólką Węglową a Dąbrową przez linie niemieckie, docierając do stanowisk obrońców Warszawy w rejonie wzg. 109, pomiędzy Młocinami i Pociechą. 7 psk zbierał swoich żołnierzy przez cały dzień 20 września i do południa 21 września, kwaterując na terenie Centralnego Instytutu Wychowania Fizycznego na Bielanach. Po odpoczynku przesunięto pułk do koszar 1 pułku szwoleżerów i 1 dywizjonu artylerii konnej. 23 września 7 psk podzielono. I dywizjon rtm. Konstantego Kozłowskiego, wraz z dwoma szwadronami liniowymi, plutonami ckm, ppanc. i łączności, został oddziałem dyspozycyjnym dowódcy Zbiorowej Brygady Kawalerii. II dywizjon rtm. Wacława Jankowskiego, z dwoma szwadronami liniowymi i plutonem ckm, wszedł w skład 17 puł. Do dywizjonu pieszego Zbiorowej BK, pod dowództwem ppłk dypl. Witolda Święcickiego, przydzielono szwadron kolarzy. Strzelcy konni pełnili służbę porządkowo-asystencyjną. Przed kapitulacją odtworzono 7 psk pod dowództwem mjr dypl. Witolda Jabłońskiego. Po kapitulacji Warszawy, przed pójściem do niewoli, część broni ukryto, a część zniszczono. Do niewoli poszło 531 żołnierzy pułku z 219 końmi. Pułk złożył broń 29 września 1939 w Łazienkach. 
Za kampanię wrześniową 1939 7 Pułk Strzelców Konnych Wielkopolskich został odznaczony orderem Virtuti Militari.
Obsada personalna 7 psk w dniu 1 września 1939 roku
Symbole pułkowe.
Sztandar.
Na początku lat 30. XX w pułk nawiązał łączność z amerykańską Polonią zamieszkującą Passaic w stanie New Jersey. Skutkowało to ufundowaniem nowego sztandaru. Delegacja Polaków z Passaic z ks. kanonikiem dr. Stanisławem Kruczkiem, 2 sierpnia 1936, w obecności marszałka Edwarda Śmigłego-Rydza przekazała nowy, przepisowy sztandar pułkowi. Na jednej z tarcz herbowych umieszczony został Herb miasta Passaic.
&lt;br&gt;W kampanii wrześniowej początkowo sztandar towarzyszył żołnierzom czasie walk i znajdował się pod opieką ppor. rez. Mizery, st. wachm. Leopolda Badury i plut. Stanisława Szczepaniaka. 19 września dowódca pułku nakazał przewieźć sztandar do Warszawy. Misję te wykonał pomyślnie por. Moszczeński, który to przekazał sztandar na przechowanie do Komendy Miasta.
Po kapitulacji stolicy pchor. Andrzej Konopka i pchor. Jerzy Powidzki mieli zawieść sztandar do Wilna. Na skutek trudności w poruszaniu się między oddziałami Armii Czarwonej, sztandar trafił do Ostroga. Stąd oficer 15 pułku ułanów przewiózł go w inne miejsce i ukrył w okolicach stacji kolejowej Niemowicze pod Sarnami. 
&lt;br&gt;Sztandar w nieznanych okolicznościach trafił po wojnie do zbiorów Muzeum Wojska Polskiego w Warszawie. Z karty inwentarzowej wynika, że 7 października 1949 przekazała go Naczelna Dyrekcja Muzeów i Ochrony Zabytków.
Odznaka pamiątkowa.
6 października 1930 roku Minister Spraw Wojskowych marszałek Polski Józef Piłsudski zatwierdził regulamin odznaki pamiątkowej 7 psk, dostosowany do przepisów o odznakach pamiątkowych formacji. 
Odznaka o wymiarach 42x42 mm ma kształt krzyża o szeroko wciętych końcach ramion pokrytych białą emalią ze srebrnymi krawędziami. Środek krzyża wypełnia okrągła tarcza pokryta oliwkową emalią ze stylizowanym numerem i inicjałami „7 SK”, w otoku emaliowanym na żółto dewiza „HONOR I OJCZYZNA” oraz rok powstania pułku „1920”. Między ramionami krzyża stylizowane srebrne orły piastowskie. Jednoczęściowa – oficerska wykonana w srebrze i emaliowana. Projekt: Grzegorz Romaszkan. Wykonawcą odznaki był Wiktor Gontarczyk z Warszawy.
Wielkopolscy strzelcy konni.
Żołnierze 7 pułku strzelców konnych - ofiary zbrodni katyńskiej.
"Biogramy zamordowanych oficerów znajdują się na stronie internetowej Muzeum Katyńskiego"

</doc>
<doc id="760245" url="https://pl.wikipedia.org/wiki?curid=760245" title="Krzyż Komandorski Orderu Odrodzenia Polski">
Krzyż Komandorski Orderu Odrodzenia Polski



</doc>
<doc id="760246" url="https://pl.wikipedia.org/wiki?curid=760246" title="Hipoalfalipoproteinemia">
Hipoalfalipoproteinemia

Hipoalfalipoproteinemia – rzadka choroba genetyczna dziedziczona w sposób autosomalny dominujący, charakteryzująca się obniżonym stężeniem HDL w osoczu oraz prawidłowym poziomem VLDL i LDL.
Rozpoznanie opiera się na stwierdzeniu podobnego profilu lipidowego u krewnych 1. stopnia oraz wykluczeniu wtórnych przyczyn schorzenia.

</doc>
<doc id="760248" url="https://pl.wikipedia.org/wiki?curid=760248" title="÷">
÷



</doc>
<doc id="760252" url="https://pl.wikipedia.org/wiki?curid=760252" title="San Juan de Colón">
San Juan de Colón

 
San Juan de Colón jest wenezuelskim miastem leżącym w stanie Táchira. Miasto w roku 2006 liczyło 38 233 mieszkańców.
Miasto jest siedzibą klubu piłkarskiego Nacional Táchira.

</doc>
<doc id="760253" url="https://pl.wikipedia.org/wiki?curid=760253" title="Język Trolli">
Język Trolli

Język Trolli – piętnasty tom cyklu "Jeżycjada". Powieść autorstwa Małgorzaty Musierowicz, z ilustracjami autorki, wydana w 2004.
Streszczenie fabuły.
"Język Trolli" opowiada o przyjaźni Józefa Pałysa i Stanisławy Trolli. 2 września 2003 roku Józef spotyka Trollę w szkole. Dziewczyna od razu mu imponuje, ponieważ sprzeciwia się wicedyrektorce, która każe Trolli zdjąć kapelusz. Staszka nazywa chłopca Pepe, co jest skrótem od włoskiego imienia Giuseppe. Spotykają się później w sylwestra i planują wyjazd do Gniezna. W drodze przypadkiem Trolli spada zielony kapelusz i widać, że nie ma ona włosów. W czasie podróży Laura Pyziak – kuzynka Józinka – po raz pierwszy w życiu spotyka swojego ojca, kiedy to on powoduje wypadek drogowy. Józef Pałys ma również kuzyna od strony cioci Gabrysi – Ignacego Grzegorza Strybę, z którym żyje w odwiecznym konflikcie. Jednak pod wpływem perswazji Staszki, a konkretnie po bójce, która odbyła się przy studiu nagrań Pana Oracabessy – szwagra Trolli, a także po wspólnej ucieczce przed złodziejaszkami, ich stosunki zaczynają się poprawiać. Niestety Trolla z powodu choroby (białaczki) musi wyjechać do rodziców, do Niemiec. W fabule książki przewijają się też inne postacie, m.in. pozostała część rodziny Borejków.

</doc>
<doc id="760256" url="https://pl.wikipedia.org/wiki?curid=760256" title="Charlton Athletic">
Charlton Athletic



</doc>
<doc id="760257" url="https://pl.wikipedia.org/wiki?curid=760257" title="Adonal Foyle">
Adonal Foyle

Adonal David Foyle (ur. 9 marca 1975) – koszykarz pochodzący z Saint Vincent i Grenadyn, występujący na pozycji środkowego, wicemistrz NBA z Orlando Magic, z 2009.
W 1994 wystąpił w meczu gwiazd amerykańskich szkół średnich – McDonald’s All-American. Został też wybrany do III składu Parade All-American.
Przed przybyciem do NBA Foyle występował w barwach college'u Colgate. W 1997 roku został wybrany przez Warriors z 8. numerem draftu. W jego pierwszym sezonie w NBA (1997-1998) wystąpił w barwach Warriors w 55 meczach zdobywając średnio 3 punkty na mecz. W drugim sezonie rozegrał 44 mecze zdobywając 2,9 punktu na mecz. W sezonie 1999–2000 wystąpił w 76 meczach zdobywając 5,5 punktu na mecz. W sezonie 2000-2001 wystąpił w 58 meczach zdobywając średnio 5,9 punktu na mecz. W sezonie 2001-2002 pojawił się na boisku 79 razy zdobywając 4,8 punktu na mecz. W sezonie 2002-2003 zagrał 82 mecze w barwach Warriors, zdobywając w nich średnio 5,4 punktu. W sezonie 2003-2004 rozegrał 44 mecze zdobywając średnio 3,1 punktu na mecz. W sezonie 2004-2005 wystąpił w 78 meczach swojego zespołu zdobywając 4,5 punktu na mecz. W sezonie 2005-2006 wystąpił w 77 meczach zdobywając w nich średnio 2,7 punktu na mecz.

</doc>
<doc id="760258" url="https://pl.wikipedia.org/wiki?curid=760258" title="Charlton Athletic Football Club">
Charlton Athletic Football Club



</doc>
<doc id="760259" url="https://pl.wikipedia.org/wiki?curid=760259" title="Międzynarodowe Stowarzyszenie Misyjne Adwentystów Dnia Siódmego Ruch Reformacyjny">
Międzynarodowe Stowarzyszenie Misyjne Adwentystów Dnia Siódmego Ruch Reformacyjny



</doc>
<doc id="760260" url="https://pl.wikipedia.org/wiki?curid=760260" title="Charlton Athletic FC">
Charlton Athletic FC



</doc>
<doc id="760261" url="https://pl.wikipedia.org/wiki?curid=760261" title="Bolton Wanderers">
Bolton Wanderers



</doc>
<doc id="760263" url="https://pl.wikipedia.org/wiki?curid=760263" title="GSM 850">
GSM 850

GSM 850 – standard GSM, w którym transmisja mowy i danych może odbywać się w paśmie częstotliwości 824 – 894 MHz.
Używany w większości państw Ameryki Północnej i Południowej.
Aspekty techniczne.
Sieć szkieletowa (ang. "Core Network") i usługi oferowane w GSM są niezależne od standardu, na którym oparto budowę sieci. To co wyróżnia poszczególne standardy, to rozwiązania stosowane w sieci radiowej.
Maksymalny zasięg komórki w systemie GSM 850 nie przekracza około 36 km.
Używane częstotliwości.
W standardzie GSM 850 używa się 124 częstotliwości rozłożonych co 200 kHz (tak zwane "GSM 850 Band").
Współdziałanie z innymi standardami GSM.
Część operatorów sieci w standardzie GSM 850 stara się (o ile umożliwiają im to uzyskane licencje) budować sieci w standardzie GSM 1900. W takim przypadku istnieje wspólna sieć szkieletowa, a niezależnie rozwijane są systemy stacji bazowych dla obydwu standardów GSM. Nowe aparaty telefoniczne umożliwiają transmisję w obu standardach. Możliwe jest też przemieszczanie się podczas rozmowy pomiędzy stacjami bazowymi pracującymi w różnych standardach bez utraty połączenia (handover).
Zobacz też.
Inne standardy GSM: GSM 400, GSM 700, GSM 900, GSM 1800, GSM 1900, R-GSM.

</doc>
<doc id="760264" url="https://pl.wikipedia.org/wiki?curid=760264" title="Żaba (powieść)">
Żaba (powieść)

Żaba – szesnasty tom cyklu "Jeżycjada". Powieść autorstwa Małgorzaty Musierowicz, z ilustracjami autorki, wydana w 2005.
Krótko o treści.
Akcja powieści rozgrywa się w Poznaniu i okolicach od 1 maja do 1 czerwca 2004 roku.
Główną bohaterką jest Hildegarda Schoppe, zwana przez wszystkich Żabą. Jest ona niezbyt wysoką blondynką z krótko obciętymi włosami i zielonymi oczami, ukrytymi za szkłami okularów. Ma dwóch braci: Fryderyka i Wolfganga Amedeusza, zwanego Wolfim. Pierwszy z nich wyjechał do Houston i zostawił Różę Pyziak samą w ciąży, a drugi, zapominając wyłączyć żelazka, spalił Hildegardzie cały pokój.
Tego samego dnia syn Anieli Kowalik, Piotr Żeromski, szkolny kolega Żaby, po spowodowanym przez siebie wypadku zabiera poturbowaną Hildegardę do gabinetu doktor Idy Pałys, ciotki porzuconej Pyzy. Żaba w ten sposób dowiaduje się o dziecku Róży, którego ojcem jest jej rodzony brat - Fryderyk. Chce nakłonić go do powrotu do ojczyzny, a ściślej do jego dziecka i dziewczyny. W swoją intrygę wciąga Piotra.

</doc>
<doc id="760265" url="https://pl.wikipedia.org/wiki?curid=760265" title="Spółgłoska boczna szczelinowa dziąsłowa dźwięczna">
Spółgłoska boczna szczelinowa dziąsłowa dźwięczna

Spółgłoska boczna szczelinowa dziąsłowa dźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczana jest symbolem: [].
Artykulacja.
W czasie artykulacji podstawowego wariantu []:

</doc>
<doc id="760266" url="https://pl.wikipedia.org/wiki?curid=760266" title="Ruch Reformacyjny Adwentystów Dnia Siódmego">
Ruch Reformacyjny Adwentystów Dnia Siódmego



</doc>
<doc id="760269" url="https://pl.wikipedia.org/wiki?curid=760269" title="Monika Aksiuczyc">
Monika Aksiuczyc



</doc>
<doc id="760272" url="https://pl.wikipedia.org/wiki?curid=760272" title="Piraci z Karaibów 3">
Piraci z Karaibów 3



</doc>
<doc id="760274" url="https://pl.wikipedia.org/wiki?curid=760274" title="9 Pułk Strzelców Konnych (II RP)">
9 Pułk Strzelców Konnych (II RP)

9 Pułk Strzelców Konnych imienia generała Kazimierza Pułaskiego (9 psk) – oddział kawalerii Wojska Polskiego II RP i odtworzony oddział pieszy Armii Krajowej.
Pułk w okresie pokoju.
Pułk został sformowany 10 października 1921 roku w Hrubieszowie. Od listopada 1921 roku stacjonował eksterytorialnie w garnizonie: Włodawa (Okręg Korpusu Nr II), a od maja 1924 roku w garnizonach: Grajewo (dowództwo, 1 i 2 szwadron), Osowiec (3 szwadron i szwadron karabinów maszynowych) i Białystok (szwadron zapasowy) na terenie Okręgu Korpusu Nr III.
W latach 1921-1924 pułk był bezpośrednio podporządkowany dowódcy Okręgu Korpusu Nr IX w Brześciu, a pod względem wyszkolenia podlegał inspektorowi jazdy nr I w Wilnie, gen. bryg. Juliuszowi Rómmel. W tym okresie oddział był jednostką kawalerii dywizyjnej. W czasie mobilizacji formował i wystawiał ze swego składu trzy dywizjony kawalerii, każdy z plutonem karabinów maszynowych. W czasie wojny dywizjony miały walczyć w składzie 9, 20 i 30 DP. W tym okresie w jego skład wchodziły trzy szwadrony strzelców konnych, oddział szkolny karabinów maszynowych, pułkowa szkoła podoficerska i kadra szwadronu zapasowego.
W 1924 roku pułk przestał spełniać funkcje kawalerii dywizyjnej. Przyjął organizację pułku kawalerii samodzielnej i został włączony w skład XI Brygady Kawalerii.
W 1929 roku jednostka została podporządkowana dowódcy Brygady Kawalerii „Białystok”, która w marcu 1937 roku została przemianowana na Podlaską Brygadę Kawalerii.
18 lutego 1933 roku Minister Spraw Wojskowych koszarom pułku w Grajewie nadał nazwę „Koszary imienia generała Kazimierza Pułaskiego”.
Święto pułkowe obchodzono 29 czerwca, w rocznicę walk stoczonych w 1920 roku przez I dywizjon 2 psk.
14 maja 1936 roku Minister Spraw Wojskowych generał dywizji Tadeusz Kasprzycki nadał 9 psk nazwę „9 pułk strzelców konnych imienia generała Kazimierza Pułaskiego”&lt;ref name="dzr7/14/1936/86"&gt;Dz. Rozk. MSWojsk. Nr 7 z 14 maja 1936 roku, poz. 86.&lt;/ref&gt;.
9 psk w kampanii wrześniowej.
Mobilizacja.
9 pułk strzelców konnych został zmobilizowany od dnia 24 sierpnia 1939 w garnizonach Grajewo, Osowiec i Białystok. Czynności mobilizacyjne prowadzono w ramach mobilizacji alarmowej w grupie niebieskiej:
w grupie żółtej w szwadronie zapasowym 9 pułku strzelców konnych w Białymstoku zmobilizowano:
W ramach I rzutu mobilizacji powszechnej w szwadronie zapasowym zmobilizowano: szwadron marszowy nr 1 Podlaskiej Brygady Kawalerii (5 pułku ułanów). Mobilizacja odbyła się bez większych zakłóceń i zgodnie z planem. 30 sierpnia po zakończonej mobilizacji pułk przesunął się w kierunku granicy niemieckiej.
Walki i działania.
Kampanię wrześniową pułk odbył w ramach Podlaskiej Brygady Kawalerii. 
Walki w rejonie przygranicznym i w Prusach Wschodnich 
30 sierpnia wydzielono z pułku wzmocnione szwadrony: 4 szwadron do osłony Grajewa i 1 szwadron do osłony Szczuczyna. Natomiast reszta pułku ugrupowała się we wsi Wilamowo (dowództwo pułku, szwadron ckm, szwadron gospodarczy, plutony kolarzy, ppanc. i łączności), oraz Siwki (2 szwadron) i Glinki (3 szwadron). 1 września pułk nie prowadził działań bojowych, wziął jedynie do niewoli dwóch lotników niemieckich z rozbitego samolotu. 2 września większość 9 pułku została dyslokowana do Szczuczyna. 3 szwadron rozpoznawał patrolami trzy przygraniczne wsie na terenie Niemiec. Jeden z patroli 2 szwadronu stoczył potyczkę na terenie Niemiec w rejonie miejscowości Bialla. O godz.9.00 9 psk wycofał się poza Szczuczyn w rejon Łempice, Ławsk, Gnatowo, Ciemniaki i Nieciki pozostawiając 2 szwadron przy granicy niemieckiej z zadaniem patrolowania pogranicza. 
3 września pułk otrzymał rozkaz dowódcy Podlaskiej BK gen. bryg. Ludwika Kmicic-Skrzyńskiego o natarciu wraz z innymi jednostkami w kierunku Gross Brzosken, Klein Brzosken. W nocy 3/4 września 9 psk wzmocniony baterią 1/14 dywizjonu artylerii konnej i szwadronem czołgów TKS z 32 dywizjonu pancernego zajął stanowiska wyjściowe do natarcia. 4 września o godz. 7.10 wzmocniony i spieszony 1 szwadron wykonał natarcie w kierunku Kl Brzosken, zajął zalesione wzgórze na północ od wsi, a następnie zaległ pod ostrzałem niemieckiej broni maszynowej. O godz. 7.30 3 szwadron przy wsparciu artylerii, broni maszynowej uderzył na wieś Gr Brzosken, którą zajął, a następnie cmentarz za nią. Po czym zaległ przed wsią Kl Brzosken. Na zajętych stanowiskach oba szwadrony prowadziły walkę ogniową z obsadą atakowanej wsi do godz. 16.00. Następnie wycofały się na uprzednio zdobyte przedmioty terenowe. Po godz. 22.00 9 psk wycofał się na stanowiska poza Szczuczyn. W wyniku natarcia oba szwadrony wzięły do niewoli 26 jeńców z bronią, 3 lkm. Straty własne 7 rannych i utracone 4 konie. Z niewiadomych przyczyn natarcia nie wsparł szwadron czołgów TKS z 32 dpanc. 5 września po północy 2 szwadron dokonał wypadu na nie obsadzoną wieś Rogallen, we wsi Sokollen stwierdził obecność niemieckiej piechoty. 5 września do pułku dołączył 4 szwadron z Grajewa. Nocą 5/6 września na rozkaz dowódcy Samodzielnej Grupy Operacyjnej "Narew" pułk wraz z macierzystą brygadą otrzymał zadanie przejścia na południowy brzeg Narwi. 
Boje odwrotowe 
Rano 6 września bez styczności z nieprzyjacielem osiągnął 9 psk Rogalice Wielkie. Po odpoczynku kolejnej nocy 6/7 września poprzez Łomżę, Śniadowo dojechał do Lubotynia Starego. Na stacji w Śniadowie 9 psk znalazł 2 kompletne 37 mm armaty ppanc. wz. 36 i wagon amunicji, które zabrał ze sobą. 7 września w trakcie postoju pułk był dwukrotnie bombardowany przez lotnictwo niemieckie, bez strat. 9 psk zmienił rejon postoju do rejonu Rząśnika, Włóki i Lubotynia Starego. 8 września w rejonie stacjonowania pułk zajął obronę frontem na południe. O godz. 18.30 pułk podjął marsz ubezpieczony po szosie Śniadowo-Ostrów Mazowiecki, po osiągnięciu okolic Sulęcina Kolonia w rejonie wg. 143 przeszedł do obrony z uwagi na zapadające ciemności. W nocy 8/9 września wyznaczony dywizjon strzelców z 2 i 3 szwadronem z plutonem km pod dowództwem rtm. Walentego Pierzaka został wyznaczony przez dowódcę brygady do działań dywersyjnych w rejonie Małkini. Większość 9 psk przemaszerowała jako straż przednia Podlaskiej BK przez las Pałapas do lasów nadleśnictwa Ostrów Mazowiecka. 9 września po krótkim odpoczynku w rejonie Kalinowa, pułk pomaszerował w kierunku drogi Andrzejewo-Ostrów Maz. Wzmocniony 1 szwadron obsadził wieś Biel. Nocą 9/10 września 9 psk przemieścił się do rejonu Zaręby Kościelne, gdzie dołączył dywizjon rtm. Pierzaka. Po odpoczynku 10 września, 9 psk podjął dalszy marsz przez Andrzejewo na Przeździecko. Jadący w straży przedniej pułku 2 szwadron został ostrzelany przez niemiecką bron maszynową, wsparty przez 3 szwadron osiągnął wschodni skraj lasu Przeździecko. 1 szwadron uderzył na Dmochy, gdzie unieruchomił i zniszczył 6 samochodów pancernych, 2 czołgi, kilka sanitarek i motocykli niemieckich. Po zluzowaniu przez 5 pułk ułanów, wieczorem pułk zajął wsie Zaręby, Choromany, Ciemne, Dworaki. W nocy 10/11 września odpoczywający pułk został zaskoczony silnym ogniem broni maszynowej i artylerii, wycofał się na Dąbrowę Kościelną. Rozbite zostały tabory pułku, oraz utracono 2 armaty ppanc, 2 ckm, utracono kontakt z plutonem 3 szwadronu, jeden z plutonów 4 szwadronu utracił konie. Natarcie niemieckiej piechoty powstrzymał 4 szwadron z plutonem 3 szwadronu. Zginęło kilku oficerów i wielu strzelców utracono wiele koni, przeciwnikiem 9 psk były oddziały niemieckiej 20 Dywizji Piechoty Zmotoryzowanej. 
11 września dywizjon rtm Pierzaka w składzie 2, 3 szwadron, szwadron ckm i półplutonu ppanc. zajął stanowiska na skraju lasu Przeździecko prowadził działania obronne i zasadzkę na skrzyżowaniu szos Ostrów Maz.-Wysokie Maz. i Czyżew-Zambrów. W wyniku działań dywizjon zlikwidował trzy niemieckie patrole, niszcząc kilkanaście samochodów i motocykli, nieprzyjaciel stracił ok. 46 zabitych. 12 września pułk obsadził rejon Dąbrowy frontem na Szatanki, po południu odparto atak 12 niemieckich czołgów, jeden z działonów unieruchomił 2 czołgi niemieckie, poległo i zostało rannych kilku strzelców konnych. Pułk w nocy 12/13 września podjął marsz po osi Klukowo, Wypychy, Wyszonki Kościelne, Mień. Wspierała go dwu działowa 1 bateria 14 dak. 13 września ok. godz. 8.00 9 psk dotarł do Domanowa. 3 szwadron został wyznaczony jako ubezpieczenie pułku we wsi Patoka, która jak się okazało była zajęta przez oddział niemiecki. Doszło do walki pomiędzy Domanowem i Patoką z 3 szwadronem, jednocześnie na Domanowo, uderzył pododdział motocyklistów niemieckich z 2 DPZmot., który odparty został przez 4 szwadron. Ok. godz.12.00 na Domanowo od wschodu uderzyła niemiecka piechota zmotoryzowana, ze wsparciem ok. dwóch dywizjonów artylerii. Przy dużych stratach własnych szczególnie w 3 szwadronie natarcie niemieckie zostało zatrzymane. Z Domanowa wycofały się wszystkie pododdziały pułku, poza walczącymi 3 i 4 szwadronem. Kolejny niemiecki atak z czołgami doprowadził do odcięcia 3 i 4 szwadronu w Domanowie. Ostrzał czołgów przez baterię 1/14 dak ze skraju wsi Pietraszki, doprowadził do zniszczenia trzech z nich. Zatrzymało to niemieckie natarcie, umożliwiając odskok obu szwadronów, osłanianych przez 1 szwadron. 9 pułk zbierał się w Hodyszewie, gdzie dołączyły resztki 3 szwadronu i pozostałość 4 szwadronu. Domanowo opanowały oddziały niemieckie. Poległo wielu żołnierzy, w tym por. Izydor Kołakowski, por. rez. Wykowski oprócz strat osobowych pułk utracił dwie armaty ppanc. 4 ckm. Przebywające we wsi Mień tabory pułku w osłonie plutonu kolarzy i odprysków ze szwadronów, na czele z kwatermistrzem pułku w sile 221 żołnierzy czasowo odłączyły się od pułku. Resztki 3 szwadronu zostały wcielone do szwadronu 4. 
Przez Podlasie na Polesie 
W nocy 13/14 września wobec okrążenia Podlaskiej BK nastąpił jej odwrót na wschód. Podczas przekraczania szosy Łapy-Brańsk pomiędzy Petrykowem, a Topczewem szpica 9 psk natknęła się na patrol z dwoma niemieckimi samochodami pancernymi, podczas powstałego zamieszania, pułk częściowo rozproszył się. Ponownie zebrał się w rejonie Werpachy, Miszuki. Wieczorem 15 września 9 psk przeprawił się w bród przez Narew, przekroczył szosę Białystok-Brześć na północ od Strabel, dotarł do Eliaszuk. Po osiągnięciu Puszczy Białowieskiej, podjął dzienny marsz do Adrianki, gdzie dojechał 17 września. Tego dnia odesłano z pułku najsłabsze konie i ludzi do przeniesionego do Wołkowyska Ośrodka Zapasowego Podlaskiej i Suwalskiej BK. Następnie 18 września poprzez Bereźną dotarł do Zaniewia. 19 września po dotarciu do Kublika nad Kanałem Królewskim, nawiązano kontakt z Samodzielną Grupą Operacyjną "Polesie" i uzyskano wiedzę o agresji ZSRR. 20 września strzelcy konni przeszli przez Kanał Królewski w rejonie dworu Bielin i przez wyschnięte koryto rzeki Prypeć stając na biwak we wsi Lubiąż. 21 września pułk dojechał do Werhy, tam 22 września rozwiązano 4 szwadron, wcielając jego pozostałość do 1 i 2 szwadronów. 23 września 9 psk przez Niesuchojeże, Łapin dotarł do Serechowicz. W trakcie marszu pułk, był ostrzeliwany przez sowieckich dywersantów, poniósł straty w zabitych i rannych. Prowadzono działania przeciw dywersyjne. 24 września w skład 9 psk włączono szwadron 26 pułku ułanów por. Konstantego Bordziłowskiego sformowany w Ośrodku Zapasowym Nowogródzkiej BK w Łukowie. Tego dnia włączono również do 9 psk, szwadron konny pod dowództwem rtm. Bronisława Korzona sformowany z nadwyżek mobilizacyjnych 3 pułku strzelców konnych. Wieczorem pułk osiągnął Starą Hutę. 
Następnego dnia maszerowano przez Ploskie i Świtaź ubezpieczając piechotę SGO "Polesie". 26 września rozpoznanie 2 szwadronu ustaliło, że Włodawa jest wolna od wroga, pułk kwaterował w Komarówce. 27 września 9 psk przeprawił się przez Bug w Susznie i pomaszerował na kwatery do Żukowa. 28 września pułk poprzez Mosty i Opole o godz. 15.30 dotarł do wsi Jabłoń, tam zatrzymał się na postój ubezpieczony. Pod Wisznicą 3 szwadron por. Bordziłowskiego nawiązał kontakt ogniowy z oddziałem sowieckim, zajął stanowiska na drodze Wisznica-Jabłoń. Na skraju Jabłoni rozwinęły się pozostałe szwadrony pułku. Doszło do natarcia oddziału piechoty sowieckiej i grupy dywersyjnej wspartych czołgami. 9 psk odparł sowiecki atak niszcząc dwa czołgi. W nocy artyleria sowiecka ostrzelała rejon wsi Jabłoń. Ok. godz.10.00 na rozkaz dowódcy Podlaskiej BK 9 psk opuścił dotychczasowe stanowiska i ostrzeliwany przez piechotę i artylerię sowiecką przeszedł przez wsie Gęś i Milanów do Cichostowa. 
Udział w bitwie pod Kockiem 
30 września rano pułk przemieścił się do Suchowoli, wieczorem pomaszerował przez Hermanów i o godz. 3.00 1 października zatrzymał się w Wólce Domaszewskiej. Pułk patrolami rozpoznawał na Łuków, Gołąbki i Tuchowicz. 9 psk podporządkowano dywizjon kawalerii KOP "Niewirków", kompanię z 28 pułku piechoty z artylerią. 2 października pułk przeszedł przez Siedliska do wsi Burzec, w trakcie tego marszu do 9 psk dołączyła grupa z taborami, rozbitkami i plutonem kolarzy pułku pod dowództwem mjr. B. Dobrzyńskiego. W nocy 3/4 października 9 psk przeszedł do Nowej Wróbliny celem osłony natarcia własnej piechoty. Patrole 1 szwadronu rozpoznały w rejonie Łukowa i Żelechowa na pododdziały niemieckiej 29 DPZmot. 5 października Podlaska BK osłaniała walki SGO "Polesie" od północy i zachodu. 9 psk zajął stanowiska obronne od lasu na północ od Starej Wróbliny do rzeki Mała Bystrzyca i stawów w Radoryżu. Pułk ugrupował się w obronie: 1 szwadron na wysuniętych placówkach w kontakcie bojowym z pododdziałami niemieckimi, 2 i 4 (rtm. Korzona) szwadrony na skraju lasu Starej Wróbliny, 3 (por. Bordziłowskiego) szwadron w głębi lasu. Wsparcie zapewniał pluton artylerii. Przez cały 5 października pułk prowadził walkę obronną z pododdziałami 29 DPZmot. wspartymi artylerią. Poległo 15 żołnierzy, zostało rannych ponad 20 żołnierzy. W późnych godzinach popołudniowych pułk oderwał się od nieprzyjaciela i odszedł do lasu Lipiny. 6 października 9 psk wraz z całą Podlaską BK i SGO "Polesie" skapitulował.
Oddział Zbierania Nadwyżek i szwadron marszowy 9 psk.
Zgodnie z planem mobilizacyjnym 10 pułk ułanów Podlaskiej BK w Białymstoku i Starosielcach w pierwszych dniach września zmobilizował szwadron marszowy nr 3 Podlaskiej BK (szwadron marszowy 9 psk), Dowódcą szwadronu wyznaczono rtm. kontraktowego Paraosa Nacwiliszwilego, jego zastępcą został por. Zygmunt Leszczyński. Wojenne losy szwadronu marszowego nie są znane, wiadomo że por. Z. Leszczyński dostał się do niewoli sowieckiej. 
Nadwyżki mobilizacyjne pozostałe po zmobilizowaniu 9 pułku strzelców konnych w Grajewie i Osowcu, przed wybuchem wojny odesłano do szwadronu zapasowego 9 psk w Białymstoku. Nadwyżki mobilizacyjne, które pozostały po zmobilizowaniu przez szwadron zapasowy planowanych pododdziałów, tworzyły razem z przysłanymi, Oddział Zbierania Nadwyżek 9 psk pod dowództwem rtm. Szczęsnego Tatarowskiego. Oddział nadwyżek wszedł w skład Zgrupowania Ośrodków Zapasowych Podlaskiej i Suwalskiej Brygady Kawalerii w Białymstoku. Z uwagi na zagrożenie Białegostoku przed atakiem wojsk niemieckich w dniach 12-15 września Ośrodki Zapasowe obu brygad wycofano do Wołkowyska. Z nadwyżek 9 psk i zgłaszających się bezpośrednio do ośrodka w Białymstoku sformowano, dwa szwadrony: pod dowództwem por. rez. Jerzego Krygiera? i ppor. rez. Kazimierza Chomińskiego. Jeden z nich wszedł w skład pułku kawalerii osłonowej "Wołkowysk" rtm. Ryszarda Wiszowatego. Z pozostałych strzelców konnych 9 pułku po ewakuacji z Białegostoku do Wołkowyska, na miejscu sformowano 3 szwadron 110 pułku ułanów rtm. Wiktora Moczulskiego i 4 szwadron 110 puł. rtm. Wacława Florkowskiego. Dodatkowo dla spieszonego 103 pułku szwoleżerów, ze strzelców sformowano 4 szwadron, gdzie dowódcą I plutonu był oficer 9 psk por. Gracjan Bojar-Fijałkowski. Wszystkie szwadrony utworzone dla formowanej Brygady Rezerwowej Kawalerii Wołkowysk, dzieliły z nią losy w walkach z wojskami sowieckimi. 
W AK od 1943 zaczęło się odtwarzanie pułku. Rozwiązanie nastąpiło w styczniu 1945, wraz z rozwiązaniem AK.
Symbole pułkowe.
Sztandar.
Nadanie sztandaru i zatwierdzenie jego wzoru ujęte zostało w Dzienniku Rozkazów MSWojsk. nr 25 z 1927, poz. 318. Sztandar, ufundowany przez ziemian powiatów Szczuczyn i Kolno, wręczył pułkowi w Grajewie 27 września 1928 prezydent RP Ignacy Mościcki.
Sztandar wyruszył w pole wraz z pułkiem. 6 września odesłano go do OZ Podlaskiej Brygady kawalerii do Białymstoku. Po przeniesieniu OZ do Wołkowyska, sztandar znalazł się przy nowo zorganizowanym 102 pułku ułanów. Podczas wycofywania się w kierunku granicy litewskiej, koło Sopoćkina zakopano orła, szarfy i bandolier. Płatem sztandaru opiekował się plut. Piotr Wereszczyński i przewiózł go na Litwę. Z obozu internowanych w Birsztanach płat wynieśli harcerze: Tadeusz Butler i Tadeusz Kognowicki. 28 września wręczyli oni sztandar polskiemu attache wojskowemu w Kownie płk. Leonowi Żółtkowi-Mitkiewiezowi. Attache wyekspediował sztandar przesyłką dyplomatyczną do Paryża. We Francji dorobiono do płata zastępcze drzewce i orła. Po klęsce Francji sztandar trafił na Wyspy Brytyjskie i był przechowywany w Kwaterze Polowej Naczelnego Wodza w Gask, w Szkocji. Po wojnie przekazano go do Muzeum im. Generała Sikorskiego w Londynie.
Odznaka pamiątkowa.
2 października 1928 roku generał dywizji Daniel Konarzewski, w zastępstwie ministra spraw wojskowych, zatwierdził wzór i regulamin odznaki pamiątkowej 9 psk. Odznaka o wymiarach 40x40 mm ma kształt krzyża Ruperta o wypukło zaokrąglonych końcach ramion powleczonych przezroczystą emalią. Pośrodku krzyża okrągła szmaragdowa tarcza z amarantowym obrzeżem, na której wpisano numer i inicjały pułku „9 SK”. Odznaka oficerska jednoczęściowa, wykonana w srebrze, emaliowana. Wykonawcą odznaki był Wiktor Gontarczyk z Warszawy.
Inicjały.
14 maja 1936 roku Minister Spraw Wojskowych generał dywizji Tadeusz Kasprzycki nadając pułkowi imię patrona zarządził noszenie przez żołnierzy pułku inicjałów „K. P.” na naramiennikach kurtek i płaszczy zamiast dotychczasowego numeru porządkowego „9”.
Strzelcy konni.
Kawalerowie Virtuti Militari.
Żołnierze pułku odznaczeni Krzyżem Srebrnym Orderu Wojennego Virtuti Militari:
Żołnierze 9 pułku strzelców konnych - ofiary zbrodni katyńskiej.
"Biogramy zamordowanych oficerów znajdują się na stronie internetowej Muzeum Katyńskiego"

</doc>
<doc id="760275" url="https://pl.wikipedia.org/wiki?curid=760275" title="Bolton Wanderers Football Club">
Bolton Wanderers Football Club



</doc>
<doc id="760276" url="https://pl.wikipedia.org/wiki?curid=760276" title="Bolton Wanderers FC">
Bolton Wanderers FC



</doc>
<doc id="760279" url="https://pl.wikipedia.org/wiki?curid=760279" title="Blackburn Rovers">
Blackburn Rovers



</doc>
<doc id="760280" url="https://pl.wikipedia.org/wiki?curid=760280" title="Muhammad Ahmad">
Muhammad Ahmad



</doc>
<doc id="760281" url="https://pl.wikipedia.org/wiki?curid=760281" title="Nacional Táchira">
Nacional Táchira

Nacional Táchira Fútbol Club jest wenezuelskim klubem piłkarskim z siedzibą w mieście San Juan de Colón, leżącym w stanie Táchira.
Historia.
Założony w roku 1996 klub awansował do najwyższej ligi wenezuelskiej już w rok po założeniu, czyli w 1997 roku, a pięć lat później sięgnął po tytuł mistrza kraju. Jednak w rok po swym największym sukcesiej klub popadł w finansowe tarapaty i zmuszony był wycofać się z rozgrywek pierwszoligowych. Oczywiście oznaczało to spadek z ligi.

</doc>
<doc id="760284" url="https://pl.wikipedia.org/wiki?curid=760284" title="Nacional Táchira Fútbol Club">
Nacional Táchira Fútbol Club



</doc>
<doc id="760286" url="https://pl.wikipedia.org/wiki?curid=760286" title="Blackburn Rovers FC">
Blackburn Rovers FC



</doc>
<doc id="760287" url="https://pl.wikipedia.org/wiki?curid=760287" title="Blackburn Rovers Football Club">
Blackburn Rovers Football Club



</doc>
<doc id="760290" url="https://pl.wikipedia.org/wiki?curid=760290" title="No More Tears">
No More Tears

No More Tears – szósty studyjny album brytyjskiego wokalisty Ozzy’ego Osbourne’a, wydany 19 października 1991 roku. (zob. 1991 w muzyce).
Lista utworów.
Źródło.
Ścieżki bonusowe (2002 Remaster)

</doc>
<doc id="760293" url="https://pl.wikipedia.org/wiki?curid=760293" title="Typ 1 Ho-Ha">
Typ 1 Ho-Ha

Typ 1 Ho-Ha – japoński transporter opancerzony z okresu II wojny światowej.
Transportery Ho-Ha były produkowane od 1943 roku przez zakłady Hino. Były to pojazdy półgąsienicowe. W przedniej części pojazdu znajdowała się oś z dwoma kołami skrętnymi, w tylnej części układ gąsienicowy składający się z czterech kół jezdnych, koła napędowego i napinającego oraz rolki podtrzymującej gąsienicę. Koła jezdne podobnie jak w innych pojazdach japońskich z tego okresu były zblokowane w dwukołowe wózki i amortyzowane przy pomocy poziomych resorów spiralnych. Pojazd napędzany był sześciocylindrowym, rzędowym, silnikiem wysokoprężnym Hino DB 52. Przedział załogowy był odkryty, z każdego boku kadłuba znajdowały się pojedyncze drzwi.

</doc>
<doc id="760297" url="https://pl.wikipedia.org/wiki?curid=760297" title="Osiedle Górki">
Osiedle Górki

Osiedle Górki – lubelskie osiedle mieszkaniowe we wschodniej części dzielnicy Czuby Południowe. Jej granice wyznaczają: zachodnią – ulica Filaretów, północną – ulica Jana Pawła II, wschodnią – ulica Nadbystrzycka, a południową – granica Starego Gaju. Górki sąsiadują z osiedlami Skarpa, Widok i częściowo z dzielnicą Za Cukrownią.
Dominuje budownictwo wielorodzinne wielkopłytowe z lat 80., a także mniejsze budynki z I poł. lat 90.
Na terenie osiedla znajduje się przedszkole nr 81.
Ulice należące do osiedla: Wyżynna, Turniowa, Szczytowa, Na Stoku, Na Przełęczy oraz Wąwozowa.

</doc>
<doc id="760302" url="https://pl.wikipedia.org/wiki?curid=760302" title="Oistins">
Oistins

Oistins – miasto na wybrzeżu, na wyspie Barbados. Położone w południowej części parafii Christ Church. Miasto jest głównie centrum rybackim, przyciągającym wielu turystów. Znajduje się tam także kościół parafialny Christ Church. Oistins jest także siedzibą byłego szpitala parafialnego i byłej barbadoskiej straży przybrzeżnej.

</doc>
<doc id="760308" url="https://pl.wikipedia.org/wiki?curid=760308" title="Lukas Hlava">
Lukas Hlava



</doc>
<doc id="760310" url="https://pl.wikipedia.org/wiki?curid=760310" title="Marian Turkowski">
Marian Turkowski

Marian Turkowski (ur. 28 lipca 1894 w Wojakowej, zm. 13 grudnia 1948 w Warszawie) – generał brygady Wojska Polskiego, działacz niepodległościowy, kawaler Orderu Virtuti Militari.
Życiorys.
Urodził się 28 lipca 1894 w Wojakowej, w ówczesnym powiecie brzeskim Królestwa Galicji i Lodomerii, w rodzinie Wincentego, kondyktora, i Zofii z Piechników. Ukończył szkołę ludową w Iwkowej, a w czerwcu 1913 zakończył naukę w c. k. Gimnazjum w Bochni, złożonym egzaminem dojrzałości. Do klasy VIIIB uczęszczał między innymi z Zygmuntem Bierowskim i Leopoldem Ślizowskim. W grudniu 1912 wstąpił do Związku Strzeleckiego. Ukończył kurs podoficerski „Strzelca” i w sierpniu 1913 wziął udział w szkole letniej w Stróży. W roku akademickim 1913/1914 ukończył dwa semestry na Wydziale Prawa Uniwersytetu Jagiellońskiego.
Po wybuchu I wojny światowej w 1914 wstąpił do Legionów Polskich. Żołnierz 2, potem 3 pułku piechoty. 18 stycznia 1915 został mianowany chorążym, a 25 czerwca tego roku podporucznikiem w piechocie. 5 lipca 1916 został ranny w bitwie pod Kostiuchnówką i dostał się do niewoli rosyjskiej. W 1917 uciekł z niewoli do Moskwy, gdzie pracował w Związku Piłsudczyków. W lipcu 1918 został aresztowany w Wołogdzie i osadzony w moskiewskim więzieniu Butyrki. W grudniu tego roku został uwolniony w drodze wymiany i wrócił do Polski.
16 stycznia 1919 został przyjęty z dniem 1 stycznia 1919 do Wojska Polskiego z byłych Legionów Polskich, z zatwierdzeniem posiadanego stopnia porucznika i 22 stycznia 1919 przydzielony do Białostockiego Pułku Strzelców na stanowisko dowódcy batalionu. 1 grudnia 1919 został mianowany kapitanem w piechocie z dniem 1 grudnia 1919. Wziął udział w wojnie z bolszewikami, jako dowódca Białostockiego Pułku Strzelców, który 12 października 1921 został przemianowany na 79 pułk piechoty. Dostał się do niewoli litewskiej. 15 lipca 1920 został zatwierdzony z dniem 1 kwietnia 1920 w stopniu majora, w piechocie, w grupie oficerów byłych Legionów Polskich.
Po zakończeniu działań wojennych pozostał w wojsku jako oficer zawodowy i przez kolejnych 13 lat dowodził 79 pułkiem piechoty w Słonimiu. W tym czasie, 3 maja 1922 został zweryfikowany w stopniu majora ze starszeństwem od 1 czerwca 1919 i 332. lokatą w korpusie oficerów piechoty, 9 września 1924 prezydent RP nadał mu stopień podpułkownika ze starszeństwem z dnia 1 lipca 1923 i 85. lokatą w korpusie oficerów piechoty, a 1 stycznia 1929 prezydent RP nadał mu stopień pułkownika z dniem 1 stycznia 1929 i 21. lokatą w korpusie oficerów piechoty. W Rembertowie ukończył kurs dowódców pułków (1922) i kurs dowódców piechoty dywizyjnej (1928).
W lipcu 1933 został mianowany dowódcą piechoty dywizyjnej 27 Dywizji Piechoty w Kowlu, a w październiku 1935 komendantem Centrum Wyszkolenia Piechoty w Rembertowie. W 1936 został wiceprezesem Stowarzyszenia Bochniaków (prezesem został płk Tadeusz Jakubowski, drugim wiceprezesem ppłk Leopold Okulicki). 5 maja 1938 został mianowany dowódcą 3 Dywizji Piechoty Legionów w Zamościu. W tym samym roku dowodził akcją niszczenia cerkwi prawosławnych na Lubelszczyźnie.
W kampanii wrześniowej dowodził 3 Dywizją Piechoty Legionów. 8 września w bitwie pod Iłżą został ranny i dostał się do niewoli niemieckiej. Po wyjściu ze szpitala trafił do Oflagu VII A Murnau. 30 kwietnia 1945 uwolniony przez armię amerykańską, pozostał w Polskim Ośrodku Wojskowym Murnau do 20 sierpnia tego roku.
Po uwolnieniu z niewoli w 1945 wrócił do kraju i został przyjęty do Wojska Polskiego. Od 14 września 1945 pełnił obowiązki szefa Wydziału Szkół Oficerskich Departamentu Piechoty i Kawalerii Ministerstwa Obrony Narodowej, a od 10 sierpnia 1946 szefa tegoż departamentu. W tym samym roku został awansowany na stopień generała brygady. Od 14 lipca 1947 do 10 września 1948 dowodził 7 Łużycką Dywizją Piechoty w Bytomiu. 30 września 1948 został przeniesiony w stan spoczynku.
Zmarł 13 grudnia 1948 w Warszawie i został pochowany na Cmentarzu Wojskowym na Powązkach (kwatera A 22-Tuje-5).

</doc>
<doc id="760313" url="https://pl.wikipedia.org/wiki?curid=760313" title="Sektorowy Program Operacyjny Restrukturyzacja i modernizacja sektora żywnościowego i rozwój obszarów wiejskich 2004–2006">
Sektorowy Program Operacyjny Restrukturyzacja i modernizacja sektora żywnościowego i rozwój obszarów wiejskich 2004–2006

Sektorowy program operacyjny Restrukturyzacja i Modernizacja Sektora Żywnościowego i Rozwój Obszarów Wiejskich
Program rozwoju sektora żywnościowego obszarów wiejskich określający strategie oraz kierunki działania w zakresie rozwoju rolnictwa i obszarów wiejskich na lata 2004 - 2006.
Program był wdrażany na terenie całego kraju. Źródłem finansowania były środki publiczne: budżet państwa, budżety samorządów regionalnych i lokalnych oraz Europejski Fundusz Orientacji i Gwarancji w Rolnictwie - sekcja orientacji (EAGGF). Program został przygotowany przez Ministerstwo Rolnictwa i Rozwoju Wsi.
Cele projektu.
Sektorowy Program Operacyjny wspierał działania związane z:

</doc>
<doc id="760314" url="https://pl.wikipedia.org/wiki?curid=760314" title="10 Pułk Samochodowy">
10 Pułk Samochodowy

10 Warszawski Pułk Samochodowy im. mjr. Stefana Starzyńskiego (10psam, 10wpsam) – jednostka Wojska Polskiego stacjonująca w garnizonie stołecznym będąca w strukturach Dowództwa Garnizonu Warszawa.
Jednostka JW 2420 stacjonuje w Warszawie na Mokotowie przy ul. 29 Listopada 1.
Tradycje i rodowód.
Pułk kontynuuje tradycje 1 Dywizjonu Samochodowego, jednostki która powstała w 1919 r. w okresie walki o granice odrodzonego po zaborach państwa polskiego. Święto Pułku obchodzone jest 13 marca w rocznicę sformowania 1 Dywizjonu Samochodowego.
Natomiast bezpośrednim poprzednikiem jednostki jest Samodzielna Kompania Samochodowa, która powstała w lipcu 1944 roku w rejonie Lublina przy Sztabie Głównym Naczelnego Dowódcy WP. We wrześniu 1944 r. kompania została przeformowana w 10 Samodzielny Batalion Samochodowy. W lipcu 1953 r. nastąpiła reorganizacja jednostki. Na bazie 10 sbsam został utworzony 10 Pułk Samochodowy. W 1996 r. 10 Pułk Samochodowy otrzymał wyróżniającą nazwę "Warszawski" oraz przyjął imię majora Stefana Starzyńskiego.
Decyzją nr 128/MON Ministra Obrony Narodowej z dnia 20 września 2018 roku wprowadzono odznakę pamiątkową, oznakę rozpoznawczą oraz proporczyk na beret żołnierzy 10. Warszawskiego Pułku Samochodowego.
Struktura i zadania.
10 Warszawski Pułk Samochodowy jest jednostką logistyczną, przeznaczoną do realizacji zadań transportowych na rzecz instytucji centralnych MON, Sztabu Generalnego Wojska Polskiego, Dowództwa Generalnego Rodzajów Sił Zbrojnych i Dowództwa Garnizonu Warszawa. Dowództwo, sztab i pododdziały jednostki stacjonują w Warszawie i rozlokowane są w kompleksie koszarowym przy ulicy 29 Listopada. W strukturze pułku znajdują się bataliony transportowe, pododdziały diagnostyczno-remontowe oraz specjalistyczne. 
Dowódcy pułku.
Poczet Dowódców 10. Warszawskiego Pułku Samochodowego

</doc>
<doc id="760316" url="https://pl.wikipedia.org/wiki?curid=760316" title="Boniek">
Boniek



</doc>
<doc id="760321" url="https://pl.wikipedia.org/wiki?curid=760321" title="Znak plus">
Znak plus



</doc>
<doc id="760326" url="https://pl.wikipedia.org/wiki?curid=760326" title="Typ 1 Ho-Ki">
Typ 1 Ho-Ki

Typ 1 Ho-Ki – japoński transporter opancerzony z okresu II wojnie światowej. Używany także w roli ciągnika artyleryjskiego.
Transporter Typ 1 Ho-Ki został skonstruowany w 1941 roku. Pojazd miał odkryty przedział desantowy i był napędzany sześciocylindrowym, rzędowym silnikiem wysokoprężnym. Na każdej burcie znajdował się uchwyt do montażu karabinu maszynowego. W przedziale desantowym można było umieścić od 6 do 10 żołnierzy.
Transportery Typ 1 Ho-Ki były używane bojowo przez armię japońską podczas walk na Filipinach i w Birmie.

</doc>
<doc id="760327" url="https://pl.wikipedia.org/wiki?curid=760327" title="Znak dolara">
Znak dolara



</doc>
<doc id="760329" url="https://pl.wikipedia.org/wiki?curid=760329" title="Konkurs Piosenki Eurowizji 2001">
Konkurs Piosenki Eurowizji 2001

46. Konkurs Piosenki Eurowizji został rozegrany 12 maja 2001 w Kopenhadze i zorganizowany przez duńskiego nadawcę publicznego Danmarks Radio (DR).
Koncert poprowadzili Natasja Crone Back i Søren Pilmark. Finał wygrali Tanel Padar, Dave Benton i 2XL, reprezentanci Estonii z piosenką „Everybody” autorstwa Ivara Musta i Maian-Annę Kärmas. Benton został pierwszym czarnoskórym zwycięzcą konkursu.
Lokalizacja.
Dzięki wygranej braci Olsen, reprezentantów Danii podczas konkursu w 2000, duńska telewizja DR otrzymała prawa do organizacji 46. konkursu.
Telewizja borykała się z kilkoma problemami podczas przygotowywania konkursu, takimi jak m.in. małe fundusze i trudności w znalezieniu odpowiedniego miejsca do organizacji. Koncert finałowy odbył się na stadionie piłkarskim Parken w Kopenhadze. Decyzję podjęto po udanych negocjacjach z właścicielem hali, który zgodził się na dobudowę rozsuwanego dachu nad obiektem.
Obiekt stał się tym samym największą w historii halą, w której kiedykolwiek odbył się Konkurs Piosenki Eurowizji, mogąc pomieścić ponad 38 tys. ludzi na widowni.
Przebieg konkursu.
Producentem wykonawczym konkursu zostali Jørgen Ramskoff (z ramienia DR) i Christine Marchal-Ortiz (z ramienia Europejskiej Unii Nadawców (EBU)). Dyrektorem do spraw kamer mianowano Jana Frifelta.
21 listopada 2000 ogłoszono, że konkursu poprowadzą: dziennikarka i prezenterka telewizyjna Natasja Crone Back oraz aktor Søren Pilmark. Tego samego dnia podano kolejność występów uczestników w finale.
Po raz drugi konkurs transmitowany był przez Internet, tym razem dzięki serwisowi Yahoo!, który przygotował pięć kanałów transmisyjnych.
Logo konkursu z 2001 przedstawiało serce skonstruowane z czterech czarnych okręgów. Ten motyw wykorzystany zostały również w projekcie sceny konkursowej w świetlnej konstrukcji, którą zapewniła firma Martin A/S.
Koncert finałowy rozpoczął się pokazem sztucznych ogni oraz występem gości muzycznych, braci Olsenów, którzy zaśpiewali dwie piosenki: „Fly on the Wings of Love” i nowy singiel „Walk Right Back”. W trakcie przerwy na głosowanie publiczności na scenie wystąpiły zespoły Aqua i Safri Duo.
Zmiany w regulaminie.
Pierwszy raz nadawcy ze wszystkich krajów uczestniczących w Konkursie Piosenki Eurowizji musiały wprowadzić możliwość przyjmowania głosów telewidzów poprzez głosowanie telefoniczne. Głosy komisji jurorskich były użyte jedynie w wypadku technicznych problemów z głosowaniem. Europejska Unia Nadawców (EBU) wprowadziła także zasadę przyznawania punktów w stosunku głosów 50:50, z czego 50% głosów należało do telewidzów, a 50% – do jurorów. Taki zabieg zastosowano w krajach, które nie zdecydowały się na pełny udział głosów publiczności w końcowym głosowaniu, tj. w Chorwacji, Grecji i na Malcie. Nawiązując do nowych zasad, które zostały opublikowane 5 maja 2000, każdy nadawca miał pełną dowolność w wyborze między 100% głosowaniem telewidzów a zasadą 50:50. W Bośni i Hercegowinie, Turcji i Rosji nie było możliwe przeprowadzenia głosowania telefonicznego, dlatego w krajach uwzględniono jedynie głosy jurorów.
Kolejna zmiana dotyczyła klasyfikacji do 47. Konkursu Piosenki Eurowizji organizowanego w 2002. Zgodnie z regulaminem, zapewnione miejsce w finale konkursu miało mieć piętnaście państw najwyżej ocenionych w finale konkursu w 2001, a także kraje tzw. "Wielkiej Czwórki" (tj. państwa wpłacające największe składki na rzecz organizacji konkursu, czyli: Francja, Hiszpania, Niemcy i Wielka Brytania). Pozostałe miejsca zapewnione były reprezentantom nadawców, którzy nie przystąpili do udziału w konkursie w 2001 ze względu na słabe wyniki osiągnięte w latach 1996–2000. Członkowie EBU zdecydowali także, że w kolejnych konkursach nie będą mogli wziąć udziału przedstawiciele krajów, które zajęły najniższe miejsca jedynie w roku poprzednim, a nie w pięciu ostatnich konkursach.
Kontrowersje.
Po finale szwedzkich eliminacji eurowizyjnych "Melodifestivalen 2001" i Henrik Sethsson, twórcy zwycięskiego utworu „Lyssna till ditt hjärta”, zostali oskarżeni o popełnienie plagiatu belgijskiej piosenki „Liefde is een kaartspel” wykonanej przez Lisę del Bo. Autorów piosenki oskarżył także chorwacki kompozytor, który uznał, że muzycy wykorzystali fragmenty jego utworu „Isus najvece ime” z 1987. Pierwotnie EBU zdyskwalifikowała zespół z udziału w imprezie, jednak ostatecznie umożliwiła mu występ. Organizacja skierowała jednak sprawę na drogę sądową, który ostatecznie nie posądził twórcy szwedzkiej piosenki o naruszenie praw autorskich. W 2003 utwór oficjalnie uznano za plagiat, a szwedzcy kompozytorzy musieli wypłacić Belgowi odszkodowanie.
Na początku marca holenderska gazeta „Wednesday Morning” poinformowała, że niemiecka delegacja zażyczyła sobie zmiany pseudonimu holenderskiej reprezentantki Michelle Courtens z powodu zbieżności z pseudonimem ich reprezentantki, Tanją „Michelle” Shitawey. Swoją prośbę tłumaczyli faktem, że niemiecka piosenkarka jest starsza od holenderskiej, a także lepszą pozycją startową Courtens. 19 marca odbyło się specjalnie spotkanie telewizji DR, podczas którego przedyskutowano cały problem. Ostatecznie obie wokalistki wystąpiły pod takim samym pseudonimem.
Brytyjski komentator konkursu, dziennikarz Terry Wogan, wielokrotnie krytykował podczas transmisji prowadzących konkurs, nazywając ich „Doktorem Śmiercią i Wróżką Zębuszką/Małą Syrenką” (ang. "Doctor Death and the Tooth Fairy/The Little Mermaid") z powodu wypowiadania przez nich swoich kwestii dwuwierszem. Prezenter określił także braci Olsen, zwycięzców konkursu w 2000, mianem „staruchów”. Duński nadawca zażądał od telewizji BBC oficjalnych przeprosin od dziennikarza, a Terry Wogan za owe komentarze przeprosił.
Gościem muzycznym koncertu był m.in. zespół Aqua. W trakcie wykonywania piosenki „Barbie Girl” wokalistka grupy, Lene Nystrøm Rasted, wypowiedziała kilka wulgarnych słów, w tym np. „Fuck off, Ken”. Występ spotkał się z krytycznymi komentarzami.
Kraje uczestniczące.
W konkursie wzięli udział nadawcy publiczni z 23 krajów, w tym m.in. z Bośni i Hercegowiny, Grecji, Litwy, Polski, Portugalia i Słowenia, które powróciły do stawki konkursowej po rocznej przerwie spowodowanej słabym wynikiem w finale w 2000. Z powodu osiągnięcia niskiej średniej wyników w ciągu poprzednich pięciu lat, do konkursu nie mogły przystąpić telewizje z Austrii, Belgii, Cypru, Finlandii, Macedonii, Rumunii i Szwajcarii.
Wyniki finału.
Legenda:
Inne wyróżnienia.
Nagroda im. Barbary Dex.
W 2001 przyznano Nagrodę im. Barbary Dex, nieoficjalny tytuł przyznawany corocznie przez fanów konkursu za pośrednictwem holenderskiej strony "House of Eurovision" (eurovisionhouse.nl) najgorzej ubranemu artyście w Konkursie Piosenki Eurowizji w danym roku. Po finale widowiska największą liczbę głosów internautów zdobył Andrzej Piaseczny, reprezentant Polski, który wystąpił podczas koncertu w sztucznym futrze.
Międzynarodowi nadawcy i głosowanie.
Sekretarze.
Poniżej przedstawione zostały nazwiska wszystkich sekretarzy, którzy ogłaszali wyniki głosowania w poszczególnych krajach. Państwa zostały uporządkowane w kolejności przyznawania punktów.
Nadawcy publiczni i komentatorzy.
Poniżej przedstawione zostały nazwiska wszystkich komentatorzy poszczególnych nadawców publicznych transmitujących widowisko.

</doc>
<doc id="760331" url="https://pl.wikipedia.org/wiki?curid=760331" title="Universal Naming Convention">
Universal Naming Convention

UNC (Universal Naming Convention) - konwencja zapisu ścieżki do udziału sieciowego (katalogu, urządzenia, pliku) w postaci:
przykłady:

</doc>
<doc id="760333" url="https://pl.wikipedia.org/wiki?curid=760333" title="Jakub Czakon">
Jakub Czakon

Jakub Czakon (ur. 30 grudnia 1985 w Katowicach) – polski szachista, mistrz międzynarodowy od 2005 roku.
Kariera szachowa.
W roku 2004 zdobył w Środzie Wielkopolskiej tytuł wicemistrza Polski juniorów do lat 20 oraz zajął III miejsce w kołowym turnieju w Legnicy. Rok wcześniej podzielił I miejsca w otwartych turniejach w Dobczycach oraz w Koszalinie. W roku 2005 samodzielnie zwyciężył w Koszalinie. Kolejne sukcesy odniósł w turniejach "open" rozegranych w roku 2006: zajął I miejsce w Castelldefels i Aschach oraz podzielił I miejsca w Görlitz i w Leutersdorf. W 2007 podzielił I miejsce w turnieju "open" w San Sebastian oraz zwyciężył w turnieju "Konik Morski Rewala" w Rewalu.
Najwyższy ranking w dotychczasowej karierze osiągnął 1 października 2007 r., z wynikiem 2510 punktów zajmował wówczas 20. miejsce wśród polskich szachistów.

</doc>
<doc id="760334" url="https://pl.wikipedia.org/wiki?curid=760334" title="Just Say Ozzy">
Just Say Ozzy

Just Say Ozzy – trzecia oficjalna płyta koncertowa brytyjskiego wokalisty Ozzy’ego Osbourne’a, wydana w 1990 roku (zob. 1990 w muzyce).
Lista utworów.
Źródło.

</doc>
<doc id="760335" url="https://pl.wikipedia.org/wiki?curid=760335" title="Silez">
Silez

Silez (ang. "Silesian")
Silez jest tradycyjną jednostką stratygraficzną karbonu, stosowaną dla regionu europejskiego. Osady silezu tworzyły się zwykle w warunkach lądowych z niewielkimi ingresjami morskimi i zawierają liczne pokłady węgla kamiennego.

</doc>
<doc id="760336" url="https://pl.wikipedia.org/wiki?curid=760336" title="Chōjin Sentai Jetman">
Chōjin Sentai Jetman

 – japoński serial z gatunku "tokusatsu" z roku 1991. Jest piętnastym serialem z sagi Super Sentai stworzonym przez Toei Company. Emitowany na kanale TV Asahi od 15 lutego 1991 roku do 14 lutego 1992. Serial liczył 51 odcinków.
Serial był emitowany także w Portugalii i we Francji. W Polsce nie był emitowany. Obok "Liveman" jest jedną z mroczniejszych i poważniejszych serii. W trakcie swej pierwszej emisji "Jetman" bił rekordy popularności nie tylko w docelowej grupie odbiorców, a w przeprowadzonym przez Toei i Bandai konkursie na najlepszy serial Sentai wszech czasów zajął pierwsze miejsce. Serial w dużej mierze nawiązywał do popularnego w latach 70. anime "Wojna planet". 
Fabuła.
Akcja rozpoczyna się w roku 199X (później okazuje się, że jest to rok 1991), w siedzibie międzynarodowej agencji obrony Sky Force. Na statku naukowcy stworzyli specjalne promieniowanie zwane Birdonik, które daje napromieniowanej nim osobie nadludzką siłę. Eksperyment ten nosił nazwę "Projekt J". Szefowa projektu Aya Odagiri, wybiera 5 elitarnych żołnierzy Sky Force do tego doświadczenia. Wśród nich jest para zakochanych – Ryū Tendo i Rie Aoi. Ryū staje się pierwszym Jetmanem. Jednak statek zostaje zaatakowany i zniszczony przez pozaziemską organizację zwaną Vyram. Ginie Rie, a Odagiri i Ryū uciekają na Ziemię. Na dodatek promienie Birdonik trafiły na czterech przypadkowych cywilów. Ryū i Aya postanawiają ich odnaleźć. Od tej pory Jetmani muszą walczyć w obronie Ziemi.
Herosi.
Kilkanaście lat po zwycięstwie nad Vyram, Jetmani biorą udział w Wojnie Legend w "Kaizoku Sentai Gokaiger", gdzie powstrzymują pierwszy najazd Zangyacków na Ziemię. Walczą wtedy ponownie w piątkę, ponieważ Gai został wskrzeszony. Ponadto jest on wtedy jedynym Jetmanem, który pojawia się w ludzkiej postaci.
Vyram.
 to antagoniści w serialu. Jest to grupa prominentnych żołnierzy z innego wymiaru, która po jego podbiciu dotarła do naszego wymiaru i chce zawładnąć również nim. Vyram nie ma konkretnego przywódcy, dlatego czwórka jego członków współzawodniczy ze sobą, a zgodnie z ich umową szefem grupy zostanie ten, który pokona Jetmanów. Członkowie Vyram gardzą ludźmi i uważają ich za głupie istoty niższej kategorii, niezdolne do postępu.
Wymiarobestie.
 są istotami powstałymi poprzez połączenie pasożyta zwanego z dowolnym przedmiotem, którego on opętuje. Tak powstała kreatura zwykle posiada jakieś specjalne moce lub broń. Nawet jeśli zostanie zniszczona w ludzkim rozmiarze, to dzięki ukrytej mocy pasożyta może się odrodzić i powiększyć do gigantycznej postaci.
Biowymiarobestie.
 są ulepszonym rodzajem Wymiarobestii, posiadającym dodatkowo czynniki biologiczne. Proces powstania jest podobny jak u zwykłych Wymiarobestii, z tą różnicą, że pasożyt posiada w sobie dodatkowo DNA jakiegoś zwierzęcia. Potwór taki po zniszczeniu w ludzkich rozmiarach także może się wskrzesić i stać się gigantem.
Obsada.
Aktorzy kostiumowi.
Źródło: 

</doc>
<doc id="760339" url="https://pl.wikipedia.org/wiki?curid=760339" title="Jego zdaniem, jej zdaniem">
Jego zdaniem, jej zdaniem

Jego zdaniem, jej zdaniem () – amerykański film z 1991 roku w reżyserii Kena Kwapisa i Marisy Silver.

</doc>
<doc id="760345" url="https://pl.wikipedia.org/wiki?curid=760345" title="Janusz Prasol">
Janusz Prasol

Janusz Prasol, ps. „Parasol” (ur. w 1955) – polski gangster, przestępca, członek zarządu gangu pruszkowskiego.
Życiorys.
Pochodzi z Pruszkowa. W latach 70. i 80. karany był za włamania i kradzieże. Spędził wówczas w zakładach karnych łącznie dwanaście lat. Podjął pracę w drukarni jako zaopatrzeniowiec, z dochodami w wysokości 3 tys. zł miesięcznie. Do połowy lat 90. wraz z Ryszardem Pawlikiem, ps. „Krzyś” dzierżawił lokal „Kaskada” w Brwinowie pod Warszawą. Choć przez większość czasu pozostawał on zamknięty, wykazywał obroty. Według Policji był miejscem prania pieniędzy.
W lipcu 1990 uczestniczył w strzelaninie w motelu „George” koło Nadarzyna – został postrzelony przez funkcjonariusza Policji, a następnie oczyszczony z zarzutu sprowokowania tego zajścia. Dzięki udziałowi w strzelaninie zyskał dodatkowy autorytet wśród gangsterów. Ponownie ranny został w 1999 podczas zamachu na jego życie. Oskarżany był o zorganizowanie nieudanego zamachu na Wiesława Niewiadomskiego, ps. „Wariat” (1996) oraz podżeganie do zabójstwa Andrzeja Kolikowskiego, ps. „Pershing” i Jarosława Sokołowskiego ps. „Masa”, którego uważał za konfidenta.
W 2003 został skazany przez Sąd Okręgowy w Warszawie na karę siedmiu lat pozbawienia wolności za założenie i kierowanie gangiem pruszkowskim. Wyrok ten został utrzymany w mocy przez sąd apelacyjny w 2004, a później przez Sąd Najwyższy w 2005. Zakład karny opuścił w 2008 po wpłaceniu 200 tys. zł kaucji. W kolejnym procesie oskarżony był o m.in. rozboje i podżeganie do zabójstwa, jednak został skazany za handel bronią na karę półtora roku pozbawienia wolności. W poczet kary zaliczono mu okres wcześniejszego pozbawienia wolności.
1 lutego 2017 został zatrzymany przez policję wraz z Andrzejem Banasiakiem (ps. "Słowik") i Leszkiem Danielakiem (ps. "Wańka") pod zarzutem wyłudzenia podatku VAT. Od tego czasu przebywa w areszcie tymczasowym. W listopadzie 2019 sąd zgodził się na jego zwolnienie za poręczeniem w wysokości 120 tys. zł, jednak kaucja nie została wpłacona.

</doc>
<doc id="760349" url="https://pl.wikipedia.org/wiki?curid=760349" title="Dinant (geologia)">
Dinant (geologia)

Dinant (ang. "Dinantian")
Dinant jest tradycyjną jednostką stratygraficzną karbonu, stosowaną dla regionu europejskiego. Osady dinantu tworzyły się zwykle w warunkach morskich (facje kulmu i wapienia węglowego) i, w odróżnieniu od osadów silezu, nie zawierają pokładów węgla kamiennego.

</doc>
<doc id="760351" url="https://pl.wikipedia.org/wiki?curid=760351" title="Juan Ruiz de Apodaca">
Juan Ruiz de Apodaca

Juan Ruiz de Apodaca, 1. hrabia Venadito (hiszp. "Juan Ruiz de Apodaca, primer conde de Venadito", ur. 3 lutego 1754, Kadyks, zm. 11 stycznia 1835, Madryt) – oficer hiszpańskiej marynarki wojennej, wicekról Nowej Hiszpanii w okresie od 20 września 1816 do 5 lipca 1821. W czasie jego rządów miały miejsce walki o niepodległość Meksyku.

</doc>
<doc id="760353" url="https://pl.wikipedia.org/wiki?curid=760353" title="Zapalenie tkanki tłuszczowej">
Zapalenie tkanki tłuszczowej

Zapalenie tkanki tłuszczowej - odczyn zapalny spowodowany martwicą komórek tłuszczowych, występujący głównie w tkance podskórnej.
Epidemiologia.
Choroba występuje częściej u kobiet.
Jest związana z występowaniem antygenu HLA B8.
Etiopatogeneza.
Bezpośrednia przyczyna nie jest znana.
Do czynników, które mogą wyzwalać objawy zalicza się:
Zapalenie tkanki tłuszczowej może też towarzyszyć:
Okresy.
W zależności od obrazu mikroskopowego wycinka pobranego z miejsca chorobowo zmienionego wyróżnia się trzy okresy zapalenia tkanki tłuszczowej:
Rozpoznanie.
Rozpoznanie potwierdza badanie mikroskopowe wycinka pobranego z chorobowo zmienionego miejsca.

</doc>
<doc id="760354" url="https://pl.wikipedia.org/wiki?curid=760354" title="Panniculitis">
Panniculitis



</doc>
<doc id="760358" url="https://pl.wikipedia.org/wiki?curid=760358" title="Droga wojewódzka nr 189">
Droga wojewódzka nr 189

Droga wojewódzka nr 189 (DW189) – droga wojewódzka w zachodniej części Polski w województwie kujawsko-pomorskim i wielkopolskim z Jastrowia przez Złotów do Więcborka o długości 50 km. Przebiega przez powiaty: złotowski i sępoleński.
Historia numeracji.
Nieznany jest numer drogi przed 1986 rokiem – na ówcześnie wydawanych mapach i atlasach drogowych trasa oznaczana była jako "droga drugorzędna". Obecne oznaczenie obowiązuje od 14 lutego 1986 roku. Od 1 stycznia 1999 roku posiada kategorię drogi wojewódzkiej.

</doc>
<doc id="760361" url="https://pl.wikipedia.org/wiki?curid=760361" title="Józef Werobej">
Józef Werobej

Józef Werobej (ur. 17 września 1890 w Zalesiu, zm. 27 kwietnia 1976 w Londynie) – oficer piechoty Armii Imperium Rosyjskiego, pułkownik Wojska Polskiego mianowany przez polskie władze na uchodźstwie generałem brygady. Kawaler Orderu Virtuti Militari. 
Życiorys.
Po ukończeniu gimnazjum klasycznego w Wilnie, w latach 1912–1917 służył w armii rosyjskiej, w której ukończył szkołę podoficerską (1913) i szkołę chorążych (1915). Był oficerem zawodowym piechoty. Brał udział w walkach frontowych podczas I wojny światowej. W grudniu 1917 wstąpił do Ligi Oficerskiej I Korpusu Polskiego w Rosji. W okresie od sierpnia 1918 do lipca 1920 dowodził kompanią i batalionem 1 pułku strzelców polskich (późniejszy 43 pułk strzelców Legionu Bajończyków) Armii Polskiej we Francji dowodzonej przez gen. Józefa Hallera.
Brał udział w wojnie polsko-bolszewickiej. Od sierpnia 1920 do grudnia 1931 pełniący obowiązki, potem dowódca 83 pułku piechoty w Kobryniu. Od grudnia 1931 do grudnia 1934 dowódca 44 pułku piechoty Strzelców Kresowych w Równem. Jako najstarszy dowódca pułku od stycznia do sierpnia 1933 pełnił obowiązki dowódcy dywizji pod nieobecność gen. brygady Edmunda Knoll-Kownackiego i w czasie choroby płk. dypl. Bronisława Regulskiego, dowódcy piechoty dywizyjnej. Od tego drugiego oficera w grudniu 1934 przejął obowiązki dowódcy piechoty dywizyjnej 13 DP i pełnił je do marca 1939, kiedy to otrzymał dowództwo 9 Dywizji Piechoty w Siedlcach.
Był prezesem zarządu Wołyńskiego Okręgowego Związku Hokeja na Lodzie.
9 Dywizją Piechoty dowodził w czasie kampanii wrześniowej. W składzie Armii „Pomorze” wykonywał zadanie obrony przejść przez „korytarz pomorski” przed XIX Korpusem Guderiana. Po rozbiciu dywizji w Borach Tucholskich udało mu się wydostać z okrążenia i dołączyć do sztabu Armii „Pomorze”. 13 września formalnie objął dowództwo 4 Dywizji Piechoty. 19 września został wzięty do niewoli niemieckiej.
W czasie wojny przebywał w obozie jenieckim Woldenberg, gdzie przez pewien czas kierował działalnością konspiracyjną.
Po uwolnieniu z niewoli w Polskich Siłach Zbrojnych m.in. jako I zastępca dowódcy 5 Kresowej Dywizji Piechoty we Włoszech i Wielkiej Brytanii. Po demobilizacji brał aktywny udział w środowiskach kombatanckich. Zginął potrącony przez samochód w Londynie. Pochowany na cmentarzu Gunnersbury w Londynie.

</doc>
<doc id="760363" url="https://pl.wikipedia.org/wiki?curid=760363" title="Tula de Allende">
Tula de Allende

Tula de Allende – miasto w Meksyku, w stanie Hidalgo.

</doc>
<doc id="760364" url="https://pl.wikipedia.org/wiki?curid=760364" title="Cena nadziei">
Cena nadziei

Cena nadziei (ang. "Last Dance") − amerykański dramat filmowy z 1996 roku w reżyserii Bruce’a Beresforda.
Fabuła.
Dzięki pomocy swego wpływowego brata Johna, młody prawnik Rick Hayes otrzymuje pracę w radzie zajmującej się wnoszeniem petycji o ułaskawienie w sprawach więźniów skazanych na karę śmierci. W jednym z południowych stanów USA, w którym mieści się siedziba rady, 76% mieszkańców głosuje za utrzymaniem kary śmierci.
Rick pracuje pod opieką Sama Burnsa, który z zasady unika kontrowersyjnych procesów. Rickowi przydzielona zostaje sprawa Cindy Liggett, która dwanaście lat wcześniej, w wieku zaledwie 19 lat, działając pod wpływem narkotyków brutalnie zamordowała parę nastolatków. Podczas pierwszego spotkania, rozgoryczona i zamknięta w sobie Cindy oznajmia Rickowi, że nie interesuje jej żadne postępowanie apelacyjne. Jest przekonana, że jest ono z góry skazane na niepowodzenie z powodu postawy gubernatora stanu, dla którego podobne przypadki są jedynie elementem gry politycznej. Wkrótce wyznaczony zostaje termin egzekucji. Cindy mówi Rickowi, że chce tylko umrzeć według swoich reguł.
Pomimo braku współdziałania ze strony Cindy i niechęci otoczenia Rick przystępuje do zbadania sprawy. Sędzia na procesie Cindy sprzed dwunastu lat, a zarazem ojciec chłopca, którego zabiła, niecierpliwie czeka na wykonanie egzekucji. Matka zamordowanej dziewczyny nie czuje nienawiści do Cindy, ale odmawia podpisania protestu przeciwko planowanej egzekucji. Również ciotka Cindy odmawia jakiejkolwiek pomocy. Rick odkrywa także, że wspólnik Cindy kłamał w sądzie na jej niekorzyść zgodnie ze wskazówkami swojego adwokata. Stopniowo opór Cindy wobec Ricka słabnie. Kobieta staje się bardziej otwarta, rozumie, że Rickowi naprawdę na niej zależy. Łączące ich uczucie nie ma jednak szans na spełnienie.

</doc>
<doc id="760369" url="https://pl.wikipedia.org/wiki?curid=760369" title="Mateusz Grydlik">
Mateusz Grydlik

Mateusz Grydlik (ur. 25 października 1982 w Warszawie) – polski aktor filmowy i teatralny.
W 2006 ukończył studia na Akademii Teatralnej w Warszawie. W tym samym roku otrzymał II nagrodę jury za rolę Bertolda Brechta w "Opowieściach Hollywood" oraz za rolę Fiodora Iljicza Kułygina w "Trzech siostrach" na XXIV Festiwalu Szkół Teatralnych w Łodzi.
Od 2006 współpracuje z Teatrem Współczesnym w Warszawie. W 2005 założył kabaret Macież.
W latach 2017–2018 występował w polskiej wersji programu Saturday Night Live – SNL Polska.

</doc>
<doc id="760375" url="https://pl.wikipedia.org/wiki?curid=760375" title="Leabhar Cheanannais">
Leabhar Cheanannais



</doc>
<doc id="760376" url="https://pl.wikipedia.org/wiki?curid=760376" title="Typ 2595 So-Ki">
Typ 2595 So-Ki

Typ 2595 So-Ki/Typ 95 So-Ki – japoński transporter opancerzony z okresu II wojny światowej. Każdy z pojazdów tego typu był wyposażony w zestaw umożliwiający jazdę po szynach i użycie w charakterze drezyny.
Pierwsze pojazdy Typ 2595 zostały dostarczone jednostkom armii japońskiej walczącym w Chinach w 1936 roku. Prawdopodobnie powstało tylko 25 pojazdów tego typu.
Transporter opancerzony Typ 2595 był pojazdem gąsienicowym napędzanym sześciocylindrowym, rzędowym, chłodzonym powietrzem silnikiem wysokoprężnym. W kadłubie zamontowany był czołgowy karabin maszynowy Typ 97. Załoga składała się z kierowcy, dowódcy i sześciu żołnierzy desantu. Prędkość maksymalna na gąsienicach 25, na szynach 50 km/godz.

</doc>
<doc id="760377" url="https://pl.wikipedia.org/wiki?curid=760377" title="Itzcoatl">
Itzcoatl

Itzcóatl (Itskoatl; nahuatl: "wąż z obsydianu") – czwarty władca ("tlatoani") Azteków, rządzący w latach 1427 (albo 1428) do 1440. Stworzył podwaliny późniejszego Imperium, za jego rządów Aztekowie odrzucili zwierzchnictwo Tepaneków.

</doc>
<doc id="760378" url="https://pl.wikipedia.org/wiki?curid=760378" title="Itzcóatl">
Itzcóatl



</doc>
<doc id="760379" url="https://pl.wikipedia.org/wiki?curid=760379" title="Czarna polewka (powieść)">
Czarna polewka (powieść)

Czarna polewka – siedemnasty tom cyklu "Jeżycjada". Powieść autorstwa Małgorzaty Musierowicz, z ilustracjami autorki, wydana w 2006.
Akcja toczy się w roku 2004 podczas wakacji. "Czarna Polewka" opowiada o losach rodziny Borejko.
Treść.
Ignacy Grzegorz Stryba, jedenastolatek z loczkiem na czole, zwany również Miągwą przez swego kuzyna Józinka, szpieguje swoją siostrę, która spotyka się z Wolfim. Niespodziewanie poznaje tajemniczą dziewczynkę - Dianę (Czekoladkę). Zakochuje się w niej, lecz nie wszystkim to się podoba.
Tytułową „czarną polewkę” Ignacy Borejko serwuje wpierw Róży i Fryderykowi, a po kilkunastu minutach także Laurze i Wolfiemu. Ci ostatni w porywie chwili postanawiają uciec do Zakopanego, gdzie mają zamiar się pobrać. Po drodze zgarniają nieokrzesanego, rozgadanego autostopowicza Bodzia. W wyniku spowodowanej przez Bodzia awarii samochodu, ale i dzięki jego zaradności, cała trójka dociera do pałacu w Śmiełowie, który Laura odwiedziła kiedyś ze swoją matką oraz siostrą. Wolfi nalega na ślub w tutejszym kościele, ale Laura po uzyskaniu informacji o tym, że nie dostała się na studia, odmawia. Niespodziewanie w Śmiełowie zjawia się jednak cała rodzina Laury łącznie z Januszem Pyziakiem oraz rodzice Wolfiego.
Pyza stara się przekonać dziadka do lepszego traktowania Fryderyka, ojca jej dziecka, lecz Ignacy Borejko nie daje się przekonać. Młodzi są niezrażeni i, podtrzymywani na duchu przez ciotki, które zafundowały im mieszkanie, proszą o zgodę na ślub Gabrysię. Ta zgadza się.
Mała Mila dorasta. Powraca marnotrawny mąż Gabrysi Borejko i prosi o przebaczenie. Powraca również Trolla, lecz nie sama. Jest z nią niepełnosprawny Mirek, którego nie akceptuje Józinek.

</doc>
<doc id="760380" url="https://pl.wikipedia.org/wiki?curid=760380" title="Live and Loud">
Live and Loud

Live and Loud – czwarta oficjalna płyta koncertowa brytyjskiego wokalisty Ozzy’ego Osbourne’a, wydana w 1993 roku (zob. 1993 w muzyce).
Lista utworów.
CD1:
CD2:

</doc>
<doc id="760381" url="https://pl.wikipedia.org/wiki?curid=760381" title="Uji">
Uji



</doc>
<doc id="760382" url="https://pl.wikipedia.org/wiki?curid=760382" title="Nowa Gazeta (1993)">
Nowa Gazeta (1993)

Nowa Gazeta – dziennik ogólnopolski, założony w trakcie kampanii wyborczej do parlamentu w 1993, przez środowiska związane z centroprawicą (gł. popierające obóz prezydencki Lecha Wałęsy i BBWR, ale również PC i RdR), wydawana przez Koncern Wydawniczy. Po klęsce wyborczej rozproszonej centroprawicy gazeta przestała się ukazywać. 
Publikowali w niej m.in. Tadeusz Szyma, Ryszard Legutko, Jacek Kwieciński, a wśród dziennikarzy pracowali m.in. Amelia Łukasiak, Krzysztof Karwowski - szef działu krajowego, Marek Jurczyński - szef działu zagranicznego, Paweł Siennicki i Marek Krukowski.

</doc>
<doc id="760385" url="https://pl.wikipedia.org/wiki?curid=760385" title="Choroba Webera-Christiana">
Choroba Webera-Christiana

Choroba Webera-Christiana (choroba Pfeifera-Christiana-Webera) – choroba będąca jedną z postaci zapalenia tkanki tłuszczowej (postać samoistna). Po raz pierwszy została opisana w 1892 przez Victora Pfeifera. W latach 20. XX wieku Frederick Parkes Weber i Henry Christian opisali podobne przypadki.
Objawy.
Po wygojeniu się zmian (co trwa kilka tygodni), pozostają wklęsłe blizny. Niekiedy może dojść do powstania przetok.
W trakcie ostrego rzutu choroby może dojść do zapalenia stawów, zapalenie błon surowiczych, zmian zapalnych w nerkach, uszkodzenia wątroby i szpiku.
Rokowanie.
Choroba ma charakter przewlekły. W kilkunastu procentach przypadków kończy się zgonem (głównie z powodu powikłań).

</doc>
<doc id="760386" url="https://pl.wikipedia.org/wiki?curid=760386" title="Choroba Pfeifera-Webera-Christiana">
Choroba Pfeifera-Webera-Christiana



</doc>
<doc id="760388" url="https://pl.wikipedia.org/wiki?curid=760388" title="Panniculitis recurrens febrilis nodularis nonsuppurativa">
Panniculitis recurrens febrilis nodularis nonsuppurativa



</doc>
<doc id="760390" url="https://pl.wikipedia.org/wiki?curid=760390" title="Vanessa Branch">
Vanessa Branch

Vanessa Lynn Branch (ur. 21 marca 1973 w Londynie) – angielska modelka i aktorka, posiadająca także obywatelstwo amerykańskie, znana głównie z roli Giselle w " i ich kontynuacji.

</doc>
<doc id="760391" url="https://pl.wikipedia.org/wiki?curid=760391" title="Zespół Webera-Christiana">
Zespół Webera-Christiana



</doc>
<doc id="760394" url="https://pl.wikipedia.org/wiki?curid=760394" title="Mięsopust">
Mięsopust



</doc>
<doc id="760396" url="https://pl.wikipedia.org/wiki?curid=760396" title="DBZ mugen">
DBZ mugen



</doc>
<doc id="760398" url="https://pl.wikipedia.org/wiki?curid=760398" title="Grzegorz Bębnik">
Grzegorz Bębnik

Grzegorz Bębnik (ur. 1970 w Katowicach-Ligocie) – polski historyk, doktor nauk humanistycznych i badacz dziejów Górnego Śląska w tym powiatu mikołowskiego.
Życiorys.
Studiował historię i nauki polityczne na Uniwersytecie Śląskim w Katowicach. W 2005 obronił tam pracę doktorską pt. "Państwo jako ośrodek skupienia narodu Afrykanerów". Pracuje w Instytucie Pamięci Narodowej oddział w Katowicach, w tamtejszej Komisji Ścigania Zbrodni przeciwko Narodowi Polskiemu. Publikuje w śląskiej prasie regionalnej i czasopismach naukowych historycznych.
Latem 2004 brał udział w kwerendzie w niemieckim Federalnym Archiwum Wojskowym, we Fryburgu Bryzgowijskim, gdzie potwierdził istnienie opublikowanych rok wcześniej przez katowicką Gazetę Wyborczą dotąd nieznanych dokumentów i fotografii dotyczących walk w Katowicach i obrony wieży spadochronowej w Katowicach we wrześniu 1939. Dokumenty opublikował w książce "Katowice we wrześniu '39".

</doc>
<doc id="760400" url="https://pl.wikipedia.org/wiki?curid=760400" title="2016">
2016

Wydarzenia na świecie.
daty nieznane
Zdarzenia astronomiczne.
Styczeń.
Na początku miesiąca dzień trwał od 7:46 do 15:33, natomiast ostatniego dnia stycznia wydłużył się o ponad godzinę: Słońce wschodziło o 7:20 i zachodziło o 16:20. Również maksymalna wysokość nad horyzontem wzrsła z 14,7° do 20,3°. 2 stycznia Ziemia była najbliżej Słońca, o około 5 mln km bliżej niż w lipcu. Miłośnicy meteorów mieli okazję zapolować na Kwadrantydy. Radiant tego roju znajduje się na pograniczu Wolarza, Herkulesa i Smoka. Maksimum Kwadrantydów było przewidywane na 3 stycznia. Nazwa roju upamiętnia nieistniejący gwiazdozbiór Kwadrantu.
Luty.
Dzień na początku miesiąca trwał od 7:18 do 16:22, a pod koniec miesiąca jest dłuższy o prawie dwie godziny; od 6:24 do 17:14. Rosła też maksymalna dzienna wysokość Słońca – z 20,6° do 30,1°. Od 15 lutego do 10 marca promieniowały delta Leonidy. Maksimum roju 22–24 lutego. Rój nie jest zbyt obfity i przypada w trakcie pełni księżycowej.
Marzec.
Na początku marca Słońce wzeszło o 6:22 i zachodziło o 17:16. W ostatni dzień miesiąca wschód miał miejsce o 6:13 a zachód o 19:09. Natomiast maksymalna wysokość Słońca nad horyzontem rosła z 30,4° do 42,2°. 23 marca przypada maksimum roju Wirginidów wybiegających z Panny.
Kwiecień.
Na początku kwietnia Słońce wschodzi o 6:10 i zachodzi o 19:11, pod koniec miesiąca dzień trwa od 5:07 do 20:01. Wysokość Słońca nad horyzontem rośnie z 42,6° do 52,7° pod koniec kwietnia. W okolicy 22 kwietnia ma miejsce maksimum Lirydów, wybiegających z konstelacji Lutni.
Maj.
Na początku maja Słońce wschodzi o 5:05 i zachodzi o 20:02, pod koniec miesiąca odpowiednio o 4:22 i 20:46. Maksymalna wysokość naszej gwiazdy nad horyzontem zmienia się od 53° do 59,6°. Słońce jest wysoko również w nocy. Od 17 maja nawet w najniższym punkcie nie osiąga głębokości 18° pod horyzontem.
Czerwiec.
Na początku miesiąca Słońce wschodzi o 4:21 i zachodzi o 20:48, a pod koniec czerwca obie te pory przesuwają się do 4:18 i 21:01. 21 czerwca Słońce wznosi się na maksymalną w roku wysokość wynoszącą 61,2°.
Lipiec.
Na początku miesiąca Słońce wchodzi o 4:19 i zachodzi o 21:00. Pod koniec lipca dzień trwa od 4:56 do 20:28. Wysokość Słońca nad horyzontem maleje z 60,8° do 55,9°. 4 lipca nasza gwiazda jest o niemal 5 mln kilometrów dalej od Ziemi niż 2 stycznia.
Sierpień.
Na początku miesiąca Słońce wschodzi o 4:48, by zajść o 20:26. Pod koniec sierpnia wschodzi o 5:46 a zachodzi o 19:25. Maksymalna wysokość Słońca nad horyzontem maleje z 55,6° do 46,2°. Jak każdego roku wydarzeniem miesiąca są Perseidy wybiegające z gwiazdozbioru Perseusza.
Wrzesień.
Na początku miesiąca dzień trwa od 5:48 do 19:23; pod koniec września od 6:36 do 18:15. Maksymalna wysokość Słońca nad horyzontem maleje od 45,8° do 34,7°.
Październik.
Na początku miesiąca Słońce wschodzi o 6:38 i zachodzi o 18:13. Pod koniec października dzień trwa od 6:30 do 16:08. Duże przesunięcie pory zachodu wynika ze zmiany czasu (30 października). Maksymalna wysokość Słońca nad horyzontem maleje od 34,3° do 23,9°.
Listopad.
Na początku miesiąca dzień trwa od 6:32 do 16:06, natomiast pod koniec miesiąca od 7:22 do 15:28. Maksymalna wysokość Słońca nad horyzontem maleje z 23,1° do zaledwie 16°. Listopad to miesiąc Leonidów.
Grudzień.
Grudzień to okres najkrótszych dni. Na początku miesiąca dzień trwa od 7:23 do 15:27. W sylwestra dzień rozpoczyna się o 7:46 i kończy o 15:33. Maksymalna wysokość Słońca nad horyzontem zmienia się od 15,9° do zaledwie 14,3° na początku zimy (21 grudnia). W Wigilię nisko nad południowym horyzontem po zachodzie Słońca rozbłyśnie jasna Wenus.

</doc>
<doc id="760408" url="https://pl.wikipedia.org/wiki?curid=760408" title="2015">
2015

Zdarzenia astronomiczne.
Październik.
Na początku miesiąca Słońce wschodzi o 6:36 i zachodzi o 18:15. Pod koniec miesiąca dzień trwa od 6:29 do 16:10. Maksymalna wysokość Słońca nad horyzontem maleje z 34,6° do 23,7°.
Listopad.
Na początku miesiąca Słońce wschodzi o 6:31 by zajść o 16:08. Pod koniec listopada obie te pory przesuwają się na 7:21 i 15:28. Oznacza to długie noce, ale i krótkie dni, podczas których Słońce unosi się ponad horyzontem na wysokość zaledwie 23,4°, a pod koniec miesiąca tylko 16,1°. Na południowej stronie wieczornego nieba króluje Pegaz z Andromedą i Pegaz. Nisko nad horyzontem zobaczymy Ryby i Wieloryba. Wschodzą Byk, Orion i Bliźnięta.
Grudzień.
22 grudnia o godzinie 5:48 początek zimy. Okolice tej daty to najdłuższe i najciemniejsze noce: Słońce przebywa nad horyzontem od 7:44 do 15:26, wznosząc się na wysokość zaledwie 14,3°. 24 grudnia możemy liczyć na Wegę, widoczną od wczesnego wieczoru na północno-zachodnim niebie. Na północnym wschodzie widoczna jest jasna Kapella z Woźnicy. Koło osiemnastej dołączą do niej gwiazdy Oriona. Syriusz, najjaśniejsza gwiazda nocnego nieba, wschodzi koło dwudziestej.

</doc>
<doc id="760410" url="https://pl.wikipedia.org/wiki?curid=760410" title="2013">
2013



</doc>
<doc id="760415" url="https://pl.wikipedia.org/wiki?curid=760415" title="2018">
2018



</doc>
<doc id="760420" url="https://pl.wikipedia.org/wiki?curid=760420" title="Pierre Augereau">
Pierre Augereau

Pierre François Charles Augereau (ur. 21 października 1757, zm. 12 czerwca 1816) – marszałek armii francuskiej, książę Castiglione.
Życiorys.
Urodził się w Paryżu, jako syn służącego i handlarki owocami. W służbie wojskowej przeszedł różne koleje losu: służąc z przerwami od 1774 roku w armiach francuskiej, pruskiej, a nawet armii neapolitańskiej – w tej ostatniej był instruktorem fechtunku.
Na wieść o wybuchu rewolucji francuskiej powrócił do Francji służąc jako ochotnik w gwardii narodowej, skąd przeszedł do armii regularnej – awansowany na kapitana huzarów. Gdy w 1793 roku wybuchło powstanie w Wandei Augereau został skierowany do jego tłumienia i za bojową postawę awansowany do stopnia generała brygady.
Po przeniesieniu z Armii Wschodnich Pirenejów – gdzie znów awansował do stopnia generała dywizji – do Armii Italii dowodzonej przez Napoleona Bonaparte został dowódcą dywizji. Podczas I kampanii włoskiej (1796) tej armii wyróżnił się w bitwach pod Montenotte, Millesimo, Castiglione oraz pod Arcole. W dowód wyróżnienia został dowódcą paryskiego okręgu wojskowego. Ze względu na powstrzymanie przez niego zamachu stanu 18 fructidora został awansowany na dowódcę armii Sambry i Mozy, a następnie po śmierci generała Hoche – armii Renu i Mozeli.
Po zamachu 18 brumaire’a został mianowany dowódcą Armii Batawii. 19 maja 1804 roku został awansowany przez Napoleona na stopień marszałka Francji.
W 1805 roku objął dowództwo 7 korpusu Wielkiej Armii i podczas wojny z III koalicją antyfrancuską w 1805 roku, pokonał austriacki korpus w bitwie pod Feldkirch.
W wojnie z Prusami w 1806 roku, odznaczył się w bitwach pod Jeną-Auerstedt, Gołyminem oraz pod Iławą Pruską, gdzie też został ranny. W 1808 roku w dowód zasług został księciem Castiglione.
W wojnie z Austrią 1809 roku, został dowódcą 8 korpusu, lecz szybko został przeniesiony na stanowisko dowódcy 7 korpusu armii francuskiej walczącej w Hiszpanii. W latach 1810–1812 przebywał we Francji.
W ramach przygotowań do kampanii rosyjskiej 1812 roku, został dowódcą 11 korpusu Wielkiej Armii w Niemczech, jednak w samej kampanii nie brał udziału. W kampanii 1813 roku, był gubernatorem Berlina oraz Frankfurtu, a także dowódcą 9 i 16 korpusu armii francuskiej. Odznaczył się w bitwach pod Naumburgiem oraz bitwie narodów pod Lipskiem.
Podczas kampanii 1814 roku został dowódcą wojsk francuskich w rejonie Prowansji i Delfinatu, przegrał bitwy z armią austriacką pod Limonest i Saint Georges. Pod wpływem klęsk zaapelował do żołnierzy o przejście na stronę koalicji i oddanie się pod dowództwo Burbonów. Za ten gest został przez Ludwika XVIII wynagrodzony dowództwem okręgów wojskowych w Lyonie oraz Caen. Po powrocie Napoleona, cesarz za zdradę zdegradował Augereau ze stopnia marszałka. Natomiast po powrocie Burbonów został usunięty z armii bez prawa do pensji. Zmarł w swej posiadłości, w departamencie Seine-et-Marne.
Napoleon nie lubił Augereau, ale cenił go jako dowódcę czasu Rewolucji Francuskiej.
Kiedy Napoleon wezwał Augereau podczas kampanii 1814 roku, aby „przywdział buty z 1793 roku” – ten ostatni odpowiedział: „zwyciężylibyśmy, gdybyśmy mieli tyle lat co wtedy”.

</doc>
<doc id="760423" url="https://pl.wikipedia.org/wiki?curid=760423" title="Fujiwara">
Fujiwara



</doc>
<doc id="760424" url="https://pl.wikipedia.org/wiki?curid=760424" title="Worki płucne">
Worki płucne

Worek płucny, płuco – narząd oddechowy niektórych pajęczaków, określanych jako płucodyszne.
Pajęczaki mają od 1 do 4 par tych worków zlokalizowanych w opistosmie. Mają one postać workowatej komory o przedniej ściance z licznymi, blaszkowatymi uwypukleniami obmywanymi przez hemolimfę. Do komory prowadzi szczelinowata przetchlinka. Natleniona hemolimfa jest odbierana z worków płucnych przez żyły płucne, którymi dociera do zatoki osierdziowej i serca. Narządy te są homologiczne ze skrzelami ostrogonów i nie należy ich mylić z płucotchawkami, które występują tylko u części pająków.

</doc>
<doc id="760425" url="https://pl.wikipedia.org/wiki?curid=760425" title="Soga">
Soga



</doc>
<doc id="760427" url="https://pl.wikipedia.org/wiki?curid=760427" title="Magdalena Kludacz-Alessandri">
Magdalena Kludacz-Alessandri

Magdalena Kludacz-Alessandri, "Magdalena Kludacz" (ur. 9 stycznia 1976 w Szczecinie) – polska szachistka, mistrzyni międzynarodowa od 1998 roku. Doktor habilitowany nauk ekonomicznych. Dyrektor Kolegium Nauk Ekonomicznych i Społecznych Politechniki Warszawskiej w kadencji 2020-2024
Kariera szachowa.
Jest pięciokrotną medalistką mistrzostw Polski juniorek: złotą (Brzozów 1990 – MP do 16 lat), dwukrotnie srebrną (Piechowice 1988 – MP do 12 lat ["nieoficjalne"], Grudziądz 1993 – MP do 18 lat) oraz dwukrotnie brązową (Piechowice 1989 – MP do 14 lat, Żagań 1996 – MP do 20 lat). W 1996 r. zadebiutowała w finale mistrzostw Polski seniorek. Do 2000 r. w finałowych turniejach wystąpiła pięciokrotnie, najlepsze wyniki notując w Sopocie (1998, V miejsce) oraz we Wrocławiu (1999, V miejsce). W 2001 r. reprezentowała Polskę na mistrzostwach Europy w Warszawie. W tym samym roku podzieliła III miejsce w otwartym turnieju w Sztokholmie. W 1997 r. zdobyła w Krynicy brązowy medal drużynowych mistrzostw Polski, w barwach klubu "Rymer" Niedobczyce. Była również dwukrotną medalistką drużynowych mistrzostw Polski w szachach błyskawicznych: złotą (Rybnik 2003) i brązową (Żnin 2000), oba w barwach klubu PTSz Płock.
Najwyższy ranking w dotychczasowej karierze osiągnęła 1 stycznia 2000 r., z wynikiem 2261 punktów zajmowała wówczas 8. miejsce wśród polskich szachistek.
Kariera naukowa.
Ma stopień naukowy doktora nauk ekonomicznych w zakresie ekonomii, specjalność: rachunkowość. Pracę doktorską obroniła w 2005 na Uniwersytecie Szczecińskim. Obecnie pracuje w Kolegium Nauk Ekonomicznych i Społecznych w Płocku na Politechnice Warszawskiej. Od września 2020 roku pełni funkcję Dyrektora Kolegium Nauk Ekonomicznych i Społecznych Politechniki Warszawskiej Filii w Płocku.

</doc>
<doc id="760430" url="https://pl.wikipedia.org/wiki?curid=760430" title="Nokia 8210">
Nokia 8210

Nokia 8210 - telefon komórkowy produkowany przez firmę Nokia. W modelu tym postawiono na design oraz łatwą możliwość dostosowania wyglądu. Nokia 8210 znana jest także pod nazwami Nokia 8250 (rynek azjatycki) oraz Nokia 8290 (rynek amerykański). Model ten miał duże zainteresowanie ze względu na swój wygląd i cenę która nie przekraczała 1000 zł.
Warianty.
Warianty GSM – Nokia 8250 i 8290.
Dostępna w pierwszym kwartale 2001 roku Nokia 8250 jest odmianą telefonu Nokia 8210 przeznaczoną na rynek Azji i Pacyfiku, która ma nieco inny wygląd i niebieskie podświetlenie, a także obsługę E-GSM (rozszerzenie częstotliwości GSM). Inną wersją telefonu Nokia 8210 jest Nokia 8290 przeznaczona na rynek Północnoamerykański w której użyto jednopasmowe GSM-1900.
Warianty D-AMPS (TDMA)/AMPS – Nokia 8260, 8265 i 8265i.
Nokia 8260 to odmiana modelu 8290 zaprojektowanego dla sieci IS-136 "TDMA"/AMPS w Ameryce Północnej. 8260 ważący zaledwie 96 g jest nieco cięższy i większy od modelu 8290, który waży jedynie 79 g. W przeciwieństwie do Nokii 8290, 8260 nie posiada funkcji wybierania głosowego, portu podczerwieni i wymiennej obudowy. Telefon Nokia 8265 jest zmodernizowaną wersją modelu 8260, który ma unowocześniony wygląd. Nowe funkcje obejmują przesyłanie wiadomości i białe podświetlenie. Nokia 8265i posiada przeglądarkę WAP i zmianę podświetlenia na kolor niebieski.
Wariant CDMA2000 – Nokia 8270.
Nokia 8270 jest pokrewnym modelem CDMA2000 o podobnej konstrukcji do modelu azjatyckiego 8250. Działa na częstotliwości CDMA2000 1900. Podobnie jak 8250, ma niebieskie podświetlenie, jednak nie ma portu podczerwieni. W swoim czasie ten telefon był wielkim hitem dla wielu ludzi. W Nowej Zelandii i Australii był znany jako "Nokia-Blue" ze względu na podświetlenie. Na początku lat 2000 w Australii i Nowej Zelandii model ten miał kultowy status ze względu na swój niewielki rozmiar i podświetlenie.
Pamięć.
W pamięci telefonu możemy zapisać 250 pozycji. Ewentualnie do przechowywania danych kontaktowych możemy wykorzystać kartę SIM (pojemność pamięci zależy od karty SIM). Kalendarz może pomieścić do 50 notatek.
Zarządzanie połączeniami.
Telefon ma funkcję szybkiego wybierania, w której użytkownik może przypisać nazwę do każdego klawisza na klawiaturze (z wyjątkiem 1, który jest używany do dzwonienia na pocztę głosową). Wybieranie głosowe numerów można również wykorzystać przypisując do 8 znaków głosowych. Wszystkie zarejestrowane, odebrane i nieodebrane połączenia są rejestrowane, a połączenia można przekierowywać.
Wiadomości.
Telefon posiada funkcję wysyłania i odbierania SMS-ów (od ang. "Short Message Service") z metodą słownikową i obsługą głównych języków europejskich. Wiadomości mogą mieć maksymalnie 160 znaków. Kompatybilne telefony mogą wysyłać i odbierać wiadomości obrazkowe. Nokia 8210 nie miała słownika T9 co dla niektórych było utrudnieniem. Nie posiadała też własnej pamięci przez co użytkujący zmuszony był do usuwania odebranych i wysłanych wiadomości.
Bezprzewodowa transmisja danych.
W lewym dolnym rogu telefonu umieszczono port podczerwieni (IrDA od ang. "Infrared Data Association"), który może być wykorzystany m.in. do przesyłania komunikacji z kompatybilnym komputerem lub drukarką. Ponadto może być używany do przesyłania notatek, numerów telefonów lub wizytówek między kompatybilnymi telefonami, a także może być używany do gry w trybie dla dwóch graczy z innym obsługiwanym telefonem np. Snake. Dane przesyłane są z szybkością 9,6 kilobitów na sekundę.
Ustawienia.
Model posiada pięć profili: ogólny, milczy, pager, na dworze i spotkanie. Informacje o połączeniu telefon przekazuje poprzez dźwięk dzwonka, podświetlenie ekranu czy sygnał wibracjami. W nokii mamy do wyboru 40 różnych dzwonków.
Pozostałe dane.
Telefon waży 79 g (z baterią litową-jonową Li-Ion) i ma długość 101,5 mm, 44,5 mm szerokości i 17,4 mm grubości. Ma zielony monochromatyczny wyświetlacz LCD (od ang. "liquid-crystal display") (klawiatura również jest podświetlona na zielono). Głośność ma 10 poziomów i jest regulowana za pomocą szarego przycisku umiejscowionego w lewym górnym rogu telefonu. Ponadto do telefonu dołączana jest ładowarka i zestaw słuchawkowy. Nokia 8210 używa GSM 900/1800 i obsługuje rozszerzone pasmo GSM 900 (E-GSM) a także może automatycznie przełączać się między nimi. W tym modelu znajdziemy 4 gry: Memory, Snake, Logic i Rotation. Telefon posiadał kilka wad konstrukcyjnych między innymi tendencję do "zanikania ekranu" a przez to cyfry na wyświetlaczu stały się tak słabe, że nie można ich było odczytać.

</doc>
<doc id="760432" url="https://pl.wikipedia.org/wiki?curid=760432" title="Mirosław Zbigniew Wojalski">
Mirosław Zbigniew Wojalski

Mirosław Zbigniew Wojalski (ur. 27 lutego 1937 w Łodzi) – polski nauczyciel, działacz społeczny i kulturalny, regionalista, kolekcjoner, autor wielu publikacji. Honorowy prezes Oddziału Łódzkiego Towarzystwa Opieki nad Zabytkami.
Jest łódzkim regionalistą, autorem publikacji o dziejach i zabytkach Łodzi, działaczem Towarzystwa Opieki nad Zabytkami w Łodzi (legitymacja nr 3), fotografem-krajoznawcą, kolekcjonerem ekslibrisów (prowadzi Widzewską Galerię Ekslibrisu w Łodzi) oraz jest licencjonowanym (nr 1) przewodnikiem turystycznym po Łodzi i województwie łódzkim. Związany z Widzewską Oficyną Wydawniczą ZORA w Łodzi wydającą głównie książki o dziejach i zabytkach Łodzi.
Wykształcenie i praca zawodowa.
Absolwent łódzkiego V LO im. Władysława Reymonta (V TPD). Magister fizyki. Emerytowany nauczyciel łódzkich szkół średnich.
Zainteresowania pozazawodowe.
Jest posiadaczem kolekcji ponad 15 000 ekslibrisów (w tym ponad 3500 ekslibrisów autorstwa Kazimierza Zbigniewa Łońskiego), które pokazuje na publicznych wystawach w Łodzi i w kraju (m.in. w Krakowie w Galerii Ekslibrisu DK „Podgórze”).
Zorganizował i od 30 lat prowadzi galerię ekslibrisu „"Widzewska Galeria Ekslibrisu w Łodzi"”, której siedzibą od początku jest Dom Kultury „502” Łódź ul. Gorkiego 16 na Widzewie-Wschodzie, jedyną w Łodzi stałą galerię ekslibrisu, jedną z czterech w kraju – ale najstarszą. Tam zorganizował 104 wystawy ekslibrisów, opracowując do nich katalogi. 91. wystawa „Ekslibrisowe pasje Andrzeja Zaręby” pokazuje 100 ekslibrisów „z parowozami”.
Ważna była wystawa otworzona 28 lutego 2017 r. „80 ekslibrisów dla Mirosława Zbigniewa Wojalskiego w 80-lecie urodzin” połączona z promocją publikacji na płytce „Działacze krajoznawstwa, turystyki, opieki nad zabytkami, przewodnicy, z Łodzi i regionu”, Łódź 2017. W wernisażu udział wzięli i pisemne gratulacje złożyli wiceprezydent m. Łodzi Krzysztof Piątkowski i Przewodniczący Rady Miejskiej Łodzi Tomasz Kacprzak. Odczytany został też list gratulacyjny od Prezydent m. Łodzi Hanny Zdanowskiej. Poprzednio była eksponowana wystawa „500-lecie polskiego ekslibrisu”. Inna wystawa – „Hanna Ewa Stańska. Ekslibrisy łodzian” otworzona została 13 października 2015 r. z okazji 25-lecia Galerii. Patronat nad 25-leciem Galerii objęła Hanna Zdanowska Prezydent miasta Łodzi. 101. wystawa to ekslibrisy Ryszarda Bandosza, 102. Juliusza Szczęsnego Batury, 103. Romana Muchy i jego córki Marzanny, 104. Zbigniewa Dolatowskiego otwierająca obchody 30-lecia Galerii. Patronat nad 30-leciem i wystawą przyjęła Prezydent miasta Łodzi Hanna Zdanowska.
Było ogółem ponad 30 wystaw autorskich m.in. Rajmunda Aszkowskiego, Ryszarda Bandosza, Juliusza Szczęsnego Batury (kilkakrotnie), Krzysztofa Marka Bąka, Tadeusza Wacława Budynkiewicza, Wojciecha Cieślaka, Anny Czapskiej, Jana T. Czecha, Zbigniewa Dolatowskiego, Józefa Golca, Henryka Grajka, Henryka Górskiego, Krzysztofa Kmiecia (kilkakrotnie), Kariny Kopczyńskiej-Janiszewskiej, Andrzeja Kota, Kazimierza Zbigniewa Łońskiego (kilkakrotnie), Zbigniewa Osenkowskiego, Henryka Płóciennika, Bohdana Rutkowiaka, Heleny Sawickiej, Małgorzaty Seweryn, Hanny Ewy Stańskiej, Bogusława Szczepańczyka, Leszka Frey-Witkowskiego.
Wśród wystaw tematycznych znalazły się m.in. „Architektura”, „Biblioteki publiczne”, „Kwiaty”, „Kobieta”, „Mikołaj Kopernik”, „Ary Sternfeld”, „Muzyka”, „Medycyna”, „Krajoznawstwo”, „Numizmatyka”, „Szachy”, „Dobry wojak Szwejk”, „Kosmos”, „Podróże”, „Portrety pisarzy i poetów”, „Orły”, „Heraldyka”, „Koleje i tramwaje”, „Samochody”, „Diabły”, „Polskie zabytki UNESCO na ekslibrisach”, „Ekslibrisy »koronkowe«”, „Ekslibrisy przyrodnicze”, „Niebo i kosmos”, „Zabytki Łodzi”, „weterynaryjne”, „komputerowe”.
Jedną z poprzednich wystaw była "Zabytki Łodzi na ekslibrisach Kazimierza Zbigniewa Łońskiego." i była to 75. wystawa z kolekcji Mirosława Zbigniewa Wojalskiego a zorganizowana z okazji 20-lecia Galerii. Patronat nad obchodami 20-lecia Galerii w 2011 r. objęła Hanna Zdanowska – Prezydent miasta Łodzi. Katalog tej wystawy miał numer .
7 grudnia 2017 r. ukazał się w „Dzienniku Łódzkim” artykuł Anny Gronczewskiej "Pięćset lat polskich ekslibrisów. Z Mirosławem Z. Wojalskim, regionalistą z Łodzi oraz kolekcjonerem ekslibrisów rozmawia Anna Gronczewska". W treści artykułu znajdują się informacje o pierwszym polskim ekslibrisie sprzed 501 lat (i drugim z 1517 r.) dla Macieja Drzewickiego dostojnika kościelnego i dyplomaty. Obydwóm rocznicom poświęcone były w 2016 r. wystawy: w Miejskiej Galerii Sztuki w Galerii „Chimera” przy ul. Wólczańskiej 31 i Widzewskiej Galerii Ekslibrisu przy ul. M. Gorkiego 16 (jest zapowiedź, że niedługo nazwę tej ulicy wojewoda zmieni w ramach „dekomunizacji”). Obie miały katalogi.
Czytamy również o tym, że jest wiele ekslibrisów o tematyce łódzkiej m.in. autorstwa Kazimierza Zbigniewa Łońskiego z Zamościa, który w Łodzi był bodaj 5 razy, ale miasto go zafascynowało i mając albumy zdjęć łódzkich zabytków znakomicie, wiernie je odwzorował na kilkuset ekslibrisach.
Ale i o tym, że sztuka ekslibrisu nie zaginęła. Ekslibrisy nadal są tworzone, zdobią książki, a nawet są tematem uczonych dyskursów. W Krakowie bowiem w Uniwersytecie Pedagogicznym im. Komisji Edukacji Narodowej odbyła się 15 listopada 2017 r. międzynarodowa konferencja „Ekslibris. Znak własnościowy – Dzieło sztuki. Tradycja, współczesność, perspektywy”. Jeden z referatów tam przedstawionych był „27 lat Widzewskiej Galerii Ekslibrisu z Łodzi” autorstwa Mirosława Zbigniewa Wojalskiego.
W artykule zasygnalizowano też ukazanie się pierwszego znaczka pocztowego o tematyce ekslibrisowej.
Istotnie, można już kupić bloczek, na znaczku o wartości 6 zł pokazany jest pierwszy polski ekslibris a obok znaczka jest reprodukcja drugiego ekslibrisu dla tego samego Mikołaja Drzewickiego z 1517 r. Całość jest zatytułowana „Polski ekslibris” i każdy ma 7-cyfrowy numer bieżący.
Zorganizował także inne wystawy ze swoich zbiorów np. „Dawna Łódź na starych i nowych widokówkach” czy „Kartografia Łodzi. Plany miasta” do których również opracował katalogi.
Właściciel wielu różnorodnych kolekcji – zbiera „"Sternfeldiana”", widokówki krajoznawcze, bilety wizytowe i autografy, bilety komunikacji miejskiej z różnych miast i epok, książki, ale przede wszystkim „"łodziana”" – stare łódzkie widokówki, stare łódzkie fotografie, breloczki „łódzkie”, plany miasta Łodzi, przewodniki po Łodzi oraz ekslibrisy autorów łódzkich i przedstawiające Łódź.
Zdobywca „Ekslibrisu bibliofila krajoznawcy” i „Plakietki zbiorów krajoznawczych PTTK”.
„Dziennik Łódzki” 16 października 2017 r. w dodatku zatytułowanym Poczet zasłużonych łódzkich nauczycieli zamieścił jego biogram i portret.
W Klubie Miłośników Starych Tramwajów zapoczątkował wydawanie pisma klubowego „Pantograf” i był jego pierwszym redaktorem naczelnym.
Fotograf – krajoznawca, posiada duży zbiór własnych czarno-białych i barwnych zdjęć Łodzi odchodzącej. Stworzył dużo zestawów barwnych przeźroczy krajoznawczych, teraz tworzy krajoznawcze pokazy multimedialne, głównie o tematyce łódzkiej.
Przed laty był kilkakrotnie nagradzany za zestawy udźwiękowione barwnych przezroczy krajoznawczych m.in. w PTTK-owskich przeglądach „Diakraj”. Kilka z tych zestawów przedstawiało Łódź. Jeden przedstawiał ludowy strój łowicki.
W almanachu "Polska. Fotografia krajoznawcza" wydanym w 2000 przez Centrum Fotografii Krajoznawczej PTTK w Łodzi jest jego biogram na s. 190 oraz na s. 118–119 jest zreprodukowanych 5 zdjęć barwnych jego autorstwa przedstawiających zabytki Łodzi (m.in. kamienicy Szai Goldbluma, witraż w pałacu Juliusza Kindermana, secesyjną willę Roberta Nestlera przy ul. Łąkowej).
Instruktor Fotografii Krajoznawczej PTTK, członek Ogólnopolskiego Forum Fotografii Krajoznawczej PTTK.
Zdobywca Dużej Złotej Odznaki Fotografii Krajoznawczej. Posiadacz Medalu 150 Lat Fotografii i Medalu Jana Sunderlanda oraz Nagrody Honorowej im. Fryderyka Kremsera (obecnie członek Kapituły tej Nagrody).
Uczestnik Ogólnopolskiego Forum Publicystów Krajoznawczych PTTK, członek korespondent Wielkopolskiego Klubu Publicystów Krajoznawczych.
Instruktor Opieki nad Zabytkami PTTK.
Występuje czasem w Radiu Łódź i Telewizji Łódź.
Jest też autorem ponad 250 artykułów w prasie regionalnej i ogólnopolskiej, przeważnie z dziejów Łodzi – dziejów techniki i urządzeń komunalnych Łodzi oraz o zabytkach Łodzi.
Publikacje.
Także autorem dwóch przewodników po polskich sanatoriach:
i innych prac
Jest współautorem
oraz współautorem publikacji:
Redaktor książek o zabytkach Łodzi z serii brązowej wydawanych pod egidą Towarzystwa Opieki nad Zabytkami w Łodzi: "Stare fabryki Łodzi" (), "Pałace »Ziemi Obiecanej«" (), "Łódzka secesja" (), "Księży Młyn. Królestwo Scheiblerów", "100 lat tramwajów łódzkich" (), "Gmachy użyteczności publicznej dawnej Łodzi" (), "Łódka i inne rzeki łódzkie" (), "Z dziejów poczty w Łodzi" (), "Dawna Piotrkowska", "Od Fiszera do »Pegaza«" (), "Z dziejów kanalizacji i wodociągów łódzkich" (). Większość zdjęć w tych publikacjach jest jego autorstwa lub z jego kolekcji.
Także redaktorem "O Elizie i jej Łodzi" – pierwszego komiksu o dziejach i zabytkach Łodzi, 2003 () autorstwa Barbary Konieckiej.
Redaguje od 1999 informatory-katalogi konkursu fotograficznego dla młodzieży szkolnej "Zabytki Łodzi" organizowanego przez Towarzystwo Opieki nad Zabytkami (ostatnie wspólnie z Pałacem Młodzieży im. J. Tuwima w Łodzi).
Ostatnie to: edycja VI 2006 , edycja VII 2007 , edycja VIII 2008 , edycja IX 2009 , edycja X 2010 , poprzednio edycja V 2003 .
Redaguje (redaktor naczelny) biuletyny wewnętrzne Towarzystwa Opieki nad Zabytkami „Zabytki w Łodzi. Pismo Łódzkiego Oddziału Towarzystwa Opieki nad Zabytkami” ISSN 1508-7182 (ostatnie numery: 1/2005 (10), 1/2006 (11), 1/2007 (12), 1/2008 (13)), 1/2009 (14).

</doc>
<doc id="760433" url="https://pl.wikipedia.org/wiki?curid=760433" title="Taira">
Taira



</doc>
<doc id="760439" url="https://pl.wikipedia.org/wiki?curid=760439" title="Kinga Tabor-Szymaniak">
Kinga Tabor-Szymaniak

Kinga Tabor-Szymaniak znana również jako Kinga Tabor lub Kinga Szymaniak (ur. w 1972 w Warszawie) – polska aktorka.
W 1995 roku ukończyła studia na Wydziale Aktorskim Państwowej Wyższej Szkoły Teatralnej w Warszawie. Od tego samego roku jest związana z Teatrem Współczesnym w Warszawie.
W 1995 roku otrzymała nagrodę III stopnia na XIII Festiwalu Szkół Teatralnych w Łodzi, za rolę w "Odprawie posłów greckich" i "Opowiastkach o Panu Cogito".
Ma 165 cm wzrostu, włada językiem angielskim i niemieckim.

</doc>
<doc id="760441" url="https://pl.wikipedia.org/wiki?curid=760441" title="UAH">
UAH



</doc>
<doc id="760442" url="https://pl.wikipedia.org/wiki?curid=760442" title="Duberman">
Duberman

Duberman – polski zespół grający muzykę roots reggae, powstały w 2002 w Krakowie. W sierpniu 2006, podczas Ostróda Reggae Festiwal, miała miejsce premiera debiutanckiej płyty zespołu Duberman – "King Of The Day", wydana nakładem niezależnego wydawnictwa Karrot Kommando.

</doc>
<doc id="760445" url="https://pl.wikipedia.org/wiki?curid=760445" title="Odszkodowanie ubezpieczeniowe">
Odszkodowanie ubezpieczeniowe

Odszkodowanie ubezpieczeniowe – wypłata kwoty do wysokości sumy ubezpieczeniowej (lub sumy gwarancyjnej), do której jest zobowiązany ubezpieczyciel w przypadku zajścia zdarzenia losowego określonego w umowie ubezpieczeniowej. 
Odszkodowanie ubezpieczeniowe z tytułu odpowiedzialności cywilnej zobowiązanego, poza szkodą majątkową (damnum emergens) obejmuje także utracone korzyści (lucrum cessans), a w szkodach na osobie może obejmować także zadośćuczynienie za doznaną krzywdę.
Podstawą wypłaty odszkodowania będzie umowa ubezpieczenia określona w art. 805 kodeksu cywilnego zawarta dobrowolnie lub wykonaniu nakazu ustawowego (zob. np. Ustawa z dnia 22 maja 2003 r. o ubezpieczeniach obowiązkowych).
Pomoc w uzyskaniu odszkodowania ubezpieczeniowego świadczy Rzecznik Finansowy, na podstawie ustawy z dnia 5 sierpnia 2015 o rozpatrywaniu reklamacji przez podmioty rynku finansowego i o Rzeczniku Finansowym. Pomoc można też znaleźć w komercyjnych biurach doradztwa ubezpieczeniowego.

</doc>
<doc id="760453" url="https://pl.wikipedia.org/wiki?curid=760453" title="Rybiki">
Rybiki

Rybiki (Zygentoma) – rząd owadów z podgromady Dicondylia, tradycyjnie zaliczany do owadów bezskrzydłych. Obejmuje około 500 gatunków. Ciało mają spłaszczone, porośnięte szczecinkami, a zwykle też łuskami, zakończone parą przysadek odwłokowych i nicią końcową. Rozmnażają się z zaplemnieniem za pośrednictwem spermatoforu lub partenogenetycznie. Przechodzą rozwój prosty i linieją także po osiągnięciu dojrzałości. Prowadzą skryty tryb życia. Grupa kosmopolityczna, ale głównie tropikalna. Pojawiły się prawdopodobnie w dewonie, ale ich pewny zapis kopalny zaczyna się w kredzie. Gatunki synantropijne notowane są jako szkodniki magazynowe, biblioteczne i muzealne.
Budowa.
Rybiki mają ciało średnich jak na owady rozmiarów, nieco grzbietobrzusznie przypłaszczone, w większości przypadków szerokie z przodu i wyraźnie zwężające się ku tyłowi. Oskórek jest stosunkowo cienki, z wyjątkiem osobników świeżo wylęgniętych i niektórych przedstawicieli Nicoletiidae pokryty łuskami. Łuska wykształcona jest w formie cienkiej, w zarysie owalnej, trapezowatej lub wachlarzowatej płytki, wzmocnionej grubszą listewką, bezbarwnej lub brunatnej, czasem srebrzyście połyskującej. Refleksy na łusce niekiedy układają się w pasy. Na całym ciele znaleźć można szczecinki makroskopowe (makrochety), które grają dużą rolę w oznaczaniu rybików (zobacz: chetotaksja). Szczecinki te mogą występować pojedynczo, w pęczkach, szeregach lub grzebieniach; mogą być gładkie, pokryte zadziorami, orzęsione lub pierzaste; ich wierzchołek może być ostry lub rozdwojony. Ponadto na pokrycie ciała składają się mniejsze szczecinki (mikrochety) oraz włoski zmysłowe. Te ostatnie zwykle są cienkie i długie, ale na czułkach mogą przybierać formę pręcikowatą, dwuramienną, czteroramienną lub banieczkowatą.
Głowa u Euzygentoma jest prognatyczna, a pozostałych hipognatyczna. Oczy złożone tworzą nieliczne omatidia, które mogą być zgrupowane lub odseparowane od siebie. U niektórych oczy ulegają całkowitemu zanikowi. Przyoczka występują tylko u Archizygentoma, w liczbie trzech. Czułki są różnie długie, niekiedy dłuższe od ciała. Buduje je wiele członów, które ku wierzchołkowi stają się węższe, dłuższe i wtórnie podzielone. Aparat gębowy jest dobrze rozwinięty, przystosowany do żucia. Tęgie żuwaczki mają część tnącą ("incisivum"), wyposażoną na górnej powierzchni w silnie zesklerotyzowane ząbki, i płynnie przechodzącą w część molarną, która z kolei, z wyjątkiem Lepidotrichidae, zaopatrzona jest w pędzelek. Połączenie żuwaczki z głową jest podobnie jak u owadów uskrzydlonych dikondyliczne: tylny staw tworzy kłykieć ("condylus") żuwaczki i panewka stawowa ("acetabulum") puszki głowowej, a przedni panewka stawowa żuwaczki i kłykieć podpoliczka. Szczęki są słabszej niż żuwaczki budowy, zaopatrzone w szereg ząbków na dośrodkowej krawędzi części wewnętrznej, a niekiedy ponadto w grzebykowaty wyrostek w części wierzchołkowej, określany mianem prosteki. Głaszczki szczękowe są zbudowane z 5 członów, ale niekiedy ostatni może być wtórnie podzielony na 2 człony. Warga dolna wyposażona jest w zbudowane z 4 członów głaszczki wargowe oraz gruczoły wargowe.
Tułów ma najwyżej słabo wypukłe tergity, mniej więcej trójkątne sternity oraz dwie pary przetchlinek: na śródtułowiu i zatułowiu. Odnóża są dość krótkie, o silnie nabrzmiałych biodrach, stopach zbudowanych z 2–5 członów oraz przedstopiach zaopatrzonych w parę pazurków i empodium. Skrzydeł brak zupełnie.
Spośród jedenastu segmentów budujących odwłok dziesiąty cechuje się redukcją tergitu, a ostatni przekształcony jest w przysadkę (nić) końcową. Po bokach dziesiątego segmentu sterczy para przysadek odwłokowych podobnych długością do końcowej. Wyrostki rylcowe występują na ósmym i dziewiątym segmencie, rzadziej też na siódmym lub brak ich zupełnie. Woreczki biodrowe spotyka się u nielicznych gatunków na sternitach od drugiego do siódmego. U samic płytki brzuszne segmentów od siódmego do dziewiątego, a u samców tylko dziewiątego podzielone są na parę koksosternitów. Samica ma otwór płciowy na ósmym segmencie i członowane, rurkowate pokładełko powstałe z przekształconych gonapofizów. Osadzony na dziewiątym sternicie aparat kopulacyjny samca ma dwa przewody wytryskowe i dwuczłonowe, czasem rozdzielone na szczycie prącie. Po parze przetchlinek występuje na segmentach odwłoka od pierwszego do ósmego.
Układ pokarmowy, z wyjątkiem rybikowatych, ma w różnym stopniu zredukowane lub całkiem zanikłe wole i przedżołądek. Jelito środkowe może być zaopatrzone w zastawki. W jelicie tylnym występować mogą wyposażone w brodawki odbytowe fałdy. Cewki Malpighiego występują w liczbie od czterech do ośmiu. Wewnętrzny układ rozrodczy samicy cechują jajniki zbudowane z 2–5 (u Archizygentoma 7) owarioli panoistycznych i połączone we wspólny jajowód. U samca występują trzy pary jąder.
Biologia i ekologia.
Gatunki wolno żyjące prowadzą skryty tryb życia, bytując pod kamieniami, gałęziami, kłodami, korą pniaków starych drzew, w ściółce, wierzchniej warstwie gleby, szczelinach skalnych i jaskiniach. Żerują one na glonach, strzępkach grzybów, butwiejących liściach, rozkładającym się drewnie i innych szczątkach roślinnych, a prawdopodobnie też szczątkach martwych owadów. Jako jedne z nielicznych sześcionogów samodzielnie wytwarzają celulazy niezbędne do rozkładu celulozy. Część gatunków wykazuje inkwilinizm i zasiedla termitiery (termitofile) lub gniazda mrówek (myrmekofile), w tym drugim przypadku żerując na ich zapasach pokarmowych, a nawet podkradając płyn wymieniany przez mrówki w trakcie trofalaksji. Nieliczne gatunki synantropijne zasiedlają mieszkania i magazyny, gdzie żerują na resztkach zostawionych przez człowieka.
U rybików brak kopulacji, natomiast występują złożone zaloty, obejmujące bieganie, ocieranie i poklepywanie się partnerów. W ostatniej ich fazie samiec składa gruszkowate spermatofory i przędzie nici, które ułatwiają naprowadzenie na nie samicy. W zależności od gatunku samica podejmuje za pomocą pokładełka cały spermatofor lub tylko jego górny fragment zawierający nasienie. Zdarza się także rozmnażanie przez partenogenezę. Jaja składane są w rozmaitych szczelinach. Bruzdkują częściowo powierzchniowo. Rozwój pozazarodkowy rybików jest prosty (ametaboliczny). Dojrzałość płciową osiągają po 2–3 latach, ale wylinki przechodzą również po jej uzyskaniu.
Rozprzestrzenienie.
Takson kosmopolityczny, znany ze wszystkich kontynentów, z Antarktydą włącznie, jednak preferujący klimat ciepły, a w klimacie chłodniejszym ograniczony do gatunków synantropijnych i myrmekofilnych. Owady te występują głównie na małych i średnich wysokościach, ale rodzaj "Lepidospora" notuje się w Himalajach na rzędnych do 4500 m n.p.m. Gatunki synantropijne często mają zasięg kosmopolityczny lub pantropikalny wskutek rozwleczenia przez człowieka.
W Polsce występują trzy gatunki: "Nicoletia phytophila", rybik cukrowy i być może rybik piekarniczy (oznaczenie niepewne).
Systematyka i ewolucja.
Dawniej rybiki wyróżniano jako Lepismoidea w randze podrzędu w obrębie rzędu szczeciogonków, a ten z kolei klasyfikowano w podgromadzie owadów bezskrzydłych. Później wyniesiono je wraz z przerzutkami do rangi osobnego rzędu w tej podgromadzie, która po wyłączeniu z owadów skrytoszczękich tożsama była ze szczeciogonkami. Późniejsze badania, m.in. z zakresu anatomii porównawczej, embriologii i biologii molekularnej wykazały bliższe pokrewieństwo między rybikami i owadami uskrzydlonymi niż między nimi a przerzutkami. Hennig w 1953 roku utworzył dla kladu obejmującego rybiki i uskrzydlone nazwę Dicondylia nawiązującą do ich wyjątkowej cechy: dwukłykciowego połączenia żuwaczek z puszką głowową.
Zapis kopalny rybików jest skąpy, ale zakłada się, że pojawiły się nie później niż w dewonie. W okolicach Gilboa w stanie Nowy Jork odnaleziono izolowane fragmenty oskórka owadów bezskrzydłych pochodzące z dewonu, ale nie da się stwierdzić czy należą do rybików czy przerzutek. W 1996 Kluge opisał pochodzącego z karbonu owada bezskrzydłego: "Carbotriplura kukalovae", umieszczając go w nowym rzędzie Carbotriplurida, jednak Grimaldi i Engel w pracy z 2005 zaznaczyli, że może to być rybik. Pogląd ten został zrewidowany przez Staniczka i innych w 2014 – według nich może on stanowić formę przejściową pomiędzy rybikami a owadami uskrzydlonymi, w związku z czym został przez Srokę i innych zaliczony do kladu Paranotalia. Wątpliwa jest również klasyfikacja jako rybika dolnokarbońskiego "Ramsdelepidion schusteri".
Najstarsze niewątpliwe szczątki rybika to dwie skamieniałości należące do niezidentyfikowanego gatunku Lepismatidae, które znalezione zostały w Brazylii i pochodzą z aptu w kredzie. Poza tym zapis kopalny rybików ograniczony jest do kredowych i trzeciorzędowych inkluzji w bursztynie. Z birmańskiego albu w kredzie znane są inkluzje "Burmalepisma cretacicum". Z eocenu znane są "Lepidotrix pilifera" i "Allacrotelsa dubia" zachowane w bałtyckim bursztynie. Sprzed 20–30 mln lat pochodzą inkluzje rodzajów "Archeatelura", "Trinemurodes", "Hemitrinemura", "Ctenolepisma", "Protolepisma" i "Paleograssiella". Możliwe, że rybikami były także znane z oligocenu "Onycholepisma arizonae" i "Onychomachilis fischeri".
Dotychczas opisano około 500 gatunków rybików. Ich podział na niższe taksony był wielokrotnie rewidowany. Współczesna, oparta na filogenezie systematyka przedstawia się następująco:
Znaczenie gospodarcze.
Synantropijne rybiki bywają notowane jako szkodniki zwłaszcza w archiwach, bibliotekach i muzeach. Mogą niszczyć tapety, stare dokumenty, skórzane oprawy książek, niektóre tkaniny czy zbiory zielnikowe. Ponadto znane są przypadki wyrządzania przez nie szkód w magazynowanych i transportowanych na statkach produktach spożywczych takich jak mąka i orzeszki ziemne. Do gatunków wymienianych jako szkodniki należą: rybik cukrowy, rybik piekarniczy, "Acrotesla collaris", "Ctenolepisma longicaudata", "Ctenolepisma lineata", "Ctenolepisma rothschildi" i "Ctenolepisma targioniana".
Ze względu na zdolność rybików do samodzielnego rozkładu lignocelulozy prowadzi się nad nimi badania celem rozwinięcia opłacalnych ekonomicznie metod produkcji biopaliw.

</doc>
<doc id="760456" url="https://pl.wikipedia.org/wiki?curid=760456" title="Mistrzostwa Świata w Piłce Siatkowej Mężczyzn 2006 (składy)">
Mistrzostwa Świata w Piłce Siatkowej Mężczyzn 2006 (składy)

Składy finalistów Mistrzostwa Świata w Piłce Siatkowej Mężczyzn w 2006 rozegranych w Japonii.
 Argentyna
Trener: Jon Uriarte, asystent trenera: Guillermo Orduna
Marcos Milinkovic, Jeronimo Bidegain, Gustavo Porporatto, Nicolas Efron, Anibal Gramaglia, Gustavo Scholtis, Leandro Concina, Alejandro Spajić, Luciano De Cecco, Martin Hernandez, Pablo Meana, Gaston Giani
 Australia
Trener: Russell Borgeaud, asystent trenera: Andrew Strugnell
Dan Howard, Nathan Roberts, Benjamin Hardy, Luke Campbell, Igor Yudin, Matthew Young, Andrew Grant, Andrew Earl, Phillip DeSalvo, Nigel Panagopka, Paul Carroll, Brett Alderman
 Brazylia
Trener: Bernardo Rezende, asystent trenera: Ricardo Tabach
Marcelo, André Heller, Giba, Murilo, André, Sérgio (libero), Anderson, Samuel, Gustavo, Rodrigão, Ricardo, Dante
 Bułgaria
Trener: Martin Stoew, asystent trenera: Władisław Todorow
Ewgeni Iwanow, Christo Cwetanow, Andrej Żekow, Bojan Jordanow, Matej Kazijski, Władimir Nikołow, Teodor Sałparow (libero), Krasimir Gajdarski, Todor Aleksiew, Płamen Konstantinow, Danieł Peew
 Chiny
Trener: Zhou Jian’an, asystent trenera: Xie Guochen
Cui Xiaodong, Yuan Zhi, Guo Peng, Wang Haichuan, Tang Miao, Cui Jianjun, Li Chun, Yu Dawei, Shen Qiong, Jiang Fudong, Ren Qi, Sui Shengsheng
 Czechy
Trener: Zdeněk Haník, asystent trenera: Ivan Husár
Martin Lébl, Jiří Popelka, Marek Novotný, Ondřej Hudeček, Michal Rak, Jan Štokr, Jiří Zadražil, Petr Zapletal, Přemysl Obdržálek, Peter Pláteník, David Konečný, Lukáš Ticháček
 Egipt
Trener: Grzegorz Ryś, asystent trenera: Ahmed Zakaria
Hamdy Awad, Abdallah Ahmed, Mohamed Gabal, Ahmad Abd al-Hajj, Ossama Bekheit, Wael Al Aydy, Ashraf Abouelhassan, Saleh Youssef, Mahmoud Elkoumy, Mohamed Elnafrawy, Hossam Shaarawy, Mahmoud Abdelkade
 Francja
Trener: Philippe Blain, asystent trenera: Olivier Lecat
Xavier Kapfer, Gérald Hardy-Dessources, Romain Vadeleux, Stéphane Antiga, Ludovic Castard, Frantz Granvorka, Loïc Le Marrec, Florian Kilama, Pierre Pujol, Guillaume Samica, Oliver Kieffer, Jean-François Exiga
 Grecja
Trener: Kostantinos Charitonidis, asystent trenera: Athanasios Moustakidis
Konstantinos Christofidelis, Vasileios Kournetas, Georgios Stefanou, Konstantinos Prousalis, Ioannis Kyriakidis, Nikolaos Roumeliotis, Nikolaos Smaragdis, Andreas Andreadis, Sotirios Pantaleon, Ilias Lappas, Antrei Kravarik, Tontor-Zlatko Bajew
 Iran
Trener: Milorad Kijac, asystent trenera: Ebrahim Heidari
Amir Hossein Monazami, Mohammad Shariati Larijani, Amir Hosseini, Davoud Maghbeli, Peyman Akbari, Mohammad Mansouri, Farhad Zarif Ahangaran Varzandeh, Alireza Nadi, Behnam Mahmudi, Mohammad Torkashvand, Mohammad Soleimani, Mohammad Mohammadkazem
 Japonia
Trener: Tatsuya Ueta, asystent trenera: Masayuki Izumikawa
Nobuharu Saito, Shinya Chiba, Kenji Onoue, Ryuji Naohiro, Takahiro Yamamoto, Masaji Ogino, Kota Yamamura, Yūta Abe, Katsutoshi Tsumagari, Yusuke Ishijima, Yū Koshikawa, Kosuke Tomonaga
 Kanada
Trener: Glenn Hoag, asystent trenera: Chris Green
Louis-Pierre Mainville, Christian Bernier, Michael Munday, Pascal Cardinal, Dallas Soonias, Scott Koskie, Paul Duerden, Brett Youngberg, Steve Brinkman, Daniel Lewis, Murray Grapentine, Frederic Winters
 Kazachstan
Trener: Władimir Kondra, asystent trenera: Wiktor Żurawlew
Jewgienij Senatorow, Anton Judin, Jewgienij Andriejew, Dmitrij Gorbatkow, Siergiej Trikoz, Marat Imangalijew, Aleksiej Stiepanow, Władimir Deriewjanko, Denis Żukow, Anton Rubcow, Swiatosław Miklaszewicz, Kiriłł Konowałow
 Korea Pd.
Trener: Kim Ho-chul, asystent trenera: Lee Sang-yeol
Shin Jin-sik, Kwon Young-min, Moon Sung-min, Yeo Oh-hyun, Song Byung-il, Lee Sun-kyu, Who In-jung, Yun Bong-woo, Lee Kyung-soo, Kim Yo-han, Ha Kyoung-min, Chang Byung-chul
 Kuba
Trener: Roberto Garcia Garcia, asystent trenera: Antonio Perdomo Estrella
Yadier Sánchez Sierra, Tomás Aldazabal, Jorge Luis Sánchez Salgado, Yasser Portuondo, Pavel Pimienta Allen, Michael Sánchez Bozhulev, Roberlandy Simón Aties, Oreol Camejo, Raydel Corrales Pouto, Odelvis Dominico Speek, Yoandri Díaz Carmenate
 Niemiec
Trener: Stelian Moculescu, asystent trenera: Stewart Bernard
Marcus Popp, Thomas Kröger, Simon Tischer, Björn Andrae, Stefan Hübner, Jochen Schöps, Frank Dehne, Christian Pampel, Ralph Bergmann, Robert Kromm, Eugen Bakumovski, Norbert Walter
 Polska
Trener: Raúl Lozano, asystent trenera: Alojzy Świderek
Michał Winiarski, Piotr Gruszka, Daniel Pliński, Paweł Zagumny, Wojciech Grzyb, Łukasz Żygadło, Mariusz Wlazły, Łukasz Kadziewicz, Grzegorz Szymański, Sebastian Świderski, Piotr Gacek (libero), Michał Bąkiewicz
 Portoryko
Trener: Carlos Cardona, asystent trenera: Luis Ruiz
José Rivera, Gregory Berríos, Víctor Rivera, José Quiñones, Ángel Pérez, René Esteves, Luis Rodríguez, Víctor Bird, Roberto Muñiz, Héctor Soto, Alexis Matías, Enrique Escalante
 Rosja
Trener: Zoran Gajić, asystent trenera: Jarosław Antonow
Aleksandr Korniejew, Aleksandr Wołkow, Stanisław Diniejkin, Pawieł Abramow, Siergiej Grankin, Aleksiej Kazakow, Siemion Połtawski, Aleksandr Kosariew, Jurij Bierieżko, Aleksiej Wierbow, Siergiej Makarow, Aleksiej Kuleszow
 Serbia i Czarnogóra
Trener: Igor Kolaković, asystent trenera: Željko Bulatović
Dejan Bojović, Slobodan Boškan, Marko Samardžić (libero), Nikola Grbić, Vladimir Grbić, Novica Bjelica, Andrija Gerić, Goran Vujević, Ivan Miljković, Veljko Petković, Miloš Nikić, Marko Podraščanin
 Tunezja
Trener: Antonio Giacobbe, asystent trenera: Ben Younes Noureddine
Mohamed Trabelsi, Skander Ben Tara, Samir Sellami, Aymen Ben Brik, Chaker Ghezal, Khaled Belaid, Walid Ben Abbes, Noureddine Hfaiedh, Ghazi Guidara, Hichem Kaabi, Amine Besrour, Hosni Karamosly
 USA
Trener: Hugh McCutcheon, asystent trenera: Ronald Larsen
James Polster, Richard Lambourne, Phillip Eatherton, Donald Suxho, William Priddy, Ryan Millar, Riley Salmon, Thomas Hoff, Clayton Stanley, Gabriel Gardner, David McKienzie, Richard Brandon Taliaferro
 Wenezuela
Trener: Eliseo Ramos, asystent trenera: Ivan Nieto
Ismel Ramos, Joel Silva, Carlos Luna, Luis Díaz, Renzo Snchez, Ernardo Gómez, Carlos Tejeda, Iván Márquez, Thomas Ereu, Francisco Soteldo, Juan Carlos Blanco, Fredy Cedeno
 Włochy
Trener: Gian Paolo Montali, asystent trenera: Tomaso Totolo
Luigi Mastrangelo, Manuel Coscione, Valerio Vermiglio, Samuele Papi, Alberto Cisolla, Cristian Savani, Mirko Corsano, Alessandro Fei, Andrea Semenzato, Michał Łasko, Paolo Cozzi, Matej Černič

</doc>
<doc id="760459" url="https://pl.wikipedia.org/wiki?curid=760459" title="Renata Gazik">
Renata Gazik

Renata Gazik (z domu Henc, ur. 5 kwietnia 1972 w Piotrkowie Trybunalskim) – polska szachistka, mistrzyni międzynarodowa od 1996 roku.
Kariera szachowa.
W latach 1991–1998 sześciokrotnie wystąpiła w finałach mistrzostw Polski seniorek. Najlepszy wynik zanotowała w roku 1998 w Sopocie, zajmując VI miejsce. Od 1999 r. w turniejach klasyfikowanych przez Międzynarodową Federację Szachową startuje bardzo rzadko.
Najwyższy ranking w karierze osiągnęła 1 stycznia 1994 r., z wynikiem 2210 punktów zajmowała wówczas 8. miejsce wśród polskich szachistek.
Życie prywatne.
Mąż Renaty Gazik, Igor, jest słowackim szachistą i również posiada tytuł mistrza międzynarodowego. Ich córka, Veronika (ur. 1999), zdobyła w 2009 r. tytuł mistrzyni Polski do 10 lat, natomiast syn, Viktor (ur. 2001) – tytuł mistrza Europy juniorów do 10 lat w 2010 roku.

</doc>
<doc id="760461" url="https://pl.wikipedia.org/wiki?curid=760461" title="Poniatowa (wieś)">
Poniatowa (wieś)

Poniatowa – wieś w Polsce położona w województwie lubelskim, w powiecie opolskim, w gminie Poniatowa.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Poniatowa. We wsi funkcjonuje OSP (OSP Poniatowa Wieś) i klub sportowy (LZS Poniatowa Wieś).
Historia.
Poniatowa w drugiej połowie XIX wieku stanowiła wieś w powiecie nowoaleksandryjskim (puławskim), gminie Godów, parafii Chodel.
Według spisu z 1827 roku było tu 41 domów zamieszkałych przez 269 mieszkańców.
W XV wieku wieś Poniatów, w parafii Chodel, posiadała folwark i łany kmiece, z których dziesięcinę płacono do Kłodnicy (Długosz L.B. t. II, s.547).
Według registru poborowego powiatu lubelskiego z roku 1531, wieś Poniatowa, w parafii Kłodnica, miała 11 cząstkowych właścicieli nieposiadających kmieci, z tych jeden miał cały las, 7. po pół i 3 po ćwierci łanu, Ponadto na części zwanej Canimiri był jeden łan (Pawiński, Małopolska,358 i 370).
Uwagi.
"Wieś Poniatowa została założona w ramach prowadzonej przez Kazimierza Wielkiego polityki zasiedlania wschodnich ziem Polski. Lubelszczyzna obejmowała wówczas tereny przygraniczne, nękane przez najazdy, z tego też powodu osadnictwo było tu słabiej rozwinięte niż w innych regionach kraju. Od 1340 r. zaczęto przesiedlać na Lubelszczyznę rycerstwo, przede wszystkim z Małopolski, ówczesnego województwa krakowskiego i sandomierskiego. Szlachcie nadawano ziemię na własność, w zamian była zobowiązana do stawiania się na każde wezwanie zbrojne króla. W ten sposób, pod koniec XV w., na terenie Lubelszczyzny założono 178 wsi."
Poniatowa to także dawna nazwa wsi "Skrzynice" używana według Długosza w wieku XV (obecnie Skrzynice Pierwsze i Skrzynice Drugie) w powiecie lubelskim.

</doc>
<doc id="760464" url="https://pl.wikipedia.org/wiki?curid=760464" title="Klasyfikacja skończonych grup prostych">
Klasyfikacja skończonych grup prostych

Klasyfikacja skończonych grup prostych jest olbrzymim twierdzeniem z teorii grup, składającym się z ponad 500 artykułów zawierających w sumie ponad 10 000 stron, napisanych przez ponad 100 autorów. W większości artykuły te powstały pomiędzy 1955 a 1983 rokiem. Twierdzenie to klasyfikuje wszystkie istniejące skończone grupy proste.
Klasyfikacja.
Zgodnie z twierdzeniem, dowolna skończona grupa prosta jest jedną z poniższych:
Twierdzenie to ma konkretne zastosowanie w matematyce, ponieważ sporą część problemów dotyczących grup skończonych można sprowadzić do grup prostych, co dzięki klasyfikacji redukuje się do rozpatrzenia kolejnych przypadków.
Największą z grup sporadycznych została nazwana grupą monstrum. Reprezentacja macierzowa została skonstruowana dla wszystkich grup sporadycznych poza tą grupą. Spośród 26 grup sporadycznych, 20 zawiera się w grupie monstrum jako podgrupy lub grupy ilorazowe podgrup.

</doc>
<doc id="760465" url="https://pl.wikipedia.org/wiki?curid=760465" title="3 Armia Wojska Polskiego">
3 Armia Wojska Polskiego

3 Armia Wojska Polskiego (3 AWP) – związek operacyjny Wojska Polskiego.
6 października 1944 roku na wschodnich terenach Polski rozpoczęto organizację 3 AWP, w ramach Frontu Polskiego.
15 listopada 1944 roku, w związku z zaniechaniem tworzenia Frontu Polskiego, formowanie jednostki 3 Armii WP przerwano, a oddziały wcielono do 1 AWP, 2 AWP, Odwodu Naczelnego Dowództwa lub rozformowano. Uzbrojenie i sprzęt techniczny zwrócono do składnic 1 Frontu Białoruskiego.

</doc>
<doc id="760466" url="https://pl.wikipedia.org/wiki?curid=760466" title="Leśniczówka (Poniatowa)">
Leśniczówka (Poniatowa)

Leśniczówka – część miasta Poniatowa w Polsce położona w województwie lubelskim, w powiecie opolskim. Leży w północno-zachodniej części miasta, wzdłuż ulicy o nazwie Leśniczówka.
Historia.
Leśniczówka to dawna kolonia. W latach 1867–1954 należała do gminy Karczmiska w powiecie nowoaleksandryjskim / puławskim, początkowo w guberni lubelskiej, a od 1919 w woj. lubelskim. Tam 14 października 1933 weszła w skład gromady o nazwie "Leśniczówka " w gminie Karczmiska, składającej się z samej kolonii Leśniczówka.
Podczas II wojny światowej Leśniczówkę włączono do Generalnego Gubernatorstwa (dystrykt lubelski, Kreis Pulawy). W 1943 roku liczba mieszkańców wynosiła 182. Po wojnie ponownie w województwie lubelskim, jako jedna z 31 gromad gminy Karczmiska w powiecie puławskm.
W związku z reformą znoszącą gminy jesienią 1954 roku, Leśniczówkę włączono do nowo utworzonej gromady Poniatowa. 13 listopada 1954 gromada Poniatowa weszła w skład nowo utworzonego powiatu opolsko-lubelskiego w tymże województwie.
1 stycznia 1956 gromadę Poniatowa zniesiono w związku z nadaniem jej statusu osiedla, przez co Leśniczówka stała się integralną częścią Poniatowej. 18 lipca 1962 Poniatowa otrzymała prawa miejskie, w związku z czym Leśniczówka stała się obszarem miejskim.
1 stycznia 1973, w związku z kolejna reformą administracyjną kraju, Leśniczówkę (121 ha) wyłączono z Poniatowej, włączając ją do nowo utworzonej gminy Poniatowa. W latach 1975–1979 należała administracyjnie do województwa lubelskiego.
Samodzielność Leśniczówki utrzymała się niecałe siedem lat, bo już 1 grudnia 1979 włączono ją z powrotem do Poniatowej.

</doc>
<doc id="760468" url="https://pl.wikipedia.org/wiki?curid=760468" title="Abingdon-on-Thames">
Abingdon-on-Thames

Abingdon-on-Thames (lub Abingdon) – miasto leżące w południowej Anglii, w hrabstwie Oxfordshire, w dolinie rzeki Tamizy. Stolica i największe miasto dystryktu Vale of White Horse ("Dolina Białego Konia").
Zostało założone przez Anglosasów i przez wieki (od 675) jego historia związana była z miejscowym opactwem Benedyktynów pw. Św. Marii (pierwszym klasztorem w kraju) i wokół niego rozbudowywała się osada typu miejskiego. Z tego względu ocenia się, że Abingdon jest obecnie najstarszym miastem w Anglii, choć formalnie prawa miejskie uzyskał po kasacji opactwa w 1538, edyktem królewskim dopiero w 1556. 
W latach 1856–1963 do miasta docierała kolej. W 1867 dotychczasową stolicę hrabstwa Berkshire przeniesiono z Abingdon do Reading. Samo hrabstwo zostało wchłonięte w 1974 przez hrabstwo Oxfordshire.
W latach 1929–1980 w Abingdon funkcjonowała fabryka samochodów Morris Garages (MG). W latach 1932–1992 miała tu swoją bazę jednostka Królewskich Sił Lotniczych RAF.

</doc>
<doc id="760469" url="https://pl.wikipedia.org/wiki?curid=760469" title="Ozzmosis">
Ozzmosis

Ozzmosis – siódmy studyjny album brytyjskiego wokalisty Ozzy’ego Osbourne’a, wydany w roku 1995 (zob. 1995 w muzyce).
Według danych z kwietnia 2002 album sprzedał się w nakładzie 1 572 385 egzemplarzy na terenie Stanów Zjednoczonych.
Lista utworów.
Ścieżki bonusowe (2002 Remaster)

</doc>
<doc id="760471" url="https://pl.wikipedia.org/wiki?curid=760471" title="Nowy Świat (gazeta)">
Nowy Świat (gazeta)

Nowy Świat – dziennik ogólnopolski, założony 1991, przez środowiska konserwatywne, wydawany w Warszawie przez Niezależny Instytut Wydawniczy. Ostatni numer ukazał się 8 marca 1993.
Historia.
1 nr gazety ukazał się w weekend 30 listopada – 1 grudnia 1991 roku.
Na wiosnę 1992, redaktor naczelny gazety Piotr Wierzbicki poparł ministra obrony Jana Parysa (który skonfliktowany z prezydentem Lechem Wałęsą – został zmuszony do dymisji) i zaostrzył kurs gazety z neutralnej i konserwatywnej na zdecydowanie antywałęsowską. Niedługo potem sam Wierzbicki został zmuszony do dymisji. Zastąpił go na kilka miesięcy Jan Zaleski. Gazeta popadała w coraz większe tarapaty finansowe (przez kilka miesięcy letnich nie płaciła wynagrodzeń, część zespołu odeszła). Na jesieni 1992 Zaleskiego zastąpił dotychczasowy zastępca redaktora naczelnego (i pierwszy szef działu politycznego) Andrzej Karnkowski. 7 marca 1993 Jerzy Grohman ogłosił, wbrew poprzednim, wielokrotnym zapewnieniom o świetlanych perspektywach gazety (słynne wśród zespołu „nie rozumiem Państwa zaniepokojenia – właśnie dopływamy do portu”), że następnego dnia gazeta przestaje się ukazywać.
Redakcja.
Publikowali w niej m.in. Teresa Bochwic, Erazm Ciołek, Anita Gargas, Marek Gędek, Jarosław Maciej Goliszewski, Elżbieta Isakiewicz, Marek Jurczyński, Krzysztof Karwowski, Andrzej Tadeusz Kijowski – także jako KAT, Marek Krukowski, Piotr Jakucki, Amelia Łukasiak, Ryszard Nachiło, Włodzimierz Sochacki, Tomasz Sakiewicz, Maciej Wojciechowski, Leszek Żebrowski, Krzysztof Miklas, Paweł Zarzeczny.

</doc>
<doc id="760480" url="https://pl.wikipedia.org/wiki?curid=760480" title="Wojciech Żołądkowicz">
Wojciech Żołądkowicz

Wojciech Żołądkowicz (ur. 27 czerwca 1980 w Olsztynie) – polski aktor filmowy i teatralny, prezenter telewizyjny.
Życiorys.
W 2001 roku startował z listy KKW Akcji Wyborczej Solidarność Prawicy w wyborach parlamentarnych. Umieszczony na 13. pozycji zdobył w okręgu wyborczym nr 34 łącznie 38 głosów.
Ukończył Akademię Teatralną im. Aleksandra Zelwerowicza w Warszawie. Od 2006 współpracuje z Teatrem Współczesnym w Warszawie. W tym samym roku otrzymał nagrodę na XXIV Festiwalu Szkół Teatralnych w Łodzi za rolę Heinricha Manna w przedstawieniu "Opowieści Hollywoodu" Christophera Hamptona i Girtaka w Bezimiennym dziele Witkacego. Nominowany do nagrody Feliks Warszawski w kategorii za najlepszą drugoplanową rolę męską w "Sztuce bez tytułu" Antoniego Czechowa. Na antenie TVP1 prowadził cotygodniowy cykl pt. „Korona królów - taka historia...”, w którym omawiał rozmaite aspekty życia w średniowiecznej Polsce.

</doc>
<doc id="760484" url="https://pl.wikipedia.org/wiki?curid=760484" title="Oczy złożone">
Oczy złożone

Oczy złożone, oczy mozaikowe, oczy fasetkowe (l.poj. oko złożone – łac. "oculus compositus") – rodzaj oczu występujący u owadów, wijów i niektórych skorupiaków. Składają się z ułożonych w charakterystyczny wzór mozaikowy omatidiów (zwanych oczkami prostymi lub fasetkami), z których każdy posiada własną rogówkę, aparat dioptryczny, komórki barwnikowe i receptory i odbiera tylko wąski wycinek pola widzenia. Daje to obraz mozaikowy, który zostaje przetworzony w układzie nerwowym. Oko złożone dostrzega intensywność światła i jego zmiany, ale nie umożliwia ostrego widzenia kształtów. Pole widzenia oczu złożonych jest bardzo szerokie i może dochodzić nawet do 360° (u drapieżnych owadów). Oczy stawonogów dają im możliwość dostrzegania szerszej gamy barw, np. pszczoły widzą ultrafiolet, a także rozróżniają polaryzację światła. Ułatwia im to orientację przy pochmurnym niebie.
Istnieją 2 typy oczu złożonych:

</doc>
<doc id="760485" url="https://pl.wikipedia.org/wiki?curid=760485" title="Le Progrès">
Le Progrès

Le Progrès – francuski dziennik regionalny wydawany od 1859 w Lyonie. W 2005 jego średni nakład wynosił 136 tys. Dziennik dostępny jest głównie w dwóch departamentach regionu Rodan-Alpy: Rhône i Ain. Można go również znaleźć w sąsiednich departamentach: Loara, Górna Loara, Jura, Saona i Loara i Côte-d’Or.
Od lutego 2006 dziennik należy do grupy wydawniczej France Est Médias, wydawcy m.in. dziennika „L'Est républicain”. Wcześniej należał do grupy Socpresse, części koncernu Dassault.
Nazwa dziennika oznacza w języku francuskim „postęp”.

</doc>
<doc id="760486" url="https://pl.wikipedia.org/wiki?curid=760486" title="L'Est Républicain">
L'Est Républicain



</doc>
<doc id="760496" url="https://pl.wikipedia.org/wiki?curid=760496" title="Le Progres">
Le Progres



</doc>
<doc id="760500" url="https://pl.wikipedia.org/wiki?curid=760500" title="California Institute of Technology">
California Institute of Technology

California Institute of Technology (potocznie Caltech), Kalifornijski Instytut Techniczny – jedna z najlepszych amerykańskich uczelni niepublicznych, położona w Pasadenie w Kalifornii na przedmieściach Los Angeles.
Jest uczelnią stosunkowo niewielką, jeśli chodzi o liczbę studentów: w 2022 na studiach bakalarskich studiowały 982 osoby, pozostałą część stanowili głównie doktoranci. Największy nacisk kładzie na matematykę, nauki przyrodnicze i techniczne, i w tych dziedzinach absolwenci i pracownicy naukowi uczelni osiągają największe sukcesy: do 2020 absolwenci i pracownicy naukowi Kalifornijskiego Instytutu Technicznego otrzymali 47 Nagród Nobla.
Uczelnia zajmuje co roku wysokie lokaty w rankingach najlepszych uczelni na świecie. W 2020 roku The "Times Higher Education" World University Rankings sklasyfikował Caltech na 2 miejscu, natomiast w 2021 roku uczelnie zajęła 4. miejsce w QS World University Rankings oraz 8. miejsce w Academic Ranking of World Universities.
Caltech administruje również i zarządza Laboratorium Napędu Odrzutowego, głównym centrum badań kosmicznych NASA. Ponadto zarządza Obserwatorium Palomar, Owens Valley Radio Observatory, Caltech Submillimeter Observatory, W. M. Keck Observatory
oraz Kerckhoff Marine Laboratory.
Ma udział w zarządzaniu i badaniach naukowych prowadzonych w LIGO.

</doc>
<doc id="760514" url="https://pl.wikipedia.org/wiki?curid=760514" title="Lech Leciejewicz">
Lech Leciejewicz

Lech Leciejewicz (ur. 26 stycznia 1931 w Poznaniu, zm. 23 marca 2011) – polski archeolog i mediewista, profesor nauk humanistycznych.
Życiorys.
Studiował na Uniwersytecie Adama Mickiewicza w Poznaniu w latach 1949-1953. W latach 1951-1954 był pracownikiem Katedry Archeologii Uniwersytetu w Poznaniu. Od roku 1954 do przejścia na emeryturę pracował w Instytucie Historii Kultury Materialnej PAN, obecnym Instytucie Archeologii i Etnologii PAN. W latach 1973–2001 wykładał na Uniwersytecie Wrocławskim i od 1986 do 1999 na Uniwersytecie Śląskim w Katowicach. Był członkiem Polskiej Akademii Umiejętności.
Prowadził badania wykopaliskowe nad starożytną i średniowieczną kulturą Polski, Słowiańszczyzny i Europy. W Polsce kierował m.in. wykopaliskami w Młodzikowie, Poznaniu i Ujściu na terenie Wielkopolski oraz w Kołobrzegu na Pomorzu. Ponadto brał udział w wykopaliskach we Włoszech, Francji, Hiszpanii i Szwecji.

</doc>
<doc id="760517" url="https://pl.wikipedia.org/wiki?curid=760517" title="Caltech">
Caltech



</doc>
<doc id="760520" url="https://pl.wikipedia.org/wiki?curid=760520" title="Rossana Martini">
Rossana Martini

Rossana Martini (ur. 1926 w Empoli, zm. 1988 w Trieście) - włoska aktorka, Miss Włoch 1946.
Zwycięstwo w pierwszym powojennym konkursie na Miss Włoch otworzyło jej drogę do kariery filmowej; debiutowała w 1948 roku.
W roku 1988 zmarła na raka.

</doc>
<doc id="760521" url="https://pl.wikipedia.org/wiki?curid=760521" title="Sucha Czuba">
Sucha Czuba

Sucha Czuba (1696 m n.p.m.) – niewybitne wzniesienie w północno-zachodniej grani Kasprowego Wierchu, tej samej, w której dalej na północ znajdują się Myślenickie Turnie. Nieco na zachód od wierzchołka przebiega zielony szlak prowadzący z Kuźnic na Kasprowy Wierch. Zachodnie stoki Suchej Czuby opadają do Doliny Goryczkowej pod Zakosy, natomiast wschodnie – do Doliny Suchej Kasprowej.
Szlaki turystyczne.
Czasy przejścia podane na podstawie mapy.

</doc>
<doc id="760523" url="https://pl.wikipedia.org/wiki?curid=760523" title="Grupa monstrum">
Grupa monstrum

Grupa monstrum – największa grupa sporadyczna, tj. największa skończona grupa prosta nienależąca do żadnej z nieskończonych rodzin skończonych grup prostych. Zwykle oznaczana jest przez "M" bądź "F"1.
Historia.
Istnienie grupy monstrum zostało udowodnione przez Bernda Fischera i Roberta Griessa w 1973 roku. Po raz pierwszy konkretna konstrukcja grupy monstrum została zaprezentowana przez Griessa w 1982 jako grupa automorfizmów algebry Griessa, tj. pewnej 196883-wymiarowej przemiennej i niełącznej algebry.
Własności.
Rząd grupy monstrum zawiera kilkanaście różnych czynników pierwszych i ma ich kilkadziesiąt, licząc krotności:

</doc>
<doc id="760527" url="https://pl.wikipedia.org/wiki?curid=760527" title="Obiekt kosmiczny">
Obiekt kosmiczny

Obiekt kosmiczny – sztuczny obiekt przeznaczony do umieszczenia w przestrzeni poza Ziemią lub znajdujący się tam, np. sztuczny satelita, próbnik, statek załogowy . Naturalne obiekty fizyczne znajdujące się w przestrzeni kosmicznej to ciała niebieskie. 

</doc>
<doc id="760531" url="https://pl.wikipedia.org/wiki?curid=760531" title="Monte Cook">
Monte Cook

Monte Cook (urodzony 29 stycznia 1968 w Watertown w stanie Dakota Południowa) – amerykański projektant i twórca gier, w szczególności gier fabularnych.
Cook tworzył gry fabularne od roku 1988; większość jego wczesnych dzieł jest związana z wydawnictwem Iron Crown Enterprises. W tym czasie uwagę fanów i krytyków przyciągnął tworząc łączący wiele gatunków setting Dark Space. Później, gdy zaczął pracować dla TSR Hobbies, skoncentrował się na tworzeniu produktów z linii Planescape. Niedługi czas po tym, gdy TSR zostało wykupione przez Wizards of the Coast, zajął się on wraz ze Skipem Williamsem i Jonathanem Tweetem tworzeniem swojego prawdopodobnie najsłynniejszego dzieła – trzeciej edycji systemu "Dungeons and Dragons" (i zarazem całego Systemu d20). Cook odpowiadał także za Przewodnik Mistrza Podziemi (ang. "Dungeon Master's Guide"), którego jest głównym autorem.
Cook opuścił wydawnictwo Wizards of the Coast w 2002 roku i założył własne (Malhavoc Press), by móc niezależnie wydawać dodatki do Systemu d20. Pierwszy produkt wydawnictwa, "The Book of Eldritch Might", natychmiast po wydaniu stał się sukcesem – wpłynęło na to między innymi nowatorskie w branży gier fabularnych zastosowanie formatu PDF. Podręcznik ten (tak jak i inne dodatki tworzone przez Malhavoc) był początkowo wydawany tylko w formie elektronicznej, później jednak wydawnictwo White Wolf wypuściło go także w tradycyjnej formie papierowej. Najbardziej znanym podręcznikiem, który wyszedł spod ręki Monte Cooka w Malhavoc był prawdopodobnie "Arcana Unearthed", podręcznik opisywany przez Cooka jako "inna wersja Podręcznika Gracza" (ang. "variant Player's Handbook").
Cook wzbudził kontrowersje w 2004 roku, gdy zaczął sprzedawać swoje elektroniczne materiały do d20 tylko za pomocą sklepu DriveThruRPG.com, który używał systemu zabezpieczeń DRM. Ugiął się jednak pod presją fanów i ponownie zaczął sprzedawać swoje produkty jako standardowe PDFy. Sklep DriveThruRPG niedawno postąpił identycznie.
Malhavoc w sierpniu 2006 roku wydało Ptolus, setting bazujący na autorskim świecie, który był używany w czasie playtestów trzeciej edycji D&amp;D. Opasła książka (około 700 stron; liczba, którą można śmiało podwoić, jeśli wliczy się dołączony do podręcznika CD-ROM) zasłynęła jako prawdopodobnie najdroższy produkt wydany kiedykolwiek w branży gier RPG. Ptolus odniósł wielki sukces mimo swej ceny wynoszącej w przybliżeniu 120 dolarów.
Niedługo po wydaniu settingu Ptolus, który Cook zawsze określał jako szczyt jego ambicji, jeśli chodzi o wydawnictwo Malhavoc, zapowiedział, iż w najbliższej przyszłości będzie się koncentrował na pisaniu powieści i innych rodzajach aktywności (których dotychczas nie sprecyzował) a nie na grach fabularnych. White Wolf zapowiedział, iż ostatnim na tę chwilę podręcznikiem Monte Cooka będzie "Monte Cook's World of Darkness", przedstawiający jego wizję Świata Mroku. Premiera tego podręcznika została zapowiedziana na 2007 rok, na konwent GenCon.

</doc>
<doc id="760533" url="https://pl.wikipedia.org/wiki?curid=760533" title="Raffaella Baracchi">
Raffaella Baracchi

Raffaella Baracchi (ur. 25 marca 1965 w Turynie) - włoska aktorka.
W 1983 roku zdobyła tytuł Miss Włoch, który przyniósł jej sporą popularność. W 1986 roku zadebiutowała jako aktorka w filmie "Tenente dei carabinieri". Na początku lat dziewięćdziesiątych XX wieku wycofała się z przemysłu filmowego.

</doc>
<doc id="760537" url="https://pl.wikipedia.org/wiki?curid=760537" title="Tank, Light, Mk II">
Tank, Light, Mk II

Tank, Light, Mk II - brytyjski czołg lekki skonstruowany w okresie międzywojennym.
Historia.
W 1929 roku w zakładach Carden-Loyd skonstruowano czołg "Tank, Light, Mk I" będący wyposażoną w wieżę wersją rozwojową tankietki "Vickers Carden Loyd Mark VI". Zbudowano tylko pięć takich czołgów, a następnie z powodu braku nabywców produkcję wstrzymano. Pomimo tego niepowodzenia kontynuowano rozwój tej konstrukcji. Czołg wyposażono w nową, większą wieżę "No 1 Mk I" i mocniejszy silnik. Na zamówienie armii brytyjskiej w zakładach "Vickers Armstrong Ltd". zbudowano 12 czołgów oznaczonych jako "Tank, Light, Mk II". Następnie wyprodukowano 29 czołgów wersji "Mk IIB" posiadających udoskonaloną wieżę "No 1 Mk II" i dwa zbiorniki paliwa, a później 21 czołgów "Mk IIB" które ponownie miały pojedynczy zbiornik paliwa, ale o większej niż w wersji "Mk II" pojemności.
W okresie międzywojennym czołgi "Mk II" były używane bojowo przez armię brytyjska w Palestynie i Indiach. W chwili wybuchu II wojny światowej czołgi "Mk II" były używane głównie do szkolenia. Kilka wozów tego typu zostało w 1940 roku użytych bojowo w Afryce Północnej przez brytyjską 7th Armoured Division, w 1941 roku chrzest bojowy w Somalii i Abisynii przeszły czołgi "Mk II" (i zbliżone konstrukcyjnie "Tank, Light, Mk III") armii południowoafrykańskiej. Kilka czołgów tego typu znalazło się także na wyposażeniu armii australijskiej, ale były one używane tylko do szkolenia.
Opis.
"Tank, Light, Mk II" miał budowę klasyczną. W tylnej części kadłuba znajdował się sześciocylindrowy, rzędowy, chłodzony cieczą silnik gaźnikowy "Rolls-Royce" o mocy 49 kW. Silnik napędzał umieszczone z przodu kadłuba koła napędowe. Z każdej strony znajdowały się cztery koła jezdne zblokowane w dwa wózki, amortyzowane poziomymi sprężynami śrubowymi. Koło napinające znajdowało się z tyłu. Każda gąsienica o szerokości 240 mm była podtrzymywana przez trzy rolki. Uzbrojeniem był karabin maszynowy Vickers kalibru 7,7 mm.

</doc>
<doc id="760538" url="https://pl.wikipedia.org/wiki?curid=760538" title="Jacek Borcuch">
Jacek Borcuch

Jacek Borcuch (ur. 17 kwietnia 1970 w Kwidzynie) – polski aktor, reżyser i scenarzysta.
Życiorys.
Studiował filozofię na Uniwersytecie Warszawskim oraz aktorstwo w Akademii Teatralnej w Warszawie i Studium Wokalno-Aktorskim przy Teatrze Muzycznym w Gdyni.
Rozpoczął karierę w 1990 jako aktor, grając w Teatrze Muzycznym w Gdyni. Grał także w Teatrze Rampa w Warszawie, Operze i Operetce w Szczecinie, w spektaklach Teatru Telewizji oraz występował epizodycznie w filmach i serialach. 
W 1999 zagrał jedną z głównych ról w filmie Krzysztofa Krauzego "Dług" oraz zadebiutował jako reżyser filmem "Kallafiorr", w którym również wystąpił i do którego napisał scenariusz. W następnych latach wyreżyserował film "Tulipany" (2004) oraz zagrał w filmach m.in. Krzysztofa Zanussiego ("Suplement", "Persona non grata") czy Juliusza Machulskiego ("Ile waży koń trojański?").
W 2009 wyreżyserował "Wszystko, co kocham." Film został bardzo dobrze przyjęty przez środowisko filmowe i publiczność – był polskim kandydatem do Oscara 2011 w kategorii Najlepszy Film Nieanglojęzyczny, wygrał Złotego Klakiera i Złotego Kangura na 34. Festiwalu Polskich Filmów Fabularnych w Gdyni, Złotą Kaczkę dla najlepszego polskiego filmu o miłości, a podczas 13. ceremonii wręczenia Orłów Borcuch został nagrodzony za najlepszy scenariusz oraz otrzymał Nagrodę Publiczności. Był to jego pierwszy film, który brał udział w Konkursie Głównym na Sundance Film Festival. Jego późniejsze filmy, "Nieulotne" (2013) i "Słodki koniec lata" (2019), miały premierę podczas festiwalu i również zakwalifikowały się do głównego konkursu.
Wyreżyserował serial "Mrok" oraz kilka odcinków seriali: "Samo życie", "Magda M.", "Bez tajemnic", "Prawo Agaty." 
Jest członkiem zespołu Physical Love.
Życie prywatne.
Jest starszym bratem kompozytora Daniela Blooma. W latach 2004–2012 był mężem aktorki Ilony Ostrowskiej, z którą ma córkę Miłosławę (ur. 2006). 

</doc>
<doc id="760541" url="https://pl.wikipedia.org/wiki?curid=760541" title="Henryk Słonina">
Henryk Słonina

Henryk Słonina (ur. 25 marca 1939 w Kamieniu, zm. 1 marca 2020 w Nowym Dworze Gdańskim) – polski polityk, samorządowiec, w latach 1998–2010 prezydent Elbląga.
Życiorys.
Syn Władysława i Bronisławy. Ukończył studia na Wydziale Ekonomiczno-Pedagogicznym Akademii Rolniczo-Technicznej w Olsztynie. Przez około 20 lat pracował w szkolnictwie jako nauczyciel, kierownik szkoły, inspektor oświaty, dochodząc do stanowiska zastępcy kuratora województwa elbląskiego. W latach 1982–1990 i ponownie w okresie 1994–1998 pełnił funkcję wiceprezydenta Elbląga.
W 1998 został wybrany przez radę miejską na urząd prezydenta miasta. W wyborach samorządowych w 2002, startując z listy KKW SLD-UP, skutecznie ubiegał się o reelekcję, wygrywając w drugiej turze. W 2004 zawiesił członkostwo, a następnie formalnie wystąpił z Sojuszu Lewicy Demokratycznej. W kolejnych wyborach, startując z listy koalicji Lewica i Demokraci, został wybrany już w pierwszej turze. W 2010 ubiegał się o reelekcję na stanowisko prezydenta Elbląga w wyborach samorządowych z ramienia lokalnego komitetu (przy poparciu m.in. PSL). W pierwszej turze wyborów uzyskał ponad 10 tys. głosów (ok. 30%), zajmując 2. miejsce spośród 5 kandydatów i przechodząc do drugiej tury wyborów razem z Grzegorzem Nowaczykiem. W drugiej turze głosowania uzyskał ponad 12 tys. głosów (ok. 40%), przegrywając ze swoim konkurentem. Wszedł też ponownie do rady miejskiej, jednak zrezygnował z mandatu. 9 grudnia 2010 zakończył urzędowanie na stanowisku prezydenta.
1 lutego 2013 objął funkcję doradcy marszałka warmińsko-mazurskiego Jacka Protasa. Rok później zrezygnował z funkcji doradcy. W przedterminowych wyborach na prezydenta Elbląga w tym samym roku poparł startującego z własnego komitetu Witolda Wróblewskiego z PSL.
Przez szereg lat był działaczem Towarzystwa Przyjaciół Dzieci, w tym prezesem Zarządu Powiatowego oraz wiceprezesem Zarządu Wojewódzkiego w Elblągu). W 2010 zasiadał w Narodowej Radzie Rozwoju przy prezydencie RP Lechu Kaczyńskim.
Zmarł 1 marca 2020 w szpitalu w Nowym Dworze Gdańskim. Po jego śmierci w Ratuszu Staromiejskim w Elblągu wyłożono księgę kondolencyjną. 3 marca 2020 uroczystą mszą świętą pożegnalną w kościele Miłosierdzia Bożego w Elblągu rozpoczęto uroczystości pogrzebowe Henryka Słoniny. 4 marca 2020, po uroczystej mszy pogrzebowej w kościele Najświętszego Serca Pana Jezusa w Stegnie pod przewodnictwem biskupa seniora elbląskiego Jana Styrny, były prezydent Elbląga został pochowany na miejscowym cmentarzu.
Odznaczenia i upamiętnienie.
W 2003 otrzymał Krzyż Oficerski Orderu Odrodzenia Polski (2003). Odznaczony również Brązowym i Srebrnym Krzyżem Zasługi oraz Medalem Komisji Edukacji Narodowej.
W 2022 został patronem sali koncertowej Ratusza Staromiejskiego w Elblągu.

</doc>
<doc id="760543" url="https://pl.wikipedia.org/wiki?curid=760543" title="NG Evangelion">
NG Evangelion



</doc>
<doc id="760545" url="https://pl.wikipedia.org/wiki?curid=760545" title="Bawarska Republika Rad">
Bawarska Republika Rad

Bawarska Republika Rad (niem. "Bayerische Räterepublik" lub też "Münchner Räterepublik", baw. "Volksstaat Bayern") – powołana w drodze rewolucji 13 kwietnia 1919 republika socjalistyczna na terenie Bawarii, podczas rewolucji listopadowej 1918/1919.
Wprowadzenie.
Królestwo Bawarii przed wybuchem I wojny światowej było słabo zindustrializowanym landem Niemiec, w porównaniu do Prus i innych północnych państewek niemieckich. Robotnicy, klasa najbardziej skłonna poprzeć rewolucję komunistyczną, byli w zdecydowanej mniejszości w społeczeństwie Monachium, nie mówiąc o całym królestwie. Przewagę mieli konserwatywni chłopi, identyfikujący się z partiami prawicowymi, nie zaś z socjaldemokratami lub komunistami. Ta tendencja była wzmacniana przez silny partykularyzm bawarski we wszystkich warstwach społecznych.
. 7 listopada 1918 obalono pokojowo monarchię bawarską, a Bawaria stała się republiką. Przywódcą Republiki, wyłonionym w porozumieniu szybko powołanych rad robotniczych, chłopskich i żołnierskich, został Kurt Eisner, przywódca USPD w Bawarii. Rady te, co należy zaznaczyć, były do pewnego stopnia reprezentacją Bawarczyków o demokratycznych lub socjalistycznych poglądach, aczkolwiek w większości byli konserwatyści nieuznający rad robotniczych. W skład rządu weszła też bawarska SPD.
Skutki zamachu na Kurta Eisnera.
Partia USPD przegrała wybory do landtagu bawarskiego 12 stycznia 1919 r., otrzymując tylko 2,5% głosów i trzy mandaty, a zwycięzcą była konkurencyjna socjaldemokratyczna SPD (33%). Wynik wywołał rozruchy skrajnej lewicy w Monachium. 21 lutego skrajny prawicowiec Anton Graf von Arco auf Valley zastrzelił idącego do parlamentu Kurta Eisnera. Większość niemieckich historyków zgadza się, że gdyby nie doszło do zamachu, to Eisner zrzekłby się stanowiska premiera Bawarii. Śmierć Eisnera pobudziła do działania bawarską lewicę. 1 marca powołano rząd SPD Martina Segitza, lecz nie udało mu się sformować gabinetu. Prowadzono próby stworzenia koalicji SPD ze skrajną lewicą, lecz nie przyniosły one efektu i doprowadziły do dalszego rozwarstwienia politycznego. Powołany 17 marca poprzez landtag bawarski rząd SPD Johannesa Hoffmanna starał się prowadzić umiarkowaną politykę. Wiadomości o przejęciu władzy przez komunistów na Węgrzech, rewolucja komunistyczna w Austrii oraz destabilizacja polityczna w innych regionach Republiki Weimarskiej wzmacniały skrajne nastroje na lewicy i prawicy bawarskiej.
Pierwsza Bawarska Republika Rad.
W nocy z 6 na 7 kwietnia 1919 powołano pierwszą Bawarską Republikę Rad, przez przedstawicieli KPD i USPD. W literaturze przedmiotu istnieje kilka teorii na temat niespodziewanego poparcia komunistów przez Ernsta Schneppenhorsta, przedstawiciela SPD. Według Allana Mitchella Schneppenhorst próbował ustabilizować sytuację przez zmuszenie KPD do przejęcia odpowiedzialności w ramach rządu koalicyjnego oraz kontroli ich przez SPD. Pospiesznie zwołana konferencja liderów SPD w Norymberdze odrzuciła większością 47 głosów przeciw 6 powołanie Pierwszej Republiki i zażądała wycofania przez Schneppenhorsta poparcia dla tego pomysłu. Ernst Schneppenhorst wrócił z decyzją przywództwa bawarskiej SPD po ogłoszeniu Bawarskiej Republiki Rad, wieczorem 6 kwietnia. Lokalna SPD straciła od tego momentu wpływ na rozwój wydarzeń, czego najlepszym przykładem może być dezorganizacja monachijskiej SPD. W głosowaniu nad poparciem Bawarskiej Republiki Rad z 20 tysięcy członków głosowała 1/3, a głosy podzieliły się po połowie z niewielką przewagą przeciwników współpracy.
"Pseudo” Republika Rad, jak nazwali ją komuniści bawarscy, była okresem całkowitego chaosu i rozprężenia. Obwieszczenia, proklamacje, rozkazy i kontrrozkazy były tworzone, publikowane i rozpowszechniane w hektycznym tempie. Najbardziej znanym ministrem tego rządu był minister spraw zagranicznych dr Franz Lipp, który poinformował Lenina 10 kwietnia drogą radiową, że „proletariat Górnej Bawarii jest zjednoczony” ale „zbieg Hoffmann zabrał ze sobą klucz do mojej ministerialnej toalety”. Komintern nie dysponował w owym czasie jakimikolwiek informacjami na temat Bawarskiej Republiki Rad, tak samo jak bawarscy komuniści nie dysponowali informacjami na temat ówczesnych posunięć bolszewików w Rosji.
8 kwietnia władzę po rezygnacji Ernsta Niekischa przejął Ernst Toller, 25-letni poeta i słabo znany polityk. Poparł on Bawarską Republikę Rad i objął ster rządów „nie chcąc opuszczać mas w potrzebie”.
Rządy komunistów.
Próba odbicia Bawarii przez republikańskie wojska wierne socjaldemokratycznemu rządowi Hoffmanna 13 kwietnia 1919 r. w Niedzielę Palmową zakończyła się tego samego dnia klęską. Doszło do starć ulicznych (znanych jako „pucz w Niedzielę Palmową”), w wyniku których zginęło 17 osób, a w Bawarii ogłoszono stan wojny. Jednocześnie tego samego dnia zgromadzone w Hofbräuhaus Rady Robotnicze i Żołnierskie Monachium wybrały Eugene Levine’a szefem czteroosobowej Rady Wykonawczej i szefem egzekutywy Bawarskiej Republiki Rad. Levine przejmując władzę nad Monachium sprzeciwił się rozkazom centrali KPD w Berlinie, odrzucającym zbrojne powstania „nawet gdyby lokalny albo chwilowy sukces byłby możliwy”. Sukces komunistów w stolicy Bawarii był sukcesem lokalnym – 10 kwietnia wojska rumuńskie wkroczyły do komunistycznych Węgier, austriackie rządowe jednostki 18 kwietnia stłumiły powstanie komunistyczne w Wiedniu. Niemcy północne były kontrolowane przez rząd i Freikorpsy – ochotnicze formacje paramilitarne złożone z byłych żołnierzy. Oszacowanie liczby żołnierzy bawarskiej Armii Czerwonej jest niemożliwe ze względu na chaos panujący w tej formacji. Około 20 tysięcy karabinów zostało rozdanych przez dowódcę, 26-letniego marynarza Rudolfa Egelhofera, lecz prawie na pewno większość tej broni nie została użyta w obronie miasta.
Blokada narzucona Monachium przez socjaldemokratyczny rząd oraz chaos panujący w mieście znacząco utrudniały zaopatrzenie miasta. Produkcja przemysłowa ze względu na strajk robotników 14 kwietnia oraz brak węgla stanęła aż do odbicia miasta przez siły rządowe. Żywność uzyskiwana w niekontrolowanych przez rząd rekwizycjach była kierowana do Armii Czerwonej, nie zaś do ludności. Problemem było także zaopatrzenie w gotówkę – drukarnia w Dachau drukowała na rzecz bawarskiego rządu komunistycznego pieniądze Bawarskiego Państwowego Banku pomimo wygaśnięcia ich ważności z dniem 1 kwietnia 1919 r..
Komuniści bardzo szybko stali się niepopularni zarówno wśród ludności miasta jak i rad robotniczych i żołnierskich. Po rozpowszechnieniu drukiem zarzutów Ernsta Tollera wobec komunistów Rady Robotnicze i Żołnierskie w Hofbräuhaus przegłosowały wotum nieufności wobec rządu Levine, który złożył dymisję 27 kwietnia. Nowy rząd Bawarskiej Republiki Sowieckiej próbował negocjować pokój z socjaldemokratycznym rządem Bawarii, ale Berlin rozkazał Hoffmanowi poinformować rząd Bawarskiej Republiki Rad o konieczności bezwarunkowej kapitulacji Bawarczyków i wydaniu wszystkich liderów komunistycznego rządu. Odpowiedzią Armii Czerwonej na chęć rozmów komunistów z Berlinem było zabarykadowanie ulic Monachium i wydanie obwieszczeń o „zdradzie” rad robotniczych.
Interwencja wojskowa sił rządowych.
Rząd Republiki Weimarskiej podjął w końcu decyzję o interwencji wojsk rządowych – Reichswehry, która skierowała 30-tysięczną grupę bojową dowodzoną przez gen. Burgharda von Oven, posiadającą lotnictwo i pociąg pancerny. Wspierały je lokalne Freikorpsy. Atak na miasto planowano na 2 maja, żeby uniknąć walk w symboliczne dla komunistów Święto Pracy, jednak na skutek podjętego przez komunistów pod wodzą komendanta miasta Rudolfa Egelhofera 1 maja po południu rozstrzeliwania prawicowych zakładników, już tego dnia Freikorpsy i wojska rządowe rozpoczęły atak na Monachium. Walki skończyły się wraz z poddaniem się głównego terminala kolejowego i baraków wojskowych 3 maja i próbą ucieczki Egelhofera, którego złapano i zastrzelono. Podczas walk zginęło ok. 600 osób, z tego ponad połowa cywilów; wojska rządowe straciły 38 zabitych. W trakcie zdobywania miasta oraz po jego wyzwoleniu Freikorpsy wykazały się wyjątkową brutalnością. Między innymi, 7 maja 21 członków katolickiego klubu robotników w Monachium zostało wziętych omyłkowo za komunistycznych bojówkarzy i zamordowanych, co wstrząsnęło miastem. W trakcie zajmowania Monachium przez Freikorpsy zamordowano około 700 osób.
Efekty.
Ogółem wytoczono około 5 tysięcy spraw sądowych w związku z wydarzeniami w Bawarii. Rudolf Egelhofer i Gustav Landauer zostali zamordowani bez sądu. Ernst Niekisch otrzymał wyrok dwóch lat więzienia. Przywódca Bawarskiej Republiki Rad Eugen Levine, symbol sowieckiego reżimu w oczach opinii publicznej Niemiec pomimo swojej błyskotliwej mowy obrończej został stracony 5 czerwca 1919 r..
Rewolucja z 1919 była końcowym momentem transformacji Bawarii z liberalnego landu Cesarstwa Niemieckiego w twierdzę skrajnej prawicy. Przywrócony do władzy rząd Hoffmanna musiał się liczyć z silnymi w Bawarii Freikorpsami i zwolennikami restytucji cesarstwa. W propagandzie narodowosocjalistycznej i skrajnie prawicowej pojawiały się wątki antysemickie, nawiązujące do żydowskiego pochodzenia przywódców rewolucji w Bawarii (Eisner, Ernst Toller, Gustav Landauer).

</doc>
<doc id="760548" url="https://pl.wikipedia.org/wiki?curid=760548" title="Teodor Bensch">
Teodor Bensch

Teodor Bensch (ur. 13 marca 1903 w Buku, zm. 7 stycznia 1958 w Szczecinie) – polski duchowny katolicki, profesor prawa kanonicznego, biskup tytularny, administrator diecezji warmińskiej i gorzowskiej.
Życiorys.
Był synem Józefa i Kazimiery z Trzcińskich. Szkołę elementarną ukończył prawdopodobnie w Buku. Potem uczęszczał do szkoły średniej w Lesznie, następnie ukończył studia na wydziale prawno-ekonomicznym Uniwersytetu Poznańskiego (1927). Podjął z kolei studia w seminarium duchownym w Gnieźnie, teologię studiował w Poznaniu. Tamże przyjął święcenia kapłańskie 12 czerwca 1932. Pracował jako wikariusz parafii św. Mikołaja w Lesznie. W 1936 obronił doktorat z prawa kanonicznego na Katolickim Uniwersytecie Lubelskim i wyjechał na rok do Rzymu, gdzie odbył studia administracyjno-prawne przy Trybunale Roty Rzymskiej i Kongregacji Soboru. Po powrocie do kraju został zastępcą profesora prawa kanonicznego na Katolickim Uniwersytecie Lubelskim (1937-1939).
W latach 1941-1944 wykładał prawo kanoniczne w Lubelskim Seminarium Duchownym w Krężnicy Jarej, jednocześnie był obrońcą węzła małżeńskiego w Sądzie Biskupim w Lublinie. Brał udział w tajnym nauczaniu, wykładając prawo kanoniczne na konspiracyjnym Uniwersytecie Ziem Zachodnich w Warszawie (1943-1944). W 1944 powrócił do wykładów na Katolickim Uniwersytecie Lubelskim, od 1946 był członkiem czynnym Towarzystwa Naukowego KUL. Pracę naukowo-dydaktyczną przerwała w sierpniu 1945 nominacja prymasa Augusta Hlonda na administratora apostolskiego przyłączonej do Polski części diecezji warmińskiej. Na Warmii pracował do stycznia 1951, kiedy został zmuszony do ustąpienia przez władze państwowe. Przeszedł do pracy w sekretariacie prymasa Polski.
26 kwietnia 1951 Bensch został mianowany biskupem tytularnym Tabuda, z przeznaczeniem na rządcę terenów diecezji berlińskiej i wrocławskiej oraz prałatury pilskiej w granicach Polski, z siedzibą w Gorzowie Wielkopolskim. Nie mógł objąć rządów wobec sprzeciwu władz państwowych i pozostał w sekretariacie prymasa. Sakrę biskupią przyjął 21 września 1954 w Poznaniu, z zachowaniem dyskrecji; konsekratorem był arcybiskup poznański Walenty Dymek, któremu towarzyszyli biskup pomocniczy poznański Franciszek Jedwabski i biskup pomocniczy gnieźnieński Lucjan Bernacki. Napięte stosunki na linii państwo-Kościół katolicki nadal uniemożliwiały Benschowi objęcie diecezji gorzowskiej; nastąpiło to dopiero po wydarzeniach października 1956 w grudniu tegoż roku. Bensch, który kierował diecezją w charakterze specjalnego delegata prymasa z uprawnieniami biskupa rezydencjalnego (oraz nową stolicą tytularną Tentyris), zmarł niewiele ponad rok po ingresie i został pochowany w katedrze gorzowskiej. Poświęcone mu epitafium znalazło się również w katedrze olsztyńskiej.
Administrator diecezji warmińskiej.
Rządy w diecezji warmińskiej objął Teodor Bensch w trudnej sytuacji powojennej. 15 sierpnia 1945 prymas Hlond, dysponujący nadzwyczajnymi pełnomocnictwami, powierzył mu obowiązki administratora diecezji warmińskiej w miejsce zmuszonego do wyjazdu niemieckiego ordynariusza Maximiliana Kallera. Administrator otrzymał prawa i obowiązki biskupa rezydencjalnego. Wobec nowej sytuacji zdecydował się na przeniesienie stolicy diecezji do Olsztyna - Frombork bowiem znalazł się w nowych granicach na obrzeżu diecezji, a siedziba seminarium Braniewo uległo wielkim zniszczeniom (zrujnowany został m.in. zaledwie kilkunastoletni nowy budynek seminaryjny). Bensch sprowadził z ruin seminarium archiwalia i księgozbiór do Olsztyna, podejmując starania o wznowienie działalności. Udało mu się doprowadzić do otwarcia niższego seminarium w marcu 1946 oraz wyższego seminarium trzy lata później (17 października 1949).
Swoją siedzibą administrator Bensch uczynił plebanię kościoła św. Jakuba w Olsztynie, gdzie proboszczem był wcześniejszy wikariusz kapitulny diecezji Jan Hanowski. W ciągu kilkuletnich rządów Benscha tymczasowa kuria przenosiła się po Olsztynie - najpierw na ul. Mariańską, potem ul. Staszica, by powrócić na plebanię św. Jakuba. Na ul. Mariańskiej mieściło się seminarium (całe wyższe i część niższego), filie seminarium niższego - w Ornecie i Fromborku. Do grona bliskich współpracowników administratora zaliczało się kierownictwo seminarium - pierwszy rektor Józef Łapot, wicerektor Jan Obłąk, ojciec duchowny Antoni Jagłowski. Bensch, jako dawny profesor Katolickiego Uniwersytetu Lubelskiego, dbał o współpracę seminarium „Hosianum” z tą uczelnią, m.in. zapraszając na gościnne wykłady profesorów z Lublina. Organizował również lubelskim studentom i profesorom wypoczynek wakacyjny w diecezji warmińskiej.
Skomplikowana sytuacja narodowościowa powojennej Warmii miała znaczenie także dla pracy władz diecezji. Bensch znał język i kulturę niemiecką i z życzliwością odnosił się do dawnej administracji kościelnej. Z powodzeniem współpracował zarówno z duchownymi przedwojennymi, jak i przybywającymi z Polski oraz terenów kresowych. Sekretarzem kurii uczynił warmińskiego księdza Wojciecha Zinka, kanclerzem został Stanisław Kobyłecki, a wikariuszem generalnym Mieczysław Karpiński (dwaj ostatni pochodzący z diecezji łuckiej). Administrator Bensch obsadzał placówki przede wszystkim duchownymi napływającymi spoza Warmii (co wynikało z dużych potrzeb duszpasterskich), organizował zbiórki pieniężne na odbudowę kościołów, rozwijał działalność charytatywną, odbywał wizytacje parafii. Przyczynił się do ożywienia działalności stowarzyszeń wiernych - Żywego Różańca, Kongregacji Tercjarskich, Sodalicji Mariańskiej, Krucjat Eucharystycznych, Bractw Trzeźwości. Wzrosło również znaczenie tradycyjnych sanktuariów warmińskich - Gietrzwałdu, Świętej Lipki i Głotowa.
Wobec praktycznego zaprzestania działalności przez kapitułę warmińską – kilku duchownych zostało zamordowanych przez wkraczających Rosjan, kilku wyjechało do Niemiec, dziekan Alojzy Marquardt został aresztowany i zesłany na Syberię - prymas Hlond zalecił tuż przed swoją śmiercią powołanie zespołu konsultorów diecezjalnych, co Bensch uczynił 20 października 1948. Dwa lata później administrator kierował obchodami 5-lecia polskiej administracji diecezjalnej i podejmował na Warmii nowego prymasa, Stefana Wyszyńskiego. Prymas dokonał m.in. objazdu ważniejszych placówek diecezjalnych. Bensch za swoje największe osiągnięcie w tym pięcioleciu uważał reaktywowanie seminarium „Hosianum”.
W styczniu 1951 władze państwowe zażądały odsunięcia Benscha z funkcji administratora. 26 stycznia 1951 Bensch został zmuszony do wyjazdu z Olsztyna, a wybór tymczasowego rządcy diecezji odbył się pod kontrolą władz. Wikariuszem kapitulnym z wyboru zespołu konsultorów diecezjalnych został ks. Wojciech Zink, zaakceptowany następnie także przez prymasa Wyszyńskiego.
Administrator diecezji gorzowskiej.
Odsunięty przez władze Teodor Bensch znalazł się w sekretariacie prymasa Wyszyńskiego i kilka miesięcy później uzyskał papieską nominację na administratora przyszłej diecezji gorzowskiej, tj. włączonych do Polski części diecezji berlińskiej i wrocławskiej oraz prałatury pilskiej. Nadal pozostając w niełasce władz państwowych nie mógł objąć rządów, a sakrę biskupią przyjął dopiero we wrześniu 1954, z zachowaniem dyskrecji. Po odwilży politycznej odbył ingres do katedry w Gorzowie 16 grudnia 1956, z tytułem specjalnego delegata prymasa Polski i uprawnieniami biskupa rezydencjalnego.
W czasie krótkich rządów w Gorzowie udało mu się m.in. wznowić „Gorzowskie Wiadomości Kościelne”. Na łamach tego pisma opublikował artykuł "Biuro parafialne jako ośrodek oddziaływania duszpasterskiego" (nr 3 z 1959) oraz "Instrukcję dla delegatów Sądu Duchownego" (nr 1 z 1957). Erygował nowe parafie, przyczynił się do ożywienia katechizacji, organizował duszpasterstwo osób głuchoniemych. Zmarł w styczniu 1958, a jego następcą w diecezji gorzowskiej został Wilhelm Pluta, początkowo również jako delegat prymasa Polski, potem administrator apostolski, wreszcie pierwszy biskup gorzowski.
Publikacje.
Poza wspomnianymi wyżej artykułami w „Gorzowskich Wiadomościach Kościelnych” na łamach tego periodyku ogłosił kilka listów pasterskich i przemówień. Ponadto był autorem m.in. prac "Wpływ chorób umysłowych na ważność umowy małżeńskiej w prawie kanonicznym" (1936), "Kształtowanie się poglądów na stosunek prawa naturalnego do pozytywnego" (1937), "De partali capacitate agendi in iure canonico et civili" (1939), "Stan akcji unijnej w Polsce niepodległej. Z okazji 500-lecia Unii Florenckiej" (1939), "Świeckie Instytuty Żeńskie" (1958). W „Przewodniku Katolickim” ogłosił kazanie "Dla narodu miejsce to Bóg wybrał" (nr 3 z 1957).

</doc>
<doc id="760549" url="https://pl.wikipedia.org/wiki?curid=760549" title="Kartlewo (powiat świdwiński)">
Kartlewo (powiat świdwiński)

Kartlewo (niem.: "Kartlow, Kreis Belgard-Schivelbein") - wieś w Polsce położona w woj. zachodniopomorskim, w pow. świdwińskim, w gminie Świdwin.

</doc>
<doc id="760550" url="https://pl.wikipedia.org/wiki?curid=760550" title="Tank, Light, Mk III">
Tank, Light, Mk III

Tank, Light, Mk III - brytyjski czołg lekki skonstruowany w okresie międzywojennym.
Historia.
W 1929 roku w zakładach Carden-Loyd skonstruowano czołg "Tank, Light, Mk I" będący wyposażoną w wieżę wersją rozwojową tankietki "Vickers Carden Loyd Mark VI". Zbudowano tylko pięć takich czołgów, a następnie z powodu braku nabywców produkcję wstrzymano. Pomimo tego niepowodzenia kontynuowano rozwój tej konstrukcji. Czołg wyposażono w nową, większą wieżę i mocniejszy silnik. Na zamówienie armii brytyjskiej w zakładach "Vickers Armstrong Ltd". zbudowano 62 czołgów oznaczonych jako "Tank, Light, Mk II". W 1934 roku w "Royal Ordance Factory" rozpoczęto produkcję zbliżonego konstrukcyjnie czołgu "Tank, Light, Mk III". Miał on wieżę "No 1 Mk II" taką samą jak czołgi "Mk II" w wersjach A i B i nowy powiększony kadłub o pogrubionym opancerzeniu. Zmodyfikowano także podwozie zastępując poziome resory śrubowe, resorami ukośnymi.
W chwili wybuchu II wojny światowej czołgi "Mk III" były używane głównie do szkolenia. W 1941 roku zostały w Somalii i Abisynii użyte bojowo czołgi "Mk II" i "Mk III" armii południowoafrykańskiej.
Opis.
"Tank, Light, Mk III" miał budowę klasyczną. W tylnej części kadłuba znajdował się sześciocylindrowy, rzędowy, chłodzony cieczą silnik gaźnikowy "Rolls-Royce" o mocy 49 kW. Silnik napędzał umieszczone z przodu kadłuba koła napędowe. Z każdej strony znajdowały się cztery koła jezdne zblokowane w dwa wózki, amortyzowane ukośnymi sprężynami srubowymi. Koło napinające znajdowało się z tyłu. Każda gąsienica o szerokości 240 mm była podtrzymawana przez dwie rolki. Uzbrojeniem był karabin maszynowy Vickers kalibru 7,7 mm.

</doc>
<doc id="760553" url="https://pl.wikipedia.org/wiki?curid=760553" title="Skarżysko Książęce">
Skarżysko Książęce

Skarżysko Książęce – część miasta Skarżyska-Kamiennej, położona w północnej części miasta. Do końca 1999 roku stanowiła samodzielną miejscowość. Wchodzi w skład osiedla administracyjnego Książęce.
Przez Skarżysko Książęce przebiega trasa drogi krajowej nr 7 z Warszawy do Krakowa. Znajduje się tu kościół pw. Matki Boskiej Częstochowskiej.
Historia.
Według Jana Długosza w XV w. wieś była własnością Stanisława Szydłowieckiego, Eustachego Sporowskiego i Dobiesława Karśnickiego. Długosz zapisał tę miejscowość pod nazwą "S. militaris". Ze znajdujących się tu łanów kmiecych dziesięcinę snopową i konopną oddawano plebanowi w Chlewiskach.
W 1827 r. było tu 9 domów i 77 mieszkańców. W 1880 r. już 93 domy, 676 mieszkańców i 1697 morgów ziemi włościańskiej. Znajdował się tu także folwark donacyjny o powierzchni 77 morgów. Działała szkoła początkowa oraz urząd leśnictwa dla Szydłowca.
W latach 1867–1939 należało do gminy Szydłowiec w powiecie koneckim, początkowo w guberni kieleckiej, a od 1919 w woj. kieleckim. Tam 4 listopada 1933 utworzyło gromadę w gminie Szydłowiec o nazwie "Skarżysko Książęce", składającą się ze wsi Skarżysko Książęce, kolonii Szydłówek-Łąki, kolonii Szynkari-Podświerczek oraz części lasów państwowych Nadleśnictwa Skarżysko. 1 kwietnia 1939 wyłączone z gminy Szydłowiec w powiecie koneckim i włączone do gminy Skarżysko Kościelne w powiecie iłżeckim.
Podczas II wojny światowej włączone do Generalnego Gubernatorstwa (dystrykt radomski, powiat starachowicki), nadal jako odrębna gromada w gminie Skarżysko Kościelne, licząca 1871 mieszkańców.
Po wojnie w województwie kieleckim, nadal jako jedna z 9 gromad gminy Skarżysko Kościelne w reaktywowanym powiecie iłżeckim. W związku z reformą znoszącą gminy jesienią 1954 roku, Skarżysko Książęce weszło w skład nowo utworzonej gromady Skarżysko Książęce, wraz z Pogorzałem (ze zniesionej gminy Bliżyn w powiecie kieleckim). 1 stycznia 1969 gromadę Skarżysko Książęce wyłączono z powiatu iłżeckiego i przyłączono do powiatu szydłowieckiego w tymże województwie, gdzie przetrwała do końca 1972 roku.
W związku z kolejną reformą administracyjną w 1973 roku Skarżysko Książęce weszło w skład reaktywowanej gminy Szydłowiec w powiecie szydłowieckim, który przetrwał do 31 maja 1975. Od 1 czerwca 1975 Skarżysko Książęce należało do województwa radomskiego. W związku z kolejną reformą administracyjną znalazło się w województwie mazowieckim, w powiecie szydłowieckim. 1 stycznia 2000 Skarżysko Książęce zostało przyłączone do województwa świętokrzyskiego i powiatu skarżyskiego, stając się częścią miasta Skarżyska-Kamiennej jako Osiedle Książęce.
Zasięg terytorialny.
Osiedle Książęce obejmuje swoim zasięgiem następujące ulice:

</doc>
<doc id="760556" url="https://pl.wikipedia.org/wiki?curid=760556" title="J.P. Fantastica">
J.P. Fantastica



</doc>
<doc id="760557" url="https://pl.wikipedia.org/wiki?curid=760557" title="Pustak">
Pustak



</doc>
<doc id="760558" url="https://pl.wikipedia.org/wiki?curid=760558" title="Ząbrowo (powiat świdwiński)">
Ząbrowo (powiat świdwiński)

Ząbrowo (dawniej ) – wieś w Polsce położona w woj. zachodniopomorskim, w pow. świdwińskim, w gminie Świdwin.

</doc>
<doc id="760559" url="https://pl.wikipedia.org/wiki?curid=760559" title="Angelina Johnson">
Angelina Johnson



</doc>
<doc id="760568" url="https://pl.wikipedia.org/wiki?curid=760568" title="I liga argentyńska w piłce nożnej (1963)">
I liga argentyńska w piłce nożnej (1963)

Mistrzem Argentyny w roku 1963 został klub Independiente, a wicemistrzem Argentyny klub River Plate.
Nikt nie spadł do drugiej ligi, natomiast z drugiej ligi do pierwszej awansowały dwa kluby – Newell’s Old Boys i Ferro Carril Oeste. Pierwsza liga została powiększona z 14 do 16 klubów.
Do Copa Libertadores 1964 zakwalifikował się jeden klub:

</doc>
<doc id="760570" url="https://pl.wikipedia.org/wiki?curid=760570" title="Pocisk artyleryjski">
Pocisk artyleryjski

Pocisk artyleryjski – główny element naboju artyleryjskiego, którego podstawowym przeznaczeniem jest niszczenie siły żywej, sprzętu i umocnień nieprzyjaciela, zapalanie obiektów, oświetlanie lub zadymianie terenu, wskazywanie celów, rozrzucanie ulotek itp. Pocisk artyleryjski ma najczęściej postać skorupy wypełnionej materiałem wybuchowym, zapalającym lub inną zawartością w zależności od przeznaczenia (ulotki, mieszanina oświetlająca z proszku magnezowego, itp.) Współcześnie stosuje się także pociski przeciwpancerne podkalibrowe, które wykonane są z litego metalu, mogą jednak zawierać one niewielką ilość substancji pirotechnicznej do oznaczania toru lotu, tzw. smugacz.
Początkowo pociski artyleryjskie były wykonane całkowicie z kamienia i miały kształt kulisty. Następnie opracowano pociski oświetlające i zapalające wypełnione mieszaniną mączki prochowej z siarką, antymonem i żywicami. Stosunkowo wcześnie bo już w XV wieku zaczęto stosować w działach małego kalibru pociski z ołowiu i żeliwa. Od XVII wieku do użytku weszły pociski wybuchowe, a także specjalne służące do ostrzału okrętów żaglowych.
Po wprowadzeniu do uzbrojenia dział z lufami gwintowanymi pojawiły się w połowie XIX wieku pociski podłużne (burzące, przeciwpancerne, kartacze i szrapnele) z częściami wiodącymi w postaci powłoki ołowianej lub drewnianych albo cynkowych występów na skorupie. Pod koniec stulecia wprowadzono pociski z miedzianymi pierścieniami wiodącymi, a na początku XX wieku zastosowano pociski o kształcie dalekonośnym z wydłużoną częścią ostrołukową i stożkową częścią denną.
Rozmiar (kaliber).
Kaliber pocisku to jego średnica. W zależności od okresu historycznego i specyfiki narodowej może być oznaczany w milimetrach, centymetrach lub calach. Z przyczyn technologicznych najmniejszy kaliber amunicji artyleryjskiej wynosi ok. 20 mm. Mniejsze pociski istnieją, jednak są rzadko stosowane ze względu na trudności produkcyjne, a także małą zawartość materiału wybuchowego. Największe pociski kiedykolwiek wystrzelone należały do niemieckiego działa kolejowego Dora i miały kaliber 802 mm. Bardzo duże pociski zostały obecnie zastąpione przez balistyczne pociski rakietowe, pociski rakietowe i bomby lotnicze. Współcześnie największe pociski artyleryjskie mają kaliber ok. 203 mm, są jednak rzadko spotykane. Największym powszechnie stosowanym kalibrem pocisku jest 155 mm.
Typy pocisków.
Istnieje wiele typów pocisków artyleryjskich. Najważniejsze z nich to:
Pocisk odłamkowo-burzący.
Najczęściej spotykany typ pocisku. Składa się z materiału wybuchowego, który jest umieszczony w stosunkowo grubej stalowej skorupie, i zapalnika. Zapalnik wywołuje eksplozje materiału wybuchowego, w wyniku czego do otoczenia wyrzucane są gorące i ostre odłamki metalu poruszające się z dużą prędkością. Większość zniszczeń powodowana jest przez odłamki, a nie sam wybuch. W zależności od typu zapalnika pocisk może eksplodować na powierzchni gruntu, w powietrzu nad ziemią lub po zagłębieniu się w ziemię tak, aby razić ukryte pozycje lub ograniczyć rozrzut odłamków.
Pocisk przeciwpancerny.
Jest to pocisk przeznaczony do zwalczania celów opancerzonych. Współcześnie stosuje się trzy podstawowe typy pocisków przeciwpancernych: pocisk typu APFSDS, pocisk z ładunkiem kumulacyjnym i pocisk odkształcalny.
Pocisk kasetowy.
Pocisk kasetowy służy do wynoszenia w pobliże celu mniejszej subamunicji, która może się składać z małych pocisków przeciwpiechotnych, pocisków przeciwpancernych lub min. Pociski kasetowe są skuteczniejsze od tradycyjnych ponieważ umożliwiają pokrycie subamunicją większego obszaru.
Pociski kasetowe umożliwiają szybkie zaminowanie danego obszaru bez udziału własnych wojsk inżynieryjnych.
Pocisk dymny.
Pocisk dymny służy do tworzenia zasłony dymnej. Najczęściej spotykanym jest wybuchający pocisk zawierający biały fosfor, którego stosowanie powoduje poważne poparzenia u ludzi. W listopadzie 2004 wojska amerykańskie szturmujące irackie miasto Al Falludża użyły na szeroką skalę pocisków dymnych zawierających biały fosfor. W 2006 podczas kryzysu izraelsko-libańskiego Izrael używał pocisków zawierających biały fosfor.
Pocisk chemiczny.
Pocisk chemiczny zawiera niewielką ilość materiału wybuchowego, który służy jedynie do rozerwania cienkiej skorupy pocisku, zawiera natomiast dużą ilość substancji chemicznej takiej jak np. gaz bojowy. Sygnatariusze konwencji o zakazie stosowania broni chemicznej są zobowiązani do niestosowania tego rodzaju pocisków.
Pocisk agitacyjny.
Pocisk agitacyjny służy do przenoszenia, a następnie rozrzucania nad terenem nieprzyjaciela materiałów propagandowych (przeważnie ulotek). Składa się z cienkościennej skorupy, materiałów propagandowych, zapalnika i mechanizmu wyrzucającego, który na odpowiedniej wysokości powoduje rozrzucenie zawartości.
Pocisk oświetlający.
Pocisk oświetlający wykorzystywany jest do oświetlania terenu. Składa się ze skorupy, zapalnika, niewielkiego ładunku wyrzucającego i przymocowanej do spadochronu flary oświetlającej. Na zaprogramowanej wysokości następuje wyrzucenie z pocisku flary, która opada na spadochronie z prędkością 5-8 m/s i spalając się emituje światło białe, barwne lub podczerwone. Obszar oświetlanego terenu zależy od kalibru pocisku i wysokości na jakiej zostaje wyrzucona flara.

</doc>
<doc id="760574" url="https://pl.wikipedia.org/wiki?curid=760574" title="Pesymista">
Pesymista



</doc>
<doc id="760579" url="https://pl.wikipedia.org/wiki?curid=760579" title="The Ozzman Cometh">
The Ozzman Cometh

The Ozzman Cometh – kompilacja najbardziej znanych piosenek brytyjskiego wokalisty Ozzy’ego Osbourne’a, wydana w 1997 roku. Zawiera 3 niepublikowane wcześniej utwory – 2 z czasów Black Sabbath oraz jeden premierowy (Back on Earth). Dodatkowo na bonusowym dysku znajdują się 2 kolejne niepublikowane dotąd utwory oraz wywiad z Ozzym.
Lista utworów.
Źródło.
CD 1: 
Dysk bonusowy 
Wywiad znajdujący się na bonusowym dysku jest z 1988 roku. Ozzy opowiada w nim o swoim ówczesnym najnowszym albumie (No Rest for the Wicked) i nieco innych tematów o swoim nowym gitarzyście Zakku Wyldzie oraz swej przeszłości w Black Sabbath.

</doc>
