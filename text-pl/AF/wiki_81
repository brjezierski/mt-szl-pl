<doc id="760582" url="https://pl.wikipedia.org/wiki?curid=760582" title="Przybliżenie dyskretnych dipoli">
Przybliżenie dyskretnych dipoli

Przybliżenie dyskretnych dipoli – metoda dokładnego rozwiązania problemu rozpraszania światła na niesferycznych i niejednorodnych cząstkach oraz na periodycznych układach cząstek.
Przybliżenie dyskretnych dipoli (ang. "discrete dipole approximation", w skrócie DDA) opiera się na założeniu, że cząstkę rozpraszającą można przybliżyć przez układ mniejszych elementów oddziaływających z falą elektromagnetyczną jak pojedynczy dipol. Metoda polega na uwzględnieniu jednoczesnych oddziaływań pomiędzy wszystkimi dipolami w układzie i daje dokładne rozwiązanie równań rozpraszania światła na cząstkach o dowolnym kształcie i rozkładzie niejednorodności materiału (współczynnika refrakcji). Została zaproponowana przez Purcella i Pennypackera i istotnie rozwinięta w latach 1980–2000 przez Drainea i Flataua. Obecnie istnieją inne implementacje i rozszerzenia do problemów rozpraszania na periodycznych strukturach
DDA jest dokładnym rozwiązaniem równań Maxwella na niesferycznych cząstkach i uzupełnia rozwiązanie Mie, które są możliwe tylko dla cząstek sferycznych. Ograniczeniem metody jest zakres parametru wielkości formula_1 i wielkość współczynnika refrakcji. Metoda dyskretnych dipoli jest ogólniejsza niż przybliżenie Rayleigha, które jest ważne dla jednego dipola i sprowadza się do rozwiązania Rayleigha dla małych parametrów wielkości. Metoda jest wykorzystywana w szerokim zakresie problemów fizycznych, m.in. w zagadnieniach nanotechnologii, rozpraszaniu na pyle międzyplanetarnym, rozpraszaniu fal mikrofalowych (radar) przez kryształy lodu, ekstynkcji na cząstkach aerozoli atmosferycznych, detekcji zanieczyszczeń na powierzchni.

</doc>
<doc id="760583" url="https://pl.wikipedia.org/wiki?curid=760583" title="Tank, Light, Mk IV">
Tank, Light, Mk IV

Tank, Light, Mk IV - brytyjski czołg lekki skonstruowany w okresie międzywojennym.
Historia.
W 1933 roku powstały w Wielkiej Brytanii prototypowe czołgi "A4E19" i "A4E20". W stosunku do wcześniejszych czołgów "Mk II" i "Mk III" miały one zmodyfikowany kadłub i zawieszenie (zrezygnowano z koła napinającego). Prototypy wyposażono także w mocniejszy niż we wcześniejszych czołgach silnik. Czołgi "A4E19" i "A4E20" stały się podstawą do opracowania seryjnych czołgów przeznaczonych na eksport do Belgii (czołg "T15"), oraz na Litwę, Łotwę i do Finlandii.
W 1934 roku rozpoczęto produkcję przeznaczonego dla armii brytyjskiej czołgu "Tank, Light, Mk IV". On także oparty był na konstrukcji eksperymentalnych "A4E19" i "A4E20". Poza wozami standardowymi produkowano także wersję "Indian Pattern" przeznaczoną dla armii indyjskiej.
W momencie wybuchu II wojny światowej czołgi Mk IV służyły już wyłącznie do szkolenia i nie zostały użyte bojowo.
Opis.
"Tank, Light, Mk IV" miał budowę klasyczną. W tylnej części kadłuba znajdował się sześciocylindrowy, rzędowy, chłodzony cieczą silnik gaźnikowy "Meadows ESTE" o mocy 65 kW. Silnik napędzał umieszczone z przodu kadłuba koła napędowe. Z każdej strony znajdowały się cztery koła jezdne zblokowane w dwa wózki, amortyzowane ukośnymi sprężynami śrubowymi. Każda gąsienica o szerokości 240 mm była podtrzymywana przez jedną rolkę. Uzbrojeniem był karabin maszynowy Vickers kalibru 7,7 mm.

</doc>
<doc id="760586" url="https://pl.wikipedia.org/wiki?curid=760586" title="Termoablacja">
Termoablacja

Termoablacja, ablacja termiczna – metoda leczenia chirurgicznego polegająca na wprowadzaniu pod kontrolą ultrasonograficzną lub tomograficzną do centrum guza nowotworowego elektrody w kształcie igły, generującej prąd przemienny o wysokiej częstotliwości (300–500 kHz), który przepływa przez tkanki.
Konsekwencją tego jest wzrost temperatury (do 45–50 °C), w wyniku czego następuje martwica i zniszczenie tkanki nowotworowej wskutek odwodnienia, zagęszczenia oraz denaturacji białek wewnątrzkomórkowych oraz zniszczenia błon komórkowych w wyniku roztopienia lipidów, które budują błonę. Metoda ta ma zastosowanie przede wszystkim w guzach pierwotnych wątroby, a także guzach przerzutowych do tego narządu.
Zabieg ten można wykonywać laparoskopowo, przezskórnie oraz po otwarciu jamy brzusznej pacjenta. Zabieg przezskórny nie wymaga znieczulenia ogólnego.
Termoablacja jest mało inwazyjną procedurą, dobrze znoszoną przez pacjentów, trwa dużo krócej w porównaniu do zwykłej operacji, ma coraz szersze znaczenie kliniczne. Na świecie jest stosowana od 1990, w Polsce pierwsza termoablacja miała miejsce w 2001 w I Klinice Chirurgii Ogólnej Akademii Medycznej w Gdańsku i polegała na usunięciu ognisk nowotworowych, które były umiejscowione w wątrobie. Obecnie także w innych narządach, np.:w tarczycy, prostacie, macicy i piersi.
W Polsce występuje kilka nazw tej procedury:
Nazewnictwo angielskie:
Istnieją także inne metody ablacji termicznej:

</doc>
<doc id="760593" url="https://pl.wikipedia.org/wiki?curid=760593" title="Ryszard Kaczmarek">
Ryszard Kaczmarek

Ryszard Jan Kaczmarek (ur. 23 czerwca 1959 w Mysłowicach) – polski historyk, profesor nauk humanistycznych, nauczyciel akademicki Wydziału Nauk Społecznych Uniwersytetu Śląskiego, badacz dziejów Górnego Śląska w XIX wieku i XX wieku, a w szczególności ziemi pszczyńskiej.
Życiorys.
Ukończył III Liceum Ogólnokształcące im. Bolesława Prusa w Sosnowcu. Studia magisterskie na kierunku historia (specjalizacja pedagogiczna) odbył w latach 1978–1982 na Wydziale Nauk Społecznych Uniwersytetu Śląskiego. W 1989 obronił napisaną pod kierunkiem Franciszka Serafina pracę doktorską pt. „Józef Biniszkiewicz. Biografia polityczna 1875–1940”, uzyskując w tym samym roku stopień doktora nauk humanistycznych. W 1999 po kolokwium habilitacyjnym na Wydziale Nauk Społecznych UŚ, uzyskał stopień doktora habilitowanego w dziedzinie historia – historia XX wieku. W 2003 mianowany na stanowisko profesora nadzwyczajnego Uniwersytetu Śląskiego. W 2008 uzyskał tytuł naukowy profesora (postanowienie Prezydenta RP z 30 czerwca 2008).
Od 1982 zatrudniony w Instytucie Historii UŚ kolejno jako: asystent, adiunkt, doktor habilitowany, profesor UŚ. W latach 1999–2000 kierownik Zakładu Metodologii i Dydaktyki Historii Uniwersytetu Śląskiego w Katowicach, od 2009 roku kierownik Zakłady Archiwistyki i Historii Śląska. W latach 1999–2002 zastępca dyrektora do spraw naukowych w Instytucie Historii UŚ, 2002–2005 prodziekan do spraw Naukowych Uniwersytetu Śląskiego. Od 1 września 2008 roku do 21 sierpnia 2012 roku dyrektor Instytutu Historii.
Stypendysta Fundacji Friedricha Eberta i Konferenz der Wissenschaftlichen Akademien. W 1991 odbył staż naukowy w Instytucie im. Herdera w Marburgu, w latach 1996–1997 staż naukowy w Institut für Osteuropäische Geschichte Uniwersytetu w Tybindze; w 2004 Fundacja Lanckorońskich – badania naukowe w Archiv der Republik in Wien. Koordynator współpracy w ramach programu Socrates/Erasmus z uniwersytetami w: Bonn (RFN) i Graz (Austria). Pobyt na licznych kwerendach archiwalnych i bibliotecznych oraz konferencjach naukowych w: Niemczech, Francji, Austrii, Słowacji i CSR.
W latach 1999–2001 kierował uczelnianym programem badawczym finansowanym przez KBN, pt.: "Alzacja/Lotaryngia a Górny Śląsk – dwa regiony pogranicza w latach 1648–2001". W 2004 mianowany polskim koordynatorem polsko-niemiecko-czeskiego projektu trójjęzycznej syntezy Historii Górnego Śląska.
Stypendysta Fundacji Friedricha Eberta i Konferenz der Wissenschaftlichen Akademien. W 1991 staż naukowy w Johann Gorfried Herder Institut w Marburgu, w latach 1996–1997 staż naukowy w Institut fuer Osteuropaeische Geschichte Uniwersytetu w Tybindze; 2004 Fundacja Lanckorońskich – badania naukowe w Archiv der Republik in Wien. Koordynator współpracy w ramach programu Socrates/Erasmus z uniwersytetami w: Bonn (RFN) i Graz (Austria). Pobyt na licznych kwerendach archiwalnych i bibliotecznych oraz konferencjach naukowych w: Niemczech, Francji, Austrii, Słowacji i CSR.
W latach 1999–2001 kierował programem badawczym finansowanym przez KBN, pt.: „Alzacja/Lotaryngia a Górny Śląsk – dwa regiony pogranicza w latach 1648–2001. Został kierownikiem grantu KBN (2004–2006) pt. „II wojna światowa na Górnym Śląsku”.
Przewodniczący kapituły Nagrody im. ks. Augustina Weltzla „Górnośląski Tacyt”.
W 2015 jego książka pt. "Polacy w armii kajzera" została nominowana do Nagrody Literackiej i Historycznej "Identitas".
Mieszka w Tychach.

</doc>
<doc id="760595" url="https://pl.wikipedia.org/wiki?curid=760595" title="Choroba Andersen">
Choroba Andersen

Choroba Andersen, glikogenoza typu IV, amylopektynoza – rzadka choroba genetyczna, dziedziczona autosomalnie recesywnie, polegająca na zaburzeniu spichrzania glikogenu.
Choroba została nazwana na cześć amerykańskiej lekarki, Dorothy Hansine Andersen.
Patogeneza.
Choroba jest spowodowana defektem enzymu rozgałęziającego glikogen. Powstaje glikogen o nienormalnie długich łańcuchach podobnych do tych jakie znajdują się w amylozie. Efektem tego jest nagromadzenie nieprawidłowego strukturalnie glikogenu w narządach, głównie w wątrobie i mięśniach (mimo na ogół prawidłowej jego zawartości w wątrobie).
Rokowanie.
Choroba śmiertelna. Zgon następuje przeważnie w wieku 3–5 lat z powodu niewydolności wątroby.

</doc>
<doc id="760596" url="https://pl.wikipedia.org/wiki?curid=760596" title="Choroba Andersena">
Choroba Andersena



</doc>
<doc id="760597" url="https://pl.wikipedia.org/wiki?curid=760597" title="Glikogenoza typu IV">
Glikogenoza typu IV



</doc>
<doc id="760598" url="https://pl.wikipedia.org/wiki?curid=760598" title="Capensis">
Capensis



</doc>
<doc id="760601" url="https://pl.wikipedia.org/wiki?curid=760601" title="Krzysztof Lijewski">
Krzysztof Lijewski

Krzysztof Lijewski (ur. 7 lipca 1983 w Ostrowie Wielkopolskim) – polski piłkarz ręczny, grający na pozycji prawego rozgrywającego, reprezentant Polski, uczestnik igrzysk olimpijskich (Pekin 2008), wicemistrz świata z 2007, brązowy medalista Mistrzostw Świata 2009. Od 1 lipca 2012 zawodnik Vive Targi Kielce. Brat Marcina Lijewskiego. Pseudonimy sportowe – "„Złoty”" i "„Lijek”".
Przebieg kariery.
Klubowa.
Pochodzi z rodziny o sporych tradycjach sportowych, bowiem piłkę ręczną uprawiał jego ojciec Eugeniusz, zaś mama – koszykówkę. W dzieciństwie duży wpływ na jego wybory miał starszy o 6 lat brat Marcin. Początkowo – podobnie jak starszy „Lijek” – zafascynowany był koszykówką i to jej poświęcał większość wolnego czasu. Wszystko zmieniło się, gdy Marcin skończył szkołę podstawową i latem 1992 pojechał ze swym ojcem na obóz piłki ręcznej. Wówczas postanowił on porzucić treningi koszykarskie na rzecz szczypiorniaka, więc naśladujący go we wszystkim Krzysztof również postawił na handball. Ponadto do piłki ręcznej gorąco namawiał obydwu braci ich tata twierdząc, że w tej dyscyplinie mają większe szanse na odniesienie sukcesu, niż w koszykówce. Krzysztof zaczął więc uczęszczać na treningi juniorskiej drużyny Ostrovii Ostrów Wlkp., z którą wywalczył swe pierwsze trofeum - złoty medal Mistrzostw Polski Juniorów. W wieku 17 lat zadebiutował w pierwszym zespole, występującym wówczas w drugiej lidze. W 2002 przeszedł do Śląska Wrocław i w 2002 z juniorskim zespołem tego klubu wywalczył Mistrzostwo Polski swojej kategorii wiekowej. Latem tego samego roku został włączony do kadry seniorskiej drużyny Śląska i w wieku 20 lat zadebiutował w polskiej ekstraklasie. w sezonie 2002/2003 zdobył brązowy medal Mistrzostw Polski. Sukces ten powtórzył w następnym sezonie. W barwach Śląska zadebiutował również w europejskich pucharach (1/8 finału Pucharu EHF edycji 2004/2005). Latem 2005 został kupiony przez HSV Hamburg, w barwach którego odniósł swe największe sukcesy w dotychczasowej karierze. W 2006 wywalczył Puchar i Superpuchar Niemiec, zaś rok później 2 miejsce w Bundeslidze oraz Puchar EHF. W 2008 dorzucił medal kolejnego kruszcu - brąz Bundesligi, zaś w dwóch następnych sezonach (2008/2009 i 2009/2010) ponownie srebro. W 2009 i 2010 ponownie tryumfował w krajowym Superpucharze oraz drugi raz w Pucharze Niemiec. Do szczęścia brakowało jedynie mistrzostwa Niemiec, które udało się wywalczyć w sezonie 2010/2011. Jako zawodnik spełniony postanowił zmienić klub i przed kolejną edycją najlepszej ligi świata wylądował w Rhein-Neckar Löwen. W trakcie pierwszego od lat sezonu bez żadnego trofeum podjął decyzję o powrocie do polskiej Superligi, w związku z czym 7 lutego 2012 podpisał 3-letni kontrakt z Vive Targi Kielce, a do zespołu dołączył 1 lipca 2012. Z końcem sezonu 2020/2021 zakończył karierę zawodniczą.
Reprezentacyjna.
W sierpniu 2002 wraz z polską reprezentacją do lat 20 brał udział w młodzieżowych mistrzostwach Europy, rozgrywanych w Trójmieście. Młodzi „Biało-czerwoni” – z Lijewskim, jako jednym z liderów – wywalczyli pierwszy złoty medal w historii polskiej piłki ręcznej. Rok później w młodzieżowych mistrzostwach świata zajął siódme miejsce. Należy do tzw. „złotego pokolenia”, czyli grupy młodych zawodników, którzy kilka lat po wywalczeniu na tej imprezie stali się liderami kadry seniorów (wraz z nim również Karol Bielecki, Mariusz Jurkiewicz i Patryk Kuchczyński). W seniorskiej kadrze narodowej zadebiutował mając 20 lat i 6 miesięcy – 27 grudnia 2003 w przegranym 30:34 towarzyskim meczu przeciwko Słowacji w Michalovcach. W 2007 wywalczył srebrny medal Mistrzostw Świata w Niemczech, za co 5 lutego 2007 został odznaczony przez prezydenta RP Lecha Kaczyńskiego Złotym Krzyżem Zasługi oraz Superpuchar. W lutym 2008 zajął 7 miejsce Mistrzostw Europy w Norwegii, a w maju – podczas wrocławskiego turnieju kwalifikacyjnego – wywalczył przepustkę do Igrzysk Olimpijskich w Pekinie (przegrana w ćwierćfinale z Islandią i ostatecznie 5 miejsce). W lutym 2009 zdobył brązowy medal Mistrzostw Świata w Chorwacji, a w styczniu 2010 pomógł wywalczyć 4 miejsce Mistrzostw Europy w Austrii.
W styczniu 2015 jego reprezentacja zajęła trzecie miejsce w Mistrzostwach Świata w Katarze. Po nich został odznaczony przez prezydenta Bronisława Komorowskiego Krzyżem Kawalerskim Orderu Odrodzenia Polski. 
Podczas Letnich Igrzysk Olimpijskich 2016 zajął z kadrą narodową czwarte miejsce.
Kariera trenerska.
Od początku sezonu 2020/2021 jest asystentem trenera Tałanta Dujszebajewa w Vive Kielce.

</doc>
<doc id="760603" url="https://pl.wikipedia.org/wiki?curid=760603" title="M827">
M827

Pocisk przeciwpancerny M827 - amerykański pocisk typu APFSDS - podkalibrowy z rdzeniem ze zubożonego uranu i oddzielającym się po strzale płaszczem, stosowany jako amunicja w czołgowych armatach gładkolufowych kaliber 120 mm. Prędkość wylotowa 1650 m/s, masa naboju 19,7 kg, długość 890 mm. Pomimo że pocisk przeszedł pomyślnie testy celności trafienia i przebijalności pancerza, armia zrezygnowała z jego produkcji na rzecz nowszego pocisku M829.

</doc>
<doc id="760604" url="https://pl.wikipedia.org/wiki?curid=760604" title="Karawanken Autobahn">
Karawanken Autobahn

Karawanken Autobahn (pol. "Autostrada Karawanki"), "Autobahn A11" ("Autostrada A11") – autostrada w Austrii długości 21,2 km, zlokalizowana w ciągu europejskiej trasy E61. Jej nazwa pochodzi od masywu górskiego Karawanki, który przecina ta autostrada.
Łączy Villach (węzeł z austriackimi autostradami A2 i A10) z – przecinającym granicę ze Słowenią – Tunelem Karawanki, a następnie słoweńską autostradą A2, prowadzącą do Lublany.

</doc>
<doc id="760606" url="https://pl.wikipedia.org/wiki?curid=760606" title="Markus der Gerechte">
Markus der Gerechte

Markus der Gerechte (Marek Prawy, Marek z Imielnicy, Marek z Jemielnicy) (ur. w 1747 w Jemielnicy, zm. w 1794) – chłop, przywódca mieszkańców Jemielnicy sprzeciwiających się systemowi społecznemu opartemu na poddaństwu, apologeta rewolucji francuskiej.
Kontekst historyczny.
Począwszy od 1792 na pruskim Śląsku nasilały się protesty chłopskie przeciwko poddaństwu. Były one spowodowane napływającymi informacjami o rewolucji francuskiej oraz o uchwaleniu Konstytucji 3 maja w Polsce, która znosiła osobiste poddaństwo chłopów. Wiosną 1794 do Karla Georga Heinricha von Hoyma, sprawującego urząd ministra Śląska i Prus Południowych, docierały wielokrotnie wiadomości, że we wschodniej części Śląska lud przy wszystkich spotkaniach rozmawia gorączkowo o rewolucji francuskiej i ją popiera.
Życiorys.
W 1794 roku Marek stanął na czele jemielnickich chłopów protestujących przeciw niesprawiedliwej, ich zdaniem polityce rozdysponowywania drewna, którą prowadziło miejscowe opactwo cystersów. Zagroził zakonnikom wznieceniem drugiej rewolucji francuskiej.
Ponadto Marek miał wykrzyknąć, że los chłopów się nie poprawi, dopóki nie powtórzy się tego, co zrobiono we Francji. Minister Hoym skłonił generała Hermanna Johanna Ernsta von Mansteina do pojmania Marka i skazania go na sześciokrotne odbycie kary zwanej "Gassenlaufen", będącej pruskim odpowiednikiem kary chłosty. Wyrok został wykonany na rynku w Opolu 17 marca 1794 podczas odbywających się targów. Dwa dni po wykonaniu kary Marka przewieziono do jego rodzinnej Jemielnicy w celu zastraszenia miejscowej ludności. Marek zmarł wskutek odniesionych ran.
Mit Marka Prawego w literaturze pięknej.
W powojennym PRL postać Marka z Jemielnicy została odkryta na nowo. Powstało wiele utworów, które przyczyniły się do powstaniu mitu Marka jako sprawiedliwego i szlachetnego bojownika o wolność chłopów.
Wybór utworów literackich
Marek jako patron.
Ulice
Szkoły
Inne.
Wśród mniejszości niemieckiej okolic Strzelec Opolskich, Marka Prawego określa się jako "Markus der Gerechte".
Określenie "Marek z Imielnicy "jest również poprawne. W etnolekcie śląskim Jemielnica nazywana jest "Imielnicą" lub "Iymylnicą". Ponadto "Jemielnica" w latach 1945-1947 nosiła urzędową nazwę "Imielnica".

</doc>
<doc id="760609" url="https://pl.wikipedia.org/wiki?curid=760609" title="Down to Earth (album Ozzy’ego Osbourne’a)">
Down to Earth (album Ozzy’ego Osbourne’a)

Down to Earth – ósmy album studyjny brytyjskiego wokalisty i muzyka Ozzy’ego Osbourne’a, wydany 16 października 2001 roku nakładem Epic Records.
Według danych z kwietnia 2002 roku album sprzedał się w nakładzie 737,053 egzemplarzy na terenie Stanów Zjednoczonych.
Lista utworów.
Źródło.
Bonusowa ścieżka (japońska wersja albumu)

</doc>
<doc id="760611" url="https://pl.wikipedia.org/wiki?curid=760611" title="M829">
M829

Pocisk przeciwpancerny M829, amerykański pocisk typu APFSDS -podkalibrowy z rdzeniem ze zubożonego uranu i oddzielającym się po strzale sabotem. Stosowany jako amunicja armaty M256, która stanowi uzbrojenie m.in. czołgów M1A1 Abrams. Pocisk wszedł do uzbrojenia w 1985.
W 1991 na uzbrojenie wszedł ulepszony pocisk M829A1 który ze względu na swoją skuteczność otrzymał przydomek "srebrna kula". Oba typy pocisków okazały się bardzo skuteczne w zwalczaniu czołgów chińskiej i radzieckiej produkcji należących do irackiej armii podczas wojny w Zatoce Perskiej. Zasięg skutecznego strzału szacowany jest na 3500 m, jednak podczas operacji Pustynna Burza zanotowano skuteczne strzały z odległości aż 4000 m.
Kolejne wersje pocisku A2 i wprowadzona do uzbrojenia w 2003 A3 są produkowane z zastosowaniem ulepszonych procesów technologicznych.

</doc>
<doc id="760613" url="https://pl.wikipedia.org/wiki?curid=760613" title="Licznik ciepła">
Licznik ciepła

Licznik ciepła (ciepłomierz) – całkujący przyrząd pomiarowy przeznaczony do pomiaru ilości przepływającej energii cieplnej. Jego wskazanie jest podstawą do rozliczania się między dostawcą a odbiorcą tej energii. Jednostką miary energii cieplnej w układzie SI jest dżul (symbol J) równy 1wat · 1sekunda (watosekunda). Jest ona zbyt mała do użytku praktycznego, dlatego powszechnie używaną w rozliczeniach jednostką energii jest gigadżul [GJ].
Budowa.
Na licznik ciepła jako złożony system pomiarowy składają się następujące moduły:
Zasada działania.
Licznik ciepła jest uniwersalnym wysoko rozwiniętym systemem pomiaru ciepła. Ciepło nie jest mierzone w sposób bezpośredni, ale obliczone przez układ zliczający (całkujący) jako suma iloczynów chwilowych pomiarów różnicy temperatur zasilania i powrotu czynnika grzewczego, oraz przepływu masowego tego czynnika – według formuły jak poniżej:
gdzie:
Temperatura zasilania i powrotu obwodu cieplnego jest mierzona za pomocą czujników cyfrowych lub analogowych. Sygnał (analogowy lub częstotliwościowy) wielkości przepływu jest przeliczany na wartość przepływu objętościowego. Bazując na gęstości medium w punkcie pomiaru, przepływ objętościowy jest następnie przeliczany na przepływ masowy. Entalpie dla obwodów zasilania i powrotu są wyliczane jako iloczyn wartości ciepła właściwego i temperatury przepływającego czynnika. Odejmując od siebie powyższe wartości entalpii jednostkowych, uzyskuje się ich różnicę, która pomnożona przez wartość strumienia masy daje chwilową moc cieplną wydzieloną na odbiorniku (np. grzejniku domowym).
Element całkujący (sumujący) zlicza chwilowe wartości pomiarów i oblicza łączną ilość ciepła według formuły:
wykorzystując zależność między całkowaniem a sumowaniem dla dowolnej rosnącej funkcji formula_8
Wyliczona ilość energii jest sumowana w pamięci przelicznika. Suma energii cieplnej wyświetlana jest na wyświetlaczu ciekłokrystalicznym. W pamięci przelicznika zapamiętane też są wszystkie dane pomiarowe (temperatury i przepływy) i operacyjne (ilość ciepła). Licznik ciepła posiada wewnętrzny zegar czasu rzeczywistego.
Licznik ciepła z modułem wolumetrycznym.
Jeśli pomiar masy czynnika grzewczego wynika z pomiaru objętości (na podstawie klasycznego wolumetrycznego licznika przepływu) i gęstości czynnika, powyższy wzór przyjmie postać:
gdzie:
Licznik ciepła z modułem ultradźwiękowym.
Liczniki przepływu ultradźwiękowe nie dokonują bezpośredniego pomiaru objętości, ale mierzą szybkość przepływu czynnika. Dla tych liczników formuła obliczeniowa będzie następująca:
gdzie:
Licznik ciepła "versus" podzielnik kosztów.
W potocznym rozumieniu licznik ciepła jest często błędnie utożsamiany z podzielnikiem kosztów montowanym na grzejnikach centralnego ogrzewania. Podzielnik kosztów jest urządzeniem, które nie zawiera przepływomierza i mierzy tylko temperaturę i czas. Wskazania podzielnika są zatem proporcjonalnie do całki temperatury w czasie.

</doc>
<doc id="760615" url="https://pl.wikipedia.org/wiki?curid=760615" title="Iwan Czeladnin">
Iwan Czeladnin

Iwan Andriejewicz Czeladnin (ros. "Иван Андреевич Челяднин"; zm. 1514, Wilno) – moskiewski bojar, wojewoda, dyplomata i dowódca wojskowy. 
Życiorys.
Syn Andrieja Czeladnina, wojskowego. Był koniuszym na dworze wielkiego księcia moskiewskiego Wasyla III i wojewodą w latach 1508-1509. W 1508, w czasie wojny litewsko-moskiewskiej, wysłany na Litwę w celu negocjowania zawieszenia broni z królem Polski Zygmuntem I Starym. W 1510 jako namiestnik pskowski przyjmował w imieniu Wasyla III przysięgę wierności od mieszkańców Pskowa, następnie przeprowadził całkowitą deportację Pskowian w głąb Rusi Moskiewskiej. W 1511 został bojarem. W 1512 był posłem do chana kazańskiego. W tym też roku rozbił czambuł Tatarów krymskich. 
W czasie wojny litewsko-moskiewskiej 1512-1522, przeprowadził w 1512 nieudane oblężenie Smoleńska. 
W 1514 dowodził wojskami moskiewskimi w bitwie pod Orszą, gdzie poniósł klęskę i dostał się do niewoli. 
Zmarł w więzieniu w Wilnie. 

</doc>
<doc id="760616" url="https://pl.wikipedia.org/wiki?curid=760616" title="NYC2123">
NYC2123

"NYC2123" Dayender jest pierwszym komiksem na PlayStation Portable. Jest to powieść z czarno-białymi ilustracjami w konwencji cyberpunk. Scenariusz Chada Allena zilustrował Paco Allen.
Autor ilustracji, Paco Allen, razem ze swoim bratem, Chadem Allenem założył niezależne wydawnictwo tworzące komiksy o nazwie 42 Ninjas, którego celem było stworzenie pierwszej serii komiksowej na platformę PSP.
Komiks.
"W roku 2123, hakerzy i cyborgi-najemnicy walczą o przetrwanie w pozbawionym sprawiedliwości, skorumpowanym świecie. Miejsce akcji to Nowy Jork siedemdziesiąt lat po ataku gigantycznego tsunami, które zniszczyło Manhattan."
Cały komiks składa się z sześciu rozdziałów. Rozdział pierwszy został opublikowany 15 sierpnia 2005.
NYC2123 jest także pierwszym cyfrowym komiksem który został wydany na licencji Creative Commons Attribution-NonCommercial-ShareAlike License. Ta licencja jest mniej restrykcyjna niż tradycyjne prawa autorskie, i umożliwia innym artystom oraz pisarzom manipulowanie gotowym dziełem i niekomercyjną redystrybucję.
Dzięki staraniom fanów, komiks został przetłumaczony na inne języki.
NYC2123 został zaprojektowany i zilustrowany przy użyciu wachlarza różnych technik cyfrowych. Każda "klatka" komiksu jest cyfrową kompozycją zdjęć zrobionym aktorom oraz scenerii.

</doc>
<doc id="760617" url="https://pl.wikipedia.org/wiki?curid=760617" title="Shareef Abdur-Rahim">
Shareef Abdur-Rahim

Shareef Abdur-Rahim (ur. 11 grudnia 1976 w Marietta) – amerykański koszykarz, występujący na pozycji silnego skrzydłowego, członek drużyny olimpijskiej Stanów Zjednoczonych, która zdobyła złoty medal olimpijski na igrzyskach w Sydney w 2000 roku. Po zakończeniu kariery pełnił funkcję asystenta trenera.
Kariera.
W 1995 roku wystąpił w meczu gwiazd szkół średnich – Nike Hoop Summit oraz McDonald’s All-American. Dwukrotnie (1994, 1995) wybierano go najlepszym zawodnikiem szkół średnich stanu Georgia (Georgia Mr. Basketball).
Przed przybyciem do NBA Abdur-Rahim występował w barwach college’u University of California. Zadebiutował w NBA w sezonie 1996–1997 w barwach Vancouver Grizzlies. W debiutanckim sezonie w NBA Shareef wystąpił w 80 meczach swojej drużyny zdobywając średnio aż 18,7 punktu na mecz. Zaowocowało to grą w Schick Rookie Game czyli tradycyjnym meczu najlepszych nowicjuszy w NBA. W swoim drugim sezonie w NBA Shareef wystąpił w 82 meczach zdobywając 22,3 punktu na mecz. W sezonie 1998–1999 wystąpił w 50 meczach Grizzlies zdobywając 23 punkty na mecz. W sezonie 1999–2000 Shareef rozegrał 82 mecze zdobywając średnio 20,3 punktu na mecz. W swoim ostatnim sezonie w Grizzlies 2000–2001 rozegrał 81 spotkań rzucając 20,5 punktu na mecz.
Przed sezonem 2001-02 przeniósł się do innego zespołu NBA Atlanta Hawks. W swoim debiutanckim roku w ekipie Hawks rozegrał 77 meczów rzucając średnio 21,2 punktu na mecz. W sezonie 2002–2003 rozegrał w barwach Atlanty 81 meczów rzucając 19,9 punktu na mecz. Przed sezonem 2003–2004 przeniósł się do Portland Trail Blazers. Jednak nie wiodło mu się tam najlepiej. W pierwszych 32 meczach sezonu rzucał średnio zaledwie 10 punktów na mecz. To spowodowało, że wrócił do końca sezonu do Atlanty gdzie odbudował formę, w kolejnych 53 meczach w tym sezonie zdobywał 20,1 punktu na mecz. Przed sezonem 2004–2005 powrócił do Portland. W 54 meczach tego zespołu rzucał 16,8 punktu na mecz. Po tym sezonie Shareef znowu zmienił barwy klubowe. Tym razem przeniósł się do Sacramento Kings. W tej drużynie rozegrał sezon 2005–2006. W 72 meczach w barwach Kings zdobywał średnio 12,3 punktu w ciągu jednego spotkania. W tym sezonie zadebiutował również w play-off NBA, jednak jego ekipa przegrała już w pierwszej rundzie z San Antonio Spurs.

</doc>
<doc id="760620" url="https://pl.wikipedia.org/wiki?curid=760620" title="Listowanie myśli">
Listowanie myśli

Listowanie myśli – technika stosowana w badaniach psychologicznych.
Tuż po zadziałaniu bodźca badani proszeni są o spisanie lub wypowiedzenie wszystkich myśli, które w danym momencie przyszły im do głowy. Treść tych myśli jest następnie oceniana pod względem ilościowym lub badana przez sędziów kompetentnych ze względu na kryteria interesujące badaczy. Przykładowo, można zastanawiać się, czy reklama, która wzbudza lęk („Ubezpiecz się bo możesz zginąć!”) będzie wywoływać u badanych reakcje przychylne w stosunku do ubezpieczyciela, czy też negatywne. Technika ta jest także często używana w badaniach nad introspekcją.
Odmianę tej techniki zastosowali w swoich eksperymentach Mihaly Csikszenmihalyi i Thomas Figurski w 1982 r. Interesowało ich o czym ludzie najczęściej myślą w ciągu dnia. Wręczyli badanym ochotnikom urządzenia, które należało nosić w kieszeni przez cały dzień i które włączały się w przypadkowych odstępach czasu. Badani mieli wtedy listować swoje myśli (zapisywali je w „pamiętniku”). Dzięki temu badacze odkryli o czym najczęściej spontanicznie myślimy. Okazało się, że większość dorosłych ludzi (zatrudnionych) myśli o pracy (15% czasu) lub w ogóle nie myśli (14%).

</doc>
<doc id="760621" url="https://pl.wikipedia.org/wiki?curid=760621" title="Danity Kane">
Danity Kane

Danity Kane – amerykańska girlsbanda wykonujący muzykę R&amp;B należący do Bad Boy Records . Założony w trzeciej serii popularnego show "Making the Band" składał się z pięciu dziewcząt – Shannon Bex, Aundrei Fimbres, Aubrey O'Day, Dawn Richard i Wanity "D. Woods" Woodgette.
Zespół zakończył swoją działalność w roku 2009.
Historia.
"Making the Band 3".
W roku 2005 raper i biznesmen Sean "Diddy" Combs wznowił produkcję programu "Making the Band", który szuka girlsbandy składającego się z samych utalentowanych dziewcząt. W trzeciej serii show, do pomocy, "Diddy" zatrudnił trzech współpracowników: choreografkę Laurie Ann Gibson, trenera wokalnego Doca Holidaya oraz managera talentu Johnny'ego Wrighta, którzy byli odpowiedzialni za odnalezienie, spośród kilku miast Ameryki, dwudziestu potrafiących śpiewać i tańczyć młodych piosenkarek.
Kiedy w programie zostało osiemnaście uczestniczek, te wprowadziły się do mieszkania znajdującego się w Nowym Jorku. Po kilku tygodniach ćwiczeń śpiewu oraz tańca, promocyjnych występów oraz supportu przed koncertem znanego boysbandu Backstreet Boys z show zostało wyeliminowanych jedenaście potencjalnych dziewcząt mogących stworzyć Danity Kane.
8 grudnia 2005 roku, w czwartek, zostały wybrane obecne członkinie girlsbandy: Shannon Bex, Aundrea Fimbres, Aubrey O'Day, Dawn Richard i Wanita "D. Woods" Woodgette. W nagrodę za wygraną zespół uzyskał możliwość wydania na rynek muzyczny debiutancki krążek oraz promujące go single.
"Danity Kane".
Po kilku miesiącach nagrywania debiutanckiego albumu, "Danity Kane" (2006) ukazał się na rynku muzycznym 22 sierpnia 2006 roku w Stanach Zjednoczonych. Wyprodukowany przez Timbalanda, Scotta Storcha, Rodneya Jerkinsa, Maria Winansa oraz Ryana Lesliego, krążek sprzedał się w postaci 90 tys. egzemplarzy samym w dniu daty premiery i ponad 234 tys. kopii w ciągu tygodnia. Zadebiutował na pozycji 1. notowania "Billboard 200" pokonując takie gwiazdy muzyki jak Christinę Aguilerę z krążkiem "Back to Basics", czy hip-hopowy duet OutKast. Longplay uzyskał status platynowej płyty od RIAA w listopadzie 2006 roku.
Główny singel z krążka, utwór "Show Stopper" wyprodukowany przez Jima Jonsina, ukazał się w systemie Airplay 4 sierpnia 2006 i zadebiutował na miejscu 17. notowania "Billboard Hot 100", aby po kilku tygodniach znaleźć się na pozycji ósmej. Poza Stanami Zjednoczonymi utwór znalazł się w dwóch krajach w Top 30 tamtejszych, oficjalnych notowań (Niemcy, Litwa). Drugim singlem z albumu okazała się piosenka "Ride for You" wyprodukowana przez Bryana Michaela Coksa. Teledysk do utworu miał premierę podczas programu "TRL" stacji MTV 5 grudnia 2006. W tym samym czasie zespół wydał świąteczną piosenką "Home for Christmas" dla portalu internetowego iTunes Store. Obydwa single nie uzyskały sukcesu w USA nie zdobywając wysokich pozycji na tamtejszych notowaniach.
Aby promować swój debiutancki album, zespół stał się supportem trasy koncertowej Christiny Aguilery "Back to Basics Tour" od lutego do maja 2007 roku.
"Welcome to the Dollhouse".
Podczas, gdy zespół promował się podczas kilku występów pod koniec 2007 roku, nagrał również piosenkę "2 of You", która początkowo miała pojawić się na oficjalnym soundtracku do filmu "Step Up 2", jednak z planów zrezygnowano. Obecnie Danity Kane uczestniczy w czwartej serii programu "Making the Band" razem z zespołem DAY26 oraz Donnie J; artyści współpracują nad swoimi albumami pomagając sobie wzajemnie.
18 stycznia 2008 roku na oficjalnej stronie internetowej wytwórni Atlantic Records pojawił się formularz do głosowania na wybór pierwszego singla z nadchodzącego krążka girlsbandy, Welcome to the Dollhouse, który ukazać się ma 18 marca 2008. Spośród piosenek "Damaged" oraz "Pretty Boy" internauci wybrali tę pierwszą. Utwór oficjalnie w sprzedaży pojawił się 28 stycznia 2008 roku. Drugim singlem promującym krążek stała się kompozycja "Bad Girl" nagrana z gościnnym udziałem Missy Elliott.

</doc>
<doc id="760622" url="https://pl.wikipedia.org/wiki?curid=760622" title="Tank, Light, Mk V">
Tank, Light, Mk V

Tank, Light, Mk V – brytyjski czołg lekki skonstruowany w okresie międzywojennym.
Historia.
W 1933 roku w Wielkiej Brytanii powstały prototypowe czołgi "L2A1" i "L3A2". Miały one konstrukcję zbliżoną do wcześniej powstałych brytyjskich czołgów lekkich, a podstawowa różnicą było powiększenie załogi do trzech osób. Do 1935 roku wyprodukowano 22 czołgi "L3".
W 1936 roku rozpoczęto produkcję przeznaczonego dla armii brytyjskiej czołgu "Tank, Light, Mk V". W porównaniu z czołgami "L3" miał on wydłużony kadłub mieszczący powiększony zbiornik paliwa, a wieżyczkę obrotową wyposażono w wieżyczkę obserwacyjną dowódcy. Uzbrojenie wzmocniono przez dodanie drugiego karabinu maszynowego Vickersa kalibru 7,7 mm (prowadzono także próby zastąpienia jednego z karabinów maszynowych wkm-em Vickers kalibru 12,7 mm).
W momencie wybuchu II wojny światowej czołgi "Mk V" były używane wyłącznie dla szkolenia. Podjęto za to próby opracowania pojazdów przeciwlotniczych wykorzystujących jego podwozie. W 1940 roku na jednym czołgu zainstalowano wieżę z dwoma wkm-ami Besa kalibru 15 mm, a na drugim lotniczą wieżyczkę "Boulton-Paul" z czterema karabinami maszynowymi Browning Mk II kalibru 7,7 mm (początkowo była ona identyczna jak w samolotach, później zdemontowano z niej osłonę z pleksiglasu). Oba pojazdy pozostały prototypami.
Opis.
"Tank, Light, Mk V" miał budowę klasyczną. W tylnej części kadłuba znajdował się sześciocylindrowy, rzędowy, chłodzony cieczą silnik gaźnikowy "Meadows ESTL" o mocy 65 kW. Silnik napędzał umieszczone z przodu kadłuba koła napędowe. Z każdej strony znajdowały się cztery koła jezdne zblokowane w dwa wózki, amortyzowane ukośnymi sprężynami śrubowymi. Każda gąsienica o szerokości 240 mm była podtrzymywana przez jedną rolkę. Uzbrojeniem były dwa karabiny maszynowe Vickers kalibru 7,7 mm. Załoga składała się z mechanika-kierowcy, strzelca i dowódcy.

</doc>
<doc id="760623" url="https://pl.wikipedia.org/wiki?curid=760623" title="Guelph (Ontario)">
Guelph (Ontario)



</doc>
<doc id="760625" url="https://pl.wikipedia.org/wiki?curid=760625" title="Pieczęć Nebraski">
Pieczęć Nebraski



</doc>
<doc id="760626" url="https://pl.wikipedia.org/wiki?curid=760626" title="Konkurs Piosenki Eurowizji 1999">
Konkurs Piosenki Eurowizji 1999

44. Konkurs Piosenki Eurowizji 1999 został rozegrany 29 maja w audytorium Menachema Ussyszkina w Międzynarodowym Centrum Kongresowym w Jerozolimie.
Koncert poprowadzili: Jigga’el Rawid, Dafna Dekel i Sigal Szachamon. Finał konkursu wygrała Charlotte Nilsson, reprezentantka Szwecji z piosenką „Take Me to Your Heaven”, za którą zdobyła łącznie 163 punkty.
Lokalizacja.
Dzięki zwycięstwu Dany International w finale konkursu w 1998 prawo do organizacji Eurowizji 1999 otrzymała izraelska telewizja IBA. Początkowo spekulowano, że konkurs nie odbędzie się w Izraelu, ale na Malcie lub w Wielkiej Brytanii, czyli do krajów z podium konkursu w 1998. Izraelski rząd obawiał się bowiem zbyt wysokich kosztów organizacji widowiska oraz reakcji ortodoksyjnych Żydów, którzy mogliby powstrzymać laureatkę zeszłorocznego konkursu Danę International od przyjazdu na finał konkursu. Ostatecznie konkurs rozegrano w Izraelu.
Przebieg konkursu.
W 1999 po raz pierwszy wydana została składanka zawierająca prawie wszystkie konkursowe piosenki. Na krążku zabrakło utworów z Polski, Cypru, Holandii i Wielkiej Brytanii. W przeciwieństwie do płyt wydawanych w kolejnych latach, ta z 1999 nie została oficjalne wydana pod szyldem EBU.
Po ogłoszeniu wyników konkursu na scenie pojawili się wszyscy uczestnicy, którzy wspólnie zaśpiewali angielską wersję piosenki „Hallelujah”, z którą reprezentanci Izraela, Gali Atari i zespół Milk and Honey wygrali konkurs w 1979. Występ był hołdem dla ofiar wojny w Kosowie po zbombardowaniu, które wysadziło kosowskie nadajniki telewizyjne w powietrze.
Zmiana zasad.
W 1999 EBU zmieniła kilka punktów konkursowego regulaminu. Podczas 44. konkursu uczestnicy mogli śpiewać piosenki w innym języku niż ojczysty. W tym samym roku wszystkie delegacje wykorzystały możliwość skorzystania z podkładu muzycznego zamiast akompaniamentu orkiestry „na żywo”, co spotkało się z krytyką ze strony wielu widzów konkursu, w tym m.in. trzykrotnego zwycięzcy Eurowizji, Johnnym Loganem, który opisał konkurs jako „karaoke”.
Począwszy od 2000, cztery kraje wnoszące największy wkład finansowy do EBU (tj. Niemcy, Hiszpania, Francja i Wielka Brytania) miały zapewniony udział w finale kolejnych konkursów, niezależnie od wyników krajowych reprezentacji w poprzednich latach.
Kontrowersje.
Przed rozegraniem finału konkursu zdyskwalifikowane zostały dwie piosenki: utwór zespołu Hari Mata Hari z Bośni i Hercegowiny, który został zaprezentowany w Finlandii kilka lat wcześniej, a także propozycję niemieckiej reprezentantki Corinny May, która została zaśpiewna przez innego wykonawcę w 1997.
Chorwacki występ wywołał małe oburzenie w norweskiej delegacji, z powodu syntetyzowanego męskiego wokalu użytego w ścieżce dźwiękowej podczas prezentacji Doris Dragović. W konsekwencji EBU odjęła Chorwacji 1/3 zdobytych w finale punktów. Nie dotyczyło to jednak pozycji finałowej w konkursie, a jedynie o ranking krajów, które mogą uczestniczyć w następnych konkursach (Chorwacja uczestniczyła jednak we wszystkich następnych konkursach, gdzie ten ranking był stosowany, tj. 2000-2003)
Podczas występu interwałowego wystąpiła Dana International, która zaprezentowała swoją interpretację piosenki Steviego Wondera „Free”. Ze względu na słowa piosenki, występ wywołał wiele kontrowersji w Izraelu. Piosenkarka pojawiła się również na koniec konkursu, by wręczyć statuetkę zwyciężczyni, Charlotte Nilsson. Po tym, jak udawała, że trofeum jest za ciężkie do uniesienia, upadła na scenę, ciągnąc za sobą kompozytora zwycięskiego utworu. W tym momencie ochrona rzuciła się na nią myśląc, że to atak terrorystyczny.
Kraje uczestniczące.
W konkursie wzięły udział telewizje publiczne z 23 krajów. Do konkursu po rocznej przerwie powrócili nadawcy z Austrii, Bośni i Hercegowiny, Danii i Islandii. Po pięciu latach absencji do konkursu wróciła również telewizja z Litwy, która z powodu problemów finansowych otrzymała od EBU możliwość stawienia się delegacji dzień później od pozostałych uczestników.
Początkowo chęć udziału w konkursie wyraziła też telewizja z Łotwy, jednak ostatecznie wycofała się z występu, dzięki czemu możliwość startu miał nadawca Magyar Televízió z Węgier. Po jego rezygnacji prawo do udziału otrzymała telewizja z Portugalii, która przyjęła zaproszenie.
Powracający wykonawcy.
W 44. Konkursie Piosenki Eurowizji startowało kilku wykonawców, którzy brali udział w konkursie w przeszłości. Reprezentantką Chorwacji była Doris Dragović, przedstawicielka Jugosławii w finale konkursu w 1986. Słowenię ponownie reprezentowała Darja Švajger, uczestniczka konkursu w 1995.

</doc>
<doc id="760628" url="https://pl.wikipedia.org/wiki?curid=760628" title="Tony Allen (koszykarz)">
Tony Allen (koszykarz)

Anthony Allen (ur. 11 stycznia 1982 w Chicago) – amerykański koszykarz występujący na pozycjach rzucającego obrońcy lub niskiego skrzydłowego, mistrz NBA z sezonu 2007/2008.
Szkoła średnia i college.
Allen grał w drużynie szkoły średniej Crane w Chicago. Grał w jednym zespole z obecnym zawodnikiem Detroit Pistons Willem Bynumem. Stamtąd trafił do uniwersytetu Butler County College w Kansas, gdzie jako debiutant zdobywał 16,5 punktu, a także notował 6,1 zbiórki i 2,8 przechwytu na mecz. Takie osiągnięcia pozwoliły mu na zdobycie nagrody dla najlepszego debiutanta konferencji. Drugi sezon spędził w Wabash Valley College w Illinois, prowadząc swój zespół do bilansu 32-6.
Na ostatnie dwa lata studiów przeniósł się do Oklahoma State University. W swoim drugim sezonie gry został wybrany najlepszym graczem konferencji Big 12 po tym, jak zdobywał średnio 16 punktów na mecz i doprowadził swoją drużynę do Final Four rozgrywek NCAA. Został pierwszym zawodnikiem w historii Oklahoma State University, który zdobył ponad 1 000 punktów w dwóch kolejnych sezonach.
Kariera w NBA.
Boston Celtics.
2004-2005.
24 czerwca 2004 został wybrany z numerem 25 w drafcie przez Boston Celtics. 2 lipca 2004 podpisał czteroletni kontrakt wart 4 776 941 dolarów z czego decyzja o obowiązywaniu ostatniego roku kontraktu była po stronie Boston Celtics. Allen zadebiutował w NBA 3 listopada 2004 w spotkaniu przeciwko Philadelphia 76ers. Zdobył w nim 2 punkty podczas 6 minut gry. 22 stycznia 2005 wyszedł pierwszy raz wyszedł w wyjściowym składzie Celtics, wtedy też ustanowił rekord punktowy swojego pierwszego sezonu w NBA, zdobywając 20 punktów przeciwko Atlanta Hawks. W całym sezonie rozegrał 77 meczów, z czego aż 34 w pierwszej piątce. Zdobywał w nich 6,4 punktu na mecz, a także 2,9 zbiórki i 1 przechwyt.
2005-2006.
Podczas przerwy pomiędzy pierwszym a drugim sezonem Allen uczestniczył w strzelaninie, w której postrzelony został 29-letni mężczyzna obok restauracji w Chicago, w sierpniu 2005. Allen nie był podejrzewany o oddanie strzałów, ale został oskarżony o uszkodzenie lewego oka jednego z uczestników zdarzenia. Spędził przez to dwie doby w więzieniu. Podczas całego zdarzenia doznał poważnej kontuzji prawego kolana, która zmusiła go do opuszczenia 31 pierwszych meczów sezonu 2005-06. Ostatecznie 24 kwietnia 2007 sąd z Chicago go uniewinnił.
Do gry powrócił dopiero 6 stycznia 2006 w meczu przeciwko Atlanta Hawks. Zagrał w nim 30 minut i zdobył 9 punktów. Do końca sezonu nie opuścił już żadnego meczu, a w starciu z Cleveland Cavaliers, rozegranym 17 kwietnia 2006 pobił rekord kariery, rzucając 23 punkty. Sezon zakończył rzucając średnio 7.2 punktu, a także dodając do tego 2,2 zbiórki, 1,3 asysty i 1 przechwyt na mecz.
2006-2007.
26 października 2006 Boston Celtics skorzystali z zapisu w kontrakcie Allena i przedłużyli go do końca rozgrywek 2007/08. 15 grudnia 2006 pobił ponownie rekord kariery, zdobywając tym razem 30 punktów w spotkaniu przeciwko Denver Nuggets. Z kolei 7 stycznia 2007 w meczu przeciwko Orlando Magic zanotował aż 7 przechwytów, bijąc także w tej kategorii rekord kariery. 10 stycznia 2007 w końcówce spotkania przeciwko Indiana Pacers, Allen doznał poważnej kontuzji kolana. Doszło do niej podczas lądowania po efektownym wsadzie już po przerwaniu akcji przez sędziego gwizdkiem. Allen zerwał zarówno przednie, jak i tylne więzadła krzyżowe, co oznaczało dla niego koniec gry w sezonie 2006/07. Do tego momentu zagrał w 33 meczach sezonu zdobywając średnio rekordowe w karierze 11,5 punktu i dodając do tego 3,8 zbiórki, 1,7 zbiórki i 1,5 przechwytu na mecz.
2007-2008.
Allen wyzdrowiał dość szybko, bo już w pierwszym meczu nowego sezonu, 2 listopada 2007 pojawił się na parkiecie. W drużynie doszło do dużych zmian, przyszli Ray Allen i Kevin Garnett i to oni stali się najważniejszymi postaciami w zespole. Tony Allen został rezerwowym, który grał średnio tylko po 18 minut, ale gdy było trzeba, potrafił pomóc wydatnie drużynie. 24 listopada 2007 w spotkaniu przeciwko Charlotte Bobcats doznał kontuzji prawej pachwiny i został wyłączony z gry na 3 mecze. 30 grudnia 2007 wyszedł w pierwszej piątce przeciwko Los Angeles Lakers, ponieważ kontuzjowany był Rajon Rondo. Allen zagrał 42 minuty, podczas których zdobył 16 punktów i był odpowiedzialny za krycie Kobe Bryanta, który w całym meczu trafił tylko 6 z 24 rzutów z gry. W styczniu zagrał dwa najlepsze ofensywnie mecze w sezonie. Najpierw 4 stycznia 2008 zdobył 20 punktów przeciwko Memphis Grizzlies, a 29 stycznia 2008 powtórzył ten wynik w spotkaniu z Miami Heat. W całym sezonie zagrał 75 meczów, z czego 11 w pierwszym składzie, zdobywając średnio 6,6 punktu, 2,2 zbiórki i 1,5 asysty na mecz.
W pierwszej rundzie playoffs Celtics trafili na Atlanta Hawks. Wygrali rywalizację 4-3, ale dla Allena była to nieudana seria. Zagrał w 6 meczach i tylko raz przebywał na parkiecie dłużej niż 10 minut. W półfinale konferencji Celtics pokonali Cleveland Cavaliers 4:3, a rola Allena wciąż była znikoma, grał tylko w pierwszych trzech meczach, ale ani razu więcej niż przez 5 minut. W finale konferencji doszło do rywalizacji z Detroit Pistons. W pierwszych 4 spotkaniach Allen zagrał trzykrotnie, każdorazowo grając bardzo krótko. Przed piątym meczem nabawił się kontuzji, która go wyeliminowała z ostatnich dwóch spotkań finału konferencji, a także pierwszych trzech finału NBA. Zagrał w trzech ostatnich, po których Celtics wygrali 4:2 i zostali mistrzem NBA.
2008-2009.
1 lipca 2008 Celtics zdecydowali się nie podpisywać automatycznie kontraktu z Allenem, dzięki czemu ten został wolnym agentem. Ostatecznie jednak pozostał w Bostonie, podpisując nową, dwuletnią umowę z drużyną. Nowy sezon rozpoczął jako kluczowy zmiennik po tym jak zespół opuścił James Posey. 9 listopada 2008 w spotkaniu przeciwko Detroit Pistons zdobył najwięcej w sezonie 23 punkty. 6 stycznia 2009 z powodu urazu kostki opuścił mecz z Houston Rockets. Jak się okazało, kontuzja była na tyle poważna, że do gry wrócił dopiero 28 stycznia w spotkaniu przeciwko Sacramento Kings. 18 lutego 2009 przeszedł operację kciuka, która go wykluczyła z gry aż do 3 kwietnia. Sezon zakończył z zaledwie 46 rozegranymi meczami, w których zdobywał średnio 7,8 punktu, 2,3 zbiórki, 1,4 asysty i 1,2 przechwytu na mecz. W playoffs ponownie był pomijany przez Doca Riversa i zagrał tylko w 10 z 14 meczów, występując średnio po 6 minut na mecz. Od razu po sezonie, 3 czerwca poddał się kolejnej operacji prawej kostki.
2009-2010.
W nowych rozgrywkach zadebiutował dopiero 8 grudnia 2009 w meczu z Milwaukee Bucks. 27 grudnia 2009 zanotował pierwsze w karierze double-double w meczu przeciwko Los Angeles Clippers, w którym zdobył 10 punktów i 10 zbiórek. Do końca sezonu grał dość regularnie, kończąc sezon z 74 meczami na koncie. Zdobywał w nich średnio 6,1 punktu, 2,7 zbiórki, 1,3 asysty i 1,1 przechwytu na mecz. W pierwszym meczu serii playoffs przeciwko Miami Heat wykazał się świetną obroną w drugiej połowie spotkania przeciwko Dwyane'owi Wade'owi i został okrzyknięty jednym z bohaterów. Zdobył wtedy 14 punktów, zanotował 3 przechwyty i zablokował 2 rzuty. Dzięki tak dobrej grze, wywalczył sobie większą liczbę minut w kolejnych spotkaniach. W serii z Miami Heat tylko raz zagrał poniżej 10 minut, w ostatnim spotkaniu. W półfinale konferencji przeciwko Cleveland Cavaliers otrzymał zadanie krycia LeBrona Jamesa. Od czwartego meczu serii był w tym bardzo skuteczny, zatrzymując lidera Cavs na skuteczności 34% z gry. W czwartym spotkaniu zdobył 15 punktów, trafiając 6 z 7 rzutów wolnych, dołożył do tego 5 zbiórek, 1 asystę, 2 przechwyty i 1 blok. Po meczu Doc Rivers nazwał go najważniejszym obok Rajona Rondo bohaterem spotkania. Zarówno w finale konferencji, jak i finale NBA nie dostawał już tak wielu minut, jak w rywalizacji z Miami Heat i Cleveland Cavaliers.
Memphis Grizzlies.
2010-2011.
12 lipca 2010 Allen jako wolny agent przyjął ofertę Memphis Grizzlies i związał się z tą drużyną 3-letnim kontraktem, dzięki któremu zarobił blisko 9,5 miliona dolarów. Od początku sezonu Allen był rezerwowym, ale dostawał regularnie po kilkanaście minut gry. Sytuacja ta się zmieniła dopiero na początku lutego 2011, kiedy to kontuzji kończącej sezon doznał Rudy Gay. 8 lutego w spotkaniu przeciwko Oklahoma City Thunder zdobył 27 punktów i dołożył do tego 3 zbiórki, 1 asystę, 5 przechwytów i 3 bloki. 19 marca 2011 zagrał jeden z najlepszych meczów w karierze przeciwko Indiana Pacers. Zdobył 19 punktów, zebrał 11 piłek i miał do tego 6 asyst i 6 przechwytów. W sezonie zagrał w 72 meczach, zdobywając średnio 8,9 punktu na mecz. Do tego notował 2,7 zbiórki i 1,4 asysty.
Sezon zakończył na 5. miejscu w lidze ze średnią 1,79 przechwytów na mecz. Pod względem liczby przechwytów w przeliczeniu na minuty był najlepszy w całej lidze, wyprzedzając o ponad 1 przechwyt drugiego w tej klasyfikacji Chrisa Paula. Dzięki temu został wybrany do drugiej piątki najlepszych obrońców całej ligi.
Do playoffs awansował z ostatniego, ósmego miejsca, po czym jego Memphis Grizzlies wyeliminowali w pierwszej rundzie San Antonio Spurs 4-2. W drugiej rundzie lepsi od Grizzlies okazali się Oklahoma City Thunder, którzy wygrali po zaciętej, siedmiomeczowej serii 4-3. Allen we wszystkich meczach playoffs wychodził w pierwszej piątce. W 13 meczach zdobywał średnio 8,8 punktu, 2,9 zbiórki, 1,5 asysty i 1,92 przechwytu na mecz, co dało mu czwarte miejsce wśród wszystkich zawodników.
2011-2012.
Kolejne rozgrywki Allen rozpoczął w pierwszej piątce u boku Rudy'ego Gaya. W całym sezonie tylko raz rozpoczął mecz jako rezerwowy. Grał średnio ponad 26 minut na mecz i trzykrotnie przekraczał granicę 20 punktów zdobytych w jednym meczu. 23 kwietnia 2012 ustanowił rekord życiowy, notując aż 8 przechwytów w meczu przeciwko Cleveland Cavaliers. Na koniec sezonu znów był na piątym miejscu wśród najlepiej przechwytujących w lidze ze średnią 1,79 na mecz. Jego reputacja świetnego obrońcy wzrosła i tym razem został wybrany do pierwszej piątki najlepszych defensorów ligi. Został też wybrany najlepszym obrońcą na obwodzie przez generalnych menadżerów wszystkich drużyn NBA.
2012-2013.
Przed sezonem przeszedł operację kolana. Miała ona miejsce na tyle wcześnie, że nie zaburzyła przygotowań do nowego sezonu. 10 listopada w meczu przeciwko Houston Rockets potwierdził swoją świetną grę w obronie. Zatrzymał Jamesa Hardena na 18 punktach, a także skuteczności 4/18 z gry - 22,2%. Był to w tamtym momencie najgorszy mecz Hardena w sezonie. 3 stycznia 2013 rozegrał najlepszy mecz w sezonie, przeciwko swojej byłej drużynie - Boston Celtics. Zdobył 15 punktów, 5 zbiórek, 2 asysty i 1 przechwyt. Na koniec sezonu został wybrany do najlepszej piątki obrońców NBA.
Sezon 2013/14.
W przerwie między sezonami, Allen będąc wolnym agentem, podpisał nowy kontrakt z Memphis Grizzlies. Ma on obowiązywać przez 4 lata, a zawodnik w tym czasie zarobi 20 milionów dolarów. W trakcie sezonu zasadniczego rozegrał 55 spotkań, z czego 28 w pierwszej piątce. Pomimo bardzo dobrej gry w połowie sezonu był łączony w kilku plotkach z innymi drużynami, między innymi z Minnesota Timberwolves. Ostatecznie został jednak w zespole i grał do końca sezonu.
15 września 2017 został zawodnikiem New Orleans Pelicans. 1 lutego 2018 trafił w wyniku wymiany do Chicago Bulls. 9 lutego został zwolniony.
Statystyki.
NBA.
Na podstawie Basketball-Reference.com 

</doc>
<doc id="760629" url="https://pl.wikipedia.org/wiki?curid=760629" title="Sarnia (Ontario)">
Sarnia (Ontario)



</doc>
<doc id="760630" url="https://pl.wikipedia.org/wiki?curid=760630" title="Parafia Chrystusa Króla w Sanoku">
Parafia Chrystusa Króla w Sanoku

Parafia Chrystusa Króla w Sanoku – rzymskokatolicka parafia z siedzibą w Sanoku, należąca do archidiecezji przemyskiej, w dekanacie Sanok I.
Parafia istnieje w Kościele Chrystusa Króla w Sanoku. Obejmuje swoim zasięgiem dzielnicę Sanoka, Wójtostwo.
Historia.
5 lipca 1980 roku było zaplanowane poświęcenie kaplicy w budynku gospodarczym, ale władze miejskie wcześniej rozebrały budynek. 6 lipca 1980 roku została odprawiona pierwsza msza święta w garażu przy ul. Długiej. 5 sierpnia 1980 roku został otwarty przy ul. Długiej punkt duszpasterski, który objął ksiądz Zbigniew Grabowski. 30 sierpnia 1980 roku zbudowano drewniany kościół, który 23 listopada 1980 roku został poświęcony przez bpa Ignacego Tokarczuka. 
18 sierpnia 1981 roku dekretem bpa Ignacego Tokarczuka została erygowana parafia "pw. Chrystusa Króla", z wydzielonego terytorium parafii farnej i parafii Podwyższenia Krzyża Świętego). Po dwóch latach zbudowano kolejny tymczasowy drewniany kościół, który 21 listopada 1982 roku został poświęcony. 
W 1983 roku rozpoczęto budowę obecnego murowanego kościoła, według projektu mgr inż. arch. Stanisława Wantucha. 25 listopada 1990 roku bp Ignacy Tokarczuk poświęcił nowy kościół. 20 listopada 2004 roku odbyła się konsekracja kościoła, której dokonał abp Józef Michalik.
Na terenie parafii jest 8 000 wiernych
Grupy parafialne.
Akcja Katolicka, Liturgiczna Służba Ołtarza, Katolickie Stowarzyszenie Wychowawców, Oaza Młodzieżowa i Dzieci Bożych, Rada Duszpasterska (Parafialna), Róże Różańcowe, Domowy Kościół, Rycerstwo Niepokalanej, Koło Przyjaciół Radia Maryja, Przyjaciele Oblubieńca.
Statystyki.
W roku 2006 udzielono 108 sakramentów chrztu, 128 dzieci przyjęło I Komunię św., 65 par zawarło sakrament małżeństwa, 65 parafian zmarło.

</doc>
<doc id="760634" url="https://pl.wikipedia.org/wiki?curid=760634" title="Całe szczęście (film 2006)">
Całe szczęście (film 2006)

Całe szczęście (ang. "Just My Luck") – amerykańska komedia romantyczna fantasy z 2006 roku z Lindsay Lohan i Chrisem Pine’em w rolach głównych.
W 2006 roku film nominowano do nagrody Teen Choice Award w trzech kategoriach, w tym dla najlepszej aktorki komediowej (Lohan).
Film, przy budżecie wynoszącym dwadzieścia osiem milionów dolarów, w Stanach Zjednoczonych zarobił ponad 38 milionów.
Fabuła.
Piękna Ashley Albright (Lohan) jest najszczęśliwszą dziewczyną świata, której wszystko, co dobre w życiu, przychodzi zdecydowanie zbyt łatwo – może przypadkowo znaleźć los na loterię i trafić główną wygraną, a w Nowym Jorku, najbardziej zatłoczonym mieście na Ziemi, nigdy nie czeka na taksówki. Do tego ma wspaniałą pracę w firmie PR. Wszystko idzie po myśli Ashley, aż do momentu, w którym ma ona przygotować bal maskowy – zadanie ma być punktem zwrotnym w jej karierze oraz ma być szansą na jej drastyczne przyspieszenie. Jednak przypadkowy kontakt z pewnym pechowcem, imieniem Jake (Pine), odmienia jej rajski byt. Wkrótce dziewczyna traci wymarzoną pracę i mieszkanie, Jake z kolei wydaje płytę przebojowego zespołu rockowego McFly i zamieszkuje w apartamencie. Ashley robi wszystko, by odzyskać utracone szczęście.
Odbiór krytyczny.
Film został negatywnie oceniony przez krytyków; serwis Rotten Tomatoes na podstawie opinii ze 109 recenzji przyznał mu wynik 13%.

</doc>
<doc id="760636" url="https://pl.wikipedia.org/wiki?curid=760636" title="Live at Budokan (album Ozzy’ego Osbourne’a)">
Live at Budokan (album Ozzy’ego Osbourne’a)

Live at Budokan – piąta oficjalna płyta koncertowa brytyjskiego wokalisty Ozzy'ego Osbourne'a, wydana 25 czerwca 2002 roku. Nagrywana była 15 lutego 2002 roku, na koncercie w sali Nippon Budokan w Tokio.
Lista utworów.
Źródło.

</doc>
<doc id="760651" url="https://pl.wikipedia.org/wiki?curid=760651" title="Analiza strategiczna">
Analiza strategiczna

Analiza strategiczna – zbiór działań, które diagnozują oraz prognozują organizację i jej otoczenie w sposób powodujący sformułowanie odpowiedniej strategii oraz zbudowanie i realizację określonego planu strategicznego. 
Analiza strategiczna oznacza właściwy sposób strategicznego myślenia przez ludzi oraz organizacje. Analiza taka musi mieć charakter kompleksowy i wykorzystywać metody jakościowe oraz ilościowe z dziedziny ekonomii, finansów, marketingu, ekonometrii, statystyki, psychologii, stosunków międzynarodowych, bezpieczeństwa i obronności.
Końcowym etapem analizy strategicznej jest określenie i ocena pozycji strategicznej przedsiębiorstwa. Analiza strategiczna daje nam odpowiedź na pytanie: w jakich warunkach będzie działała firma w przyszłości i jakie ma możliwości dostosowania się do nich.

</doc>
<doc id="760652" url="https://pl.wikipedia.org/wiki?curid=760652" title="Giemza">
Giemza

Giemza (z niem. "Gämse"), inaczej zamsz lub szewro (franc. "chamois" [kozica, giemza], "chèvre" [koza]) – skóra kozia w procesie wyprawiania garbowana chromowo. Bardzo cienka i miękka, stosowana głównie do produkcji galanterii (rękawiczki, obuwie) luksusowej. Dawniej najwyżej ceniono skórę kozic dziś będących w Europie pod ścisłą ochroną.
Giemza mylona jest często z irchą, która jest skórą owczą poddaną procesowi garbowania tłuszczowego.

</doc>
<doc id="760659" url="https://pl.wikipedia.org/wiki?curid=760659" title="Duchowny">
Duchowny



</doc>
<doc id="760663" url="https://pl.wikipedia.org/wiki?curid=760663" title="Astryda Bernadotte">
Astryda Bernadotte

Astryda, królowa Belgów (szw. "Astrid Sofia Lovisa Thyra", ur. 17 listopada 1905 w Sztokholmie, zm. 29 sierpnia 1935 w Küssnacht am Rigi) - księżniczka Szwecji z dynastii Bernadotte, księżna Brabancji (od 1926 do 1934), od 17 lutego 1934 do 29 sierpnia 1935 królowa Belgów jako żona króla Leopolda III, córka Karola, księcia Västergötlandu i jego żony, księżnej Ingeborgi.
Księżniczka Astryda urodziła się w Sztokholmie jako trzecie dziecko Karola, księcia Västergötlandu i Ingeborgi, księżnej Västergötlandu.
W 1926 poślubiła Leopolda, księcia Brabancji, z którym miała troje dzieci: Józefinę Szarlottę, wielką księżną Luksemburga (ur. 1927, zm. 2005), Baldwina I, króla Belgów (ur. 1930, zm. 1993) i Alberta II, króla Belgów (ur. 1934).
Od urodzenia nosiła tytuł Jej Królewskiej Wysokości Księżniczki Szwecji. Po ślubie z księciem Leopoldem została następczynią belgijskiego tronu i otrzymała tytuł Księżnej Brabancji. Po śmierci teścia 17 lutego 1934 została Królową Belgów.
Zmarła dnia 29 sierpnia 1935 wskutek obrażeń odniesionych w wypadku samochodowym w szwajcarskiej miejscowości Küssnacht (prowadzone przez jej męża auto uderzyło w krawężnik, po czym uderzyło w drzewo). Została pochowana 3 września w Kościele Naszej Pani w Laeken w Brukseli.
Powiązania rodzinne.
Miała troje rodzeństwa: Małgorzatę, księżną Axel z Danii, Martę, księżną koronną Norwegii i Karola, księcia Östergötlandu.
4 listopada 1926 została żoną belgijskiego księcia Leopolda, późniejszego króla Leopolda III. Zginęła 29 sierpnia 1935 w wypadku samochodowym w Szwajcarii.
Astrid i Leopold mieli troje dzieci:

</doc>
<doc id="760665" url="https://pl.wikipedia.org/wiki?curid=760665" title="Mistrzowie US Open w grze pojedynczej">
Mistrzowie US Open w grze pojedynczej

Lista meczów finałowych US Open w grze pojedynczej mężczyzn.

</doc>
<doc id="760669" url="https://pl.wikipedia.org/wiki?curid=760669" title="The Essential Ozzy Osbourne">
The Essential Ozzy Osbourne

The Essential Ozzy Osbourne – album kompilacyjny Ozzy’ego Osbourne’a, wydany w 2003 roku.
Lista utworów.
Źródło.
CD 1:
CD 2:

</doc>
<doc id="760671" url="https://pl.wikipedia.org/wiki?curid=760671" title="I wojna brytyjsko-afgańska">
I wojna brytyjsko-afgańska

Pierwsza wojna brytyjsko-afgańska 1839–1842.
Kontekst.
W roku 1837 armia szacha Iranu obległa zachodnioafgańskie miasto Herat. Nieoficjalnie była ona wspierana przez ambasadę rosyjską w Teheranie. Znajdujący się akurat przypadkowo w Heracie brytyjski oficer artylerii Eldred Pottinger w odpowiedzi na te wydarzenia zaoferował emirowi Heratu swoje usługi. Jemu to została powierzona obrona miasta.
W tym samym czasie rosyjski oficer Jan Prosper Witkiewicz wyruszył w drogę do Kabulu. Jego celem była kontynuacja zapoczątkowanego w roku 1835 zbliżenia Rosji do Afganistanu. W Kabulu spotkał on brytyjskiego oficera i zaufanego Dost Mohammeda – Alexandra Burnesa. Burnes przebywał w Kabulu na zlecenie brytyjskiego rządu w celu prowadzenia tam rozmów na temat zawarcia traktatów pokojowych. Głównym problemem pojawiającym się w trakcie tych rozmów był status Peszawaru, zdobytego przez Ranjita Singha, władcę Pendżabu. W tej patowej sytuacji generalny gubernator Kalkuty Brytyjczyk Lord Auckland skierował ostre pismo do Dost Mohammeda, żądając praw do Peszawaru i zaprzestania dalszych kontaktów z Rosją. Ponieważ roszczenia były nie do spełnienia przez stronę afgańską, Burnes został odwołany z Kabulu.
Tymczasem sytuacja wokół Heratu wyraźnie się zaostrzyła. Częściową komendę nad wojskami perskimi przejął ambasador rosyjski Simonicz. W odpowiedzi na to brytyjskie oddziały wylądowały w Zatoce Perskiej. Spowodowało to wycofanie się wojsk irańskich, a w konsekwencji wyjazd Simonicza i Witkiewicza do Rosji.
Wojna.
Chcąc rozwiązać sytuację w Afganistanie, Lord Auckland wydał 1 października 1838 manifest w miejscowości Shimla, podejmując decyzję o obaleniu władzy Dost Mohammeda i powołaniu na jego stanowisko wcześniejszego władcy szacha Szuja. W tym celu wiosną do Afganistanu zostały wysłane oddziały w sile 16 500 brytyjskich i indyjskich żołnierzy w towarzystwie około 35 000 służby pomocniczej i członków rodzin. Wojskami, których szlak wiódł przez wąwóz Bolan, dowodził generał John Keane. 25 kwietnia 1839 armia osiągnęła Kandahar, który zdobyła bez walki. Następną stacją w drodze do Kabulu była twierdza Ghazni. Miasto zdobyto w czerwcu 1839, a 8 lipca tego samego roku Brytyjczycy weszli do Kabulu. Ogólna sytuacja pozostawała w tym czasie względnie spokojna. Brytyjczycy opuścili cytadelę Bala Hissar w Kabulu, po czym zajęli nowe kwatery w odległości około 1,5 km od miasta.
23 listopada 1840 Brytyjczykom poddał się Dost Mohammed, który został odesłany do Indii. W ciągu następnego roku na zajętych terenach mnożyć zaczęły się niepokoje spowodowane podniesieniem podatków i życiem ponad stan brytyjskich oficerów, w tym Burnesa. Partyzanci afgańscy atakowali coraz liczniej brytyjskie posterunki. 2 listopada 1841 w Kabulu przed domem Burnesa zebrała się wielka liczba ludzi. Podczas próby ucieczki Burnes został złapany i zamordowany. Przed nadciągającymi z pomocą spóźnionymi żołnierzami z garnizonu afgańskiego tłum zdołał uciec. Bezczynność Brytyjczyków doprowadziła do generalnego powstania i oblężenia brytyjskiego garnizonu.
23 listopada 1841 Brytyjczycy podjęli próbę zniszczenia dwóch dział afgańskich. Podjęty atak zakończył się jednak dla nich dużymi stratami i atakujący zmuszeni zostali do wycofania się. Sytuację dodatkowo pogorszyło nadejście syna Dosta Mohammeda – Mohammeda Akbara na czele 6000 żołnierzy. Teraz naprzeciwko 4500 żołnierzy z garnizonu brytyjsko-indyjskiego stało około 30 000 uzbrojonych Afgańczyków. 23 grudnia 1841 doszło do rozmów pomiędzy obiema stronami nad rzeką Kabul. W trakcie spotkania pomiędzy Macnaghtenem a Akbarem, Anglik został zamordowany. I tym razem Brytyjczycy z garnizonu nie zareagowali. Eldred Pottinger został wybrany nowym przedstawicielem na rozmowy pokojowe, które zakończyły się podpisaniem kapitulacji przez wojska brytyjskie. Na mocy porozumienia oficerowie brytyjscy stali się zakładnikami w Kabulu, jednak ich rodzinom miano zapewnić eskortę podczas ewakuacji.
6 stycznia 1842 rozpoczął się odwrót sił brytyjskich pod wodzą generała Williama Elphinstone’a. Celem wojsk był garnizon w Dżalalabadzie, ok. 140 km od Kabulu. Konwój wycofujących się żołnierzy i ich pomocników liczył łącznie 17 000 ludzi, w większości nieuzbrojonych. Jednak już po opuszczeniu garnizonu Brytyjczycy byli kilkakrotnie atakowani. Obiecana eskorta nie dotarła, wobec czego w trakcie marszu doszło do kolejnych rozmów z Akbarem, który otrzymał kolejnych zakładników, m.in. Pottingera.
8 stycznia 1842 tabor został ponownie zaatakowany podczas przekraczania wąwozu Khurd - Kabul. W trakcie ataku śmierć poniosło około 3000 mężczyzn, kobiet i dzieci. Cztery dni później zaledwie 2300 ludzi pozostawało jeszcze przy życiu. Podczas ostatnich rozmów Elphinstone pozostał w niewoli jako zakładnik. Ci, którzy przeżyli, próbowali dostać się do Dżalalabadu, udało się to jednak tylko lekarzowi wojskowemu dr. Brydonowi.
W reakcji na tę porażkę do Afganistanu Brytyjczycy wysłali ekspedycję karną. Dwie armie pod wodzą generałów George Pollocka i Williama Notta zajęły wiosną Dżalalabad i Kandżar. Stąd pomaszerowały do Kabulu. Umocnienia Ghazni zostały przez Brytyjczyków zniszczone, podobnie jak liczne osady w drodze do Kabulu. W Kabulu tymczasem Akbar wywabił z cytadeli szacha Szuja, który został zamordowany. Zakładnicy brytyjscy zostali odesłani do Bamian. Uciekając ze stolicy, Akbar zamierzał wysłać zakładników do Buchary, na skutek małego wsparcia jednak tego nie uczynił. Część zakładników sama wykupiła się z niewoli.
Po zajęciu Kabulu rozpoczęła się operacja ratowania reszty zakładników. Elphinstone zmarł w niewoli, pozostali z Pottingerem na czele, 58 mężczyznami, 19 kobietami i 22 dziećmi przeżyli. W zemście Pollock nakazał zniszczenie cytadeli i bazaru w Kabulu. Dwa dni trwało rabowanie miasta przez żołnierzy brytyjskich. W końcu 11 października 1842 oddziały brytyjskie skierowały się z powrotem do Indii. Dost Mohammed powrócił na tron Kabulu i panował aż do swojej śmierci w roku 1863.

</doc>
<doc id="760672" url="https://pl.wikipedia.org/wiki?curid=760672" title="Podzielnik kosztów">
Podzielnik kosztów

Podzielnik kosztów – "podzielnik kosztów ogrzewania" – zwany również podzielnikiem ciepła, to urządzenia niezależnie od rodzaju konstrukcji i typu, zgodnie z informacją Głównego Urzędu Miar, nie są przyrządami pomiarowymi w rozumieniu ustawy z dnia 11 maja 2001 r. − Prawo o miarach (Dz. U. z 2013 r. poz. 1069, z 2015 r. poz. 978 oraz z 2016 r. poz. 542). 
Sprawy dotyczące podzielników kosztów ogrzewania (w tym oceny zgodności ich wykonania z normami) i zasad rozliczeń ciepła wewnątrz spółdzielni lub wspólnoty mieszkaniowej - nie wchodzą w zakres ustawowych kompetencji Prezesa Głównego Urzędu Miar.
Normy dotyczące podzielników:
PN-EN 835 – „Podzielniki kosztów ogrzewania do rejestrowania zużycia ciepła przez grzejniki. Przyrządy bez zasilania energią elektryczną działające na zasadzie parowania dyfuzyjnego” 
PN-EN 834 – „Podzielniki kosztów ogrzewania do rejestrowania zużycia ciepła przez grzejniki. Przyrządy zasilane energią elektryczną” 
Elektroniczne podzielniki kosztów ogrzewania według normy PN EN 834 są rejestrującymi przyrządami pomiarowymi mierzącymi temperaturę całkowaną względem czasu. Pomiar temperatury służy do określenia ilości ciepła oddawanego przez grzejniki, na których podzielniki kosztów ogrzewania lub ich czujniki są zamontowane. 
Rozróżniamy następujące rodzaje podzielników:
Wskazania podzielnika kosztów związane są z ciepłem doprowadzonym przez grzejnik do pomieszczenia wskazywane są na wyświetlaczu, czyli jest wskaźnikiem (licznikiem) ciepła. Nie podlega legalizacji.
Metoda rozliczenia kosztów przy użyciu podzielników kosztów polega na uwzględnieniu wskazań wszystkich podzielników zainstalowanych w budynku. W obliczeniach wydziela się też tzw. opłaty stałe za ciepło. Mogą to być opłaty stałe z rachunku za ciepło, bądź też opłaty za ogrzewanie pomieszczeń wspólnych (klatki, pralnie, suszarnie). Stosuje się również współczynniki korygujące rozliczenie lokali położonych w różnych miejscach budynku (nad nieogrzewanymi piwnicami, szczytowe, itd). W rozliczeniach kosztów stosuje się również współczynniki korygujące różne typy i wielkości grzejników, występujących w rozliczanym budynku (instalacji c.o.)
Podzielniki kosztów ogrzewania (niezależnie od rodzaju konstrukcji i typu) nie są przyrządami pomiarowymi w rozumieniu ustawy z dnia 11 maja 2001 r. − Prawo o miarach (Dz. U. z 2013 r. poz. 1069, z 2015 r. poz. 978 oraz z 2016 r. poz. 542). Zgodnie z przepisami art. 4 pkt 5 tej ustawy przyrząd pomiarowy jest to urządzenie, układ pomiarowy lub jego elementy, przeznaczone do wykonania pomiarów samodzielnie lub w połączeniu z jednym lub wieloma urządzeniami dodatkowymi. Podzielniki kosztów ogrzewania nie są przyrządami pomiarowymi, gdyż nie mierzą żadnej wielkości fizycznej (także ciepła) – najczęściej przyrost ich wskazań (wyrażonych w działkach niemianowanych) zależy od temperatury powierzchni grzejnika w miejscu instalacji podzielnika i czasu oddawania ciepła przez grzejnik. W związku z tym podzielniki kosztów ogrzewania nie podlegają prawnej kontroli metrologicznej (zatwierdzeniu typu i legalizacji), a więc także obowiązkowi uzyskania dowodów tej kontroli.
Wskazania podzielników kosztów ogrzewania wraz z systemem rozliczeń służą jedynie do podziału kosztu energii cieplnej, dostarczonej do budynku wielolokalowego, na poszczególnych użytkowników lokali, którzy są wyposażeni w jeden typ podzielników. Koszt całkowity ciepła obliczany jest na podstawie wskazań zainstalowanego w węźle cieplnym ciepłomierza. Wskazania tego ciepłomierza służą do uzyskania prawidłowej podstawy do rozliczeń między dostawcą energii cieplnej i spółdzielnią lub wspólnotą mieszkaniową.
Ciepłomierze są przyrządami pomiarowymi służącymi do pomiarów ciepła, wskazują ciepło w legalnych jednostkach miary, jakimi są MJ, GJ, kWh, i najczęściej instalowane są w węzłach cieplnych budynków mieszkalnych. Rozliczanie kosztów ogrzewania lokalu w oparciu o wskazania indywidualnego ciepłomierza możliwe jest tylko wtedy, gdy w każdym lokalu w budynku jest odrębna sieć rurociągów dołączonych do grzejników, która ma jedno wejście i jedno wyjście łączące je z instalacją centralnego ogrzewania w budynku. Taki system instalacji centralnego ogrzewania jest stosowany w budynkach nowych lub poddanych remontowi generalnemu. Ciepłomierze podlegają obowiązkowi zatwierdzenia typu i legalizacji. W przypadku wątpliwości dotyczących poprawności ich wskazań, mogą być zgłaszane do ekspertyzy w okręgowych urzędach miar.
Sprawy dotyczące podzielników kosztów ogrzewania (w tym oceny zgodności ich wykonania z normami) i zasad rozliczeń ciepła wewnątrz spółdzielni lub wspólnoty mieszkaniowej - nie wchodzą w zakres ustawowych kompetencji Prezesa Głównego Urzędu Miar.
Informacje dodatkowe powtarzane z przywołanej ulotki GUM:
1. W art. 45a ust. 8, 9 i 12 ustawy z dnia 10 kwietnia 1997 r. Prawo energetyczne (tj. Dz. U. z 2006 r. Nr 89, poz. 625, z późn. zm.), w brzmieniu ustalonym art.1 pkt 38 ustawy z dnia 4 marca 2005 r. o zmianie ustawy- Prawo energetyczne oraz ustawy - Prawo ochrony środowiska (Dz. U. Nr 62, poz. 552) zapisano, że koszty zakupu ciepła, w części dotyczącej ogrzewania lokali mieszkalnych, rozlicza się stosując metody wykorzystujące wskazania ciepłomierzy, wskazania urządzeń wskaźnikowych niebędących przyrządami pomiarowymi w rozumieniu przepisów metrologicznych, wprowadzonych do obrotu na zasadach i w trybie określonych w przepisach o systemie oceny zgodności (chodzi tu o podzielniki kosztów ogrzewania), lub powierzchnię albo kubaturę tych lokali, Właściciel lub zarządca budynku wielolokalowego dokonuje wyboru metody rozliczania całkowitych kosztów zakupu ciepła na poszczególne lokale mieszkalne i użytkowe w tym budynku. W przypadku stosowania w budynku wielolokalowym metody wykorzystującej wskazania urządzeń wskaźnikowych (podzielników kosztów ogrzewania), regulamin rozliczeń powinien dopuszczać możliwość zamiennego rozliczania opłat za ciepło dla lokali mieszkalnych lub użytkowych na podstawie ich powierzchni lub kubatury oraz określać warunki stosowania zamiennego rozliczania.
2. W § 135 ust. 2 pkt 2 i ust. 3 pkt 2 rozporządzenia Ministra Infrastruktury z dnia 12 kwietnia 2002 r. w sprawie warunków technicznych, jakim powinny odpowiadać budynki i ich usytuowanie (Dz. U. Nr 75 poz. 690) zapisano, że w budynkach z instalacją ogrzewczą wodną powinny znajdować się urządzenia umożliwiające indywidualne rozliczanie kosztów ogrzewania poszczególnych mieszkań lub lokali użytkowych w budynku.
3. Istnieją polskie normy PN-EN 834:1999 i PN-EN 835:1999, dotyczące podzielników kosztów ogrzewania (odpowiednio: zasilanych energią elektryczną i działających na zasadzie parowania dyfuzyjnego), które są oficjalnymi tłumaczeniami norm europejskich EN 834:1994 i EN 835:1994.

</doc>
<doc id="760676" url="https://pl.wikipedia.org/wiki?curid=760676" title="Monika Sewioło">
Monika Sewioło

Monika Sewioło, z domu Strzęp (ur. 2 maja 1977 w Makowie Podhalańskim) – polska uczestniczka reality show "Big Brother".
Życiorys.
W 2001 wzięła udział w pierwszej polskiej edycji reality show "Big Brother". Po udziale w programie nagrała utwór „Urodziłam się, aby grać”, wydany w kompilacji muzycznej "Big Brother – Wielki Brat Polska", nagrała album pt. "Wiatr" (z grupą Nietykalni) i wzięła udział w sesji zdjęciowej do czasopisma „Playboy”. 
Zagrała w dwóch filmach: "Gulczas, a jak myślisz..." (2001) oraz "Rób swoje, ryzyko jest twoje" (2002).
Życie prywatne.
W 2000 wyszła za mąż za Jerzego Sewiołę, z którym rozwiodła się w maju 2003.

</doc>
<doc id="760677" url="https://pl.wikipedia.org/wiki?curid=760677" title="Nowa Wieś (gmina Popów)">
Nowa Wieś (gmina Popów)

Nowa Wieś – wieś w Polsce położona w województwie śląskim, w powiecie kłobuckim, w gminie Popów, nad rzeką Liswartą.
W latach 1975–1998 miejscowość administracyjnie należała do województwa częstochowskiego.

</doc>
<doc id="760683" url="https://pl.wikipedia.org/wiki?curid=760683" title="Nierówność kwadratowa">
Nierówność kwadratowa



</doc>
<doc id="760686" url="https://pl.wikipedia.org/wiki?curid=760686" title="Reprezentacja Białorusi w skokach narciarskich">
Reprezentacja Białorusi w skokach narciarskich

Reprezentacja Białorusi w skokach narciarskich – grupa skoczków wybrana przez Białoruski Związek Narciarski do reprezentowania Białorusi na międzynarodowych zawodach w skokach narciarskich.
Reprezentacja Białorusi powstała w sezonie 1992/1993, po likwidacji reprezentacji Wspólnoty Niepodległych Państw, będącej kontynuacją reprezentacji ZSRR. Reprezentanci Białorusi zadebiutowali w zawodach elity w lutym 1993, na mistrzostwach świata w Falun. Na dużej skoczni Alaksandr Siniauski zajął ex aequo 42. miejsce, a Alaksandr Aharodnikau był 45. Na skoczni normalnej Alaksandr Siniauski był 59., a Alaksandr Aharodnikau 52. W tym samym sezonie, w marcu 1993, Alaksandr Aharodnikau wystąpił także w Pucharze Świata w Lahti, gdzie był 66. na skoczni normalnej i 56. (ex aequo ze Svenem Hannawaldem) na dużej. W kolejnym sezonie Alaksandr Siniauski wystartował na Igrzyskach Olimpijskich w 1994 w Lillehammer, gdzie był 54. na skoczni dużej i 38. na normalnej. W tym samym roku reprezentacja Białorusi wystartowała na mistrzostwach świata juniorów w Breitenwang (w konkursie drużynowym zajęła 12. miejsce na 17 ekip).
W PŚ na skoczni mamuciej w Harrachovie w marcu 1996 Alaksandr Siniauski był 31., a Alaksiej Szybko 49. Częściej Białorusini zaczęli pojawiać się w Pucharze Świata w sezonie 1997/1998. Pierwsze punkty zdobył Alaksiej Szybko, zajmując 29. miejsce w Ramsau, 11 stycznia 1998. Tydzień później kolejne punkty dla Białorusi wywalczył Andrej Łyskawiec, który zajął 27. pozycję w Zakopanem. Dało mu to w końcowej klasyfikacji PŚ 88. miejsce, zaś Alaksiej Szybko zakończył sezon na 93. miejscu. Punkty PŚ dla Białorusi zdobywali później jeszcze Maksim Anisimau i Piotr Czaadajew. Maksim Anisimau w sezonie 2003/2004 był 28. w Willingen (zajmując 74. miejsce w klasyfikacji końcowej), a w sezonie 2004/2005 29. w konkursie Turnieju Czterech Skoczni w Oberstdorfie (był wówczas 46. w TCS i 88. w PŚ). W 2005 punktował także w Letnim Grand Prix, gdzie był 26. w Hinterzarten (w klasyfikacji końcowej zajął 69. miejsce). Piotr Czaadajew zdobył punkty LGP w 2006 w Zakopanem, gdzie był 28. (zajmując 76. miejsce w klasyfikacji końcowej) oraz punkty PŚ w sezonie 2006/2007, zajmując 24. miejsce w Oslo (dało mu to 77. miejsce na koniec sezonu). Podczas występów Białorusinów na innych imprezach najwyższej rangi, nigdy nie awansowali oni do serii finałowej. W konkursach drużynowych Białoruś na mistrzostwach świata zajmowała miejsca 12. (przedostatnie, w 2003 w Val di Fiemme), 13. (w 2005 w Oberstdorfie na skoczni normalnej, wyprzedzając trzy drużyny) oraz 15. (ostatnie, na tych samych mistrzostwach na skoczni dużej). Drużyna Białorusi wystąpiła też na mistrzostwach świata w lotach w 2004 w Planicy, zajmując ostatnie, 10. miejsce.
Oprócz wymienionych wyżej zawodników, reprezentantami Białorusi w zawodach najwyższej rangi byli Dzmitryj Afanasienka, Siarhiej Babrou, Alaksandr Dziadziula, Iwan Sobolew i Aleksandr Swietłow. Ostatni występ reprezentanta Białorusi w PŚ miał miejsce w lutym 2008 w Sapporo – startujący tam Maksim Anisimau zajął wówczas 39. i 47. miejsce. W 2010 miał miejsce ostatni start drużynowy Białorusinów na mistrzostwach świata juniorów (zajęli oni w Hinterzarten 16. miejsce na 18 zespołów). W marcu 2014 ostatni Białorusin występował w zawodach Pucharu Kontynentalnego (Jauhienij Myckaniuk był 71. i 70. w Zakopanem). W styczniu 2015 Alaksiej Murawicki był ostatnim zawodnikiem reprezentującym Białoruś w zawodach pod egidą FIS, kiedy w konkursach FIS Cup w Zakopanem był 54. i 59., a następnie zajął 40. miejsce na uniwersjadzie w Szczyrbskim Jeziorze.
Największe sukcesy białoruskich skoków to złoty medal Siarhieja Babroua na uniwersjadzie w Szczyrbskim Jeziorze w 1999 na dużej skoczni oraz 5. miejsce Piotra Czaadajewa na mistrzostwach świata juniorów w 2005 w Rovaniemi. Piotr Czaadajew pozostaje ponadto rekordzistą Białorusi w długości skoku, po próbie na odległość 197,5 m na treningu przed MŚ w lotach w Tauplitz w 2006. Zawodnik ten po raz ostatni wystąpił w zawodach PŚ w 2012, jednak już jako reprezentant Rosji.

</doc>
<doc id="760691" url="https://pl.wikipedia.org/wiki?curid=760691" title="Gustaw Paszkiewicz">
Gustaw Paszkiewicz

Gustaw August Paszkiewicz, ps. „Radwan” (ur. 1 kwietnia 1892 w Wasiliszkach, zm. 27 lutego 1955 w Warszawie) – generał dywizji ludowego Wojska Polskiego, zastępca Komendanta Głównego Związku Walki Zbrojnej od marca do czerwca 1940. Poseł na Sejm Ustawodawczy.
Życiorys.
Był synem Leonarda i Justyny z domu Tabeńskiej. Miał braci i siostry. Jego młodszym bratem był Wilhelm Paszkiewicz, podpułkownik Wojska Polskiego, ofiara zbrodni katyńskiej.
Po ukończeniu gimnazjum w Mińsku w 1913 wstąpił do rosyjskiej Wileńskiej Szkoły Wojskowej. Od 1914 walczył w armii rosyjskiej. Od grudnia 1917 służył w I Korpusie Polskim w Rosji, gdzie był dowódcą kompanii w 3 ps. 
II Rzeczpospolita.
Od lutego 1919 służył w Wojsku Polskim. Walczył w wojnie polsko-bolszewickiej jako dowódca batalionu 1 Pułku Strzelców Wielkopolskich. Od marca 1919 był dowódcą 55 pp. Uczestniczył w walkach o Lwów i pod Stryjem.
W latach 1923–1924 był słuchaczem Kursu Doszkolenia w Wyższej Szkole Wojennej w Warszawie. Po ukończeniu kursu otrzymał tytuł oficera Sztabu Generalnego. Od października 1924 do maja 1926 komendant Szkoły Podchorążych i Oficerskiej Szkoły Piechoty w Warszawie. Podczas przewrotu majowego występował czynnie po stronie rządu. Od października 1926 dowódca piechoty dywizyjnej 24 Dywizji Piechoty w Jarosławiu. W międzyczasie (od 10 listopada 1932 do 10 sierpnia 1933) był słuchaczem VII kursu w Centrum Wyższych Studiów Wojskowych w Warszawie. 12 października 1935 mianowany dowódcą 12 Dywizji Piechoty w Tarnopolu. W latach 1937–1938 kierował akcją pacyfikacyjną ludności ukraińskiej. 
W okresie II RP został osadnikiem wojskowym w powiecie lidzkim. W 1935 otrzymał godność szambelana papieskiego. 19 listopada 1938 w Tarnopolu uległ wypadkowi, gdy podczas inspekcji budowanego Domu Rolniczo-Handlowego spadł z ok. 8-metrowego rusztowania, jednak według oficjalnego oświadczenia nie odniósł poważniejszych obrażeń. W 1939 zasiadał w zarządzie okręgu tarnopolskiego Towarzystwa Rozwoju Ziem Wschodnich.
II wojna światowa.
W kampanii wrześniowej po rozbiciu 12 DP, wydostał się z okrążenia i 13 września dotarł do Włodzimierza Wołyńskiego, gdzie przebywał wódz naczelny. Według prof. Pawła Wieczorkiewicza nie wywiązał się ze swych obowiązków, motywując to chorobą serca. Od 15 września 1939 zastępca dowódcy Armii „Karpaty”. W czasie kampanii dwukrotnie ranny, przedostał się do Rumunii, gdzie został internowany w obozie w Băile Herculane, następnie przedostał się do Francji. W okresie od 1 grudnia 1939 do 23 czerwca 1940 pełnił funkcję zastępcy ministra spraw krajowych i dowódcy Związku Walki Zbrojnej Kazimierza Sosnkowskiego w rządzie Władysława Sikorskiego.
Po upadku Francji w czerwcu 1940 przedostał się do Wielkiej Brytanii. W PSZ kolejno dowódca 1 Brygady Strzelców (od października 1940 do maja 1942), 4 Dywizji Strzelców (od maja do października 1942), 2 Samodzielnej Brygady Pancernej (od października 1942 do czerwca 1943), zastępca dowódcy I Korpusu Polskiego (do marca 1945).
Okres powojenny.
18 grudnia 1945 powrócił do kraju i 15 stycznia 1946 wstąpił do ludowego Wojska Polskiego. 22 stycznia 1946 objął dowództwo 18 Dywizji Piechoty w Białymstoku. Od marca tegoż roku obowiązki dowódcy dywizji łączył z funkcją przewodniczącego Wojewódzkiego Komitetu Bezpieczeństwa w Białymstoku. Na tym ostatnim stanowisku kierował działaniami wojska, w tym KBW oraz MO i Urzędu Bezpieczeństwa skierowanym przeciwko organizacjom niepodległościowego podziemia antykomunistycznego. W okresie od 18 października 1946 do 14 października 1948 był dowódcą Warszawskiego Okręgu Wojskowego. 31 stycznia 1949 został przeniesiony w stan spoczynku. Z dniem 1 września 1949 został jednak przywrócony do czynnej służby i następnie do 20 kwietnia 1951 był dyrektorem Biura Wojskowego w Ministerstwie Leśnictwa. W październiku 1950 spotkał się z generałem Augustem Emilem Fieldorfem i na jego prośbę wystawił mu zaświadczenie o przebiegu służby wojskowej w czasie wojny.
Po sfałszowanych przez PPR wyborach do Sejmu Ustawodawczego od stycznia 1947 był posłem na Sejm. Reprezentował prokomunistyczne Stronnictwo Ludowe, a od 1949 Zjednoczone Stronnictwo Ludowe. W 1947 jednym z przemówień sejmowych oskarżył generała Władysława Andersa o udział w spisku na życie gen. Władysława Sikorskiego i przyczynienie się do katastrofy w Gibraltarze.
19 września 1952 ostatecznie przeszedł w stan spoczynku. Pełnił stanowisko wicedyrektora Państwowych Torów Wyścigów Konnych (przedsiębiorstwa utworzonego w 1950 przy torze wyścigów konnych Służewiec).
Zmarł nagle 27 lutego 1955 w Warszawie. Został pochowany 3 marca 1955 na Cmentarzu Wojskowym na Powązkach w Warszawie (kwatera B 2-7-12/13). Był żonaty z Heleną Hartingh, miał córki.

</doc>
<doc id="760692" url="https://pl.wikipedia.org/wiki?curid=760692" title="I liga argentyńska w piłce nożnej (1962)">
I liga argentyńska w piłce nożnej (1962)

Mistrzem Argentyny w roku 1962 został klub Boca Juniors, a wicemistrzem Argentyny klub River Plate.
Do drugiej ligi spadły dwa ostatnie kluby w tabeli spadkowej – Ferro Carril Oeste i CA Argentino de Quilmes. Na ich miejsce awansował z drugiej ligi jeden klub – CA Banfield. Pierwsza liga została zmniejszona z 15 do 14 klubów.
Do Copa Libertadores 1963 zakwalifikował się tylko mistrz Argentyny Boca Juniors.
Primera División.
Tablica spadkowa na koniec sezonu 1962.
Tabela spadkowa zadecydowała o tym, które kluby spadną do drugiej ligi. O kolejności decydowała średnia liczba punktów zdobyta w pierwszej lidze w ostatnich trzech sezonach w przeliczeniu na jeden rozegrany sezon.

</doc>
<doc id="760697" url="https://pl.wikipedia.org/wiki?curid=760697" title="Diana de Poitiers">
Diana de Poitiers

Diana de Poitiers, Księżna de Valentinois (ur. 3 września 1499, zm. 25 lub 26 kwietnia 1566) – najbardziej wpływowa faworyta króla Francji Henryka II Walezjusza (1519-1559). 
Była córką Jana de Poitiers i Joanny de Batarnay. Urodziła się w zamku w Saint-Vallier (w dzisiejszym departamencie Rhône-Alpes). Jako mała dziewczynka przez pewien czas przebywała blisko Anny de Beaujeu, córki Ludwika XI, regentki w okresie małoletności jej młodszego brata, Karola VIII. 
W wieku 15 lat Diana poślubiła starszego od niej o 39 lat Ludwika de Brézé, który był wnukiem Karola VII i służył na dworze Franciszka I. Urodziła mu dwie córki: 
Słynęła z nieprzeciętnej urody, często pozowała rzeźbiarzom i malarzom, np. François Clouetowi. Artyści najchętniej portretowali ją jako boginię łowów Artemidę – Dianę.
Była damą dworu Klaudii de Valois, a następnie Ludwiki Sabaudzkiej i Eleonory Austriackiej. Była przeciwna reformacji i hugenotom. 
Została kochanką delfina, a następnie króla Francji Henryka II ok. 1538. Przyszły monarcha, choć był od Diany o 20 lat młodszy, szczerze ją kochał. Po objęciu tronu w 1547 podarował jej zamek Chenonceau, uhonorował ją także tytułem księżnej de Valentinois i klejnotami korony. Romans Diany i Henryka trwał aż do śmierci króla w 1559. Wtedy to jego małżonka, królowa Katarzyna Medycejska – w ramach odwetu na kochance męża - odebrała Dianie ukochane Chenonceau oraz odsunęła od wpływów i dworu. Upokorzona Diana osiadła w zamku Anet, gdzie spędziła sześć ostatnich lat swego życia. Według świadka z epoki, Brantome'a, codziennie rano wypijała kilka filiżanek płynu ze sproszkowanym złotem, co według ówczesnych alchemików miało zapewnić zachowanie zdrowia i urody, jednak stało się najprawdopodobniej przyczyną jej śmierci. W 2009 r. lekarze ze szpitala Raymond-Poincaré w Garches stwierdzili, że zawartość złota w zachowanych włosach Diany de Poitiers jest 500 razy wyższa niż przeciętnie.

</doc>
<doc id="760698" url="https://pl.wikipedia.org/wiki?curid=760698" title="Teddy Flack">
Teddy Flack

Edwin Harold „Teddy” Flack (ur. 5 listopada 1873 w Islington w Londynie, zm. 10 stycznia 1935 w Berwick) – australijski lekkoatleta i tenisista, dwukrotny mistrz olimpijski.
Przebieg kariery.
Urodził się w Londynie. Gdy miał dziesięć lat, jego rodzina wyemigrowała do Australii i osiedliła się w Berwick w stanie Wiktoria. Po ukończeniu szkoły średniej w Melbourne Flack został w 1892 mistrzem Wiktorii w biegu na 1 milę, a w 1894 mistrzem Nowej Południowej Walii w biegu na 2 mile. Później podjął pracę w firmie księgowej swego ojca Davey, Flack &amp; Co. W 1895 został wysłany na praktykę do Londynu do firmy Price Waterhouse.
Wziął udział w pierwszych igrzyskach olimpijskich w 1896, które odbyły się w Atenach. Zwyciężył tam w biegu na 800 m (przed Węgrem Nándorem Dánim i Grekiem Dimitriosem Golemisem) oraz w biegu na 1500 m (przed Amerykaninem Arthurem Blake’em i Francuzem Albinem Lermusiaux). Startował też w biegu maratońskim, chociaż nigdy wcześniej nie przebiegł nawet połowy takiego dystansu. Samotnie prowadził, gdy na ok. 4 kilometry przed metą stracił przytomność. Był do tego stopnia zamroczony, że uderzył greckiego widza, która usiłował mu pomóc. Został za to zdyskwalifikowany.
Chociaż nie był znanym tenisistą, wziął udział w turnieju olimpijskim w tej dyscyplinie. W grze pojedynczej przegrał w pierwszej rundzie z Aristidisem Akratopulosem. W grze podwójnej, razem w George’em Robertsonem z Wielkiej Brytanii trafili na wolny los, który pozwolił im awansować do półfinału. Pomimo przegranej w półfinale z parą Dimitrios Kasdaglis – Dimitrios Petrokokinos zajęli trzecie miejsce.
Po zakończeniu igrzysk Flack powrócił do Berwick, gdzie utrzymywał się z hodowli bydła. Nie występował więcej w barwach Australii w zawodach sportowych.
Rekordy życiowe.
źródło:

</doc>
<doc id="760699" url="https://pl.wikipedia.org/wiki?curid=760699" title="Edwin Flack">
Edwin Flack



</doc>
<doc id="760702" url="https://pl.wikipedia.org/wiki?curid=760702" title="Pseudoreligia">
Pseudoreligia

Pseudoreligia - pojęcie bliskoznaczne terminowi "antyreligia". Przedrostek "pseudo-" (z gr. "nieprawdziwy") wskazuje brak cech, które pozwalałyby sklasyfikować określone zjawisko jako religię, przy jednoczesnym spełnianiu pewnych kryteriów religii. 
Autorzy katoliccy posługują się terminem "pseudoreligia" w znaczeniu pejoratywnym np. w odniesieniu do ruchu New Age, ezoteryki, różnych form okultyzmu itp. Chcą w ten sposób pokazać, że zjawiska takie są jedynie namiastką prawdziwej religii.
Użycie tego terminu jest uzależnione od przyjęcia określonej definicji słowa "religia". Gdyby religia miała oznaczać jakiekolwiek odniesienie człowieka do sacrum, należałoby odrzucić pojęcie "pseudoreligii". Jeśli jednak w definicji religii uwzględnić takie kryteria jak: doktryna, kult czy wspólnota religijna (czyni tak większość znawców tematu), wówczas rzeczywiście szereg zjawisk nie może być nazywanych religiami w ścisłym znaczeniu.

</doc>
<doc id="760703" url="https://pl.wikipedia.org/wiki?curid=760703" title="Kevin Kilbane">
Kevin Kilbane

Kevin Daniel Kilbane (ur. 1 lutego 1977 roku w Preston) – irlandzki piłkarz występujący na pozycji pomocnika.
Kariera klubowa.
Pierwszą drużyną w karierze Kevina Kilbane'a był angielski Preston North End. Irlandczyk występował tam przez trzy lata - od sezonu 1994/1995 do sezonu 1996/1997. Dzięki dobrym występom Kilbane dostał szansę przejścia do silniejszego West Bromwich Albion F.C., gdzie od razu wywalczył sobie miejsce w podstawowej jedenastce i stał się jednym z najważniejszych zawodników w zespole. W West Bromwich grał jednak tylko przez dwa lata, po czym został sprzedany do Sunderlandu. W drużynie "Czarnych Kotów" Kilbane grał przez cztery lata - od sezonu 1999/2000 do sezonu 2002/2003 i wystąpił w ponad 100 meczach. Następnie trafił do Evertonu i już na początku pobytu w Liverpoolu zapewnił sobie miejsce w pierwszym składzie. 31 sierpnia 2006 roku podpisał kontrakt z Wigan Athletic. "The Latics" zapłacili za niego dwa miliony funtów. W nowej drużynie zadebiutował 23 sierpnia w zremisowanym 1:1 ligowym spotkaniu z Blackburn Rovers. Pierwszą bramkę zdobył natomiast 15 kwietnia 2007 roku w zremisowanym 3:3 pojedynku przeciwko Tottenhamowi Hotspur. W styczniu 2009 roku podpisał kontrakt z beniaminkiem Premier League, Hull City. Łącznie w drużynie Wigan Athletic wystąpił w 76 ligowych meczach oraz zdobył dwie bramki. Do czerwca 2011 roku był wypożyczony do Huddersfield Town. W 2011 roku był także wypożyczony do Derby County. 5 lipca 2012 roku podpisał jednoroczny kontrakt z Coventry City. 8 grudnia 2012 roku ogłosił zakończenie kariery.
Kariera reprezentacyjna.
Kilbane w reprezentacji Irlandii zadebiutował 9 września 1997 roku w meczu przeciwko Islandii. W 2002 roku pomocnik ten wystąpił na mistrzostwach świata, na których wraz z kadrą dotarł do 1/8 finału, przegrywając po rzutach karnych z Hiszpanią. Następnie Kilbane brał udział w nieudanych dla Irlandii eliminacjach do Euro 2004 oraz Mistrzostw Świata 2006. Wychowanek Preston North End należy do ścisłej czołówki piłkarzy z największą liczbą występów dla drużyny narodowej. Na swoim koncie ma już ponad 100 oficjalnych spotkań, w których strzelił siedem bramek.

</doc>
<doc id="760704" url="https://pl.wikipedia.org/wiki?curid=760704" title="Creighton Abrams">
Creighton Abrams

Creighton Williams Abrams Jr. (ur. 15 września 1914 w Springfield; zm. 4 września 1974 w Waszyngtonie) – amerykański generał, dowódca wojsk podczas wojny wietnamskiej w latach 1968–1972, kiedy siły amerykańskie zmniejszyły się z 530 000 do 30 000 żołnierzy. Pełnił funkcję szefa sztabu armii amerykańskiej od 1972 r. do czasu krótko przed swoją śmiercią w 1974 r. Armia w uznaniu zasług nazwała jego imieniem nowy czołg podstawowy M1 Abrams.
Życiorys.
Urodził się w Springfield w stanie Massachusetts jako syn Creightona W. Abramsa, mechanika kolejowego, i Nellie Randall. W wieku 22 lat (1936) poślubił Julię Harvey, z którą miał 6 dzieci.
Początek kariery wojskowej.
W Akademii Wojskowej Stanów Zjednoczonych w West Point Abrams wyróżniał się w jeździectwie, grał w piłkę nożną i osiągnął przeciętny wynik w nauce, zajmując 185. miejsce w roczniku liczącym 276 kadetów. Ukończył studia w 1936 r. i został mianowany podporucznikiem kawalerii. Wówczas rozpoczął 4-letnią służbę w 1 Dywizji Kawalerii w latach 1936–1940. W 1939 r. otrzymał nominację na stopień porucznika, a w 1940 r. otrzymał stopień kapitana. Został oficerem wojsk pancernych, które znajdowały się we wczesnej fazie rozwoju. W 1940 r. służył jako dowódca kompanii czołgów 1 Dywizji Pancernej.
II wojna światowa.
Po wybuchu drugiej wojny światowej służył w 4 Dywizji Pancernej, początkowo jako adiutant pułku (czerwiec 1941 – czerwiec 1942), a następnie jako dowódca batalionu (lipiec 1942 – marzec 1943). Po reorganizacji dywizji utworzono nową jednostkę, nad którą objął dowództwo, 37. batalion czołgów. Jednostka ta wzięła udział w walkach związanych z niemiecką ofensywą w Ardenach, gdzie wsławiła się przerwaniem okrążenia Bastogne. W marcu 1945 r. został awansowany na dowódcę dywizji. W tym czasie jego oddziały należały do najaktywniejszych jednostek 4 Dywizji Pancernej, a on sam był uznawany za agresywnego i zdecydowanego dowódcę. Podczas walk w umiejętny sposób wykorzystywał przewagę mobilności, jaką posiadały jego jednostki nad dysponującymi lepszym sprzętem jednostkami niemieckimi. Za swój udział w walkach został uhonorowany dwukrotnie Krzyżem za Wybitną Służbę.
Okres po II wojnie światowej.
Po wojnie służył w sztabie generalnym (1945–1946), jako szef wydziału taktyki w Szkole Wojsk Pancernych w Fort Knox (1946–1948), a w 1949 r. ukończył Akademię Sztabu Generalnego w Fort Leavenworth. W latach 1949–1951 dowodził 63. batalionem czołgów wchodzącym w skład 1 Dywizji Piechoty stacjonującej w Europie. W 1951 r. został awansowany do stopnia pułkownika i objął dowództwo nad 2. Regimentem Kawalerii Pancernej, którą to funkcję sprawował do 1952 r. Jednostka ta odgrywała ważną rolę w planach powstrzymania potencjalnej inwazji wojsk Układu Warszawskiego na zachodnią Europę. W 1953 r. ukończył wyższą uczelnię armii amerykańskiej w Carlisle, która kształci kadry przeznaczone do dowodzenia na poziomie strategicznym. W czasie wojny w Korei służył jako szef sztabu I, X i IX korpusu, które to funkcje pełnił w latach 1953–1954.
Po powrocie z Korei pełnił funkcje szefa sztabu centrum broni pancernej w Fort Knox (1954–1956). Następnie otrzymał promocję na stanowisko generała brygady i objął stanowisko szefa sztabu sił rezerwy w Pentagonie (1956–1959). Został zastępcą dowódcy 3 Dywizji Pancernej (1959–1960), a następnie dowódcą tej jednostki (1960–1962). Funkcję sprawował do czasu awansu na stopień generała dywizji ("Major General").
W tym czasie został przeniesiony do Pentagonu, gdzie objął funkcję zastępcy szefa sztabu operacyjnego (1962–1963), następnie otrzymał promocję na stanowisko generała broni ("Lieutenant General") i objął dowództwo nad V Korpusem stacjonującym w Europie.
Wojna w Wietnamie.
W 1964 r. został awansowany na stopień generała i objął stanowisko zastępcy szefa sztabu armii amerykańskiej. W maju 1967 r. został zastępcą dowódcy wojsk amerykańskich w Wietnamie generała Williama Westmorelanda. 10 czerwca 1968 r. w obliczu narastającej krytyki sposobu prowadzenia wojny wietnamskiej Creithon Abrams objął dowództwo nad stacjonującymi tam wojskami. Po wybraniu na prezydenta Richarda Nixona wprowadzał w życie nową doktrynę zakładającą przekazywanie kontroli nad Wietnamem wojskom Wietnamu Południowego i jednoczesne wycofywanie wojsk amerykańskich. Siły pod dowództwem Abramsa zmniejszyły się z 535 000 w grudniu 1968 r., 140 000 w grudniu 1971 r., do 30 000 w końcu 1972 r. Abrams dowodził ograniczoną operacją inwazji na Kambodżę w 1970 r.
W 1972 r. został mianowany na szefa sztabu armii amerykańskiej. Służył na tym stanowisku do czasu swojej śmierci. Zmarł 4 września 1974 r. w Waszyngtonie w wyniku komplikacji po operacji związanej z chorobą nowotworową. W tym czasie pracował nad pełnym uzawodowieniem armii.
W Wietnamie Abrams nawrócił się na katolicyzm (w dzieciństwie był wychowywany na metodystę).

</doc>
<doc id="760707" url="https://pl.wikipedia.org/wiki?curid=760707" title="Pretty Woman">
Pretty Woman

Pretty Woman − komedia romantyczna produkcji amerykańskiej z 1990. Film opowiada historię prostytutki Vivian Ward (Julia Roberts), która zostaje zatrudniona przez majętnego biznesmena Edwarda Lewisa (Richard Gere) jako reprezentacyjna dama do towarzystwa.
Fabuła.
Bogaty przedsiębiorca Edward Lewis z Nowego Jorku przebywa w Los Angeles w sprawach służbowych. Chodzi o zakup stoczni Jamesa Morse’a. Opuszcza przyjęcie u swego prawnika Stuckeya, ale gubi się na ulicach Hollywood i nie wie, jak trafić do hotelu. Pomaga mu Vivien, początkująca prostytutka z Alei Gwiazd, z którą następnie spędza noc. Rano Stuckey powiadamia Edwarda, że umówił go z Morse'em na kolację. Edwardowi przydałaby się więc dama do towarzystwa. Proponuje Vivian tę rolę na tydzień, a ona przyjmuje ją za 3000 dolarów. Edward daje jej także pieniądze na stosowne ubranie, jednak w eleganckich sklepach traktują Vivien jako intruza i dopiero dzięki pomocy dyrektora hotelu udaje jej się właściwie ubrać. W nowym wydaniu robi wrażenie na Edwardzie. Idą na spotkanie z Morse'em i jego wnukiem, Davidem. Morse odrzuca propozycję sprzedaży, gdy okazuje się, że chodzi o likwidację firmy, której jest twórcą. Wychodzi oburzony metodami Edwarda, który blokuje (za pomocą znajomego kongresmena) wielkie zamówienie rządowe dla stoczni.
W hotelu Edward i Vivian rozmawiają coraz szczerzej. Edward zaczyna mieć wątpliwości co do sensu swoich interesów. Wieczorem schodzi do hotelowej restauracji pograć na fortepianie. Tam znajduje go Vivian, która oddaje się mu na fortepianie. Następnego dnia Edward zabiera Vivian na kolejne zakupy. Elegancko ubraną, zabiera na mecz polo, gdzie ją przedstawia jako swoją dziewczynę. Sam spotyka się ze znajomym kongresmenem. Jednym z graczy w polo jest wnuk Morse’a, z którym Vivian rozmawia. Widząc ich razem, Stuckey zaczyna podejrzewać, że Vivian jest szpiegiem Morse’a. Gdy przekazuje swoje podejrzenia Edwardowi, ten zdradza, że Vivian jest prostytutką. Upokorzona Vivian nie chce dalej pracować dla Edwarda. Ten rzuca jej pogardliwie pieniądze na łóżko. Vivian nie zabiera ich i wychodzi. Dopiero teraz Edward uświadamia sobie, że Vivian ma swoją dumę. Wychodzi za nią i przeprasza. Zdaje sobie sprawę, że zaczyna być zazdrosny.
Następnego dnia Edward zabiera Vivian prywatnym samolotem do opery. Kolejny dzień spędzają na spacerach i odpoczynku – Edward zaczyna uczyć się radości bycia razem. Vivian wyznaje miłość Edwardowi. W przedostatni dzień Edward informuje Vivian, że wraca do Nowego Jorku i oferuje dalsze opłacanie zakupów, a także mieszkanie i samochód. Vivian jednak nie chce być jego utrzymanką. Spotyka się z Kit, której przyznaje się do swoich uczuć i planów.
Tymczasem Morse uznaje się za pokonanego zagrywkami Edwarda i prosi o spotkanie, ponieważ jedynie chce zabezpieczenia losu pracowników swojej stoczni. Wtedy Edward oświadcza, że zmienił zdanie i chce pomóc mu w utrzymaniu stoczni. Ta decyzja rozwściecza Stuckeya, który liczył na duży zarobek. Idzie do hotelu porozmawiać z Edwardem, jednak w pokoju zastaje jedynie Vivian, którą chce zgwałcić. Wraca jednak Edward i wyrzuca go z apartamentu. Niedługo odchodzi też Vivian, którą dyrektor hotelu poleca odwieźć hotelową limuzyną. W rozmowie z Kit informuje, że przeprowadza się do San Francisco, gdzie zamierza skończyć szkołę.
Przed wylotem na lotnisko Edward podjeżdża pod mieszkanie wynajmowane przez Vivian. Pokonując swój lęk wysokości, wspina się po drabinie przeciwpożarowej do ukochanej, której wyznaje miłość.
Produkcja.
Okres zdjęciowy trwał od 24 lipca do 18 października 1989. Zdjęcia do filmu kręcono w Los Angeles, Beverly Hills, San Francisco i Burbank w stanie Kalifornia.
Uwagi.
Pierwotna wersja scenariusza Lawtona znacznie różniła się od ostatecznej wersji. Historia była bardziej mroczna i realistyczna, m.in. Vivian była uzależniona od narkotyków. Chociaż podstawowe wątki były podobne, to jednak wiele scen było zupełnie różnych od scen w ostatecznej, złagodzonej wersji. W pierwotnej wersji Vivian opuszczając hotel, odsyła Edwardowi wszystkie pieniądze. Edward, po uświadomieniu sobie swoich uczuć, musi szukać Vivian na Alei Gwiazd, wypytując inne prostytutki.
Odbiór.
Film spotkał się z pozytywną reakcją krytyków. W serwisie Rotten Tomatoes, 61% z 57 recenzji filmu jest pozytywne (średnia ocen wyniosła 5,7 na 10). Na portalu Metacritic średnia ocen z 18 recenzji wyniosła 51 pkt. na 100.

</doc>
<doc id="760708" url="https://pl.wikipedia.org/wiki?curid=760708" title="Marek Prawy">
Marek Prawy



</doc>
<doc id="760709" url="https://pl.wikipedia.org/wiki?curid=760709" title="Wietnam Północny">
Wietnam Północny

Demokratyczna Republika Wietnamu (zwana potocznie "Wietnamem Północnym") – państwo wietnamskie, istniejące w latach 1945−1976, utworzone z byłych kolonii francuskich, proklamowane w Hanoi przez Hồ Chí Minha 2 września 1945 roku. Zjednoczenie w 1976 roku Demokratycznej Republiki Wietnamu z Republiką Wietnamu, spowodowało powstanie Socjalistycznej Republiki Wietnamu. 
W wyniku powrotu francuskich wojsk kolonialnych i przy braku poparcia państw alianckich dla DRW, na południu kraju został utworzony alternatywny, uznany przez władze kolonialne, rząd Republiki Wietnamu, co stało się przyczyną podziału, a następnie wybuchu I wojny indochińskiej. Faktyczny podział kraju został utrwalony przez postanowienia konferencji genewskiej w 1954 roku. Wietnam został podzielony wzdłuż 17. równoleżnika na leżącą na północy Demokratyczną Republikę Wietnamu (utworzona z byłych kolonii francuskich: Annamu, Tonkinu i Kochinchiny) i położoną na południu Republikę Wietnamu. Przewidywane przez konferencję genewską na 1955 roku wybory powszechne, po których miało nastąpić zjednoczenie, nie odbyły się. Prezydent Wietnamu Południowego, Ngô Đình Diệm, bojąc się klęski w wyborach, odrzucił koncepcję wyborów i przy wsparciu USA, proklamował 26 października 1955 roku oddzielne państwo, co doprowadziło do wybuchu II wojny indochińskiej, zakończonej w 1975 roku zwycięstwem DRW. Podział kraju na dwie części spowodował spopularyzowanie się nazw potocznych: Wietnam Północny i Wietnam Południowy. 
Po przeprowadzonych 2 lipca 1976 roku wyborach do ogólnonarodowego parlamentu, obie części Wietnamu zostały zjednoczone, po czym 7 lipca 1976 roku proklamowano powstanie Socjalistycznej Republiki Wietnamu.

</doc>
<doc id="760724" url="https://pl.wikipedia.org/wiki?curid=760724" title="Pałac w Tolku">
Pałac w Tolku

Pałac w Tolku rodu von Tettau – pałac wraz z zespołem parkowym znajdujący się w osadzie Tolko w gminie Bartoszyce w województwie warmińsko-mazurskim. Wybudowany pod koniec XVII wieku w stylu barokowym jako siedziba rodu von Tettau.
Położenie.
Pałac położony jest w Tolku, około 7 km na zachód od Bartoszyc, przy drodze wojewódzkiej nr 512 na odcinku Bartoszyce–Górowo Iławeckie.
Historia.
Pałac w Tolku został wzniesiony w końcu XVII wieku w stylu barokowym przez ród "von Tettau". Powstał w miejscu dawnego dworu z połowy XVI (założonego najprawdopodobniej przez twórcę linii Tolko rodu von Tettau – Jana von Tettau), a przy jego budowie częściowo wykorzystano także konstrukcję i pozostałości po dawnym dworze, jak części ściany o konstrukcji szachulcowej czy fragmenty więźby dachowej znajdujące się w zachodniej części pałacu. Budowa pałacu przebiegała w tym samym czasie co budowa całego majątku. Założono wtedy, z wykorzystaniem starego drzewostanu, barokowy park, którego regularny układ nadal pozostaje widoczny oraz infrastrukturę gospodarczą w postaci podwórza gospodarczo-inwentarskiego oraz domów dla pracowników i służby majątku.
Pod koniec XIX wieku przeprowadzono, zachowując pierwotną formę, modernizację budynku. Na zewnątrz ograniczyła się do dobudowania elewacji bocznej od strony wschodniej oraz niewielkiej przybudówki z tarasem do ogrodu. Natomiast we wnętrzach przeprowadzono generalną przebudowę, dzięki czemu uzyskały one cechy stylu późnoklasycystycznego z elementami neobaroku. Zmodernizowano także całe założenie majątkowe i przebudowano park na krajobrazowy oraz wzniesiono domek ogrodnika.
Najwybitniejszą postacią rodu von Tettau, która mieszkała w pałacu był "Georg von Tettau" (ur. w 1837 – zm. w 1930), feldmarszałek Królestwa Prus i komtura Zakonu Joannitów. Jego herb z krzyżami maltańskimi znajduje się do dzisiaj nad głównym wejściem do pałacu
Pałac i majątek, cały czas będąc siedzibą rodziny von Tettau, przetrwały w tym stanie do II wojny światowej. Po 1945 na terenie majątku utworzono PGR, a sam pałac służył jako biura i mieszkania pracowników. Do lat 80. nieremontowany i niemodernizowany majątek popadał w ruinę. W latach 1983–1988 kierownictwo PGR-u w porozumieniu z wojewódzkim konserwatorem zabytków w Olsztynie przeprowadziło gruntowny remont pałacu. Przeprowadzono wtedy m.in. liczne prace sztukatorskie i odtworzono kominki. Pałac i duża część dawnego majątku, od 1996, znajdują się w rękach prywatnych i utrzymane są w dobrym stanie.
Architektura.
Zespół pałacowy składa się z pałacu o powierzchni 1500 m² oraz 5,5 hektarowego parku krajobrazowego wraz z dwoma stawami. Budowla założona jest na planie prostokąta, jednopiętrowa z wysokim czterospadowym dachem. Pałac jest murowany, tynkowany i dwutraktowy. Od strony elewacji frontowej, gdzie znajduje się także główny podjazd, znajdują się dwa symetryczne, zdobione ryzality, które są zwieńczone barokowymi szczytami. Nad głównym wejściem znajduje się, wyryty w kamieniu, kartusz herbowy rodu von Tettau. W elewacji ogrodowej natomiast znajduje się taras z półkolistymi schodami prowadzącymi do ogrodu z, wzniesioną tu w późniejszym czasie, drewnianą ażurową werandą.
Układ wnętrza jest dwutraktowy z dużym reprezentacyjnym holem i lustrzanymi, ozdobnymi schodami. Zachowały się także drewniane, belkowane i pokryte polichromią, stropy. Posadzka kamienna. Dwa zamurowane (stan z 1983 r.) kominki pochodzą najprawdopodobniej z XVIII w. Blaszana chorągiewka z sylwetką orła oraz napisem "febr. anno 1688" przeniesiono została z wieży kościoła w Borkach.
Zabytek.
Zespół pałacowy, jako zabytek o dużym znaczeniu, wpisany jest do rejestru zabytków nieruchomych dwuczęściowo: pałac figuruje pod nr 610 z 20 grudnia 1964, park pod nr 1326 z 18 stycznia 1982.

</doc>
<doc id="760726" url="https://pl.wikipedia.org/wiki?curid=760726" title="Tamoksyfen">
Tamoksyfen

Tamoksyfen (tamoxifen) – organiczny związek chemiczny, należący do selektywnych modulatorów receptora estrogenowego (SERM), syntetyczny lek o działaniu antyestrogenowym, stosowany głównie w terapii raka sutka.
Mechanizm działania.
Wiąże się z receptorami estrogenowymi wewnątrz komórek nowotworowych co prowadzi do zahamowania (działa antagonistycznie) syntezy czynników wzrostu i pobudza tworzenie receptorów progesteronowych. Efektem tego jest zmniejszenie podziału komórek nowotworowych (wrażliwych na działanie estrogenów).
Lek wiąże się również z receptorami estrogenowymi w kośćcu (agonista) zwiększając gęstość kości.
Tamoksyfen powoduje także zmniejszenie stężenia w osoczu wolnego estradiolu, co prowadzi do pobudzenia wydzielania przez przedni płat przysadki mózgowej FSH, który stymuluje jajniki do wytwarzania estrogenów w okresie przedmenopauzalnym.
Prawdopodobnie indukuje uwalnianie czynnika transformującego TGF-β.
Działania niepożądane.
Stosowanie tamoksyfenu wiąże się ze zwiększeniem ryzyka rozrostu endometrium, powstania polipów i endometriozy, raka trzonu macicy. Obserwuje się około 2–3-krotnie zwiększenie ryzyko rozwoju raka trzonu macicy. Ryzyko nie zależy od wielkości dziennej dawki, a łącznej dawki kumulacyjnej i długości leczenia, ponadto rośnie wraz ze stopniem otyłości leczonej. Zaobserwowano zwiększenie częstości występowania mięsaków macicy, przede wszystkim mięsakoraka ("carcinosarocoma", "malignant mixed Mullerian tumor"). Korzyści odnoszone z leczenia raka piersi przewyższają ryzyko rozwoju nowotworu błony śluzowej macicy.
Dawkowanie.
Według zaleceń lekarza.
Preparaty.
Przykładowe preparaty tamoksyfenu to "Nolvadex" i "Tamoxifen".

</doc>
<doc id="760727" url="https://pl.wikipedia.org/wiki?curid=760727" title="Nolvadex">
Nolvadex



</doc>
<doc id="760728" url="https://pl.wikipedia.org/wiki?curid=760728" title="Nolvadex-D">
Nolvadex-D



</doc>
<doc id="760729" url="https://pl.wikipedia.org/wiki?curid=760729" title="Tamoxifen">
Tamoxifen



</doc>
<doc id="760731" url="https://pl.wikipedia.org/wiki?curid=760731" title="Tamoxifen-Ebewe">
Tamoxifen-Ebewe



</doc>
<doc id="760733" url="https://pl.wikipedia.org/wiki?curid=760733" title="Tamoksifen">
Tamoksifen



</doc>
<doc id="760734" url="https://pl.wikipedia.org/wiki?curid=760734" title="Antyreligia">
Antyreligia

Antyreligia – "1." w religioznawstwie: pojęcie bliskoznaczne terminowi "pseudoreligia" – przedrostek "anty-" (z gr. "przeciw") wskazuje występowanie cech, które stoją w jawnej opozycji do religii, w zasadzie wykluczając spełnianie jej kryteriów; "2." postawa społeczna polegająca na sprzeciwie wobec wszelkiej religii.
Antyreligia w religioznawstwie.
Autorzy katoliccy posługują się terminem „antyreligia” w znaczeniu pejoratywnym, wskazując zagrożenie płynące z opisywanego zjawiska dla danej religii. Najczęściej będzie chodziło o satanizm. Niektórzy jednak wskazują podobne negatywne nastawienie do religii w innych zjawiskach kulturowych, jak New Age, ezoteryka czy różne formy okultyzmu.
Użycie tego terminu jest uzależnione od przyjęcia określonej definicji słowa "religia". Gdyby w definicji tej uwzględniać doktrynę, kult czy pojęcie wspólnoty religijnej, wówczas np. wspomniany satanizm musiałby być uznawany za religię. Jeśli jednak przyjąć, że religia winna mieć ze swej natury pozytywne nastawienie do sacrum, wówczas termin "antyreligia" jest konieczny na określenie zjawiska nastawionego do sacrum negatywnie.
Postawa antyreligijna.
Antyreligia to też postawa społeczna. Antyreligia różni się od (otwartego) ateizmu, choć wielu antyreligijnych jest też ateistami. Postawa antyreligijna może ograniczać się do religii zorganizowanej lub być poszerzona na wszystkie formy wiary w rzeczy nieweryfikowalne rozumem. Różni się od postawy antyteistycznej, która sprzeciwia się wierze w bóstwa, a nie przeciwko całej religii.

</doc>
<doc id="760735" url="https://pl.wikipedia.org/wiki?curid=760735" title="Kręgle">
Kręgle

Kręgle (ang. "bowling") – rodzaj gry w kule, polegający na strącaniu nimi 9-10 ciężkich pionów (zwanych właśnie kręglami).
Kręgle dzielą się na gatunki:
Kręgle klasyczne rozwinęły się jedynie w Europie (federacje w tej dyscyplinie posiadają także Brazylijczycy i Australijczycy). Z kolei bowling jest rozpowszechniony na całym świecie, większość ludzi pod hasłem „kręgle” widzi właśnie bowling.
Kula do kręgli (bowling) ma średnicę 160-218 mm. Znajdują się w niej dwa lub więcej otwory na palce. Parkiet ma 18 m długości, 1 m szerokości; po bokach znajdują się rowy uniemożliwiające powrót kuli, która wypadła z toru. Kręgle mają 38 cm wysokości i 12 cm szerokości. Waga pojedynczego kręgla powinna wynosić od 1,47 kg do 1,64 kg.

</doc>
<doc id="760737" url="https://pl.wikipedia.org/wiki?curid=760737" title="Wielka Rafa Barierowa">
Wielka Rafa Barierowa



</doc>
<doc id="760738" url="https://pl.wikipedia.org/wiki?curid=760738" title="Międzynarodowy Festiwal Kolęd i Pastorałek">
Międzynarodowy Festiwal Kolęd i Pastorałek

Międzynarodowy Festiwal Kolęd i Pastorałek im. ks. Kazimierza Szwarlika (MFKiP) (do 2012 Ogólnopolski Festiwal Kolęd i Pastorałek (OFKiP)) – festiwal muzyki świątecznej odbywający się corocznie w Będzinie. W latach 2007–2009 patronat nad nim obejmował prezydent RP Lech Kaczyński, w 2010 r. żona prezydenta – Maria Kaczyńska, a w 2018 r. prezydent RP Andrzej Duda.
Eliminacje odbywają się w grudniu, w 33 ośrodkach w Polsce oraz na Ukrainie i Białorusi. W 2010 roku wzięło w nich udział 1780 wykonawców (ponad 22 tys. osób). Koncert galowy ma miejsce w styczniu w Sanktuarium Polskiej Golgoty Wschodu w Będzinie-Syberce.
Festiwal jest największą tego typu imprezą w Polsce. Opiera się w całości na pracy wolontariuszy.
Co roku zwiększa się zainteresowanie festiwalem – tak ze strony uczestników, publiczności, jak i mediów lokalnych i ogólnopolskich.
Przebieg konkursu.
Ogólnopolski Festiwal Kolęd i Pastorałek ma formułę konkursu, którego przebieg jest dwuetapowy. W pierwszym etapie występują wszyscy uczestnicy spełniający wymagania formalne. Przesłuchania odbywają się w grudniu w 31 miastach w Polsce i 2 na Ukrainie. W drugim, styczniowym etapie biorą udział najlepsi uczestnicy pierwszego etapu, bez względu na reprezentowaną kategorię (decyduje liczba uzyskanych punktów) nie więcej jednak niż dwóch przedstawicieli tej samej kategorii. Po trzech dniach finałowych przesłuchań ma miejsce koncert galowy połączony z ogłoszeniem laureatów.
Uczestnicy.
Udział w konkursie mogą brać wyłącznie amatorzy (w tym dzieci szkół muzycznych stopnia podstawowego).
W konkursie mogą brać udział soliści, duety, zespoły wokalne i wokalno-instrumentalne, zespoły regionalne, schole i chóry działające w szkołach, domach kultury, parafiach, stowarzyszeniach, organizacjach polonijnych, a także osoby niezrzeszone.
Nagrody.
W trakcie festiwalu przyznawane są nagrody:

</doc>
<doc id="760739" url="https://pl.wikipedia.org/wiki?curid=760739" title="Gary Doherty">
Gary Doherty

Gary Doherty (ur. 31 stycznia 1980 roku w Donegal) – irlandzki piłkarz występujący na pozycji obrońcy. Obecnie gra w Charlton Athletic.
Kariera klubowa.
Gary Doherty zawodową karierę rozpoczynał w 1997 roku w angielskim klubie Luton Town. Początkowo pełnił w nim rolę rezerwowego i na boisko wchodził praktycznie tylko jako zmiennik. Miejsce w podstawowym składzie wywalczył sobie w sezonie 1990/2000, kiedy to rozegrał 40 meczów w wyjściowej jedenastce. Jeszcze w trakcie rozgrywek Doherty podpisał kontrakt z Tottenhamem Hotspur. W sezonie 2000/2001 irlandzki obrońca w barwach "Kogutów" rozegrał 22 pojedynki w Premier League. Następne trzy sezony w ekipie "Spurs" były dla Doherty'ego jednak zupełnie nieudane, bowiem Irlandczyk tylko sporadycznie dostawał szanse występów. Z tego właśnie powodu w sezonie 2004/2005 Doherty odszedł do grającego w The Championship Norwich City. W 2006 roku został wybrany najlepszych piłkarzem sezonu w drużynie "The Canaries", a na początku rozgrywek 2007/2008 zanotował swój setny ligowy występ w barwach Norwich. W lipcu 2010 roku podpisał kontrakt z Charltonem.
Kariera reprezentacyjna.
W reprezentacji Irlandii Doherty zadebiutował 26 kwietnia 2000 roku w przegranym 0:1 meczu przeciwko Grecji. Łącznie dla drużyny narodowej rozegrał 34 pojedynki i strzelił cztery gole. Ostatni występ w kadrze zanotował w 2005 roku.

</doc>
<doc id="760740" url="https://pl.wikipedia.org/wiki?curid=760740" title="Janusz Białek">
Janusz Białek

Janusz Białek (ur. 10 października 1955 w Żelechowie) – polski piłkarz i trener piłkarski.
Kariera piłkarska.
Janusz Białek jest wychowankiem Sępa Żelechów; grał też w AZS AWF Warszawa i Stal Mielec. W składzie tej ostatniej drużyny zajął trzecie miejsce w pierwszej lidze, co dało jemu i całej drużynie możliwość grania w rozgrywkach Pucharu UEFA. Karierę piłkarską przerwała kontuzja (złamanie kości piszczelowej i strzałkowej prawej nogi) spowodowana wślizgiem Waldemara Podolskiego, ojca Lukasa, reprezentanta Niemiec w piłce nożnej.
Kariera trenerska.
W Stali Mielec rozpoczął także karierę szkoleniową. Był asystentem Grzegorza Laty w Olimpii Poznań, gdy drużyna awansowała do pierwszej ligi. Do 16 stycznia 2013 był trenerem reprezentacji Polski U-19. Na stanowisku zastąpił go Marcin Sasal.

</doc>
<doc id="760742" url="https://pl.wikipedia.org/wiki?curid=760742" title="Ertugrul Osman V">
Ertugrul Osman V

Ertuğrul Osman V (ur. 18 sierpnia 1912, Pałac Gwiazd, zm. 23 września 2009 w Stambule) – czterdziesta trzecia głowa rodu Osmanów, panujących w Turcji w latach 1281-1923, wnuk sułtana Abdülhamida II, syn księcia Mehmeda Burhaneddina.
W 1924 roku członków rodu wypędzono z Turcji, Ertuğrul Osman V przebywał wówczas w Wiedniu. Nie wrócił do kraju w latach dziewięćdziesiątych XX wieku, gdy Turcja zgodziła się na powrót Osmanów do kraju. Żył w USA od 1940, od 1994 jako głowa rodu Osmanów, schyłek życia spędził w Turcji.

</doc>
<doc id="760744" url="https://pl.wikipedia.org/wiki?curid=760744" title="OFKiP">
OFKiP



</doc>
<doc id="760754" url="https://pl.wikipedia.org/wiki?curid=760754" title="Aitrang">
Aitrang

Aitrang – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Biessenhofen. Leży w Allgäu, około 9 km na północny zachód od Marktoberdorfu, nad rzeką Lech, przy linii kolejowej Lindau (Bodensee)-Buchloe.
Polityka.
Wójtem gminy jest z Wählergemeinschaft Eintracht, rada gminy składa się z 14 osób.

</doc>
<doc id="760756" url="https://pl.wikipedia.org/wiki?curid=760756" title="Sinan">
Sinan

Sinan, Hoca Mimar (ur. 15 kwietnia 1489, zm. 17 lipca 1588) – turecki architekt, nadworny architekt trzech sułtanów Turcji, twórca prawie 400 budowli. Uczył się w szkole dla janczarów w Stambule.
Młodość.
Sinan urodził się w chrześcijańskiej rodzinie w Anatolii, w miejscowości Ağırnas, koło Kayseri, jako Grek lub Ormianin o imieniu Józef. W 1511 trafił, w wyniku branki, na dwór sułtana i przez 19 lat służył w korpusach janczarów. Zamieszkał w Stambule zmieniając wiarę na islam i przyjmując imię "Sinan". W 1514 Sinan dostał się do oddziału inżynierów. W czasie wojny w Persji w 1535 budował dla armii i pomógł jej pokonać jezioro Wan.
Praca.
W 1538 został architektem nadwornym kolejnych sułtanów Turcji: Sulejmana Wspaniałego, Selima II, Murada III. Pierwszym dziełem Sinana był meczet Şehzade, wybudowany w 1548. Budowę Meczetu Sulejmana zaczął w 1550, a ukończył siedem lat później.
Pracował w okolicach Stambułu, budując meczety, m.in. Meczet Selima (Selimiye) w Edirne.
Wiele z jego budowli znajduje się obecnie poza granicami Turcji: medresa w Mekce, meczet w Budapeszcie.
Budowle.
W trakcie pełnienia funkcji architekta pod rządami trzech sułtanów, w ciągu 50 lat stworzył prawie 400 budowli.
Sinan jest uważany za twórcę:

</doc>
<doc id="760758" url="https://pl.wikipedia.org/wiki?curid=760758" title="Stany południowe">
Stany południowe



</doc>
<doc id="760762" url="https://pl.wikipedia.org/wiki?curid=760762" title="Bidingen">
Bidingen

Bidingen – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Biessenhofen. Leży w Allgäu, około 9 km na północny wschód od Marktoberdorfu.
Polityka.
Wójtem gminy jest Franz Martin, poprzednio urząd ten obejmował Jörg-Dietmar Reinelt. Rada gminy składa się z 12 osób.

</doc>
<doc id="760764" url="https://pl.wikipedia.org/wiki?curid=760764" title="Biessenhofen">
Biessenhofen

Biessenhofen – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, siedziba wspólnoty administracyjnej Biessenhofen. Leży w Allgäu, około 6 km na północ od Marktoberdorfu, nad rzeką Wertach, przy drodze 16 i linii kolejowej Lindau (Bodensee)-Buchloe.
Polityka.
Wójtem gminy jest Wolfgang Eurisch, jego poprzednikiem był Erwin Fahr, rada gminy liczy 16 osób.

</doc>
<doc id="760765" url="https://pl.wikipedia.org/wiki?curid=760765" title="Broń kolna">
Broń kolna

Broń kolna (broń kłująca) - broń biała służąca głównie do zadawania pchnięć (niekiedy w ograniczonym stopniu również do cięć). Wśród broni kolnej wyróżnia się broń drzewcową oraz boczną. 
Podział.
Kolna broń drzewcowa.
Kolna broń drzewcowa służyła głównie do walki piechoty z konnicą. Składała się z długiego drzewca i osadzonego na jego końcu grotu. Za przykład kolnej broni drzewcowej mogą posłużyć:
Kolna broń boczna.
Kolna broń boczna dzieli się na krótką i długą. Składała się z głowni osadzonej w rękojeści. Za przykład kolnej broni bocznej mogą posłużyć:

</doc>
<doc id="760767" url="https://pl.wikipedia.org/wiki?curid=760767" title="Laure Sainclair">
Laure Sainclair

Laure Sainclair, właściwie Laurence Fontaine (ur. 24 maja 1972 w Rennes, w regionie Bretania, w departamencie Ille-et-Vilaine) – francuska aktorka filmów pornograficznych. Wcześniej pracowała jako modelka.
Kariera w przemyśle pornograficznym.
Była wziętą modelką, kiedy wzięła udział w rozbieranej sesji zdjęciowej dla magazynów erotycznych. Początkowo brała udział w filmach kręconych w Perpignan: "Druuna s'offre à toi", "Bi Défi 4" i "Maud s'offre à toi". W 1995 roku podczas gali przemysłu erotycznego w Rennes, po tańcu na scenie została zauważona przez uczestników targów. W sierpniu 1995 roku podpisała kontrakt z kompanią Marca Dorcela i zadebiutowała w filmie "Talizman" ("Le Le désir dans la peau", 1996) u boku Christophera Clarka. Za tytułową rolę w filmie "Apetyt na Laurę" ("La Fièvre de Laure", 1997) odebrała nagrodę na European X Festival 1997 w kategorii Najlepsza europejska aktorka. Nagrodę Hot D’Or w Cannes w 1997 roku przyniósł jej występ w obrazie "Dręczona pożądaniem" ("L'Indécente aux enfers", 1997). Na festiwalu Euroticon'98 w Brukseli została nagrodzona tytułem najlepszej aktorki podczas targów i zdobyła nagrodę za najlepszą scenę w filmie "Pamiętnik grzechem pisany" ("Journal d' une infirmire", 1997). W 1998 roku wystąpiła w pierwszym amerykańskim filmie "Wicked Weapon" z Peterem Northem.
Kariera po odejściu z przemysłu pornograficznego i życie osobiste.
Po odejściu z filmowego przemysłu pornograficznego poznała starszego od niej o osiem lat producenta Hervé’a Le Brasa, z którym wykonywała „gale striptizu”. Związała się z nim w 2000 roku. W 2002 roku wystąpiła u boku Ticky Holgado w komedii "Le Temps du RMI" w reżyserii Farida Fedjera. Zarówno ta, jak i kilka innych, mniej znaczących ról (m.in. rola aktorki pornograficznej w filmie "Martwi za życia" w reżyserii Oliviera Dahana) nie doprowadziły do rozwoju jej kariery aktorskiej. Próbowała sił także w muzyce. Nagrała dwie piosenki ("Pourquoi tu pars?" oraz "Vous"), ale próba kariery w przemyśle muzycznym zakończyła się fiaskiem. Żadnej z piosenek nie udało się uzyskać pozycji w pierwszej setce zestawienia przebojów muzycznych we Francji. Poza tym mniejsza liczba występów scenicznych spowodowała problemy finansowe. Między Laure i Hervém rozpoczęły się sprzeczki. W czerwcu 2004 roku złożyła na policji skargę na Le Brasa w związku z brutalnym traktowaniem i powtarzającymi się groźbami pod jej adresem. W sierpniu 2004, kiedy została pobita, ponownie złożyła skargę. Rozstali się w 2005 roku. Przed sądem Laure oskarżyła swojego partnera o przemoc i gwałty popełnione w listopadzie 2005 roku. Według jej zeznań, miał on brutalnie zmuszać ją do podpisania kontraktu na wyłączność, przy czym miał ją zgwałcić waginalnie i analnie, nazywając „dziurą do p...”. W 2012 roku Hervé Le Bras jako sprawca przemocy wypłacił odszkodowanie za gwałt, przy czym sąd skazał go na 18 miesięcy więzienia, warunkowo zawieszając wykonanie kary. Po rozstaniu z Hervém Laure zamieszkała z niepełnosprawnym mężczyzną, z którym – jak sama mówiła – „nie uprawia seksu”.

</doc>
<doc id="760770" url="https://pl.wikipedia.org/wiki?curid=760770" title="Odpust parafialny">
Odpust parafialny

Odpust parafialny – w Kościele katolickim to uroczystość patrona danego kościoła parafialnego.
Historia.
W pierwszych wiekach ze względu na brak wolności religijnej chrześcijanie nie budowali świątyń, lecz spotykali się w domach. Od IV w. zaczęły pojawiać się kościoły, często w miejscach męczeńskiej śmierci chrześcijan lub nad ich grobami, a więc gdzie istniał kult świętych. Jeśli to nie było możliwe, troszczono się, by w kościele znajdowały się przynajmniej relikwie. W ten sposób kościoły zyskiwały swoich patronów. Dzień, w którym w liturgii wspominano owego patrona, stawał się świętem kościoła i parafii z nim związanej. Wraz z rozwojem nauki o odpustach dołączono możliwość ich zyskiwania w dzień święta patronalnego danego kościoła, a sama uroczystość zyskała miano odpustu parafialnego.
Współczesność.
 Obecnie odpusty parafialne kojarzą się z zewnętrzną otoczką, na którą składają się wydarzenia religijne (suma odpustowa, strojenie kościoła, procesja), a także towarzyszące im festyny, kramy z zabawkami i słodyczami itp. (stąd np. zwroty typu "kupić coś na odpuście", "odpustowy" w znaczeniu "tandetny, o małej wartości"). Zapewne dlatego w kazaniach tego dnia przypomina się wiernym o samym patronie oraz o możliwości zyskania odpustu. Ażeby ułatwić świętowanie, wolno obchód liturgiczny ku czci patrona przenieść na najbliższy dzień wolny, np. na niedzielę po właściwym wspomnieniu. Wyjątkami są jednak niedziele Adwentu, Wielkiego Postu i Wielkanocy oraz niedziele, w które wypada uroczystość mająca pierwszeństwo nad świętami. 

</doc>
<doc id="760775" url="https://pl.wikipedia.org/wiki?curid=760775" title="Trylit">
Trylit

Trylit (try + "líthos" czyli kamień) – budowla typu megalitycznego, zbudowana z trzech głazów: dwóch pionowych i trzeciego ułożonego poziomo. 
Trylity budowano w neolicie i epoce brązu, prawdopodobnie jako obiekty kultu religijnego lub proste obserwatoria astronomiczne.

</doc>
<doc id="760777" url="https://pl.wikipedia.org/wiki?curid=760777" title="Mobilia herbowe">
Mobilia herbowe

Mobilia herbowe (fr. "Meuble héraldique") lub Figura ruchoma – godła heraldyczne umieszczane na tarczy herbowej, nazywane także figurami zwykłymi.
Stanowią liczną grupę godeł heraldycznych, czasem uważaną za jedyną i właściwą ich grupę. Jak wskazuje nazwa, obejmują wszelkie przedstawienia herbowe ruchome, w przeciwieństwie do figur heraldycznych, które zgodnie z regułami mają określone miejsce na tarczy i nie mogą być dowolnie przemieszczane.
Mobilia herbowe opisuje się po opisaniu zasadniczych barw tarczy i figur heraldycznych. Mogą występować pojedynczo lub w grupach (najczęściej 2, 3 lub 5 godeł), możliwe jest umieszczenie różnych godeł na jednej tarczy. Godła powinny dobrze wypełniać pole tarczy herbowej, nie sprawiając wszakże wrażenia wtłoczenia i nie dotykając krawędzi tarczy. Pojedyncze umieszczane są zazwyczaj centralnie, w grupach wypełniają najczęściej równomiernie pole herbu lub figury heraldycznej. Mogą być również umieszczane, zwykle w liczbie trzech, w sposób właściwy figurom heraldycznym, co uwzględnia się w opisie, mówiąc np. "trzy sześcioramienne gwiazdy złote w pas" (herb Gwiazdy) lub "trzy błękitne głowy kozie w słup" (Zerwikaptur). Gdy pole tarczy jest równomiernie wypełnione grupą najmniej trzech godeł mówi się o "obłożeniu" tarczy.
Mobilia mogą również, choć nieco rzadziej, występować na tarczy w dużych grupach, bez określania ilości, tworząc deseń sprawiający wrażenie wykrojenia z wzorzystej tkaniny. Krawędź tarczy w takim przypadku ucina niejako niektóre godła, które wyjątkowo mogą i muszą dotykać krawędzi. Takie rozmieszczenie mobiliów herbowych określa się jako tarczę "usianą", np. dawny herb królów Francji z "tarczą błękitną, usianą złotymi liliami".
Mobilia herbowe można podzielić na kilka podstawowych grup:

</doc>
<doc id="760782" url="https://pl.wikipedia.org/wiki?curid=760782" title="Prince of Darkness (album Ozzy’ego Osbourne’a)">
Prince of Darkness (album Ozzy’ego Osbourne’a)

Prince of Darkness – składający się z 4 płyt box-set brytyjskiego muzyka Ozzy’ego Osbourne’a, wydany 22 marca 2005 roku przez Epic Records. Pierwsze dwie płyty są solowymi dziełami Osbourne’a zawierającymi rozmaite nagrania studyjne, koncertowe, dema i odrzuty, na dysku trzecim znajdują się wspólne projekty Osbourne'a z innymi wykonawcami, a na czwartym covery piosenek, które zostały nagrane specjalnie na potrzeby tego wydawnictwa.
Lista utworów.
CD1 1981–1983
CD2 1986–2001
CD3 With Friends
CD4 Under Cover
Linki zewnętrzne.
informacje o płycie z polskiej strony o Ozzym

</doc>
<doc id="760783" url="https://pl.wikipedia.org/wiki?curid=760783" title="Waal (powiat Ostallgäu)">
Waal (powiat Ostallgäu)

Waal – gmina targowa w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Buchloe. Leży w Allgäu, około 27 km na północny wschód od Marktoberdorfu.
Polityka.
Wójtem gminy jest Alois Porzelius, wcześniej funkcję wójta obejmował Josef Demmler. W skład rady gminy wchodzi 14 osób.

</doc>
<doc id="760784" url="https://pl.wikipedia.org/wiki?curid=760784" title="UDP">
UDP



</doc>
<doc id="760785" url="https://pl.wikipedia.org/wiki?curid=760785" title="350 GTV">
350 GTV



</doc>
<doc id="760786" url="https://pl.wikipedia.org/wiki?curid=760786" title="Sri Yukteswar">
Sri Yukteswar



</doc>
<doc id="760787" url="https://pl.wikipedia.org/wiki?curid=760787" title="Jengen">
Jengen

Jengen – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Buchloe. Leży w Allgäu, około 27 km na północ od Marktoberdorfu, przy autostradzie A96 i drodze 12.
Dzielnice.
W skład gminy wchodzą następujące dzielnice: Jengen, Beckstetten, Eurishofen, Koneberg, Ummenhofen, Weicht i Weinhausen.
Polityka.
Wójtem gminy jest Franz Hauck, rada gminy składa się z 14 osób.

</doc>
<doc id="760790" url="https://pl.wikipedia.org/wiki?curid=760790" title="Bazylika św. Praksedy w Rzymie">
Bazylika św. Praksedy w Rzymie

Bazylika św. Praksedy w Rzymie (wł. "Basilica di Santa Prassede") – kościół tytularny, bazylika mniejsza położona na Eskwilinie. Jeden z najstarszych kościołów w Rzymie, zawierający zespół mozaik w stylu bizantyjskim. W kościele przechowywany jest fragment słupa, przy którym biczowany był Chrystus.
Świątynia ta jest kościołem rektoralnym parafii "Santa Maria Maggiore in San Vito" oraz kościołem tytularnym, mającym również rangę bazyliki mniejszej. Jest też kościołem stacyjnym z Wielkiego Poniedziałku.
Lokalizacja.
Kościół znajduje się w I. Rione Rzymu – Monti przy "Via San Martino ai Monti"/"Via de Santa Prassede" 9/a.
Patronka.
Patronką świątyni jest św. Prakseda – rzymianka, która poniosła śmierć męczeńską za wiarę chrześcijańską w I lub II wieku. Według legendy miała być córką senatora św. Pudensa (który jako pierwszy został jakoby nawrócony przez św. Piotra), a jej siostrą miałaby być św. Pudencjana (prawdopodobnie postać fikcyjna). Prakseda i Pudencjana zostały jakoby ukarane śmiercią za pochowanie chrześcijan męczenników, co uczyniły wbrew prawu rzymskiemu. W kościele przechowywane są relikwie obu sióstr.
Historia.
Kościół ufundowany został jakoby już w połowie II wieku, jednak obecnie istniejąca budowla spoczywa na fundamentach z V wieku (pierwsza pewna wzmianka pochodzi z 489) i została zbudowana przez papieża Hadriana I ok. 780 jako miejsce przechowywania kości córek św. Pudensa – św. Prassedy (Praksedy) i św. Pudencjany. W 822 bazylika została rozbudowana i ozdobiona mozaikami przez papieża Paschalisa I.
W 1868 roku nawa została zaopatrzona w nowy drewniany kasetonowy sufit. W latach 1916-1918 zastąpiono XVII-wieczną ceglano-marmurową podłogę posadzką w stylu Cosmatich.
Architektura i wnętrze.
Od strony "via S. Martino ai Monti" znajduje się średniowieczny portyk prowadzący na schody na dziedziniec (obecnie dostępne jest tylko boczne wejście od strony "via de S. Prassede"). Na dziedzińcu bazyliki znajdują się pozostałości kolumnady kościoła z V wieku. Fasada (niewidoczna z ulicy) swój wygląd zawdzięcza przebudowie z IX wieku.
Świątynia jest trójnawową bazyliką, z transeptem i apsydą.
Wewnątrz bazyliki na ścianie z głównym wejściem znajduje się fresk "Zwiastowania", wykonany po 1592 roku przez Stefano Pieri na zlecenie kardynała Alessandro de'Medici. Powyżej znajdują się sceny z życia Mojżesza autorstwa Giovanniego Balducciego. Ściany nawy głównej ozdobione są 8 freskami ilustrującymi sceny z Męki Pańskiej.
W środkowej nawie znajduje się kamienna płyta przykrywająca studnię, w której według legendy św. Prakseda miała pochować szczątki około 2000 męczenników.
Apsyda ozdobiona jest mozaiką przedstawiająca Chrystusa, po którego prawej stronie stoją św. Piotr, św. Pudencjana, św. Zenon, a po lewej św. Paweł, św. Prakseda i papież Paschalis. Niższy pas mozaiki przedstawia Baranka Bożego w towarzystwie 12 owiec, symbolizujących Apostołów, na skrajach z kolei znajduje się przedstawienie Betlejem i Jerozolimy jako miejsc narodzin i śmierci Chrystusa. Na łuku tęczy znajduje się mozaika przedstawiająca Niebieskie Jeruzalem, w którym Jezus jest czczony przez aniołów i świętych (m.in. Matkę Bożą, św. Jana Chrzciciela, św. Praksedę, Mojżesza i Eliasza), poniżej znajduje się tłum męczenników w koronach i z gałęziami palmowymi w rękach.
Do prezbiterium prowadzą schody po prawej i lewej stronie, natomiast schody środkowe wiodą w dół do konfesji. Cyborium ma kolumny trypletowe, z których zewnętrzne wykonane są z porfiru, a wewnętrzne z marmuru ze Sieny. W centralnej części prezbiterium znajduje się obraz z ok. 1730 autorstwa Domenico Muratori przedstawiający św. Praksedę zbierającą krew męczenników. W konfesji zlokalizowane są dwa starożytne sarkofagii, w jednym z nich jakoby są przechowywane relikwie św. Praksedy i jej siostry Pudencjany; z kolei w trzech innych sarkofagach znajdują się relikwie męczenników przeniesione z katakumb
W bazylice znajduje się kilka kaplic bocznych:
Kaplica Krzyża
Kaplica ta powstała w XIII wieku i pierwotnie była poświęcona Wszystkim Świętym. W ołtarzu znajduje się malowany krucyfiks datowany na XIII-XV wiek. Według tradycji przed tym krzyżem miała się modlić św. Brygida Szwedzka, a on miał do niej przemówić (chociaż nie jest wykluczone, że chodzi o starszy krzyż wcześniej zlokalizowany w tym miejscu, ponadto w Rzymie istnieją inne krzyże, którym legendy przypisują, że to one przemówiły do św. Brygidy, m.in. w bazylice św. Pawła za Murami). W ołtarzu znajduje się grobowiec kardynała Anchera Pantaleona, który został zamordowany w kaplicy (co wymusiło jej ponowne poświęcenie, niewykluczone, że wówczas doszło do zmiany dedykacji kaplicy).
Kaplica św. Zenona
Za perłę wczesnochrześcijańskiej sztuki bizantyjskiej uchodzi kompleks mozaik pokrywających sklepienie niewielkiej bocznej kaplicy św. Zenona, zbudowanej przez papieża Paschalisa jako miejsce pochówku jego matki. Mozaiki te przedstawiają Jezusa i Matkę Boską w otoczeniu świętych. Na jednej z mozaik znajduje się przedstawienie matki Paschalisa – Teodory, z kwadratowym nimbem nad głową, który świadczy o tym, że żyła ona w momencie wykonywania mozaiki.
Kaplica słupa
W kaplicy tej przechowywany jest słup przywieziony z Ziemi Świętej w 1223 roku przez kardynała Giovanniego Colonnę, który jakoby ma być słupem, przy którym biczowano Chrystusa. Obecnie kolumna jest dość zniszczona. Wcześniej w górnej części miała przymocowany żelazną obręcz, jednak oryginalny pierścień został przekazany królowi Francji Ludwikowi IX w zamian za trzy ciernie z korony cierniowej (jeden z nich znajduje się w bazylice Świętego Krzyża z Jerozolimy). Ponadto kolumna została przełamana w środku i zespojona cementem, a dodatkowo pewne fragmenty zostały przekazane jako relikwie (np. w 1585 roku papież Sykstus V podarował jej fragmenty miastu Padwa). Obecnie kolumna zamknięta jest w relikwiarzu z brązu autorstwa Duilio Cambellottiego.
Kardynałowie prezbiterzy.
Bazylika św. Praksedy jest jednym z kościołów tytularnych Rzymu nadawanych kardynałom-prezbiterom ("Titulus Sanctae Praxedis"). Wiadomo, że kardynałowie Laurentius i Aventius sygnowali dokumenty synodów rzymskich odpowiednio w 499 i 595 roku, jednak udokumentowana, pełna lista kardynałów-prezbiterów "S. Prassede" sięga dopiero pontyfikatu Grzegorza VII (1073-1085).

</doc>
<doc id="760793" url="https://pl.wikipedia.org/wiki?curid=760793" title="Lamerdingen">
Lamerdingen

Lamerdingen – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Buchloe. Leży w Allgäu, około 33 km na północ od Marktoberdorfu.
Polityka.
Wójtem gminy jest Konrad Schulze z FWG, poprzednio stanowisko to obejmował Hanspeter Eberhard. Rada gminy składa się z 12 osób.

</doc>
<doc id="760797" url="https://pl.wikipedia.org/wiki?curid=760797" title="Pieczęć Karoliny Południowej">
Pieczęć Karoliny Południowej



</doc>
<doc id="760798" url="https://pl.wikipedia.org/wiki?curid=760798" title="Hassan Adams">
Hassan Adams

Hassan Olawale Adams (ur. 20 stycznia 1984 w Inglewood) – amerykański koszykarz, grający obecnie we włoskim zespole Basket Draghi Novara.
W 2002 wystąpił w meczu gwiazd amerykańskich szkół średnich – McDonald’s All-American.
Przed przybyciem do NBA występował w barwach uniwersyteckiej drużyny Arizona Wildcats.
Wybrany z 54. numerem w 2006 roku w drafcie przez New Jersey Nets. Swój pierwszy sezon NBA zakończył z 61 meczami na koncie, osiągając jedynie średnio 2,9 punktu na mecz. Rekordowy był występ przeciwko Boston Celtics 29 listopada 2006 roku, kiedy to zdobył 16 punktów. Był także krótko zawodnikiem Cleveland Cavaliers, jednak nie rozegrał w ich barwach ani jednego meczu w sezonie zasadniczym NBA.
29 listopada 2007 podpisał kontrakt z włoskim zespołem Basket Draghi Novara.
Linki zewnętrzne.
Profil na NBA.com

</doc>
<doc id="760800" url="https://pl.wikipedia.org/wiki?curid=760800" title="Nan Madol">
Nan Madol

Nan Madol (zwane także „Wenecją Mikronezji” lub „Wenecją Pacyfiku”) – ruiny megalitycznego miasta, ośrodka ceremonialnego saudeleurów z XII/XIII–XV/XVI wieku, położone na ponad 100 sztucznych wysepkach utworzonych na rafie w pobliżu Temwen Island na południowy wschód od Pohnpei w Mikronezji. Wysepki oddzielone są od siebie kanałami. 
W 2016 roku Nan Madol wpisano na listę światowego dziedzictwa UNESCO i jednocześnie umieszczono na liście światowego dziedzictwa w zagrożeniu z uwagi na zamulenie powodujące niekontrolowany rozrost namorzyn blokujących kanały.
Geografia.
Wysepki Nan Madol zbudowano z bazaltowych i koralowych głazów na rafie w pobliżu Temwen Island na południowy wschód od Pohnpei w archipelagu Karolinów. Wysepki oddzielone są do siebie kanałami, które przypominają kanały weneckie. Kompleks podzielony jest na dwie części:
Nan Madol leży w strefie równikowej, a średnia roczna temperatura powietrza to 27 °C. 
Historia.
Historia wyspy znana jest przede wszystkim z przekazu ustnego i dzielona jest na cztery okresy: okres ludzi, okres saudeleurów, okres nahmwarki i okres obcokrajowców. 
Na podstawie badań archeologicznych i znalezionych pozostałości ceramiki z okresu kultury Lapita, szacuje się, że Pohnpei została zasiedlona ok. 2000–2500 lat temu. Osadnicy przybywali na wyspę falami, przypływając kanu. Z czasem rozwinęły się tu lokalne społeczności rolnicze, które zostały zjednoczone pod przywództwem wodza, tzw. saudeleura ok. X–XII wieku. 
Budowa wysepek najprawdopodobniej została rozpoczęta ok. 1200 roku, istniejące już wysepki rozbudowano i wzniesiono nowe z ułożonych jeden na drugim bloków bazaltowych wydobytych w innej części Pohnpei i przetransportowanych do budowy Nan Madol bez użycia kół czy narzędzi metalowych. Według legendy Nan Madol zostało wzniesione przez dwóch braci przy użyciu nadprzyrodzonych mocy. 
Nan Madol było zamieszkane, ale jego populacja nie przekraczała 1000 osób. Szacuje się, że mieszkańców mogło być mniej niż 500. 
Na wysepkach w północno-wschodniej części Nan Madol – Madol Powe – mieszkali kapłani. Inne wysepki służyły konkretnym celom – na jednych przygotowywano pożywienie (np. na Usennamw) a na innych budowano kanu (np. na Dapahu) czy produkowano olej kokosowy (np. na Peinering). Nandauwas pełniło funkcję królewskiego domu pogrzebowego. 34 wysepki tworzyły centrum administracyjne, znajdowały się tu również domy mieszkalne arystokracji. Rezydencje saudeleura i jego rodziny stały na wysepce Pahnkadira. Na wysepce Idehd trzymany był święty węgorz, którego karmiono wnętrznościami żółwi. Drugi święty węgorz miał być trzymany na wysepce Dorong, gdzie hodowano małże. Saudeleurowie prowadzili rządy silnej ręki, ściągając trybut od reszty społeczności na wyspie, by utrzymać swój ośrodek w Nan Madol.
Ustna tradycja umiejscawia upadek dynastii saudeleurow ok. 1600 roku, kiedy to syn boga gromów, Isokelekel z Kosrae, przy wsparciu 333 wojowników przejął władzę i wprowadził na terenie Madolenihmw system wodzostwa nahnmwarki, samemu stając się pierwszym wodzem nahnmwarki. Legendarny Isokelekel ma spoczywać w monumentalnym grobowcu na wysepce Peinkitel. Na początku XVIII wieku nahnmwarki mieli opuścić Nan Madol, które pozostawało zamieszkane do 1820 roku. System nahnmwarki nadal funkcjonuje jako system zarządzania na wyspie Pohnpei. Tytuł własności Nan Madol od 1500–1600 przechodzi z jednego wodza nahnmwarki na jego następcę. 
Przekazywane ustnie historie zbierali już pod koniec XIX wieku polski etnograf i badacz Oceanii Jan Kubary (1846–1896), który w 1873 sporządził również pierwszy opis Nan Madol i F.W. Christian (1896). W 1910 roku niemiecki etnolog i archeolog Paul Hambruch (1882–1933) sporządził mapę wysepek Nan Madol i zebrał ich nazwy pamiętane jeszcze przez mieszkańców Pohnpei. 
W 2016 roku Nan Madol wpisano na listę światowego dziedzictwa UNESCO i jednocześnie umieszczono na liście światowego dziedzictwa w zagrożeniu z uwagi na zamulenie powodujące niekontrolowany rozrost namorzyn blokujących kanały.
Opis.
Nan Madol jest jednym z dwóch megalitycznych ośrodków ceremonialnych wschodniej Mikronezji – drugim ośrodkiem jest oddalone o 550 km Lelu w Kosrae. Nan Madol jest większym i lepiej zachowanym kompleksem niż Lelu. 
Wielkość wysepek waha się od 160 do 12,7 tys. m². Wysepki zbudowane są z koralowych otoczaków i bazaltowych głazów otoczonych kolumnami z bazaltu o wadze od pół tony do 5 ton, ułożonych jedna na drugiej, tworząc fundament o grubości 1–2 m.. Mur zewnętrzny tworzą najczęściej głazy ważące średnio 50–60 ton. Na wysepce Pahnwi znajdują się głazy o średnicy 3,5 m i wadze do 90 ton. Na niektóre wysepki nawieziono ziemię z Temwen Island.
Najbardziej spektakularną wysepką pod względem architektonicznym jest Nandowas w części Madol Powe. Na ogrodzonym wysokim murem (miejscami o wysokości ponad 8 m) terenie Nandowas znajdują się ruiny trzech grobowców saudeleurów i pierwszych wodzów nahnmwarki.

</doc>
<doc id="760802" url="https://pl.wikipedia.org/wiki?curid=760802" title="Baisweil">
Baisweil

Baisweil – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Eggenthal. Leży w Allgäu, około 20 km na północny zachód od Marktoberdorfu.
Dzielnice.
W skład gminy wchodzą trzy dzielnice: Baisweil, Lauchdorf i Großried.
Polityka.
Wójtem gminy jest, w skład rady gminy wchodzi 12 osób.

</doc>
<doc id="760803" url="https://pl.wikipedia.org/wiki?curid=760803" title="Timmins (Ontario)">
Timmins (Ontario)



</doc>
<doc id="760804" url="https://pl.wikipedia.org/wiki?curid=760804" title="Eggenthal">
Eggenthal

Eggenthal – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, siedziba wspólnoty administracyjnej Eggenthal. Leży w Allgäu, około 18 km na północny zachód od Marktoberdorfu.
Polityka.
Wójtem gminy od 2008 jest Harald Polzer, poprzednio urząd ten obejmował Hugo Greisel. Rada gminy składa się z 12 osób.

</doc>
<doc id="760805" url="https://pl.wikipedia.org/wiki?curid=760805" title="Krab trójkolorowy">
Krab trójkolorowy



</doc>
<doc id="760807" url="https://pl.wikipedia.org/wiki?curid=760807" title="Friesenried">
Friesenried

Friesenried – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Eggenthal. Leży w Allgäu, około 15 km na północny zachód od Marktoberdorfu.
Polityka.
Wójtem gminy jest Wolfgang Gerum, rada gminy liczy 12 osób.

</doc>
<doc id="760808" url="https://pl.wikipedia.org/wiki?curid=760808" title="Figura heraldyczna">
Figura heraldyczna

Figura heraldyczna – wzór występujący na tarczy herbowej, powstały bądź z podziału tarczy, bądź z naniesienia na nią barwnej powierzchni; zaliczany do szeroko pojętych godeł heraldycznych.
Figury heraldyczne są tworzone przez przecięcie tarczy herbowej liniami, najczęściej prostymi, rzadziej łukowatymi, pod różnymi kątami i w różnych kierunkach. Przecinając tarczę herbową od krawędzi do krawędzi, najczęściej parami, tworzą obszar wypełniany innym kolorem (tynkturą) niż reszta tarczy. Powstały w ten sposób wzór nazywany jest figurą heraldyczną zaszczytną.
Pochodną figur zaszczytnych są figury uszczerbione - które nie dochodzą do brzegów tarczy. Specyficzną odmianą figur heraldycznych są niektóre futra (łasicy, wiewiórki, popielicy) przedstawiane według starych reguł w sposób właściwy figurom. Inną formę modyfikowanych figur zaszczytnych uzyskiwano przez przemieszczenie figur zaszczytnych, ich modyfikację, multiplikację czy pomniejszenie.

</doc>
<doc id="760810" url="https://pl.wikipedia.org/wiki?curid=760810" title="I liga argentyńska w piłce nożnej (1961)">
I liga argentyńska w piłce nożnej (1961)

Mistrzem Argentyny w roku 1961 został klub Racing Club de Avellaneda, a wicemistrzem Argentyny klub San Lorenzo de Almagro.
Do drugiej ligi spadły dwa ostatnie kluby w tabeli spadkowej – Club Atlético Lanús i Los Andes Buenos Aires. Na ich miejsce awansował z drugiej ligi jeden klub – CA Argentino de Quilmes. Pierwsza liga została zmniejszona z 16 do 15 klubów.
Do Copa Libertadores 1962 zakwalifikował się tylko mistrz Argentyny Racing Club de Avellaneda.
Primera División.
Tablica spadkowa na koniec sezonu 1961.
Tabela spadkowa zadecydowała o tym, które kluby spadną do drugiej ligi. O kolejności decydowała średnia liczba punktów zdobyta w pierwszej lidze w ostatnich trzech sezonach w przeliczeniu na jeden rozegrany sezon.

</doc>
<doc id="760811" url="https://pl.wikipedia.org/wiki?curid=760811" title="Nototenia marmurkowa">
Nototenia marmurkowa

Nototenia marmurkowa ("Notothenia rossii") – gatunek morskiej ryby okoniokształtnej z rodziny nototeniowatych (Nototheniidae).
Rozmieszczenie i środowisko.
Ryba morska, prowadząca przydenny tryb życia, oceanodromiczna. Bytuje przeważnie na głębokości od 5 do 350 m, przy czym młode osobniki żerują w płytkich zatokach, natomiast dojrzałe płciowo wypływają na większe głębokości, nie opuszczając jednak szelfu kontynentalnego. Występuje w zimnych, antarktycznych i subantarktycznych wodach (m.in. obszary związane z północną częścią Półwyspu Antarktycznego, łukami wyspowymi Morza Scotia, wyspami Księcia Edwarda, Crozeta, Kerguelena, Heard i Macquarie). Jej zasięg występowania ogranicza się do obszaru 45°S–67°S, 75°W–165°E.
Morfologia.
Osiąga do 92 cm długości całkowitej, przeciętnie 50 cm (30–60 cm). Wymiary przykładowego osobnika w odniesieniu do długości całkowitej: długość standardowa – 88,2%, długość ogonowa – 100%, głębokość ciała – 22,1%, długość głowy – 25,6%. Średnica oka – 17,3% długości głowy. Maksymalna zaobserwowana masa ciała – 10 kg (przeciętna od 0,6 do 8 kg). Maksymalny odnotowany wiek – 16 lat. Osobniki męskie dożywają średnio 12 lat. Ma dwie oddzielne płetwy grzbietowe, przy czym druga (tylna) jest znacznie dłuższa od pierwszej (przedniej). Pierwsza płetwa grzbietowa ciernista, z 4–7 kolcami, druga z 32–36 promieniami miękkimi. Jedna płetwa odbytowa rozpostarta na 26–30 promieniach miękkich. Płetwy piersiowe długie, wachlarzowate, z 21–23 promieniami miękkimi. Płetwy brzuszne umiejscowione na podgardlu, co jest cechą charakterystyczną dla całego rodzaju, z 5–6 promieniami miękkimi. Płetwa ogonowa jakby ścięta. Ciało wrzecionowate, pokryte dość dużymi łuskami kolistymi, o znacznym urozmaiceniu ubarwienia – szarozielonkawe, ciemnoszare, brązowe, sporadycznie także różowe lub żółtawe, zazwyczaj charakterystycznie pstre lub marmurkowate. Głowa nieułuszczona. Na pokrywie nie ma kolców.
Ekologia i zachowanie.
Dojrzewa w wieku około 4–5 lat, przy długości około 35–40 cm. Duża płodność: 70–100 tys. ziaren ikry z jednej samicy. Ikra denna. Jest to ryba oceanodromiczna. W okresie godowym wypływa na otwarte wody. W subantarktyce przypada to na okres późnego lata, tj. grudzień–kwiecień, w Morzu Scotia na luty–marzec. Zarówno młode, jak i dojrzałe płciowo osobniki prowadzą przydenny tryb życia, przy czym niedojrzałe nototenie żerują w płytkich zatokach, a starsze po tarle kierują się w głąb wód, na głębokości do 350 m, nie opuszczają jednak szelfu kontynentalnego. Tarło odbywa się raz do roku. Żywi się głównie szczętkami, najczęściej z rodzaju "Euphausia".
Znaczenie gospodarcze.
Jest poławiana komercyjnie i ma znaczną wartość gospodarczą. Jej mięso cechuje się wysokimi walorami smakowymi i może zawierać do 24% tłuszczu. Jej zasoby wydają się być obfite. Najefektywniejsze połowy prowadzone są na głębokości 150–300 m.

</doc>
<doc id="760813" url="https://pl.wikipedia.org/wiki?curid=760813" title="Obergünzburg">
Obergünzburg

Obergünzburg – gmina targowa w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, siedziba wspólnoty administracyjnej Obergünzburg. Leży w Allgäu, około 18 km na północny zachód od Marktoberdorfu.
Polityka.
Wójtem gminy jest Lars Leveringhaus z CSU, jego poprzednikiem na tym stanowisku był Herbert Schmid. Rada gminy liczy 20 osób.

</doc>
<doc id="760814" url="https://pl.wikipedia.org/wiki?curid=760814" title="Notothenia rossii">
Notothenia rossii



</doc>
<doc id="760818" url="https://pl.wikipedia.org/wiki?curid=760818" title="Günzach">
Günzach

Günzach – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Obergünzburg. Leży w Allgäu, około 15 km na zachód od Marktoberdorfu, przy linii kolejowej Lindau (Bodensee)-Augsburg.
Polityka.
Wójtem gminy jest bezpartyjna Brigitte Schröder, w skład rady gminy wchodzi 12 osób.

</doc>
<doc id="760819" url="https://pl.wikipedia.org/wiki?curid=760819" title="Gray Davis">
Gray Davis

Gray Davis właściwie: Joseph Graham Davis Jr. (ur. 26 grudnia 1942 w Nowym Jorku) – amerykański polityk, 37. gubernator stanu Kalifornia.
Weteran wojny w Wietnamie, był obecny w kalifornijskiej polityce od 1974 r. Po raz pierwszy wybrany na stanowisko gubernatora w 1998 r., ponownie wygrał wybory w listopadzie 2002 r. i był przez długi czas uważany za czołowego kandydata Partii Demokratycznej na stanowisko prezydenta Stanów Zjednoczonych. Jednak kryzys energetyczny w Kalifornii w latach 2000-2001, w trakcie którego konieczne były okresowe przerwy w dostawach energii elektrycznej dla mieszkańców, oraz deficyt budżetowy spowodowały znaczący spadek popularności. Po zebraniu odpowiedniej liczby podpisów, w niecały rok po wygraniu wyborów, został jako drugi w historii Stanów Zjednoczonych i pierwszy w Kalifornii gubernator odwołany w trakcie kadencji w specjalnych wyborach, które odbyły się 7 października 2003 i w których za jego odwołaniem głosowało 55,4% wyborców.

</doc>
<doc id="760821" url="https://pl.wikipedia.org/wiki?curid=760821" title="Rafer Alston">
Rafer Alston

Rafer Alston (ur. 24 lipca 1976 w Nowym Jorku) - amerykański koszykarz, grający na pozycji rozgrywającego. Wcześniej występował w zespołach (kolejno): Milwaukee Bucks, Toronto Raptors, Miami Heat, ponownie Toronto Raptors, Houston Rockets, Orlando Magic oraz New Jersey Nets.
Rafer Alston znany jest z występów w koszykarskich mixtape'ach AND 1 pod pseudonimem Skip2MyLou.
10 lutego 2007 roku wyrównał rekord NBA, zaliczając 8 przechwytów w trakcie jednej połowy spotkania. Miało to miejsce podczas konfrontacji z Charlotte Bobcats. Został 12. zawodnikiem współdzielącym ten rekord.
19 lutego 2009 roku, tuż przed zamknięciem okna transferowego został oddany do Orlando Magic za: Briana Cooka, Adonala Foyla oraz Mike'a Wilksa. Pod koniec czerwca 2009 r. został zawodnikiem Nets po wymianie wraz z Tonym Battie i Courtneyem Lee za Vince'a Cartera i Ryana Andersona.
Został uznany za jednego z najlepszych streetballerów w historii koszykówki ulicznej przez wiele portali oraz magazynów sportowych.

</doc>
<doc id="760823" url="https://pl.wikipedia.org/wiki?curid=760823" title="Untrasried">
Untrasried

Untrasried – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Obergünzburg. Leży w Allgäu, około 15 km na północny zachód od Marktoberdorfu.
Polityka.
Wójtem gminy jest Alfred Wölfle, rada gminy liczy 12 osób.

</doc>
<doc id="760824" url="https://pl.wikipedia.org/wiki?curid=760824" title="Mistrzowie Wimbledonu w grze pojedynczej">
Mistrzowie Wimbledonu w grze pojedynczej

Poczet triumfatorów wielkoszlemowego turnieju tenisowego w Wimbledonie w grze pojedynczej.

</doc>
<doc id="760825" url="https://pl.wikipedia.org/wiki?curid=760825" title="Media Access Control">
Media Access Control



</doc>
<doc id="760828" url="https://pl.wikipedia.org/wiki?curid=760828" title="Martin Helwig">
Martin Helwig

Martin Helwig [warianty pisowni: "Marcin Helwig", "Martin Heilwig"] (ur. 5 listopada 1516 w Nysie, zm. 26 stycznia 1574 we Wrocławiu) – śląski pedagog i kartograf, autor pierwszej mapy Śląska.
Życiorys.
Ukończył szkoły w Nysie, studiował w Wittenberdze, gdzie uzyskał magisterium, później w 1536 roku na Akademii Krakowskiej. Od roku 1544 pracował w Świdnicy jako kierownik szkoły miejskiej, a od 1552 we Wrocławiu, w Gimnazjum św. Marii Magdaleny również jako jej rektor.

</doc>
<doc id="760829" url="https://pl.wikipedia.org/wiki?curid=760829" title="Międzynarodowy Rok Polarny">
Międzynarodowy Rok Polarny

Międzynarodowy Rok Polarny (ang. "International Polar Year", IPY) - organizowana i koordynowana przez Międzynarodową Radę Nauki i Światową Organizację Meteorologiczną seria wypraw naukowo-badawczych, których zadaniem jest zbieranie informacji na temat regionów polarnych Ziemi. 
Pierwszy IPY odbył się w latach 1882-83, drugi 1932-33. W latach 1957-58 odbył się zaś Międzynarodowy Rok Geofizyczny, zainspirowany ideą Roku Polarnego. Czwarty Rok Polarny rozpoczął się 1 marca 2007 i potrwał do marca 2009 roku (ze względów naukowych został przedłużony o rok).

</doc>
<doc id="760831" url="https://pl.wikipedia.org/wiki?curid=760831" title="Irsee">
Irsee

Irsee – gmina targowa w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Pforzen. Leży w Allgäu, około 25 km na północny zachód od Marktoberdorfu.
Polityka.
Wójtem gminy jest Andreas Lieb z Bürgerforum, rada gminy składa się z 12 osób.

</doc>
<doc id="760837" url="https://pl.wikipedia.org/wiki?curid=760837" title="Danny Masterson">
Danny Masterson

Daniel Peter „Danny” Masterson (ur. 13 marca 1976 na Long Island) – amerykański aktor filmowy i telewizyjny, najlepiej znany z roli Stevena Hyde w sitcomie "Różowe lata siedemdziesiąte" (1998–2006) i jako Jameson „Rooster” Bennett w serialu "The Ranch" (2016–2018), udostępnionym na stronie internetowej platformy Netflix. Występował także w sitcomach: "Cybill" jako Justin i "Roseanne" jako Jimmy.
Życiorys.
Urodził się na wyspie Long Island w Nowym Jorku jako syn Carol, menedżerki, i Petera Mastersona, agenta ubezpieczeniowego. Wychowywał się w East Williston i Garden City, gdzie uczył się w Garden City High School. Przez jeden semestr uczęszczał do Pasadena Art Center, ale praca przeszkadzała w uczęszczaniu na zajęcia. Jego młodszy brat Christopher Masterson (ur. 1980) to również aktor, grał w serialu "Zwariowany świat Malcolma" i komedii "Straszny film 2".
Gościł kilkukrotnie w programach "Punk'd" i "Mad TV". Został współwłaścicielem Dolce, restauracji założonej wraz z innymi gwiazdorami "Różowych lat siedemdziesiątych" – Ashtonem Kutcherem i Wilmerem Valderramą. 
Pojawił się jako Hyde w teledysku Cheap Trick „Out In the Street” (1999) i jako DJ w wideoklipie Eduardo Fresco i Claytona Vice „The Way I Fiesta” (2011).
Często występuje jako DJ w nocnych klubach w Los Angeles pod pseudonimem DJ Donkey Punch. Jest jednym z prowadzących program radiowy o nazwie "Feel My Heat" w stacji Indie 103.1 w LA. 
Masterson jest członkiem Kościoła Scjentologów. W grudniu 2005 współpracował w kampanii promującej otwarcie kontrowersyjnego muzeum scjentologów o nazwie "", w którym znaleźć można próby rozwinięcia teorii konspiracyjnej wiążącej Adolfa Hitlera ze spiskiem psychiatrów próbujących osiągnąć dominację nad światem.
Od 2005 spotykał się z aktorką Bijou Phillips. W 2009 zaręczyli się, a 18 października 2011 wzięli ślub.

</doc>
<doc id="760838" url="https://pl.wikipedia.org/wiki?curid=760838" title="Pforzen">
Pforzen

Pforzen – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, siedziba wspólnoty administracyjnej Pforzen. Leży w Allgäu, około 15 km na północ od Marktoberdorfu, przy drodze B16.
Polityka.
Wójtem gminy jest Hermann Heiß, wcześniej urząd ten piastował Maximilian Haug. Rada gminy składa się z 14 osób.

</doc>
<doc id="760840" url="https://pl.wikipedia.org/wiki?curid=760840" title="Krwawy tyran – Henryk VIII">
Krwawy tyran – Henryk VIII

Krwawy tyran – Henryk VIII (ang. "Henry VIII") – dwuczęściowy dramat w reżyserii Pete’a Travisa, wyprodukowany na zlecenie BBC w 2003 roku.
Wprowadzenie.
"Henryk VIII" przedstawia losy króla Anglii, Henryka VIII Tudora i jego sześciu żon: Katarzyny Aragońskiej, Anny Boleyn, Jane Seymour, Anny Kliwijskiej, Katarzyny Howard i Katarzyny Parr.
Film dzieli się na 2 części:
Część I.
Część pierwsza rozpoczyna się w momencie śmierci Henryka VII, założyciela dynastii Tudorów. Umierający król prosi swego następcę, 17-letniego wówczas syna, również Henryka o wspaniałe i mądre panowanie, a także o poślubienie żony zmarłego brata Henryka, Artura, Katarzyny Aragońskiej, hiszpańskiej księżniczki. Ostatnim życzeniem Henryka VII jest przedłużenie dopiero rozpoczętej dynastii. Młody Henryk musi spłodzić męskiego potomka, rządów kobiety Anglia nie zaakceptuje. Mija 17 lat. Spośród wszystkich dzieci Henryka i Katarzyny tylko jedno przezywa okres ciąży i dzieciństwo – córka, Maria. Jest jasne, że królowa Katarzyna nie będzie mogła mieć więcej dzieci, a Henryk potrzebuje syna. Nawiązuje więc romanse z Marią Boleyn i Elżbietą Blount oraz wieloma innymi kobietami. Ale główną miłością króla zostaje siostra Marii, Anna Boleyn. Inteligentna i wykształcona, w przeciwieństwie o swej siostry, nie oddaje się królowi w szybkim czasie. Nie chce nawet przyjąć tytułu „wielkiej królewskiej metresy”. Chce korony, ale Henryk ma żonę i aby ożenić się z Anną musiałby najpierw rozwieść się z Katarzyną Aragońską, a ta dobrowolnie nie zgodzi się na rozwód. Musiałaby uczynić z siebie ladacznicę, a córki bękarta.
Początkowo król pisze więc do Rzymu, ale ten odmawia – faktem jest, że w owym czasie cesarzem rzymsko-niemieckim był Karol V Habsburg, siostrzeniec Katarzyny Aragońskiej. Po kilku procesach, w których próbuje się udowodnić, że w chwili małżeństwa z królem Katarzyna nie była dziewicą (jej pierwszym mężem był brat Henryka, książę Artur) i nieudanych próbach zmuszenia królowej do rozwodu, król Henryk postanawia zerwać z kościołem katolickim i stworzyć nowy kościół anglikański (protestancki). Według prawa protestanckiego to król jest głową kościoła i sam może decydować o małżeństwie i rozwodzie. Tak więc ogłasza rozwód. Poślubia Annę, kiedy ta jest już w ciąży. Opiekuje się nienarodzonym dzieckiem. I przeżywa tragedię, gdy okazuje się, że jego upragniony zdrowy syn jest zdrowy, tyle że dziecko jest płci... żeńskiej. Córeczce nadaje się imię Elżbieta na cześć jej dwóch babć: Elżbiety York (matki Henryka) i Elżbiety Howard (po mężu "Boleyn" – matki Anny). Od tej pory Henryk nie zwraca uwagi na swą żonę. Zdradza ją i upadek królowej Anny jest coraz bliższy i coraz bardziej prawdopodobny. Wkrótce potem Anna Boleyn zostaje oskarżona o cudzołóstwo, zdradę króla i kazirodztwo. Mimo obrony i braku dowodów, Anna zostaje skazana na pobyt w Tower of London i śmierć. Henryk wynajmuje dla niej kata z Francji i każe przeprowadzić egzekucję poprzez ścięcie mieczem, a nie spalenie, czy też tortury. 19 maja 1536 Anna Boleyn, królowa Anglii zostaje odprowadzona na szafot i ścięta. Jej śmierć sygnalizuje wystrzał armaty, który Henryk słyszy i ma wyrzuty sumienia.

</doc>
<doc id="760841" url="https://pl.wikipedia.org/wiki?curid=760841" title="Rieden (powiat Ostallgäu)">
Rieden (powiat Ostallgäu)

Rieden – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Pforzen. Leży w Allgäu, około 18 km na północ od Marktoberdorfu.
Polityka.
Wójtem gminy jest Ludwig Landwehr, w skład rady gminy wchodzi 12 osób.

</doc>
<doc id="760842" url="https://pl.wikipedia.org/wiki?curid=760842" title="Rieden am Forggensee">
Rieden am Forggensee

Rieden am Forggensee – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Roßhaupten. Leży w Allgäu, około 18 km na południowy wschód od Marktoberdorfu, nad jeziorem Forggensee, przy drodze B16.
Polityka.
Wójtem gminy jest Maximilian Streif (Parteilose Wählergemeinschaft), w skład rady gminy wchodzi 12 osób.

</doc>
<doc id="760843" url="https://pl.wikipedia.org/wiki?curid=760843" title="Trevor Ariza">
Trevor Ariza

Trevor Anthony Ariza (ur. 30 czerwca 1985 w Miami) – amerykański koszykarz grający na pozycji niskiego skrzydłowego, mistrz NBA z 2009.
NCAA.
Karierę zaczynał w barwach uniwersytetu Kalifornijskiego w Los Angeles. Zagrał w ich barwach zaledwie jeden sezon, po czym zgłosił się do draftu. Został z nim wybrany przez New York Knicks z numerem 43 w drugiej rundzie.
NBA.
New York Knicks.
Ariza rozpoczął sezon debiutancki jako rezerwowy. W wieku zaledwie 19 lat został drugim najmłodszym debiutantem w historii Knicks, który rozegrał dla nich 80 meczów w sezonie zasadniczym. W trakcie sezonu budował do siebie zaufanie trenera Larry'ego Browna, co zaowocowało 12 występami w pierwszym składzie. W swoim drugim sezonie zdążył rozegrać dla Knicks 36 meczów, z czego 10 rozpoczynał jako gracz pierwszej piątki. W trakcie tych półtora sezonu notował średnio 5,5 punktu, 3,3 zbiórki i 1,1 asysty na mecz. 22 lutego 2006 został wymieniony do Orlando Magic razem z Pennym Hardawayem w zamian za Steve'a Francisa.
Orlando Magic.
Po transferze do końca sezonu rozegrał 21 meczów, w każdym występując jako rezerwowy. Kolejne rozgrywki nie były dla niego specjalnie udane. Z powodu problemów zdrowotnych zagrał tylko 57 razy, z czego siedmiokrotnie rozpoczynał mecze w pierwszej piątce. Sezon 2007/08 rozpoczął prawie na końcu ławki rezerwowych i po rozegraniu zaledwie 11 spotkań został oddany z klubu. 20 listopada 2007 przeszedł do Los Angeles Lakers w zamian za Briana Cooka i Maurice'a Evansa. W barwach Magic rozegrał łącznie 89 meczów, w których notował średnio 7,2 punktu, 4,0 zbiórki i 1,0 asysty na mecz.
Los Angeles Lakers.
Początek w nowej drużynie miał pechowy. Po niespełna dwóch miesiącach, 21 stycznia doznał złamania kości w prawej stopie. Do gry wrócił dopiero w drugim meczu finałów konferencji przeciwko San Antonio Spurs. Kolejny sezon, 2008/09 był dla niego najbardziej udany, zarówno pod względem sportowym, jak i zdrowotnym. Po raz pierwszy w karierze nie opuścił żadnego spotkania, występując we wszystkich 82 meczach. Dodatkowo 20 razy wychodził do gry w pierwszym składzie. Zanotował też najlepsze w karierze średnie na poziomie 8,9 punktu, 4,3 zbiórki, 1,8 asysty i aż 1,7 przechwytu, co dało mu dziewiąte miejsce w tej kategorii w całej lidze. 15 marca 2009, w meczu przeciwko Dallas Mavericks pobił swój rekord kariery, zdobywając 26 punktów.
W pierwszym meczu play-off, przeciwko Utah Jazz ustanowił rekord strzelecki na tym etapie rozgrywek. W pierwszym meczu finału konferencji przeciwko Denver Nuggets, zanotował kluczowy przechwyt, zabierając piłką podawaną z autu przez Chauncey Billupsa, dzięki czemu Lakers wygrali to spotkanie. W trzecim meczu tej serii, Lakers prowadzili dwoma punktami na 37 sekund przed końcem meczu. Ariza ponownie przechwycił podanie, tym razem Kenyona Martina do Carmelo Anthony'ego, które przybliżyło Lakers do wygranej, dającej drużynie prowadzenie 2-1 w serii. Lakers awansowali do finału, gdzie spotkali były zespół Trevora, Orlando Magic. W czwartym meczu tej serii, Ariza do przerwy spudłował wszystkie 6 rzutów z gry. W trzeciej kwarcie rzucił 13 ze swoich 16 punktów i pomógł drużynie w wygranej po dogrywce. Do swojego dorobku punktowego dołożył 9 zbiórek. Lakers wygrali całe finały 4-1, a Ariza notował rekordowe w karierze 11,3 punktu i 4,2 zbiórki na mecz. Trafiał przy tym 50% rzutów za trzy punkty na przestrzeni całych play-offs.
Houston Rockets.
3 lipca 2009, Ariza jako wolny agent podpisał pięcioletni kontrakt z Houston Rockets, wart 33 miliony dolarów. Już w trzecim meczu sezonu, rozegranym 31 października 2009 przeciwko Portland Trail Blazers ustanowił nowy rekord kariery, rzucając 33 punkty. W trakcie całego sezonu Ariza był jednym z kluczowych zawodników w ataku Rockets, co zaowocowało najlepszą w karierze średnią 14,9 punktu na mecz. Notował przy tym 5,6 zbiórki i 3,8 asysty, ale zdecydowanie spadła jego skuteczność. Trafiał 39,4% z gry i 33,4% za trzy punkty. W ostatnim meczu sezonu zasadniczego przeciwko New Orleans Hornets, zanotował pierwsze w karierze triple-double, zdobywając 26 punktów, 10 zbiórek i 10 asyst.
New Orleans Hornets.
11 sierpnia 2010 Ariza trafił do Hornets w ramach wymiany pomiędzy czterema zespołami (Rockets, Hornets, Indiana Pacers i New Jersey Nets). W nowym zespole Ariza grał regularnie w pierwszej piątce. W rozgrywkach 2010/11 było to 75 meczów, rok później tylko 41 ze względu na problemy ze zdrowiem. Przez te dwa sezony Ariza notował dla Hornets średnio 10,9 punktu, 5,4 zbiórki i 2,6 asysty na mecz. 20 czerwca 2012 został wymieniony razem z Emeką Okaforem do Washington Wizards w zamian za Rasharda Lewisa i wybór w drafcie.
Washington Wizards.
Pierwszy sezon w nowych barwach ponownie upłynął Arizie na walce z kontuzjami. Opuścił 36 spotkań sezonu, grając w 56 meczach, z czego 15 razy w pierwszej piątce. Notował średnio 9,5 punktu, najmniej od 3 lat, ale trafiał 36,4% rzutów za 3 punkty, co było jego najlepszym osiągnięciem w karierze. Kolejny sezon był jego ostatnim w ramach kontraktu podpisanego z Houston Rockets. Ariza razem z Wizards wzniósł się na wyżyny swoich umiejętności, notując w całym sezonie średnio 14,4 punktu, 6,2 zbiórki, 2,5 asysty i 1,6 przechwytu na mecz. Do tego dołożył rekordowe w karierze 40,7% skuteczności w rzutach za trzy punkty i bardzo solidne 45,6% w rzutach z gry. 12 lutego 2014 w meczu przeciwko Houston Rockets trafił rekordowe w karierze 10 rzutów za 3 punkty, zdobywając w całym meczu 32 punkty i dodając do tego 11 zbiórek, 3 asysty i 3 przechwyty. 1 marca 2014 pobił rekord strzelecki, rzucając 40 punktów w wygranej nad Philadelphia 76ers. 27 kwietnia 2014, w czwartym meczu pierwszej rundy play-offs przeciwko Chicago Bulls ustanowił rekord strzelecki tego etapu rozgrywek, zdobywając 30 punktów.
Powrót do Rockets.
15 lipca 2014 przeszedł do Houston Rockets, na zasadzie sign-and-trade pomiędzy Wizards, Rockets i New Orleans Pelicans. W ramach tego transferu Rockets poza Arizą pozyskali także Alonzo Gee, Scotty'ego Hopsona, a także wybór w drafcie 2015 należący do Pelicans. Ci z kolei otrzymali Ömera Aşıka, Omriego Casspiego i gotówkę. Wizards z kolei dostali Melvina Ely, a także wyjątek od wymiany.
6 lipca 2018 podpisał roczną umowę z Phoenix Suns. 17 grudnia trafił w wyniku wymiany do Washington Wizards.
7 lipca 2019 został zawodnikiem Sacramento Kings.
21 stycznia 2020 trafił w wyniku wymiany do Portland Trail Blazers. 22 listopada został wytransferowany do Houston Rockets. Dwa dni później został zawodnikiem Detroit Pistons. 27 listopada dołączył do Oklahoma City Thunder.
17 marca 2021 został wytransferowany do Miami Heat. 6 sierpnia 2021 został po raz drugi w karierze zawodnikiem Los Angeles Lakers. 7 kwietnia 2022 opuścił klub.
Statystyki w NBA.
Na podstawie 
"Stan na koniec sezonu 2019/20"

</doc>
<doc id="760849" url="https://pl.wikipedia.org/wiki?curid=760849" title="Live in Hyde Park">
Live in Hyde Park

Live in Hyde Park – pierwszy album koncertowy grupy Red Hot Chili Peppers, wydany 26 lipca 2004 przez Warner Bros. Materiał na płytę nagrano w ciągu trzech dni w londyńskim Hyde Parku, w dniach 19, 20 i 25 czerwca 2004, w samym środku europejskiej trasy koncertowej.
Pojawiły się tu utwory jedynie z trzech albumów studyjnych grupy – "Blood Sugar Sex Magik", "Californication" i "By the Way". Najwięcej, bo aż dziewięć z "Californication", sześć z By the Way, a tylko dwa z "Blood Sugar Sex Magik". Od momentu pojawienia się tego wydawnictwa, utwory z „By the Way” zaczęły odgrywać coraz mniejszą rolę na koncertach zespołu, właśnie z powodu ich pojawiania się na albumach live.
Na albumie nie pojawił się żaden utwór wydany na płytach sprzed "Blood Sugar Sex Magik". Ujawniono, że gitarzysta John Frusciante nie lubi swojej gry z albumu "Mother’s Milk" i to dlatego utwory z tej płyty są rzadko grywane. Natomiast nieobecność kawałków z płyty "The Uplift Mofo Party Plan" można chyba wytłumaczyć ilością nowego materiału, jakim dysponuje "Red Hot Chili Peppers" podczas występów na żywo.
Powszechnie wiadomo, że Frusciante, podobnie jak pozostali członkowie zespołu, nie przepadają za muzyką grupy nagraną w czasach obecności w nim innego gitarzysty – Dave’a Navarro (w latach 1994-1997) – jako że nie podoba mu się jego styl grania na gitarze. To dlatego żaden z utworów z „One Hot Minute” nie był grany na żywo od odejścia Navarro (z wyjątkiem piosenki Pea, którą gra i śpiewa sam Flea).
Sprzedano już ponad 2,5 miliona egzemplarzy „Live in Hyde Park”.
Lista utworów.
Dysk 1
Dysk 2

</doc>
<doc id="760850" url="https://pl.wikipedia.org/wiki?curid=760850" title="Tenis ziemny na Letnich Igrzyskach Olimpijskich 1900">
Tenis ziemny na Letnich Igrzyskach Olimpijskich 1900

Wyniki zawodów tenisowych podczas Igrzysk Olimpijskich w Paryżu. Była to jedyna obok golfa konkurencja, w której rozegrano osobne finały dla mężczyzn i kobiet.

</doc>
<doc id="760852" url="https://pl.wikipedia.org/wiki?curid=760852" title="Mundżak indyjski">
Mundżak indyjski

Mundżak indyjski, mundżak ("Muntiacus muntjak") – gatunek ssaka z rodziny jeleniowatych zamieszkujący w Indiach, na półwyspie Indochońskim i archipelagu Sundajskim. 
Nazewnictwo.
W polskiej literaturze zoologicznej gatunek "Muntiacus muntjak" był oznaczany nazwą „mundżak”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę „mundżak indyjski”, rezerwując nazwę „mundżak” dla rodzaju tych ssaków.
Występowanie i biotop.
Mundżak występuje w subtropikalnych lasach na południowym wschodzie Azji (Indie, półwysep Indochiński i archipelag Sundajski). Zasiedla lasy deszczowe i monsunowe oraz gęste zarośla, zwykle w pobliżu źródeł wody. Zidentyfikowano kilkanaście podgatunków, klasyfikacja jest jednak niepewna, przede wszystkim ze względu na krzyżówki międzygatunkowe. Mundżaki z Indii i Chin zostały wprowadzone do południowej Anglii w latach trzydziestych ubiegłego wieku, we Francji próby takie czynione były wielokrotnie (w latach 1891, 1953 i dalszych). Dokonywano introdukcji do lasów o gęstej roślinności. We Francji i Belgii mundżaki nie występują już w stanie naturalnym, posiadają je tylko niektóre zwierzyńce lub ogrody zoologiczne. Natomiast populacja w Wielkiej Brytanii nadal się utrzymuje, ich zasięg występowania powiększył się nawet na północ i wschód. W Europie nie występują inne populacje mundżaków w stanie dzikim.
Charakterystyka ogólna.
Wygląd.
Mundżaki indyjskie mają krótkie kończyny i długi tułów. Samce posiadają krótkie (do 15 cm) poroże oraz wystające górne kły i są przeważnie większe od samic. Sierść szarobrunatna, krótka, spodem jaśniejsza. Na głowie występuje jaśniejsze ubarwienie na czole i wokół oczu. Długim językiem sięgają do kącików oczu.
Tryb życia.
Gatunek wszystkożerny – zjadają rośliny, jaja ptaków i małe zwierzęta. Samica rodzi zwykle jedno, rzadziej dwa młode, które przebywają z nią do ok. 6 miesięcy. Dorosłe osobniki, poza okresem godowym, prowadzą samotniczy tryb życia.
Przed objęciem ochroną mundżaki indyjskie były poławiane dla mięsa.
Kariotyp.
Garnitur chromosomowy mundżaka indyjskiego tworzy najmniejsza, z odnotowanych u ssaków, liczba chromosomów (2n=6, 7). 7 u samców a 6 u samic
Rozmnażanie.
U mundżaków brak jest sprecyzowanego okresu rui. Ponowna kopulacja występuje w kilka dni po porodzie. Samice mogą w ten sposób rodzić młode co 7 miesięcy. Bliźnięta zdarzają się rzadko. W środowisku naturalnym śmiertelność mundżaków jest znaczna. Przyczyną są niesprzyjające warunki klimatyczne, ruch kołowy i wałęsające się psy.

</doc>
<doc id="760853" url="https://pl.wikipedia.org/wiki?curid=760853" title="Wiktor Jerofiejew">
Wiktor Jerofiejew

Wiktor Władimirowicz Jerofiejew (ros. "Виктор Владимирович Ерофеев"; ur. 19 września 1947 w Moskwie, Rosyjska Federacyjna SRR) – rosyjski pisarz i publicysta postmodernistyczny. Prowadzi własny program w kanale „Kultura” oraz nadaje autorską audycję w moskiewskim Radiu „Wolność”. Jeden z inicjatorów wydania almanachu „Metropol” w 1979 r.
W swych utworach posługuje się groteską i sarkazmem, miesza rzeczywistość z marzeniem sennym, a czytelnika poddaje ciężkim próbom wytrzymałości intelektualnej i obyczajowej; z bezwzględnością rozlicza się z rosyjską historią, mitologią i narodową megalomanią, a romantyczny motyw żywiołowej „rosyjskiej duszy” zmienia w gorzki obraz degeneracji i apatii.
Życiorys.
Urodził się w rodzinie radzieckiego dyplomaty (a wcześniej tłumacza Stalina), jako dziecko przez kilka lat mieszkał w Paryżu. W 1970 ukończył studia na Uniwersytecie Moskiewskim. W 1975 został doktorem nauk filologicznych.
Zna język polski, jego pierwszą żoną była Polka, Wiesława Skóra.
W 1979 był jednym z inicjatorów wydania "Metropolu", drugoobiegowego wydawnictwa, w którym poza cenzurą ukazały się teksty radzieckich pisarzy różnych pokoleń (w tym Jerofiejewa). Publikacja spotkała się z ostrą reakcją władz – wyrzucono go ze Związku Literatów i objęto zakazem druku (oficjalnie debiutował dopiero w okresie pieriestrojki), a jego ojca odwołano z placówki dyplomatycznej.
W prozie rosyjskiej uchodzi za skandalistę i prowokatora. Jego utwory są mocno nasycone erotyzmem, z sarkazmem rozlicza w nich rosyjską historię i mity. Bohaterką jego pierwszej powieści, "Rosyjska piękność" (przetłumaczonej na kilkadziesiąt języków), jest moskiewska prostytutka. W autobiograficznym "Dobrym Stalinie" kreśli ironiczny obraz radzieckiej wierchuszki zafascynowanej generalissimusem.
Jest autorem libretta opery Alfreda Sznitkego "Życie z idiotą" (napisanego w oparciu o opowiadanie o tym samym tytule).
Bibliografia.
Źródła w języku rosyjskim

</doc>
<doc id="760854" url="https://pl.wikipedia.org/wiki?curid=760854" title="Parafia Ewangelicko-Augsburska w Roździeniu">
Parafia Ewangelicko-Augsburska w Roździeniu



</doc>
<doc id="760855" url="https://pl.wikipedia.org/wiki?curid=760855" title="Pete Wilson (polityk)">
Pete Wilson (polityk)

Pete Wilson (ur. 23 sierpnia 1933 w Lake Forest, Illinois) – amerykański polityk, członek Partii Republikańskiej.
Działalność polityczna.
Od 1967 do 1971 zasiadał w California State Assembly. Od 1971 do 1983 był burmistrzem miasta San Diego, od 1983 do 1991 senatorem Stanów Zjednoczonych (1. Klasa), a od 1991 do 1999 36. gubernatorem stanu Kalifornia.
Jako gubernator zaostrzył prawo karne, podpisując prawo przewidujące obligatoryjny wyrok od 25 lat do dożywocia dla popełniających przestępstwo po raz trzeci (tzw. "three strikes law"). Po 25 latach obowiązywania w Kalifornii zniósł moratorium na wykonywanie wyroków śmierci. Sprzeciwiał się akcji afirmatywnej oraz nielegalnej imigracji. Doprowadził do deregulacji rynku energii elektrycznej.
W wyborach 1996 r. bez powodzenia starał się o nominację Partii Republikańskiej na Prezydenta Stanów Zjednoczonych. Wycofał się we wrześniu 1995 r. po operacji gardła, w wyniku której miał problemy z mówieniem.

</doc>
<doc id="760856" url="https://pl.wikipedia.org/wiki?curid=760856" title="Parafia Ewangelicko-Augsburska w Szopienicach">
Parafia Ewangelicko-Augsburska w Szopienicach



</doc>
<doc id="760857" url="https://pl.wikipedia.org/wiki?curid=760857" title="Roßhaupten">
Roßhaupten

Roßhaupten – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, siedziba wspólnoty administracyjnej Roßhaupten. Leży w Allgäu, około 15 km na południowy wschód od Marktoberdorfu, przy drodze B16.
Polityka.
Wójtem gminy jest Thomas Pihusch z FWG, jego poprzednikiem był Rudolf Zündt. Rada gminy składa się z 14 osób.

</doc>
<doc id="760858" url="https://pl.wikipedia.org/wiki?curid=760858" title="4400 (serial telewizyjny)">
4400 (serial telewizyjny)

4400 (ang. "The 4400") – amerykański serial telewizyjny science-fiction, emitowany w telewizji USA Network od 11 lipca 2004 do 16 września 2007. Wyprodukowano 4 sezony serialu.
Fabuła.
"4400" opowiada o losie ludzi zaginionych w połowie XX w. Pewnego dnia wracają na Ziemię w świetlistej kuli. Mają tyle samo lat, ile mieli w chwili zaginięcia, choć ich krewni dawno poumierali.
Agenci badający sprawy związane z odnalezionymi są szczególnie w nie zaangażowani, gdyż każdy z nich ma bliską osobę, która należy do grona 4400: agentka zaadoptowała dziewczynkę, która zaginęła w 1946 r., agent z kolei ma syna, który w dziwnych okolicznościach zapadł w śpiączkę.
Każdy z 4400 posiada jakieś zdolności, niewytłumaczalne dla normalnych ludzi: przewidywanie przyszłości, uzdrawianie, uśmiercanie śliną, słyszenie myśli ludzi, zabijanie krzykiem, panowanie nad wolą innych.

</doc>
<doc id="760860" url="https://pl.wikipedia.org/wiki?curid=760860" title="Seeg">
Seeg

Seeg – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, siedziba wspólnoty administracyjnej Seeg. Leży w Allgäu, około 15 km na południe od Marktoberdorfu, przy linii kolejowej Kaufbeuren–Füssen.
Dzielnice.
Albatsried, Amberg, Anwanden, Aufmberg, Bach, Beichelstein, Berkmühle, Biedings, Brandstatt, Buchach, Burk, Dederles, Engelbolz, Enzenstetten, Felben, Goimenen, Greit, Gsöllen, Hack, Hebern, Hitzleried, Hochstraß, Hollen, Hörmatzen, Kirchtal, Langegg, Lobach, Lobacherviehweide, Obermühle, Oberreuten, Rennbothen, Ried, Riedegg, Roßfallen, Schnarren, Schwarzenbach, Schweinegg, Seeg, Seeweiler, Straß, Sulzberg, Tannenmühle, Unterhalden, Unterreuten oraz Zeil
Polityka.
Wójtem gminy jest Manfred Rinderle, rada gminy składa się z 14 osób.

</doc>
<doc id="760864" url="https://pl.wikipedia.org/wiki?curid=760864" title="Eisenberg (Bawaria)">
Eisenberg (Bawaria)

Eisenberg – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Seeg. Leży w Allgäu, około 18 km na południe od Marktoberdorfu, przy autostradzie A7.
Polityka.
Wójtem gminy jest Alfons Stapf, rada gminy liczy 12 osób.

</doc>
<doc id="760866" url="https://pl.wikipedia.org/wiki?curid=760866" title="Hopferau">
Hopferau

Hopferau – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Seeg. Leży w Allgäu, około 18 km na południe od Marktoberdorfu, przy autostradzie A7 i linii kolejowej Kaufbeuren–Füssen.
Polityka.
Wójtem gminy jest Gregor Bayrhof, rada gminy liczy 12 członków.

</doc>
<doc id="760867" url="https://pl.wikipedia.org/wiki?curid=760867" title="Lengenwang">
Lengenwang

Lengenwang – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Seeg. Leży w Allgäu, około 10 km na południe od Marktoberdorfu, przy linii kolejowej Kaufbeuren–Füssen.
Polityka.
Wójtem gminy jest Josef Keller, poprzednio funkcję tę sprawował Lorenz Fischer. W skład rady gminy wchodzi 12 osób.

</doc>
<doc id="760868" url="https://pl.wikipedia.org/wiki?curid=760868" title="Parafia Ewangelicko-Augsburska w Katowicach-Szopienicach">
Parafia Ewangelicko-Augsburska w Katowicach-Szopienicach

Parafia Ewangelicko-Augsburska w Katowicach-Szopienicach – parafia luterańska w Katowicach-Szopienicach. Należy do Kościoła Ewangelicko-Augsburskiego w RP, stanowiąc część jego diecezji katowickiej. W 2023 liczyła około 100 wiernych.
Historycznie parafia nosiła nazwy:
Historia.
Za prekursora rozwoju luteranizmu na Śląsku uznaje się księcia legnicko-brzeskiego – Fryderyka II Piasta, który przyjął luteranizm już w 1523 r.
W tym czasie nie odrodziły się jeszcze wsie Roździeń i Szopienice, zniszczone podczas wojen husyckich. Dopiero w 1546 r. powstała w Roździeniu kuźnica, z którą związany był Walenty Roździeński. On też, wespół z działającym w tym samym czasie kuźnikiem boguckim Andrzejem, byli gorliwymi ewangelikami i niewątpliwie przyczyni się do zaszczepienia idei reformacji w tych stronach.
W 1595 r. Walenty Roździeński popadł w konflikt z Katarzyną Salaman (Salamon), właścicielką Roździenia i Szopienic, spokrewnioną z biskupem krakowskim, wskutek czego musiał opuścić te ziemie. Wiadomo, że za jego czasów przy roździeńskiej kuźnicy istniała kaplica ewangelicka.
Wielka ekspansja protestantyzmu na terenie Roździenia i Szopienic nastąpiła w I połowie XIX wieku, kiedy zaczęły tu masowo powstawać fabryki, kopalnie, huty, do których przybywali liczni pracownicy wyznania ewangelickiego.
W 1857 r. ewangelicy otwarli w Roździeniu czteroklasową szkołę, z czasem poszerzoną do siedmiu klas.
W 1885 r. nastąpiło formalne zawiązanie wspólnoty parafialnej, jako filiał Roździeń Parafii Ewangelicko-Augsburskiej w Mysłowicach. Odtąd zbór roździeńsko-szopienicki uczęszczał okazyjnie na nabożeństwa do kościoła Apostołów Piotra i Pawła w Mysłowicach,lub przybywał tu mysłowicki ksiądz, odprawiając nabożeństwa w najmowanej sali, szkole lub sali posiedzeń rady gminy w Roździeniu.
W 1898 r. ewangelicy rozpoczęli budowę kościoła w Roździeniu. W 1901 r. zakończono budowę kościoła.
W 1905 r. erygowano Parafię Ewangelicko-Augsburską w Roździeniu.
Ostatecznie odłączenie filiału od macierzystej parafii w Mysłowicach nastąpiło w 1910 roku, gdy utworzono samodzielną parafię w Roździeniu.
W latach 1907-1908 ewangelicy wznieśli koło kościoła budynek plebanii i dużą salę parafialną.
W wyniku poplebiscytowego rozgraniczenia Górnego Śląska Katowice znalazły się w Polsce, wskutek czego wiele rodzin ewangelickich opuściło to miasto – liczba zborowników spadła o ok. 40%.
W 1934 r., gdy Szopienice wchłonęły Roździeń, dotychczasowa parafia roździeńska stała się Parafią Ewangelicko-Augsburską w Szopienicach.
W latach 1945-1948 plebania zostaje zajęta przez Opiekę Społeczną i PCK. Oddanie następuje dopiero w 1948 roku.
W 1952 r. pod patronatem szopienickiego księdza powołano istniejący do dzisiaj tzw. parafialny ośrodek szopienicki, w skład weszły ponadto parafie w Hołdunowie, Mysłowicach i Sosnowcu, formalnie nadal zachowując swą autonomiczność.
W 1960 r. gdy Szopienice włączono w granice administracyjne Katowic, dotychczasowa parafia szopienicka otrzymała współczesną nazwę.
W 1987 r. dzięki zaangażowaniu zborowników dokonano wymiany wewnętrznego wystroju kościoła. Ściany kościoła zostały pomalowane białą farbą. Ławki, ołtarz, ambona i inne elementy otrzymały ciemnobrązowy kolor.
W latach od 2001 r. do 2004 r. odbywały się naprawy wnętrza kościoła (m.in. czyszczenie witraży).
W 2003 r. odbyła się naprawa części dachu kościoła.
W 2009 r. przy parafii znajdował się sztab Wielkiej Orkiestry Świątecznej Pomocy.
W 2010 r. przy parafii, po raz drugi znajdował się sztab Wielkiej Orkiestry Świątecznej Pomocy.
W 2011 r. przy parafii, po raz trzeci znajdował się sztab Wielkiej Orkiestry Świątecznej Pomocy.
Z momentem swojej ordynacji 9 lutego 2013 pracę na stanowisku wikariusza rozpoczął tu ks. Łukasz Ostruszka i pełnił ją do 30 czerwca 2015. Kolejnym wikariuszem w szopienickiej parafii został 1 września 2016 ks. Robert Augustyn, wybrany 20 czerwca 2021 na proboszcza parafii w Białej i oficjalnie zainstalowany na tym stanowisku 4 września 2021. 1 września 2021 funkcję wikariusza w Szopienicach objął ks. Piotr Uciński.
W wyniku wybuchu gazu 27 stycznia 2023 r. zginęły dwie osoby, a budynek plebanii został w znacznej części zniszczony.
Księgi Metrykalne.
Wszystkie księgi są dostępne w kancelarii parafialnej.
Działalność parafii.
W parafii funkcjonują: Koło Pań, grupy młodzieżowe, lekcje religii dla wszystkich klas. Całorocznie parafia prowadzi akcję otwartego kościoła. W 2007 r. pod chórem w kościele otwarto stałą ekspozycję poświęconą historii parafii. Dzięki organom, podczas wakacji, w kościele organizowane są koncerty muzyki organowej, chóralnej i kameralnej. Wykonano w nim m.in. takie dzieła, jak kantaty J.S. Bacha czy Ave Maria.
W budynku plebanii, raz w tygodniu odbywają się zajęcia Ogniska Muzycznego.
Oprócz działań typowo kościelnych przy parafii prowadzona jest także działalność charytatywna:
W 2009, 2010 i 2011 roku, przy parafii mieścił się sztab Wielkiej Orkiestry Świątecznej Pomocy.

</doc>
<doc id="760869" url="https://pl.wikipedia.org/wiki?curid=760869" title="Rückholz">
Rückholz

Rückholz – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Seeg. Leży w Allgäu, około 15 km na południowy zachód od Marktoberdorfu.
Polityka.
Wójtem gminy jest Xaver Boos, rada gminy składa się z 8 osób.

</doc>
<doc id="760870" url="https://pl.wikipedia.org/wiki?curid=760870" title="George Deukmejian">
George Deukmejian

George Deukmejian, właśc. Courken George Deukmejian Jr. (ur. 6 czerwca 1928 w Menands w stanie Nowy Jork, zm. 8 maja 2018 w Long Beach w stanie Kalifornia) – amerykański polityk, syn ormiańskich imigrantów ze wschodniej Turcji, 35. gubernator stanu Kalifornia w latach 1983–1991.

</doc>
<doc id="760872" url="https://pl.wikipedia.org/wiki?curid=760872" title="Wald (powiat Ostallgäu)">
Wald (powiat Ostallgäu)

Wald – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Seeg. Leży w Allgäu, około 8 km na południowy zachód od Marktoberdorfu.
Polityka.
Wójtem gminy jest Josef Ampßler, rada gminy liczy 12 osób.

</doc>
<doc id="760873" url="https://pl.wikipedia.org/wiki?curid=760873" title="Ruckholz">
Ruckholz



</doc>
<doc id="760875" url="https://pl.wikipedia.org/wiki?curid=760875" title="Rueckholz">
Rueckholz



</doc>
<doc id="760876" url="https://pl.wikipedia.org/wiki?curid=760876" title="Rosshaupten">
Rosshaupten



</doc>
<doc id="760877" url="https://pl.wikipedia.org/wiki?curid=760877" title="Gunzach">
Gunzach



</doc>
<doc id="760878" url="https://pl.wikipedia.org/wiki?curid=760878" title="Guenzach">
Guenzach



</doc>
<doc id="760879" url="https://pl.wikipedia.org/wiki?curid=760879" title="Obergunzburg">
Obergunzburg



</doc>
<doc id="760880" url="https://pl.wikipedia.org/wiki?curid=760880" title="Oberguenzburg">
Oberguenzburg



</doc>
<doc id="760886" url="https://pl.wikipedia.org/wiki?curid=760886" title="David Perry (aktor)">
David Perry (aktor)

David Perry (ur. 26 stycznia 1970 w Rambouillet) – francuski aktor, reżyser i producent filmów pornograficznych.
Życiorys.
Wczesne lata.
Urodził się i wychował w Rambouillet, w regionie Île-de-France, w departamencie Yvelines. Uczęszczał do Ecole Gambetta (1976-81) i Collège Le Racinay (1981-86). Naukę kontynuował w Lycée Louis Bascan (1986-89).
Kariera.
Do branży pornograficznej trafił na początku 1993, po spotkaniu z Pierre Woodmanem, kiedy wziął udział w pierwszej sesji zdjęciowej, a potem w Guadalupe. Kilka tygodni później znalazł się na planie filmu Francisa Leroi "Marzenia skórzane 2" ("Rêves de Cuir 2", 1993).
Brał udział w produkcjach, m.in. w trylogiach pornograficznych Pierre’a Woodmana: "Wieżowiec" ("Private Film 20-21, 23: Tower", 1995) jako pan Parrot, "Piramida" ("Private Gold 11-13: Pyramid", 1996) jako William Reuter i "Tatiana" ("Private Gold 26-28: Tatiana", 1998) jako Marquis. Następnie wystąpił w filmach niemieckich Gabriela Pontello (Magma i Videorama) i włoskich. Współpracował także z Christopherem Clarkiem, Rocco Siffredim, Steve’em Holmesem i Manuelem Ferrarą. 
W 1996 w Cannes podczas piątej gali wręczenia nagród przyznawanych przez magazyn „Hot Vidéo” otrzymał nagrodę Hot d’Or jako najlepszy aktor. Dwa lata później wyjechał na Węgry, gdzie brał udział w filmach Christophera Clarka i Jeana-Yvesa Le Castela. Wystąpił też w produkcjach włoskich Salvo Di Liberto: "Rytuały miłości" ("Rituals of Love", 2001), "Osaczeni w umyśle" ("Entrapment of Mind", 2001) i "Egzotyczny sen" ("Exotic Dream", 2002). 
W ekranizacji powieści Aleksandra Dumasa "Muszkieterowie króla" ("I moschettieri del re", 1999) wystąpił w roli D’Artagnana. W 2002 reżyser Antonio Adamo wybrał go do roli Marcusa w trylogii Private Media Group - pełnometrażowej porno-parodii "Gladiator". 
Od 2002 David Perry zadebiutował za kamerą jako reżyser i producent filmowy dla amerykańskich firm, takich jak Zero Tolerance, a także Evil Angel, Private, Woodman Entertainment.
W 2008 został nagrodzony AVN Award dla najlepszego aktora zagranicznego. W następnych latach był nominowany w kilku innych kategoriach.
Życie prywatne.
Spotykał się z Jasmine Rouge i Veroniką Vanozą. W 2011 ożenił się z węgierską aktorką porno Judith Grant, z którą ma syna (ur. 2010). Jednak doszło do rozwodu. Zamieszkał w Budapeszcie.

</doc>
<doc id="760887" url="https://pl.wikipedia.org/wiki?curid=760887" title="Zofia Zakrzewska">
Zofia Zakrzewska

Zofia Zakrzewska (ur. 7 kwietnia 1916 w Warszawie, zm. 8 stycznia 1999 tamże) – harcmistrzyni Związku Harcerstwa Polskiego, naczelnik Harcerstwa (odpowiednik późniejszego naczelnika ZHP) w latach 1956–1964, zastępca członka Komitetu Centralnego PZPR w latach 1959–1964, posłanka na Sejm PRL III kadencji.
Życiorys.
Córka Mariana. Z wykształcenia fizyk, pracowała jako tłumaczka. Wstąpiła do harcerstwa w 1928. Pełniła funkcję drużynowej 3 Warszawskiej Drużyny Harcerek („Czarnej Trójki”) przy Żeńskim Gimnazjum Państwowym im. Juliusza Słowackiego w Warszawie, komendantki hufca Ochota i hufca Skierniewice. Była współpracowniczką komendantki Pogotowia Wojennego Harcerek, w konspiracji działała w Organizacji Harcerek („Bądź Gotów”) i udzielała się w tajnym nauczaniu, a po wojnie zaś objęła funkcję kierowniczki Wydziału Kształcenia Głównej Kwatery Harcerek Związku Harcerstwa Polskiego.
Była współorganizatorką tzw. Krajowego Zjazdu Działaczy Harcerskich w Łodzi, w grudniu 1956 – historycznego spotkania przedstawicieli Organizacji Harcerskiej Polski Ludowej z przedwojennymi działaczami harcerskimi i reprezentantami Szarych Szeregów, które zaowocowało reaktywowaniem Związku Harcerstwa Polskiego. Zofia Zakrzewska, będąc współautorką tego historycznego kompromisu, została wówczas wybrana na funkcję Naczelnika Harcerstwa (pełniła ją do 1964). Od marca 1959 do czerwca 1964 była również zastępcą członka Komitetu Centralnego Polskiej Zjednoczonej Partii Robotniczej. Zasiadała także w Ogólnopolskim Komitecie Frontu Jedności Narodu. Reprezentowała propartyjną politykę władz ZHP, doprowadzając do odejścia Aleksandra Kamińskiego w 1959 z funkcji przewodniczącego RN ZHP i z samego ZHP. W 1961 objęłą mandat posłani na Sejm PRL z okręgu Dąbrowa Górnicza, pracowała w Komisji Oświaty i Nauki oraz w Komisji Spraw Zagranicznych.
W latach 80. XX wieku była jedną z uczestniczek ruchu starszoharcerskiego i działań, które wpisały się w nurt pozytywnych przemian w ZHP. W słynnej polemice z hm. Bogusławem Molendą na łamach „Harcerza Rzeczypospolitej” w znaczącym stopniu przyznała rację swym krytykom.
W 1954 odznaczona Srebrnym Krzyżem Zasługi.
Została pochowana na cmentarzu Powązkowskim w Warszawie (kwatera 273-8-3/4/5).

</doc>
<doc id="760888" url="https://pl.wikipedia.org/wiki?curid=760888" title="Almansa">
Almansa

Almansa – miasto w południowej Hiszpanii, w prowincji Albacete we spólnocie autonomicznej Kastylia-La Mancha. Zamieszkane przez 24 388 osób (2021).
25 kwietnia 1707 w jego okolicy stoczono bitwę pomiędzy francusko-hiszpańskimi wojskami Burbonów a prohabsburską armią sprzymierzonych pod wodzą hr. Galwaya, zakończoną jej klęską.
W mieście znajduje się stacja kolejowa Almansa. 

</doc>
<doc id="760891" url="https://pl.wikipedia.org/wiki?curid=760891" title="2 Korpus Armijny (1952–1956)">
2 Korpus Armijny (1952–1956)

2 Korpus Armijny (2 KA) – związek operacyjno-taktyczny Sił Zbrojnych PRL.
Na podstawie zarządzenia Nr 0366/0rg. szefa SG WP z 23 października 1952 na bazie 2 Korpusu Piechoty utworzony został 2 Korpus Armijny (JW 5796). Był korpusem typu A i należał do I rzutu operacyjnego wojsk lądowych. W jego składzie znajdowały się dwie dywizje piechoty typu A i jedna dywizja zmechanizowana typu A. 
W związku z rezygnacją ze szczebla korpusu w Wojsku Polskim, w 1956 roku rozformowano dowództwo korpusu.
Skład (1955).
19 DZ stanowiła tzw. "grupę szybką korpusu".
Struktura organizacyjna dowództwa korpusu.
Stan osobowy dowództwa i sztabu korpusu na dzień 14 listopada 1956: 5 generałów, 47 oficerów, 18 podoficerów i 4 szeregowych. Razem: 74 żołnierzy i 10 pracowników cywilnych.

</doc>
<doc id="760895" url="https://pl.wikipedia.org/wiki?curid=760895" title="Byczynka">
Byczynka

Byczynka ("Ponikwic") – potok, lewy dopływ Przemszy o długości 7,36 km i powierzchni zlewni 25,68 km². 
Przepływa przez Jaworzno w dzielnicy Byczyna, skąd jego nazwa.

</doc>
<doc id="760896" url="https://pl.wikipedia.org/wiki?curid=760896" title="Park stanowy Malibu Creek">
Park stanowy Malibu Creek

Park stanowy Malibu Creek – park stanowy leżący na południu amerykańskiego stanu Kalifornia. Znajduje się 40 kilometrów od centrum Los Angeles i niecałe 10 kilometrów od miasteczka Calabasas. Obejmuje 8 tysięcy akrów zalesionych wzgórz głównego pasma gór Santa Monica nad brzegami jeziora Malibu. 
Park oferuje turystom kilka dobrze oznakowanych szlaków spacerowych o łącznej długości 22 kilometrów prowadzących wzdłuż koryta jeziora będącego głównym ciekiem wodnym gór Santa Monica. Najważniejszy szlak turystyczny wiedzie przez lasy dębowo-sykamorowe od szczytu Boney Peak do zatoki Malibu Lagoon. Możliwe jest również wędkowanie, jazda konna i obserwacja ptaków.
W przeszłości tereny te zamieszkiwali Indianie z plemienia Czumaszów. Na terenie parku kręcono sceny do filmów fabularnych (np. "Planeta małp") i seriali telewizyjnych (np. "M*A*S*H").

</doc>
<doc id="760897" url="https://pl.wikipedia.org/wiki?curid=760897" title="Planety skaliste">
Planety skaliste



</doc>
<doc id="760900" url="https://pl.wikipedia.org/wiki?curid=760900" title="Jerry Brown">
Jerry Brown

Jerry Brown, właśc. Edmund Gerald Brown Jr. (ur. 7 kwietnia 1938 w San Francisco) – amerykański polityk, 34. i 39. gubernator stanu Kalifornia (1975–1983, ponownie od 2011 do 2019).
Życiorys.
Syn 32. gubernatora Kalifornii Pata Browna, przeciwnik wojny w Wietnamie, w latach 1971–1974 sekretarz stanu Kalifornia. Po wyborze na gubernatora zrezygnował z wielu przywilejów władzy (rezydencji, limuzyny z kierowcą), dużą wagę przywiązywał do ochrony środowiska. W wyborach w latach 1976 (drugie miejsce za Jimmym Carterem) i 1980 (trzecie za Carterem i Tedem Kennedym) starał się bez powodzenia o nominację Partii Demokratycznej na prezydenta Stanów Zjednoczonych. Kampania z 1980 stała się tematem piosenki "California Über Alles" zespołu Dead Kennedys, wydanej w tym samym roku na albumie "Fresh Fruit for Rotting Vegetables" (cover tego utworu pt. "Kalifornia ponad wszystko" nagrał polski zespół Kazik na Żywo, na swojej płycie "Na żywo, ale w studio", 1994).
W prawyborach przed wyborami prezydenckimi w 1992 ponownie starał się o nominację Partii Demokratycznej, popierając podatek liniowy. Uzyskał bardzo duże poparcie, ostatecznie jednak przegrał z późniejszym prezydentem, Billem Clintonem (ponownie drugie miejsce).
W latach 1999–2007 był burmistrzem Oakland. W listopadzie 2006 wygrał wybory na prokuratora generalnego Kalifornii.
Kandydował w wyborach gubernatorskich w Kalifornii, które odbyły się 2 listopada 2010. Wygrał je zdobywając 53,3% głosów i objął ponownie urząd gubernatora po prawie 28 latach przerwy.

</doc>
<doc id="760902" url="https://pl.wikipedia.org/wiki?curid=760902" title="STS-122">
STS-122

STS 122 – misja promu kosmicznego Atlantis na Międzynarodową Stację Kosmiczną (ISS). Był to dwudziesty dziewiąty lot tego promu w kosmos oraz sto dwudziesta pierwsza misja programu lotów wahadłowców. Celem był montaż modułu Columbus Międzynarodowej Stacji Kosmicznej oraz wymiana części stałej załogi stacji. Na stacji został Léopold Eyharts – członek Ekspedycji 16. na ISS, a powrócił z niej Daniel M. Tani (również Ekspedycja 16). Start miał miejsce 7 lutego 2008 roku, a lądowanie nastąpiło 13 dni później. Miała to być ostatnia misja Atlantisa na Międzynarodową Stację Kosmiczną, jednak po decyzji o późniejszym wycofaniu wahadłowców z eksploatacji Atlantis latał na stację do 2011 roku. Według planów sprzed katastrofy Columbii w tę misję miał polecieć Discovery.
W module Columbus zostały zainstalowane anteny ARISS zaprojektowane przez polskich inżynierów z Wrocławia.

</doc>
<doc id="760908" url="https://pl.wikipedia.org/wiki?curid=760908" title="Jura (wyspa)">
Jura (wyspa)

Jura (gael. "Diùra") – wyspa w Hebrydach Wewnętrznych w Szkocji, położona na północny wschód od wyspy Islay.
Geografia.
Z obszarem 142 mil kwadratowych, Jura jest podobnej wielkości co Islay, ale znacznie rzadziej zaludniona (180 mieszkańców). Największym osiedlem jest położone na wschodnim wybrzeżu Craighouse. Znajduje się tam gorzelnia, produkująca whisky Isle of Jura. We wsi znajduje się również jedyny hotel, pub, sklep i kościół na Jurze.
Mały prom samochodowy kursuje pomiędzy Port Askaig na Islay i Feolin Ferry na Jurze. Z Feolin wzdłuż południowego i wschodniego wybrzeża wyspy przebiega pojedyncza ulica, która na północ od Craighouse prowadzi do Lagg, Tarbert, Ardlussa i dalej. Prywatna droga łączy koniec ulicy z północnym krańcem wyspy.
Wyspę dominują trzy strome, stożkowate góry w jej zachodniej części - wysokie na 762 m "Paps of Jura". Zachodni brzeg wyspy nie jest obecnie zamieszkany, ale znajdują się tam plaże.
Na końcu drogi jest Barnhill, dom George Orwella, w którym zakończył on książkę "Tysiąc dziewięćset osiemdziesiąt cztery".
Pomiędzy północnym krańcem Jury a wyspą Scarba znajduje się Zatoka Corryvreckan, gdzie wir morski uniemożliwia w pewnych fazach pływu żeglugę.
Wyspa ma dużą populację jeleni. Uważa się, że nazwa „Jura” pochodzi od "hjörtr", co w staronordyckim oznaczało jelenia.
Paps of Jura.
Paps of Jura to stożkowate, kwarcytowe góry, wznoszące się nad południową częścią wyspy. Najwyższe z nich to:
Paps of Jura dominują krajobraz regionu i są widoczne z Mull of Kintyre (najbardziej na południowy zachód wysunięty punkt Szkocji, z latarnią morską), a przy dobrej pogodzie także z wyspy Skye i Irlandii Północnej.
Kultura.
Jak większość wysp z pasma Hebrydów, Jura posiada swoje własne, autochtoniczne Gaelickie tradycje poezji i śpiewu.
Na północnym krańcu wyspy, parę mil za utwardzoną drogą, znajduje się Barnhill, samotny dom, gdzie pisarz George Orwell spędził większość ze swych ostatnich trzech lat życia. Orwell był znany wśród mieszkańców wyspy pod swym prawdziwym nazwiskiem - Eric Blair. To tu właśnie, na przełomie lat 1947–1948, ciężko chory na gruźlicę, ukończył swoje największe dzieło "Rok 1984".
Wyspa Jura najbardziej znana jest chyba z wydarzenia, które miało tu miejsce 23 sierpnia 1994. Wtedy to Bill Drummond wraz z Jimmym Cautym, znani bardziej jako grupa muzyczna KLF, nagrali K Foundation Burn a Million Quid – godzinny film, w którym palą 1 milion funtów szterlingów w banknotach. Do zdarzenia doszło w garażu jachtowym w Ardfin na południowym wybrzeżu wyspy.

</doc>
<doc id="760909" url="https://pl.wikipedia.org/wiki?curid=760909" title="HD 6434 b">
HD 6434 b

HD 6434 b (Eyeke) – planeta pozasłoneczna orbitująca wokół gwiazdy HD 6434 (Nenque). Jej masa minimalna wynosi 0,39 masy Jowisza, więc należy do gazowych olbrzymów. Jedno okrążenie gwiazdy zajmuje planecie jedynie 22 dni.
Nazwa.
Planeta ma nazwę własną Eyeke, oznaczającą „blisko” w języku indian z plemienia Waorani i odnosi się do niewielkiej odległości od gwiazdy centralnej. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Ekwadoru mogli wybrać nazwę dla tej gwiazdy. Spośród nadesłanych propozycji zwyciężyła nazwa Eyeke dla planety i Nenque dla gwiazdy.

</doc>
<doc id="760911" url="https://pl.wikipedia.org/wiki?curid=760911" title="National Book Award">
National Book Award

National Book Award (Narodowa Nagroda Książkowa) – jedna z najbardziej prestiżowych nagród literackich w Stanach Zjednoczonych, ustanowiona w 1936 przez Amerykańskie Stowarzyszenie Księgarzy (American Booksellers Association). Od 1950 otrzymują je autorzy amerykańscy za wydaną w danym roku publikację. Od 1988 nagrodami zajmuje się National Book Foundation.
Nagrody są przyznawane obecnie w 4 kategoriach: literatura piękna, literatura faktu, poezja i literatura młodzieżowa.
Laureaci są wybierani w każdej kategorii przez 5 osobowe, niezależne, eksperckie jury. Zwycięzcy i zdobywcy drugiego miejsca są ogłaszani w listopadzie na specjalnych The National Book Awards Ceremony and Dinner (ceremonia i obiad). Zwycięzca otrzymuje 10 tys. dolarów, następny nagrodzony ("runner-up") 1 tys.
Medal of Distinguished Contribution to American Letters (Medal za wybitny wkład w literaturę amerykańską).
„Medal of Distinguished Contribution to American Letters” (DCAL) jest nagroda przyznwaną za życiowe osiągnięcia. Medalowi towarzyszy nagroda w wysokości 10 tys. dolarów. Laureat/ka „wzbogacił/a dorobek literatury amerykańskiej poprzez swoje życie lub poprzez swoje dzieła”.
Literarian Award.
„Literarian Award” jest nagrodą za dorobek całego życia. Przyznawana jest „jednostce za wybitne zasługi dla amerykańskiej społeczności literackiej, której życie i praca wyrażają cele National Book Foundation, tj. powiększanie rzesz odbiorców literatury i podnoszenie rangi literatury w Ameryce”.

</doc>
<doc id="760913" url="https://pl.wikipedia.org/wiki?curid=760913" title="HD 52265 b">
HD 52265 b

HD 52265 b (Cayahuanca) – planeta pozasłoneczna typu gazowy olbrzym, o masie podobnej do masy Jowisza. Okrąża gwiazdę HD 52265 (Citalá) po ekscentrycznej orbicie.
Nazwa.
Planeta ma nazwę własną Cayahuanca, co oznacza „skała patrząca na gwiazdy” w języku nahuatl. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Salwadoru mogli wybrać nazwę dla tej planety. Spośród nadesłanych propozycji zwyciężyła nazwa Cayahuanca dla planety i Citalá dla gwiazdy.

</doc>
<doc id="760915" url="https://pl.wikipedia.org/wiki?curid=760915" title="HD 4308 b">
HD 4308 b

HD 4308 b – planeta pozasłoneczna typu gazowy olbrzym, orbitująca wokół gwiazdy HD 4308 w średniej odległości 0,118 au. Jej masa jest co najmniej 13 razy większa niż masa Ziemi.

</doc>
<doc id="760916" url="https://pl.wikipedia.org/wiki?curid=760916" title="HD 4208 b">
HD 4208 b

HD 4208 b (Xolotlan) – planeta pozasłoneczna orbitująca wokół gwiazdy HD 4208 (Cocibolca). Planeta ma prawdopodobnie trochę mniejszą masę niż Jowisz. Okrąża gwiazdę w odległości około 1,65 au, czyli w odległości zbliżonej do odległości Marsa od Słońca. Jeden obieg wokół gwiazdy zajmuje jej około 828 dni.
Nazwa.
Planeta ma nazwę własną Xolotlan, która w języku nahuatl jest nazwą jeziora Managua, drugiego co do wielkości w Nikaragui. Nazwa została wyłoniona w konkursie zorganizowanym w 2019 roku przez Międzynarodową Unię Astronomiczną w ramach stulecia istnienia organizacji. Uczestnicy z Nikaragui mogli wybrać nazwę dla tej planety. Spośród nadesłanych propozycji zwyciężyła nazwa Xolotlan dla planety i Cocibolca dla gwiazdy.

</doc>
<doc id="760917" url="https://pl.wikipedia.org/wiki?curid=760917" title="Krzysztof Kieliszkiewicz">
Krzysztof Kieliszkiewicz

Krzysztof Zbigniew Kieliszkiewicz (ur. 2 maja 1972 w Chełmie) – polski basista. Członek Akademii Fonograficznej ZPAV.
Życiorys.
Profesjonalną karierę muzyczną zaczynał w zespole Latawce. Od 1994 jest muzykiem Lady Pank.
W latach 1998–2010 był menedżerem Urszuli.
17 kwietnia 2012 nakładem Universal Music Polska wydał solową płytę pt. "Dziecko szczęścia", którą promował singlami „Going Going Home” i „Choć rozum śpi”. 20 lutego 2015 wydał kolejny solowy album pt. "Drapacz chmur".

</doc>
<doc id="760918" url="https://pl.wikipedia.org/wiki?curid=760918" title="Medycyna paliatywna">
Medycyna paliatywna

Medycyna paliatywna ( „płaszcz”) – dział medycyny, a także specjalizacja lekarska, która obejmuje opiekę nad pacjentami znajdującymi się w terminalnym (paliatywnym) stadium nieuleczalnej choroby. Celem medycyny paliatywnej nie jest wyleczenie chorego ani też zatrzymanie procesu chorobowego, ale przede wszystkim poprawienie jakości życia osób w tym stadium choroby, łagodzenie cierpień fizycznych, psychicznych, socjalnych i duchowych. 
Uzyskuje się to przez:
Opieka paliatywna powinna być sprawowana przez wykwalifikowany zespół wielodyscyplinarny, posiadający bogate doświadczenie medyczne oraz niemedyczne. Zespół taki składa się z profesjonalnie przygotowanego personelu i z odpowiednio przeszkolonych wolontariuszy. Podkreślana jest kluczowa rola pielęgniarki, odpowiedzialnej za codzienne towarzyszenie umierającemu. Lekarze sprawują dozór, zwłaszcza jeśli chodzi o przyjęcie pacjenta, określenie jego potrzeb i terapię bólu. W razie potrzeby do dyspozycji są także psychiatrzy, psychologowie i fizjoterapeuci. 
Do niemedycznej części zespołu należą: pracownik socjalny, terapeuta zajęciowy i muzyko-terapeuta, a także kapelan i asystent pastoralny. Do tej grupy dołączyć należy również wolontariuszy, którzy stosownie do swoich możliwości czasowych i odbytego przeszkolenia mogą wykonywać różne prace pomocnicze i towarzyszyć choremu i jego rodzinie. 
Założenia medycyny paliatywnej powstały w Wielkiej Brytanii i także tam jest najlepiej rozwinięta. Pierwszy nowoczesny ośrodek opieki paliatywnej – Hospicjum Świętego Krzysztofa – założyła w 1967 Cicely Saunders. W Polsce od lat 80. XX wieku następuje rozwój tej dziedziny. W kraju działa około 200 jednostek specjalizujących się w opiece paliatywnej. W 2002 r. powstało Polskie Towarzystwo Medycyny Paliatywnej zrzeszające specjalistów tej dziedziny medycznej. Konsultantem krajowym medycyny paliatywnej od 21 listopada 2019 jest dr hab. n. med. Wojciech Leppert.

</doc>
<doc id="760920" url="https://pl.wikipedia.org/wiki?curid=760920" title="Kismaju">
Kismaju

Kismaju (som. "Kismaayo"; arab. كيسمايو, Kīsmāyū) – portowe miasto w południowej części Somalii liczące około 183 000 mieszkańców. Jest stolicą regionu Dżuba Dolna.
Miasto zostało założone w 1872 r. przez sułtana Zanzibaru. Położone 528 km na południowy zachód od stolicy kraju, Mogadiszu, przy ujściu rzeki Dżuby do Oceanu Indyjskiego. W 1969 liczyło około 30 tys. mieszkańców; według szacunkowych danych AMISOM w 2013 było ich około 183 tys. Ośrodek rybacki i lotniczy (Port lotniczy Kismaju).
W latach 2008-2012 miasto kontrolowane było przez islamistów z organizacji Asz-Szabab. We wrześniu 2012 roku zostało wyzwolone przez wojsko somalijskie i siły AMISOM.

</doc>
<doc id="760921" url="https://pl.wikipedia.org/wiki?curid=760921" title="Kismayu">
Kismayu



</doc>
<doc id="760922" url="https://pl.wikipedia.org/wiki?curid=760922" title="Kismaayo">
Kismaayo



</doc>
<doc id="760924" url="https://pl.wikipedia.org/wiki?curid=760924" title="Kismayo">
Kismayo



</doc>
<doc id="760925" url="https://pl.wikipedia.org/wiki?curid=760925" title="Chisimayu">
Chisimayu



</doc>
<doc id="760927" url="https://pl.wikipedia.org/wiki?curid=760927" title="Hamster">
Hamster

Hamster – darmowy serwer grup dyskusyjnych i poczty elektronicznej.
Program napisany w Delphi jest zazwyczaj uruchamiany jako serwer lokalny pracuje pod kontrolą systemów Microsoft Windows, obsługuje między innymi protokoły NNTP, SMTP, POP3, IMAP, SSL/TLS.

</doc>
<doc id="760928" url="https://pl.wikipedia.org/wiki?curid=760928" title="Hamster (ujednoznacznienie)">
Hamster (ujednoznacznienie)

Zobacz też:

</doc>
<doc id="760937" url="https://pl.wikipedia.org/wiki?curid=760937" title="Dżuba (rzeka)">
Dżuba (rzeka)

Dżuba (som. "Webi Jubba", arab. "Wadi Dżubba") – rzeka o długości 1659 km w południowej Somalii. Powierzchnia dorzecza wynosi powierzchnia dorzecza 196 000 km². Jej źródła znajdują się na granicy z Etiopią, na Wyżynie Somalijskiej, gdzie powstaje z połączenia rzek Gebele i Daua, a następnie uchodzi w pobliżu miasta Kismaju do Oceandu Indyjskiego. W porze deszczowej końcowy odcinek rzeki wykorzystywany jest przez żeglugę. Poprzez możliwość nawadniania okolicznych pól dorzecze rzeki jest główny regionem rolniczym Somalii.

</doc>
<doc id="760938" url="https://pl.wikipedia.org/wiki?curid=760938" title="Jubba">
Jubba



</doc>
<doc id="760939" url="https://pl.wikipedia.org/wiki?curid=760939" title="Język inuktitut">
Język inuktitut



</doc>
<doc id="760945" url="https://pl.wikipedia.org/wiki?curid=760945" title="Jilib">
Jilib

Jilib (arab. جلب, "Dżilib") – miasto w Somalii, około 45 tys. ludności.

</doc>
<doc id="760946" url="https://pl.wikipedia.org/wiki?curid=760946" title="Kotra (rzeka)">
Kotra (rzeka)

Kotra (lit. "Katra", biał. "Котра", ros. "Котра") – rzeka przepływająca przez Białoruś i Litwę. 
W okresie międzywojennym Kotra była rzeką wypływającą z jeziora Pielesa, która po około kilometrze od wypływu z tego jeziora ulegała bifurkacji – rozdzielała się na dwie rzeki: Kotrę płynącą na południowy zachód i wpadającą do Niemna oraz Dubowkę, która po kilku kilometrach zmieniała nazwę na Uła, płynącą na północny zachód i wpadającą do Mereczanki. Obecnie po skanalizowaniu tego obszaru jezioro Pielesa przestało istnieć, a rzeka Kotra bierze swój początek 6 km na zachód od pierwotnego źródła, na terenie niewielkiego bagna. Z tego bagna na wschód płynie niewielki ciek zwany po litewsku Katra i wpadający do rzeki Uła (lit. Ūla), na zachód zaś płynie właściwa rzeka Kotra (lit. Katra). Kotra przez ok. 24 km stanowi granicę białorusko-litewską, a następnie przez ok. 85 km płynie przez terytorium Białorusi.

</doc>
<doc id="760948" url="https://pl.wikipedia.org/wiki?curid=760948" title="Necho I">
Necho I

Necho I – gubernator Sais w latach 672–664 p.n.e. 
Panował jako władca XXVI dynastii przez 8 lat (według Manethona). Początki jego rodu wywodzą się prawdopodobnie od Tefnachta i Bakenrenefa, władców saickich XXIV dynastii. W czasach panowania Taharki był jednym z przywódców zbrojnego powstania przeciw asyryjskim najeźdźcom. Po krawawym stłumieniu powstania przez Assurbanipala, został pojmany i wraz z rodziną wywieziony do Niniwy, po czym zezwolono mu na powrót do rodzimego Sais pod warunkiem poddania się władzy i woli władcy asyryjskiego. Warunki powrotu do Sais zostały przez Necho przyjęte, co dało obu stronom wymierne korzyści. Władca asyryjski, nie mogąc utrzymywać przez dłuższy czas w Egipcie kontyngentu wojskowego, miał więc w Necho swojego człowieka, Necho zaś mógł utrzymywać władzę w swym księstwie, mając w razie zagrożenia potężnego protektora. Był to klasyczny układ - władza za cenę poddaństwa i ustępstwa za cenę władzy. Po powrocie do Sais Necho panował jako Król Górnego i Dolnego Egiptu, mając w rzeczywistości we władaniu jedynie część Dolnego Egiptu, był bowiem asyryjskim wasalem. Zginął w 664 roku p.n.e. z rąk żołnierzy Tanutamona podczas walk na terenach Delty w kampanii przeciw garnizonom asyryjskim i ich egipskim poddanym. Pod wpływem tych działań musiał uchodzić z terenów Delty syn i następca Necho - Psametych, który objął władzę w Sais, ustanowiony władcą przez Assurbanipala podczas jego inwazji na Egipt w roku 663 p.n.e.

</doc>
<doc id="760950" url="https://pl.wikipedia.org/wiki?curid=760950" title="UDP (Usenet)">
UDP (Usenet)

UDP (ang. "Usenet Death Penalty" – usenetowa kara śmierci) – najwyższa kara za nadużycia w Usenecie wobec dostawcy Internetu lub użytkownika. Oznacza ona blokadę dostępu do Usenetu ukaranego za spam lub inne naruszenia standardów usenetowych. 
Istnieją trzy rodzaje kar UDP:

</doc>
<doc id="760956" url="https://pl.wikipedia.org/wiki?curid=760956" title="Port lotniczy Sztokholm-Skavsta">
Port lotniczy Sztokholm-Skavsta

Port lotniczy Sztokholm-Skavsta (szwed.: "Skavsta Flygplats") (kod IATA: NYO, kod ICAO: ESKN) – międzynarodowy port lotniczy położony w gminie Nyköping, 100 km na południe od Sztokholmu, obsługujący tanie linie lotnicze.
Jest 4. co do wielkości portem lotniczym Szwecji i 2. co do wielkości portem obsługującym Sztokholm. Port lotniczy Sztokholm-Skavsta posiada dwie asfaltowe drogi startowe 08/26 (o długości 2878 m) i 16/34 (2039 m).
Historia.
Po II wojnie światowej lotnisko było wykorzystywane jako baza lotnicza do 1980, kiedy została podjęta decyzja o zamknięciu bazy.
W 1984 roku Rada Miasta Nyköping, gdzie znajduje się port lotniczy, postanowiła przejąć kontrolę nad lotniskiem i wznowić działalność. W związku z tym, w 1998 roku, Rada wystawiła 90% kapitału z lotniska na sprzedaż w celu wzmocnienia jego zarządzania handlowego i umożliwienie inwestycji na rozbudowę. Po zdobyciu kapitału przystąpiono do przebudowy lotniska Skavsta, który stał się drugim lotniskiem dla Sztokholmu i głównym dla mieszkańców, którzy mieszkają w okolicy, na południe od stolicy Szwecji.
Lotnisko ma pojemność 2,5 mln pasażerów rocznie i jest przeznaczony do rozbudowy w przyszłości. Jest własnością ADC &amp; HAS, tej samej firmy, która jest właścicielem Belfast International Airport, Orlando Sanford International Airport, Portu lotniczego Daniel Oduber, Portu lotniczego Mariscal Sucre i Portu lotniczego Juan Santamaria.
Usługi.
Usługi dostępne dla pasażerów to: kantor, bankomaty, Biura Rzeczy Odnalezionych, poczta. W toaletach znajdują się przewijaki dla dzieci. W całym terminalu jest dostęp do internetu.
Transport.
Samochód.
Wynajem samochodów jest dostępny z wypożyczalni Avis, Budget Rent A Car, Europcar, Hertz i Sixt. Taksówki muszą być wcześniej zarezerwowane, a podróż trwa około 80 minut do centrum Sztokholmu i kosztuje około 1400 koron szwedzkich. Zarówno krótko i długoterminowe parkingi są dostępne. Do terminalu można łatwo dojść pieszo ze wszystkich miejsc parkingowych.
Autokar i autobusy.
Autokary lotniskowe "Flygbussarna" odjeżdżają co godzinę bezpośrednio między lotniskiem Skavsta i City Terminal w Sztokholmie (ok. 90 min czasu podróży). Są też autobusy lotniskowe do Södertälje, Linköping, Norrköping i do lokalnych przystanków w południowej części Sztokholmu. Lokalne autobusy są dostępne również do centrum miasta Nyköping.
Pociąg.
Lokalny dworzec kolejowy Nyköping znajduje się 7 km od lotniska. Obsługuje pociągi regionalne na linii Linköping-Sztokholm-(Gävle).

</doc>
<doc id="760957" url="https://pl.wikipedia.org/wiki?curid=760957" title="Urszula Grabowska">
Urszula Grabowska

Urszula Grabowska-Ochalik (ur. 27 czerwca 1976 w Myślenicach) − polska aktorka filmowa i teatralna. Członkini Polskiej Akademii Filmowej.
Laureatka Orła za główną rolę kobiecą w filmie "Joanna". Odznaczona Brązowym Medalem „Zasłużony Kulturze Gloria Artis” (2015).
Życiorys.
Pochodzi z rodziny robotniczej; jej ojciec, Tadeusz Grabowski, był maszynistą w Hucie im. T. Sendzimira, a matka krawcową. Ma dwóch starszych braci. Jest technikiem krawiectwa. Przed rozpoczęciem kariery aktorskiej dorabiała jako fotomodelka i ekspedientka w sklepie odzieżowym.
W latach 1993–1999 występowała w kabarecie Marcina Dańca. W 2000 ukończyła studia na Wydziale Aktorskim PWST w Krakowie. Podczas studiów zadebiutowała jako aktorka w Teatrze Bagatela w Krakowie. Wystąpiła w spektaklu Barbary Sass "Miesiąc na wsi", odgrywając rolę Wiery Aleksandrowny. W krakowskim Teatrze STU znana jest z roli Ofelii w "Hamlecie".
Była nominowana do „Telekamer” 2008 i 2009 w kategorii aktorka. Za występ w filmie Feliksa Falka "Joanna" otrzymała Orła za rok 2010 w kategorii najlepsza główna rola kobieca oraz nagrodę za najlepszą rolę żeńską na 33. Międzynarodowym Festiwalu Filmowym w Moskwie.
Jest wykładowcą w Akademii Sztuk Teatralnych im. Stanisława Wyspiańskiego w Krakowie.
Życie prywatne.
Jej mężem jest aktor Adrian Ochalik, mają syna, Antoniego (ur. 2004).

</doc>
<doc id="760961" url="https://pl.wikipedia.org/wiki?curid=760961" title="Alessandro Gassman">
Alessandro Gassman

Alessandro Gassman (ur. 24 lutego 1965 w Rzymie) – włoski aktor i reżyser filmowy i telewizyjny.
Życiorys.
Wczesne lata.
Ma pochodzenie włoskie, francuskie i niemieckie. Urodził się w Rzymie jako syn pary aktorskiej – wybitnego włoskiego aktora, reżysera i scenarzysty Vittorio Gassmana (1922–2000) i francuskiej aktorki Juliette Mayniel. Ma przyrodnie rodzeństwo – ze strony ojca; dwie siostry: Paolę i Vittorię Ginę (ur. 1953) i ze strony matki – brata Jacopo.
Kariera.
Zadebiutował w wieku 17 lat w filmie "Od ojca do syna" ("Di Padre In Figlio", 1982), do którego napisał scenariusz i wyreżyserował wspólnie z ojcem. Dwa lata potem, w 1984 roku zadebiutował na scenie w sztuce teatralnej Pier Paolo Pasoliniego "Affabulazione". Ukończył studia teatralne w Bottega Teatrale/Teathre Workshop we Florencji. W melodramacie komediowym "Miesiąc nad jeziorem" ("A Month by the Lake", 1995) wystąpił z Vanessą Redgrave, Edwardem Foxem i Umą Thurman.
Rola Claudio w miniserialu wojennym "Koniec wojny" ("La Guerra è finita", 2002) przyniosła mu nagrodę na Międzynarodowym Festiwalu Programów Audiowizualnych Festival w Biarritz we Francji. Reklamował perfumy "Opium" Yves’a Sainta Laurenta i uczestniczył w rozbieranej sesji zdjęciowej do kalendarza na rok 2001 dla włoskiego magazynu "Max". W sensacyjnym filmie francuskim "Transporter 2" ("Le Transporteur II", 2005), którego producentem był Luc Besson, zagrał postać Gianni'ego. W 2006 roku pojawił się w reklamie samochodu Lancii Musa Diva. Za rolę Carla w melodramacie "Cichy chaos" ("Caos calmo", 2008) otrzymał nagrodę David di Donatello.
Życie prywane.
Był związany z Béatrice Dalle. 7 czerwca 1998 roku poślubił Sabrinę Knaflitz. Mają syna Leo (ur. 1998).

</doc>
<doc id="760962" url="https://pl.wikipedia.org/wiki?curid=760962" title="Vittorio Gassman">
Vittorio Gassman

Vittorio Gassman, ps. „Il Mattatore” (ur. 1 września 1922 w Genui, zm. 29 czerwca 2000 w Rzymie) – włoski aktor teatralny i filmowy, reżyser.
Życiorys.
Wczesne lata.
Urodził się w Genui w zamożnej niemiecko-włoskiej rodzinie rzymskokatolickiej jako syn Luisy Ambron i inżyniera Heinricha „Enrico” Gassmana. Jego rodzina miała pochodzenie żydowskie. Jego matka pochodziła z Pizy w Toskanii. W latach szkolnych był dobrym koszykarzem. Uczęszczał do szkoły prawniczej. Następnie studiował aktorstwo pod kierunkiem Silvio D’Amico w Rzymie. W 1942 zadebiutował na scenie w Mediolanie w przedstawieniu "Nieprzyjaciółka" ("La nemica") z Aldą Borelli w reżyserii Dario Niccodemi. Następnie przeniósł się do Rzymu i związał z zespołem Teatro Eliseo z Tino Carraro i Ernesto Calindri.
Kariera.
Po raz pierwszy wystąpił na ekranie w filmie "Spotkanie z Laurą" ("Incontro con Laura", 1945). Wraz ze Stoppą, Riną Morelli i Paolą Borboni występował w sztukach reżyserowanych przez Luchino Viscontiego. Grał energicznego Stanleya Kowalskiego w sztuce Tennessee Williamsa "Tramwaj zwany pożądaniem" ("Un tram che si chiama desiderio"). Następnie dołączył do Teatro Nazionale z Tommaso Salvini, Massimo Girotti, Arnoldo Foà w spektaklu Henryka Ibsena "Peer Gynt". W 1952 wraz z Luigi Squarziną założył Teatro d’Arte Italiano i zrealizował pełną wersją dramatu "Hamlet", a następnie rzadkie utwory Seneki "Tyestes" ("Tieste") lub Ajschylosa "Persowie". W 1956 zagrał tytułową postać w "Otellu". 
Dużą popularność przyniósł mu udział w czarnej komedii "Sprawcy nieznani" ("I soliti ignoti", 1958) jako złodziej z Claudią Cardinale, komediodramacie wojennym "Wielka wojna" ("La grande guerra", 1959), komediodramacie "Fanfaron" ("Il sorpasso", 1962), komedii "Potwory" ("I mostri", 1963), komedii "Brancaleone i Krzyżowcy" ("Brancaleone alle crociate", 1970), komediodramacie "Zapach kobiety" ("Profumo di donna", 1974) jako kapitan Fausto Consolo i dramacie "Drogi papa" ("Caro papà", 1979). Pomimo sukcesu w filmach Gassman nigdy nie opuścił teatru. Założył szkołę teatralną we Florencji.
Życie prywatne.
Był trzykrotnie żonaty. W czerwcu 1943 ożenił się z Norą Ricci, z którą ma córkę Paolę. 16 kwietnia 1967 ślub został anulowany. 28 kwietnia 1952 poślubił amerykańską aktorkę Shelley Winters, rozwiedli się 2 czerwca 1954. Mieli córkę Vittorię (ur. 14 lutego 1953). Z nieformalnego związku z francuską aktorką Juliette Mayniel miał syna Alessandro (ur. 24 lutego 1965), później również aktora. 7 grudnia 1970 po raz trzeci ożenił się – tym razem z Dilettą D'Andreą, z którą miał syna Jacopo.
Śmierć.
W późnych latach swojego życia padł ofiarą depresji. Zmarł w wieku 78 lat na zawał mięśnia sercowego. Pochowany został na słynnym cmentarzu Campo Verano w Rzymie.

</doc>
<doc id="760965" url="https://pl.wikipedia.org/wiki?curid=760965" title="Paul Satterfield">
Paul Satterfield

Paul Parsons Satterfield II, lepiej znany jako Paul Satterfield (ur. 19 sierpnia 1960 w Nashville w stanie Tennessee) – amerykański aktor telewizyjny i filmowy.
Życiorys.
Wczesne lata.
Urodził się w Nashville w Tennessee jako syn Paula Satterfielda, strażaka z Nashville, który zginął na służbie, i autorki tekstów i piosenkarki Priscilli Coolidge, siostry piosenkarki Rity Coolidge. Jego matka wyszła ponownie za mąż za Bookera T. Jonesa, frontmana zespołu Booker T. and the M.G.’s.
Ukończył Whiteman College w Waszyngtonie.
Kariera.
Zaczął swoją karierę jako model, a następnie występował w drobnych rolach w filmach i serialach telewizyjnych, takich jak "Beverly Hills, 90210" (1991). W operze mydlanej ABC "Szpital miejski" ("General Hospital", 1991-94) wcielił się w postać Paula Hornsby’ego. Następnie zagrała wraz z Jennifer Lopez w serialu CBS "Hotel Malibu" (1994). Pojawił się także u boku Jima Carreya w filmie "Bruce Wszechmogący" ("Bruce Almighty", 2003).

</doc>
<doc id="760969" url="https://pl.wikipedia.org/wiki?curid=760969" title="Eigenmath">
Eigenmath

Eigenmath – wieloplatformowy komputer system algebry napisany przez George Weigta.
Obecnie dostępny dla systemów Windows Linux i OS X. Eigenmath jest napisany w języku C, a jego kod źródłowy jest wolno dostępny.

</doc>
<doc id="760971" url="https://pl.wikipedia.org/wiki?curid=760971" title="Analiza portfelowa">
Analiza portfelowa

Analiza portfelowa – możliwości zilustrowania uzyskanych pozycji strategicznych z zakresu działania przez przedsiębiorstwo, które zostało utworzone przez kombinacje struktur produkt-Rynek. Analiza ta polega na umieszczeniu w układzie współrzędnych czynników jakościowych oraz na stworzeniu siatki współrzędnych dla trzeciego parametru wyrażonego za pomocą średnicy albo powierzchni koła. Za pomocą tego układu rozważane są różne możliwości dokonania wyboru rozwiązania, które jest najlepsze i opracowanie strategii postępowania dla tego rozwiązania.
W innym znaczeniu analiza portfelowa to dobór optymalnych akcji do portfela inwestora giełdowego. Celem tego doboru jest zapewnienie możliwie dużego spodziewanego zysku przy jednocześnie możliwie małym ryzyku.
Wybrane metody analizy portfelowej.
Jest to czteropolowa macierz, która pozwala wyodrębnić cztery zasadnicze kategorie produktów: "Znaki zapytania", "Dojne krowy", "Gwiazdy", "Psy".
Analizy portfela BCG należy dokonać z dwóch punktów widzenia – rozwojowego i stopnia zrównoważenia portfela. Portfel rozwojowy oznacza, że przedsiębiorstwo zapewniło sobie "odmładzanie" i przyszłe dochody poprzez stopniowe zastępowanie starych produktów. Portfel zrównoważony oznacza, że przychody generowane przez produkty rentowe i dojrzałe pozwolą na inwestowanie w produkty młode i niemające jeszcze dużego udziału w rynku.
Jest to dziewięciopolowa macierz, której konstrukcja opiera się na założeniach:
a) działalność w sektorach najbardziej atrakcyjnych, likwidować zaś produkty z sektorów mniej atrakcyjnych.
b) skupienie uwagi się na inwestowaniu w produkty o mocnej pozycji konkurencyjnej i wycofywanie się z tych, których pozycja konkurencyjna jest słaba.
Na osi rzędnych mierzącej poziom atrakcyjności przemysłu oznaczamy wyniki pomiaru atrakcyjności każdego z przemysłów, w którym działa przedsiębiorstwo. Na osi odciętych, na podstawie badania czynników sukcesu dla każdego z przemysłów, oznaczamy pozycję strategiczna jaką w nim zajmuje przedsiębiorstwo.
Zastosowanie macierzy GE pozwala na wyodrębnienie silnych stron portfela produktów i jednocześnie jest wytyczną dla strategii przedsiębiorstwa.
Jest to dwudziesto-, a w niektórych wersjach nawet trzydziestopolowa macierz.
Na osi rzędnych mierzącej zaznaczamy poziom konkurencyjności w sektorze. Na osi odciętych, dojrzałość danego sektora.
W polach macierzy w postaci kół umieszczone są produkty pochodzące z tego samego sektora lub jednorodne grupy asortymentowe. Według tej metody źródłem sukcesu rynkowego przedsiębiorstwa są innowacje produktowe, gdyż stawiają one na rozwój firmy, jako całości.
Jest to piętnastopolowa macierz, w której w postaci kół umieszczone są poszczególne strategiczne jednostki organizacyjne.
Wielkość kół przedstawiających poszczególne jednostki jest proporcjonalna do ich udziału w przychodach przedsiębiorstwa.
Oś rzędnych oznacza fazę rozwoju przemysłu. Oś odciętych pozycję na rynku (konkurencyjność).
Macierz Ch. Hofera daje obraz portfela wyrobów w różnych fazach cyklu życia produktu. Na jej podstawie można prognozować przyszłość poszczególnych sektorów i podejmować działania w celu zbilansowania portfela produkcji.

</doc>
<doc id="760972" url="https://pl.wikipedia.org/wiki?curid=760972" title="Stefan Jacynicz">
Stefan Jacynicz

Stefan Jacynicz (ur. 12 maja 1895 w majątku Rawszki w powiecie rosieńskim w guberni kowieńskiej, zm. 12 marca 1930 w Gdyni) – porucznik marynarki Marynarki Wojennej II RP, nurek.
Życiorys.
Był drugim synem w rodzinie Kazimierza (rejenta) herbu Odrowąż i Konstancji z Białokur-Bogdanowiczów. Uczęszczał do szkoły w Mitawie, a potem w Petersburgu. Po zdaniu w r. 1915, razem z młodszym o rok bratem Mieczysławem, matury wstąpił do marynarki wojennej do szkoły gardemarynów. W 1916 wziął udział w podróży ćwiczebnej po Pacyfiku, a po powrocie został przeniesiony do szkoły morskiej w Oranienbaumie. Po wojnie ukończył Oficerską Szkołę Marynarki Wojennej.
W 1917 awansował do stopnia miczmana czasu wojny, a jesienią został przydzielony do floty bałtyckiej na okręt podwodny "Jaź" dowodzonego przez jego starszego brata Konstantego.
Po powrocie do Polski razem z braćmi wstąpił do Marynarki Wojennej II RP. Został awansowany do stopnia porucznika marynarki w Korpusie Rzeczno-Brzegowym
W sierpniu 1920 dowodził we Flotylli Wiślanej w rejonie Nieszawy i Płocka. W 1924 został dowódcą statku minowego we Flotylli Pińskiej. Był dowódcą oddziału nurków w Gdyni (gdzie "wyróżnił się w dziedzinie prac podwodnych i szkolenia kadr nurków"). W 1928 z uwagi na zły stan zdrowia przeniesiony na własne życzenie do rezerwy, zakłada własną firmę "Morpol"
Zmarł na skutek rozedmy płuc, a pochowany został w Nowym Mieście nad Pilicą.

</doc>
<doc id="760975" url="https://pl.wikipedia.org/wiki?curid=760975" title="Tajniacy">
Tajniacy

Tajniacy ("Spooks") – brytyjski serial sensacyjny produkowany przez firmę Kudos na zlecenie BBC i emitowany po raz pierwszy w latach 2002-2011 na antenie BBC One. Wyprodukowano 86 odcinków podzielonych na 10 serii. Serial był czterokrotnie nominowany do Nagrody Telewizyjnej BAFTA w kategorii najlepszy serial dramatyczny. Otrzymał ją raz, w 2003 roku. 
Opis fabuły.
Serial opowiada o życiu i pracy agentów Security Service, potocznie znanej jako MI-5, brytyjskiej elitarnej służby specjalnej zajmującej się zwalczaniem zagrożeń wewnątrz Wielkiej Brytanii, w tym walką z terroryzmem i działalnością kontrwywiadowczą. W odróżnieniu od wielu innych filmów i seriali rozgrywających się w tym środowisku, w "Tajniakach" szczególny nacisk położono na mniej widowiskowy, ludzki i osobisty aspekt pracy agentów. Kolejne odcinki ukazują nie tylko misternie przygotowywanie, często spektakularne akcje, lecz także życiowe dramaty stojących za nimi ludzi. W serialu widać bolesne wybory i osobiste wyrzeczenia ludzi, którzy często w służbie ojczyźnie poświęcają swoje osobiste szczęście, nierzadko działając wbrew własnej moralności i żyjąc z kilkunastoma różnymi zestawami dokumentów i fikcyjnymi życiorysami. Fabuła dotyka również kwestii związanych z politycznym wykorzystywaniem służb oraz negatywnych zmian, jakie zaszły w nich epoce globalnej wojny z terroryzmem. 
Obsada.
Obsada serialu ulegała wielokrotnym i bardzo poważnym zmianom w trakcie jego dziewięcioletniej emisji. Odejścia aktorów z serialu były ułatwione faktem, iż wykonywana przez bohaterów praca jest wyjątkowo ryzykowna, a zatem uśmiercanie ich przez scenarzystów nie stanowiło poważniejszego problemu. Poniższa lista uwzględnia wszystkich aktorów grających istotne, stałe role na przestrzeni jego historii: 
Występy gościnne.
Wśród aktorów, którzy pojawili się w serialu gościnnie w mniejszych rolach, znaleźli się m.in. Hugh Laurie, Tim McInnerny, Martine McCutcheon czy Anthony Head. 
Produkcja.
Charakterystyczną cechą serialu jest brak jakichkolwiek napisów początkowych (z wyjątkiem planszy z tytułem) i końcowych (z wyjątkiem planszy z logotypami Kudos jako producenta wykonawczego oraz BBC). Zabieg ten jest celowy i ma podkreślać maksymalną anonimowość, jaką muszą zachować agenci służb specjalnych, będący bohaterami serialu. Przez cały okres emisji serial posiadał bardzo rozbudowaną i w znacznym stopniu interaktywną stronę internetową, gdzie obok informacji o obsadzie i twórcach znalazły się m.in. nawiązujące do treści odcinków gry czy materiały na temat pracy prawdziwego MI-5. 
Plenery do serialu kręcone były m.in. na ulicach Londynu, stąd pojawia się w nim wiele spośród najbardziej znanych budynków brytyjskiej stolicy. Obie główne brytyjskie służby specjalne, MI-5 oraz MI-6, zezwoliły na wykorzystanie ujęć swoich autentycznych siedzib (których lokalizacja nie jest zresztą żadną tajemnicą), jednak wyłącznie w dalekich planach zdjęciowych. Twórcy nie mogli natomiast kręcić tam zbliżeń, na czym zależało im zwłaszcza w przypadku gmachu Thames House, siedziby MI-5, która jest w serialu głównym miejscem pracy bohaterów. W efekcie w scenach tych wykorzystywany był gmach Freemasons' Hall w Londynie, utrzymany w podobnym stylu architektonicznym.

</doc>
<doc id="760976" url="https://pl.wikipedia.org/wiki?curid=760976" title="Raphanus raphanistrum">
Raphanus raphanistrum



</doc>
<doc id="760978" url="https://pl.wikipedia.org/wiki?curid=760978" title="Maurice Ager">
Maurice Ager

Maurice Ager (ur. 9 lutego 1984 w Detroit) – amerykański koszykarz na co dzień grający w lidze NBA, w drużynie Minnesota Timberwolves na pozycji rzucającego obrońcy.
Przed przybyciem do NBA bronił barw uczelnianej drużyny Michigan State Spartans. W 2006 r. wybrany został w drafcie przez Dallas Mavericks z numerem 28.

</doc>
<doc id="760979" url="https://pl.wikipedia.org/wiki?curid=760979" title="Jolanta Tubielewicz">
Jolanta Tubielewicz

Jolanta Teresa Tubielewicz z d. Tabaczyńska (ur. 16 marca 1931 w Warszawie, zm. 14 czerwca 2003) – profesor japonistyki, wieloletni pracownik Instytutu Orientalistycznego Uniwersytetu Warszawskiego. Autorka wielu cenionych publikacji nt. Japonii.
Życiorys.
W 1953 obroniła na Uniwersytecie Warszawskim pracę magisterską "Problem formacji przedfeudalnej w Japonii". W 1971 doktoryzowała się na podstawie rozprawy "Fujiwara Michinaga – the Most Prominent Statesman of the Heian Period". W 1979 habilitowała się w zakresie japonistyki na podstawie pracy "Superstition, Magic and Mantic Practices in the Heian Period". W 1987 uzyskała tytuł profesora nauk humanistycznych. Zawodowo związana z macierzysta uczelnią. W latach 1985–1990 pełniła funkcję dziekana Wydziału Neofilologii.
W uznaniu wybitnych zasług w dziedzinie promowania wiedzy o Japonii w Polsce i współpracy naukowej między Japonią a Polską otrzymała japońskie Złote Promienie ze Wstęgą Orderu Świętego Skarbu (1995). Była też odznaczona m.in. Złotym Krzyżem Zasługi (1978), Krzyżem Kawalerskim Orderu Odrodzenia Polski (1988), Medalem Komisji Edukacji Narodowej (1998).
Członkini Towarzystwa Naukowego Warszawskiego.
Pochowana na Cmentarzu Komunalnym Północnym w Warszawie.

</doc>
<doc id="760981" url="https://pl.wikipedia.org/wiki?curid=760981" title="Halowe Mistrzostwa Europy w Lekkoatletyce 1980">
Halowe Mistrzostwa Europy w Lekkoatletyce 1980

XI Halowe Mistrzostwa Europy odbyły się 1–2 marca 1980 w Sindelfingen w Glaspalast. Nie startowali zawodnicy NRD. Największym wydarzeniem mistrzostw był rekord świata Zofii Bielczyk w biegu na 60 m ppł.

</doc>
<doc id="760982" url="https://pl.wikipedia.org/wiki?curid=760982" title="Sędzia John Deed">
Sędzia John Deed

Sędzia John Deed ("Judge John Deed") – brytyjski serial telewizyjny, łączący elementy dramatu sądowego i serialu obyczajowego, emitowany w latach 2001-2007 na antenie telewizji BBC One. Łącznie wyprodukowano 29 odcinków o średniej długości ok. 90 minut, podzielonych na sześć serii. Pomysłodawcą i scenarzystą serialu był Gordon Frank Newman, a w roli tytułowej występował Martin Shaw.
Opis fabuły.
Tytułowym bohaterem serialu jest Sir John Deed, sędzia angielskiego Sądu Najwyższego (choć należy pamiętać, że ze względu na diametralnie inny model struktury sądownictwa w Polsce i Anglii, jego zadania są bliższe pracy sędziów naszych sądów okręgowych, tyle że cieszy się znacznie większym prestiżem i przywilejami). W przeciwieństwie do większości swoich konserwatywnych i ultralegalistycznych kolegów, sędzia Deed jest gorliwym wyznawcą zasady, że "sprawiedliwość musi iść przed prawem", co wciąga go w permanentne konflikty z przełożonymi i wpływowymi środowiskami, np. biznesu. Ponadto serial pokazuje także niełatwe życie prywatne sędziego - playboya, który pomimo pięćdziesiątki na karku i dorosłej córki, wciąż nie może się ustatkować, co nie sprzyja jego zawodowej reputacji.
Kontrowersje.
Serial był dość powszechnie oskarżany o prezentowanie bardzo wyidelizowanego, niemającego wiele wspólnego z rzeczywistością obrazu brytyjskiego sądownictwa. Ukazały się liczne publikacje prasowe dowodzące, iż w rzeczywistości wiele decyzji sędziego Deeda byłoby natychmiast uchylonych przez wyższą instancję (co w serialu dzieje się sporadycznie), a on sam mógłby mieć kłopoty dyscyplinarne.
Produkcja i dystrybucja.
Serial powstał jako autorski projekt pisarza i scenarzysty Gordona Franka Newmana, dla którego był to trzeci serial realizowany dla BBC, w tym drugi o tematyce prawniczej, po "Law &amp; Order" z 1978 roku (którego nie należy mylić ze znacznie bardziej znanym amerykańskim serialem o takim samym tytule). Napisał on scenariusze wszystkich odcinków, był także producentem serialu, który na zlecenie BBC realizowała jego firma One-Eyed Dog.
Sceny studyjne kręcono w hali zdjęciowej zlokalizowanej w Bushey w hrabstwie Hertfordshire. Głównym miejscem realizacji scen plenerowych było Aylesbury, gdzie ekipa uzyskała zgodę na wykorzystanie budynku autentycznego sądu, choć tylko z zewnątrz.
Premierowe emisje serialu odbywały się na antenie BBC One, we wtorkowe lub czwartkowe wieczory. Ponadto serial był pokazywany na kanałach BBC przeznaczonych dla publiczności zagranicznej, w tym na dostępnym wówczas w Polsce BBC Prime. Prawa do jego emisji zostały zakupione również przez lokalnych nadawców z kilku państw, m.in. z Belgii.

</doc>
<doc id="760988" url="https://pl.wikipedia.org/wiki?curid=760988" title="Maciej Kanert">
Maciej Kanert

Maciej Kanert (ur. 23 kwietnia 1974) – polski japonista, pracownik Instytutu Orientalistycznego Uniwersytetu im. Adama Mickiewicza w Poznaniu. 
Życiorys.
Pracę doktorską obronił w 2003 roku na Uniwersytecie Warszawskim.
Autor prac z zakresu religioznawstwa i historii Japonii, a także tłumacz z języków: angielskiego, chińskiego i japońskiego. Oprócz pozycji naukowych przetłumaczył także m.in. pisma Dōgena, mistrza zen z XIII wieku oraz powieść science fiction Jacka Vance'a pt. "Ostatni Zamek". 
Członek zarządu Polskiego Stowarzyszenia Badań Japonistycznych oraz Stowarzyszenia Lean Management Polska.

</doc>
<doc id="760989" url="https://pl.wikipedia.org/wiki?curid=760989" title="Imagine (album Johna Lennona)">
Imagine (album Johna Lennona)

Imagine – drugi solowy album studyjny Johna Lennona, wydany w 1971 roku.
W nagraniach brali udział, między innymi, były Beatles George Harrison i Klaus Voormann – projektant okładki albumu Revolver. Największą popularność zdobyła tytułowa ballada o pacyfistycznym tekście, a także utwory Jealous Guy i Oh My Love.
Imagine jest albumem podobnym do poprzedniego (John Lennon/Plastic Ono Band), lecz, jak mówił sam Lennon „pokrytym czekoladą i gotowym do publicznej konsumpcji”, co bardzo trafnie oddaje charakterystykę ambitnej, aczkolwiek popularnej muzyki.
Historia.
Większość utworów została nagrana w studio domowym Lennona w Tittenhurst Park w Anglii. Album został wydany przez Apple Records. Producentami byli John Lennon, Yoko Ono i Phil Spector. Wytężone prace na płytą podczas sesji nagraniowych udokumentowano w postaci filmu "Gimme Some Truth: The Making of John Lennon's Imagine".
Płyta została bardzo ciepło przyjęta przez krytyków muzycznych i osiągnęła pierwsze miejsca na światowych listach przebojów. Tytułowa piosenka – „Imagine” zajęła na brytyjskich listach pierwsze miejsce, na amerykańskich zaś, doszła do trzeciej pozycji. Tak wielki komercyjny sukces zniesmaczył trochę Lennona, który nie chciał być gwiazdą popu. Między innymi dlatego, następne albumy artysty były bardziej niszowe.
W roku 2000 Yoko Ono nadzorowała prace nad reedycją "Imagine". W 2003 album został sklasyfikowany na 76. miejscu listy 500 albumów wszech czasów magazynu Rolling Stone.
Lista utworów.
Wszystkie piosenki autorstwa Johna Lennona, poza zaznaczonymi.

</doc>
<doc id="760990" url="https://pl.wikipedia.org/wiki?curid=760990" title="Piotr Woroniec">
Piotr Woroniec

Piotr Woroniec (ur. 14 lutego 1955 w Giżycku) – polski rzeźbiarz.
Absolwent Uniwersytetu Ludowego we Wzdowie (obecnie w Woli Sękowej). Studiował polonistykę w Wyższej Szkole Pedagogicznej w Olsztynie i Wyższej Szkole Pedagogicznej w Rzeszowie. W latach 1992-99 asystent scenografa w Teatrze Kreatur w Berlinie. Podstawowym materiałem twórczym Worońca jest drewno, które łączy z fragmentami metalowych części, włóknami, skórą, kamieniami. Jego prace wystawiane są w Polsce, jak również poza granicami kraju.
Członek Związku Polskich Artystów Plastyków. Mieszka i tworzy w Brzozowie.

</doc>
<doc id="760998" url="https://pl.wikipedia.org/wiki?curid=760998" title="Hipolit Chądzyński">
Hipolit Chądzyński

Hipolit Chądzyński (ur. 1837 w Wilnie, zm. 1898 w Warszawie), uczestnik powstania styczniowego, zesłaniec.
Był synem nauczyciela szkół wileńskich. Uczęszczał do gimnazjum w Wilnie, następnie podjął studia na uniwersytecie w Charkowie, by w 1860 przenieść się na Uniwersytet Petersburski. Po wybuchu powstania styczniowego zaciągnął się do oddziału Zygmunta Mineyki, naczelnika powiatu oszmiańskiego. W czasie jednej z potyczek trafił do niewoli i na mocy wyroku sądu wojennego został skazany na ciężkie roboty na Syberii. Odbył wyrok w Nerczyńsku, potem pozostawał w guberni irkuckiej jako osadnik. W 1884 osiadł w Warszawie i został rachmistrzem w biurze Kolei Warszawsko-Wiedeńskiej.

</doc>
<doc id="760999" url="https://pl.wikipedia.org/wiki?curid=760999" title="John Lennon/Plastic Ono Band">
John Lennon/Plastic Ono Band

John Lennon/Plastic Ono Band – pierwszy oficjalny solowy album studyjny Johna Lennona. Wydany w 1970 roku. Producentami byli John Lennon, Yoko Ono i Phil Spector.
W 2003 album został sklasyfikowany na 22. miejscu listy 500 albumów wszech czasów magazynu Rolling Stone. 
Historia powstania.
Po tym jak zespół Lennona – The Beatles – rozpadł się w 1970 roku, artysta wraz z żoną udał się on do Los Angeles, by tam wspólnie uczestniczyć w psychoterapii, prowadzonej przez Arthura Janova. Po czterech miesiącach leczenia Lennon wreszcie uwolnił swoje problemy, jakie trapiły go od dzieciństwa (odejście ojca, oddanie go na wychowanie ciotce i w końcu śmierć matki) i zaczął ujawniać je poprzez swoją twórczość muzyczną.
Po powrocie do Anglii, we wrześniu, Lennon i Ono poprosili Phila Spectora o pomoc w pracach nad nowym albumem solowym Johna. Poza Spectorem w nagrywaniu uczestniczyli Ringo Starr (perkusja), Klaus Voormann (gitara basowa) oraz Billy Preston (instrumenty klawiszowe w utworze "God"). Sam Lennon zagrał wszystkie partie gitarowe oraz większość klawiszowych.
Emocje, jakie towarzyszyły artyście, gdy nagrywał płytę spowodowały, że muzyka na niej zawarta jest bardzo prosta, nagrana bez skomplikowanych aranżacji. Uczuć, jakie wtedy Lennon czuł można doznać słuchając utworu "Mother", gdzie większość partii wokalnych to głośny, wściekły krzyk. Miał to być pewien sposób na oczyszczenie się ze złych wspomnień, trapiących Johna.
Poza wspomnieniami rodzinnymi, na płycie znalazły się utwory o innej tematyce. Np. w piosence "Working Class Hero" Lennon opowiada o podziale społeczeństwa na klasy, jakiego doznał mieszkając za młodu w Liverpoolu. Utwory jak "Love" czy "God" to wspomnienie niedawnych wydarzeń związanych z zespołem The Beatles i jego wielką sławą. Lennon podkreśla swoją niezależność i jedność z Yoko, a także wypiera się komercji.
W roku 2000 wydano zremasterowaną i zremiksowaną wersję płyty, której powstawanie nadzorowała Yoko Ono. Do nowego wydania dodano dwa utwory ("Do the Oz" oraz "Power to the People").
Spis utworów.
Wszystkie utwory autorstwa Johna Lennona.
Strona druga.
Do wersji CD dodano 2 utwory bonusowe:

</doc>
<doc id="761002" url="https://pl.wikipedia.org/wiki?curid=761002" title="Stal Mielec w krajowych rozgrywkach w piłce nożnej">
Stal Mielec w krajowych rozgrywkach w piłce nożnej

Historia Stali w rozgrywkach ligowych.
Statystyki Stali w poszczególnych sezonach.
Stal Mielec zajmuje 17. miejsce w tabeli wszech czasów Ekstraklasy. Biorąc pod uwagę ilość miejsc na podium, tylko 12 innych zespołów ma lepszy dorobek w Ekstraklasie niż Stal, która zajmuje 13. miejsce w tej klasyfikacji.
Bilans meczów Stali z innymi drużynami na najwyższym szczeblu rozgrywek.
Bilans pojedynków Stali na najwyższym szczeblu rozgrywek w latach 1961-1996.
Na najwyższym szczeblu rozgrywek (którym do roku 2008 była I liga) Stal Mielec grała w sumie z 44 drużynami. Ogólny bilans jest minimalnie ujemny, głównie przez gorsze występy w latach 90. Dla lat "świetności", czyli sezonów 70/71-82/83 (druga tabela) bilans jest dodatni. Z 4 drużynami Stal nie przegrała spotkania (Igloopol Dębica, Polonia Bydgoszcz, Polonia Warszawa, Petrochemia Płock), z kolei z 3 nie udało się wygrać (Amica Wronki, Arkonia Szczecin, GKS Jastrzębie). Najlepszy bilans bramkowy Stal ma z Arką Gdynia (+13), najgorszy z Górnikiem Zabrze (-37).
Bilans pojedynków Stali na najwyższym szczeblu rozgrywek w sezonach 1970/71-1982/83.
W sezonach 70/71-82/83, podczas swojego najdłuższego i najlepszego okresu w Ekstraklasie, Stal Mielec grała w sumie z 24 drużynami, zanotowała dodatni bilans spotkań. Wygrała 152 spośród 378. Z dwoma drużynami (Cracovia i GKS Katowice) nie przegrała meczu. Najlepszy bilans bramkowy miała z Legią Warszawa (Stal strzeliła o 20 bramek więcej), najgorszy z Ruchem Chorzów (-10). 
Wykaz meczów Stali Mielec na najwyższym szczeblu rozgrywek.
Wykaz wszystkich meczów ligowych Stali Mielec na najwyższym szczeblu rozgrywek, którym do roku 2008 była I liga, a od 2008 jest Ekstraklasa.
Wykaz meczów Stali Mielec na drugim szczeblu rozgrywek.
Wykaz wszystkich meczów ligowych Stali Mielec na drugim szczeblu rozgrywek, którym do roku 2008 była II liga, a od 2008 jest I liga.

</doc>
<doc id="761003" url="https://pl.wikipedia.org/wiki?curid=761003" title="Darrell Armstrong">
Darrell Armstrong

Darrell Armstrong (ur. 22 czerwca 1968) – amerykański koszykarz, występujący na pozycji rozgrywającego, po zakończeniu kariery zawodniczej trener koszykarski, obecnie asystent trenera Dallas Mavericks.
W 1999 jako pierwszy i jedyny zawodnik w historii ligi NBA zdobył nagrody dla najlepszego rezerwowego roku oraz nagrodę dla koszykarza, który poczynił największy postęp w trakcie tego samego sezonu (1998/1999). 
Przebieg kariery.
Przed przybyciem do NBA bronił barw college'u Fayetteville State i hiszpańskiej drużyny Coren Orense. Armstrong debiutował w NBA w barwach Orlando Magic w sezonie 1994/95. Wystąpił wtedy zaledwie w 3 meczach, zdobywając 3,3 punktu na mecz.
Przed sezonem 2003/04 Armstrong przeniósł się do New Orleans Hornets, w barwach których rozegrał 79 meczów, zdobywając średnio 10,6 punktu. Sezon 2004/05 Armstrong rozegrał w dwóch klubach. Rozpoczął go w barwach Hornets. Rozegrał 14 meczów, zdobywając 10,1 punktu na mecz. Potem przeniósł się do Dallas Mavericks. Wystąpił tam w 52 meczach, rzucając 2,3 punktu na mecz. W sezonie 2005/06 w barwach Mavericks Armstrong rozegrał 62 spotkania, w których zdobywał średnio 4,2 punktu.
W sezonie Armstrong 2006/07 występował w Indianie Pacers. Zawodnik ten rozegrał też 51 spotkań w play-offach NBA w barwach Orlando, New Orleans i Dallas.

</doc>
<doc id="761005" url="https://pl.wikipedia.org/wiki?curid=761005" title="Hugh Doherty">
Hugh Doherty



</doc>
<doc id="761007" url="https://pl.wikipedia.org/wiki?curid=761007" title="Airbus A321">
Airbus A321

Airbus A321 – samolot pasażerski średniego zasięgu produkowany przez europejskie konsorcjum Airbus w Tuluzie. Airbus A321 jest największym z serii maszyn Airbus A320 Family oraz największym na świecie samolotem pasażerskim średniego zasięgu przewożącym ponad 200 pasażerów. Airbus A321 jest konkurentem dla amerykańskiego Boeinga 737-900/900ER i 757-200/300.

</doc>
<doc id="761011" url="https://pl.wikipedia.org/wiki?curid=761011" title="Werner Lindemann">
Werner Lindemann

Werner Lindemann (ur. 1926, zm. 1993) – niemiecki poetai pisarz.
Był studentem nauk przyrodniczych. Zawodowo rozwinął się w różnych kierunkach: był rolnikiem, nauczycielem nauk przyrodniczych w szkole zawodowej, docentem i referentem. Przede wszystkim jednak zasłynął jako poeta i autor książek dla dzieci jak np. "„Der tapfere kleine Fisch”".
Wspólnie z żoną, Brigitte Lindemann, jeszcze w czasach NRD (1989 r.) napisali książkę o historii i kulturze rejonu Meklemburgia w Niemczech.
Werner Lindemann jest ojcem znanego niemieckiego wokalisty zespołu Rammstein – Tilla Lindemanna. Jego stosunki z synem jednak nie układały się za dobrze. W 1988 roku pojawiła się książka napisana przez Wernera poświęcona tym problemom: "„Mike Oldfield im Schaukelstuhl. Notizen eines Vater”". W 1975 roku Werner rozwiódł się ze swoją żoną, syn został razem z matką.
Werner Lindemann zmarł w listopadzie 1993 roku na raka żołądka. Była żona i syn czuwali przy nim do końca. Jednak syn nigdy nie odwiedził jego grobu.
W Rostocku jest szkoła, której jest patronem ("Werner-Lindemann-Grundschule", Elisabethstraße 27, 18057 Rostock).

</doc>
<doc id="761014" url="https://pl.wikipedia.org/wiki?curid=761014" title="Helena Rice">
Helena Rice



</doc>
<doc id="761015" url="https://pl.wikipedia.org/wiki?curid=761015" title="JW">
JW



</doc>
<doc id="761020" url="https://pl.wikipedia.org/wiki?curid=761020" title="Języki północnokaukaskie">
Języki północnokaukaskie

Języki północnokaukaskie – postulowana rodzina języków używanych przez rdzenną ludność północnego Kaukazu, wywodzących się od hipotetycznego prajęzyka używanego około 3000 lat p.n.e. W skład tej rodziny wchodzą dwie grupy języków:
Kontrowersje.
Teoria wywodząca rodzinę północno-wschodnio- i północno-zachodniokaukaską od wspólnego przodka istniejącego około 5000 lat temu, stworzona i broniona przez Siergieja Starostina i Siergieja Nikołajewa, nie jest uznawana przez dużą część lingwistów ze względu na ubogi materiał dowodowy. Do głównych jej krytyków należy Johanna Nichols.
Podobieństwa.
Główne podobieństwo między zachodnią i wschodnią grupą języków północnokaukaskich widać w fonetyce – języki należące do obu rodzin są wysoce spółgłoskowe. Przykładowo język ubyski posiada 84 spółgłoski, a arczyński – 76.
Różnice.
Systemy gramatyczne języków abchasko-adygejskich i dagestańskich różnią się od siebie znacząco. Języki dagestańskie posiadają rozbudowaną deklinację, np. w języku tabasarańskim istnieje 48 końcówek miejscownika. Języki abchasko-adygejskie mają dwa lub trzy przypadki, ale za to bardzo skomplikowany system koniugacji – czasownik inkorporuje dopełnienie i okoliczniki miejsca.
Inne teorie.
Istnieją teorie postulujące pokrewieństwo języków północnokaukaskich z językiem baskijskim, językami jenisejskimi, językami chińsko-tybetańskimi, a nawet indiańskimi językami na-dene w ramach rodziny języków dene-kaukaskich. Prajęzyk dene-kaukaski istniałby około 8700 roku p.n.e., prawdopodobnie w środkowej Azji.

</doc>
<doc id="761021" url="https://pl.wikipedia.org/wiki?curid=761021" title="Bitwa pod Vitorią">
Bitwa pod Vitorią

Bitwa pod Vitorią – starcie zbrojne, które miało miejsce 21 czerwca 1813 r. pomiędzy wojskami angielsko-portugalsko-hiszpańskimi w sile 75 tys. ludzi pod dowództwem księcia Wellingtona a armią 57 tys. Francuzów pod wodzą marszałka Jourdana. Bitwa zakończyła się porażką Francuzów, którzy uszli z pola bitwy pozostawiając duże ilości sprzętu oraz 151 dział.
Podłoże.
W lipcu 1812 r. po bitwie pod Salamanką Francuzi ewakuowali się z Madrytu. Po wycofaniu się Francuzów stolicę Hiszpanii zajęła w dniu 12 sierpnia 1812 r. armia Wellingtona, który zostawił trzy dywizje w mieście, natomiast z resztą sił pomaszerował w kierunku północnym do oddalonego o ok. 200 km Burgos. Wellington przecenił jednak siły nieprzyjaciela w Burgos, co zmusiło go do przerwania oblężenia miasta w dniu 21 października, a następnie wycofania się. Dnia 31 października Wellington wycofał się także z Madrytu, po czym skierował się przez Salamankę w kierunku Ciudad Rodrigo w pobliżu granicy portugalskiej. Chciał tym manewrem uniknąć odcięcia swoich ludzi przez armię francuską na północnym i południowym wschodzie kraju. Zimę wódz brytyjski wykorzystał na reorganizację i szkolenie armii.
Również Napoleon wycofał wielu żołnierzy z Hiszpanii celem uzupełnienia swoich sił po stratach poniesionych w kampanii rosyjskiej. Wiosną 1813 roku Wellington ruszył na czele swoich oddziałów z północnej Portugalii do Hiszpanii. Zamiarem Brytyjczyków było uderzenie z flanki na armię francuską marszałka Jourdana. Francuzi stacjonowali w tym czasie nad Duero i Tagiem. Chcąc uniknąć odcięcia przez siły Wellingtona drogi odwrotu ku Francji, wycofali się do Burgos, ścigani przez armię Wellingtona.
Bitwa.
Dnia 21 czerwca 1813 roku doszło do starcia obu armii pod Vitorią, nad rzeką Zadorra w kraju Basków. Wellington uderzył na Francuzów trzema kolumnami. Po krótkiej, ale gwałtownej walce 3. dywizja pod dowództwem gen. Thomasa Pictona przełamała centralny czworobok Francuzów. W złożonych przeważnie z kiepskiego, nieostrzelanego żołnierza, oddziałach Jourdana wybuchła panika, która przerodziła się w paniczną ucieczkę. Zginęło i zostało rannych blisko 8 tys. Francuzów. 2 tys. dostało się do niewoli. Po stronie brytyjskiej straty wyniosły 5180 zabitych i rannych. Brytyjczycy zdobyli dodatkowo 151 dział, 415 wozów amunicyjnych i ogromny tabor. Bitwa zakończyła panowanie Napoleona w Hiszpanii.
Brytyjczycy nie podjęli pościgu za uciekającymi Francuzami zadowalając się rabowaniem taboru. Znajdowały się w nim wielkie ilości przedmiotów zrabowanych przez Francuzów w Hiszpanii. Wartość zdobytego łupu szacuje się na kwotę 150 mln euro. Wellington poruszony do żywego brakiem dyscypliny wśród swoich wojsk w swojej notatce z bitwy określił ich mianem szumowin.
Po przywróceniu porządku Brytyjczycy jeszcze w grudniu 1813 roku zdobyli San Sebastián i Pampelunę. Następnie wkroczyli na ziemie francuskie, gdzie zamierzali przezimować.
Zwycięstwu pod Vitorią jeden ze swoich utworów (symfonię op. 91, "Wellingtons Sieg", znaną także jako "Schlacht von Vitoria") poświęcił Ludwig van Beethoven.
Wśród łupów bitewnych znalazła się buława marszałkowska Jourdana, którą Wellington posłał do Londynu, w darze dla księcia regenta (późniejszego Jerzego IV); odwrotną pocztą otrzymał nominację na stopień feldmarszałka.

</doc>
<doc id="761023" url="https://pl.wikipedia.org/wiki?curid=761023" title="PLZ">
PLZ



</doc>
<doc id="761025" url="https://pl.wikipedia.org/wiki?curid=761025" title="Kogyoku">
Kogyoku



</doc>
<doc id="761028" url="https://pl.wikipedia.org/wiki?curid=761028" title="Wilhelm de Poitiers">
Wilhelm de Poitiers

Wilhelm IX Plantagenet (ur. 17 sierpnia 1153, zm. 1156 w Wallingford) – najstarszy syn Henryka II Plantageneta, króla Anglii, księcia Normandii i hrabiego Andegawenii, oraz Eleonory, dziedziczki księstwa Akwitanii.
Zmarł w wieku 3 lat i został pochowany w Reading, tuż obok sarkofagu swojego pradziadka, króla Anglii Henryka I. Od urodzenia nosił tytuł hrabiego Poitiers, który był zwyczajowo nadawany synom książąt Akwitanii. Niektórzy uważali również, że był arcybiskupem Yorku, co jest pomyłką. Wzięła się ona prawdopodobnie stąd, że arcybiskupem był przyrodni brat Wilhelma (nieślubny syn Henryka II), Godfryd, który urodził się niedługo po narodzinach Wilhelma.

</doc>
<doc id="761030" url="https://pl.wikipedia.org/wiki?curid=761030" title="Vicente Guerrero">
Vicente Guerrero

Vicente Guerrero (ur. 10 sierpnia 1782 w Tixtla, zm. 14 lutego 1831 w Chilapie) – meksykański polityk i wojskowy (generał), bohater walk o niepodległość Meksyku.
Guerrero pochodził z mieszanego związku murzyńsko-indiańskiego (był zambosem). Karierę wojskową rozpoczął w 1810 r., kiedy to przywódca powstańców walczących z Hiszpanami – José Maria Morelos przydzielił go do rozwijania walki niepodległościowej na południowo-zachodnich wyżynach kraju. Po straceniu Morelosa w 1815 r. Guerrero nadal kontynuował walkę partyzancką. W 1821 r. połączył siły z Agustínem de Iturbide, razem z którym wydał tzw. "Plan Iguala". "Plan Iguala" stał się manifestem programowym powstańców o wyraźnie konserwatywnym obliczu. Od tego momentu Hiszpanie odnieśli wiele porażek w starciach z powstańcami i zostali ostatecznie pokonani w 1821 r.
Guerrero po odzyskaniu niepodległości włączył się aktywnie w życie polityczne kraju. W marcu 1829 r. udało się mu się zdobyć urząd prezydenta kraju w wyniku spisku stronnictwa liberalnego, które obaliło prezydenta konserwatystów wybranego w wyborach w 1828 r. Jednak Guerrero miał większe zdolności wojskowe niż polityczne. Został ostatecznie obalony w wyniku puczu zorganizowanego przez Anasatasia Bustamantego i gen. Antonia Lópeza de Santa Annę (Santa Anna pomógł wcześniej Guerrero w zdobyciu władzy). Na stanowisku prezydenta zastąpił go wtedy José María Bocanegra. W czasie swojego krótkiego okresu urzędowania Guerrero doprowadził do zniesienia niewolnictwa i przyznania natychmiastowej wolności wszystkim niewolnikom. Spiskowcy po zamachu stanu przekupili garnizon miasta Meksyk i doprowadzili do pojmania Guerrera, a następnie do jego stracenia.

</doc>
<doc id="761033" url="https://pl.wikipedia.org/wiki?curid=761033" title="Pałac Potockich w Międzyrzecu Podlaskim">
Pałac Potockich w Międzyrzecu Podlaskim

Pałac Potockich w Międzyrzecu Podlaskim – pałac wybudowany dla hr. Aleksandry Potockiej, właścicielki Ordynacji Międzyrzeckiej, w 1852 roku przez architekta Franciszka Marię Lanciego. Pałac uległ spaleniu w 1918, jednak został odbudowany w latach 1922–1928. 
Obecnie (2014) pałac stoi pusty. Wcześniej znajdował się w nim Dom dziecka (do 1998 roku) i siedziba Zamiejscowego Ośrodka Dydaktycznego Katolickiego Uniwersytetu Lubelskiego.
Nie należy mylić tego pałacu z Pałacem Czartoryskich w Międzyrzecu Podlaskim i z Zamkiem w Międzyrzecu Podlaskim.

</doc>
<doc id="761037" url="https://pl.wikipedia.org/wiki?curid=761037" title="Kroniki Amberu">
Kroniki Amberu

Kroniki Amberu – cykl dziesięciu powieści fantasy z elementami science-fiction autorstwa Rogera Zelazny’ego. Cykl został wydany w Polsce dwukrotnie, pierwszy raz przez wydawnictwo Iskry, następnie przez wydawnictwo Zysk i Sk-a. Dodatkowo dwa pierwsze tomy ("Dziewięciu książąt Amberu", oraz "Karabiny Avalonu") zostały wydane przez Iskry jako jedna książka. W 2010 roku wydawnictwo Zysk i Sk-a wydało cały cykl „Kronik Amberu” w dwóch tomach.
Utwory cyklu.
Kroniki Corwina.
Pierwsze pięć tomów opisuje przygody Corwina, księcia Amberu (nazywane również "Kronikami Corwina").
Kroniki Merlina.
Kolejne pięć tomów to historia syna Corwina Merlina (Merle), czarodzieja i eksperta komputerowego (nazywane również "Kronikami Merlina"). 
Opowiadania.
W świecie Amberu zostało również umieszczonych kilka opowiadań. Poza "Prolog to Trumps of Doom" akcja opowiadań toczy się po zakończeniu "Księcia Chaosu", a narratorami są różni bohaterowie "Kronik". 
W 1997 roku opowiadanie "Hall of Mirrors" ukazało się w czasopiśmie „Fenix” (nr 8/1997) w tłumaczeniu Michała Wroczyńskiego. Natomiast 25 maja 2017 roku w miesięczniku „Nowa Fantastyka” (nr 06/2017) ukazało się sześć opowiadań (w tym ponownie "Hall of Mirrors") w tłumaczeniu Piotra W. Cholewy.
Świat przedstawiony.
W wieloświecie cyklu "Kroniki Amberu", tytułowy Amber, oraz Dworce Chaosu są najważniejszymi ze światów równoległych. Wszystkie pozostałe, łącznie z naszą Ziemią, są ich „cieniami” - pomniejszymi wymiarami rozpostartymi pomiędzy nimi. Źródłem ich potęgi są Wzorzec i Logrus - przypominające labirynty obiekty, których przejście pozwala na podróżowanie między cieniami. Wzorzec został narysowany Klejnotem Wszechmocy przez Dworkina z Dworców Chaosu, który tym samym stworzył Amber. Zapoczątkował on ród Amberytów obdarzonych nadludzką siłą, zdolnością regeneracji i nieśmiertelnością. Tylko oni mogą przechodzić Wzorzec, co daje im (pozorny) „monopol” na podróże przez cienie. Głowni bohaterowie cyklu - Corwin i Merlin - są, odpowiednio, wnukiem i prawnukiem Dworkina.
Powiązane dzieła.
The Dawn of Amber.
Seria książek autorstwa Johna Betancourta. Pierwsza część została opublikowana w 2002 roku. Jest to historia ojca Corwina – Oberona, na kilka wieków przed książką "Dziewięciu książąt Amberu".
Przewodniki.
Istnieją dwa przewodniki po świecie Amberu. Są to:
Komiksy.
Powstały także dwie trzyczęściowe adaptacje komiksowe "Dziewięciu książąt Amberu" oraz "Karabinów Avalonu" (nie wydane w Polsce) autorstwa Terry’ego Bissona w 1996 roku.
Gry.
W 1991 roku na podstawie fikcyjnego świata Amberu powstała gra fabularna "Amber Diceless Roleplaying Game".
W grze tej nie korzysta się z kostek do rozwiązywania konfliktów i oceniania skutków działań bohaterów. System użyty w grze został stworzony przez Ericka Wujcika we wczesnych latach osiemdziesiątych. Większość bohaterów gry Amber to członkowie klas rządzących w Amberze lub Dworcach Chaosu. Są to postacie dużo silniejsze, zwinniejsze, mocniejsze psychicznie i lepiej wykształcone niż ludzie. System umożliwia grę postacią ludzką, jest to jednak niezalecane z uwagi na wysoką śmiertelność takich bohaterów.
Czasopismo "Amberzine".
W latach marca 1992 do kwietnia 2005 roku ukazywał się związany z cyklem fanzin zatytułowany "Amberzine". Był on wydawany nieregularnie przez Phage Press i był poświęcony grze fabularnej "Amber Diceless Roleplaying Game" ("Amber DRPG").
Ambercon.
Ambercon, zwany również „Ambercon US” to konwent odbywający się cyklicznie w okolicach Detroit, na przełomie marca i kwietnia. Jest nazywany główną międzynarodową konwencją graczy "Amber Diceless Roleplaying Game". Pierwszym organizatorem konwentu był Erick Wujcik.

</doc>
<doc id="761038" url="https://pl.wikipedia.org/wiki?curid=761038" title="Zdzieszowice (stacja kolejowa)">
Zdzieszowice (stacja kolejowa)

Zdzieszowice – stacja kolejowa w Zdzieszowicach, w województwie opolskim, w Polsce. Według klasyfikacji PKP ma kategorię dworca lokalnego.
W maju 1846 r., na wniosek leśnickiego magistratu, dyrekcja kolei wybudowała drewnianą poczekalnię w Zdzieszowicach. Dwa lata później, ze względu na niewielką liczbę pasażerów stację zdemontowano. W roku 1860, została w tym miejscu wybudowana, nowoczesna, jak na owe czasy, stacja kolejowa „Bahnhof Leschnitz”. Forma architektoniczna stacji nie uległa zmianie do dnia dzisiejszego.
W roku 2018 stacja obsługiwała 1000–1500 pasażerów na dobę.

</doc>
<doc id="761039" url="https://pl.wikipedia.org/wiki?curid=761039" title="Samolot torpedowo-bombowy">
Samolot torpedowo-bombowy



</doc>
<doc id="761040" url="https://pl.wikipedia.org/wiki?curid=761040" title="Pałac Potockich">
Pałac Potockich

Obiekty w Polsce:
Obiekty na Ukrainie:

</doc>
<doc id="761045" url="https://pl.wikipedia.org/wiki?curid=761045" title="Port lotniczy Guangzhou">
Port lotniczy Guangzhou

Port lotniczy Guangzhou (port lotniczy Kanton) (ang.: "Guangzhou Baiyun International Airport", chiń.: 广州白云国际机场, kod IATA: CAN, kod ICAO: ZGGG) - międzynarodowe lotnisko położone 28 km od centrum Kantonu (pinyin "Guangzhou"). Jest jednym z największych portów lotniczych w Chinach.

</doc>
<doc id="761046" url="https://pl.wikipedia.org/wiki?curid=761046" title="Bezimienny">
Bezimienny



</doc>
<doc id="761047" url="https://pl.wikipedia.org/wiki?curid=761047" title="Port lotniczy Bilbao">
Port lotniczy Bilbao

Port lotniczy Bilbao – port lotniczy położony 11 km na północ od Bilbao, w północnej Hiszpanii. Główny terminal portu zaprojektowany przez hiszpańskiego architekta Santiaga Calatravę, został otwarty w 2000 r. 
W 2005 obsłużył 3 843 253 pasażerów.

</doc>
<doc id="761049" url="https://pl.wikipedia.org/wiki?curid=761049" title="Html">
Html



</doc>
<doc id="761051" url="https://pl.wikipedia.org/wiki?curid=761051" title="Toni Polster">
Toni Polster



</doc>
<doc id="761057" url="https://pl.wikipedia.org/wiki?curid=761057" title="Marek z Jemielnicy">
Marek z Jemielnicy



</doc>
<doc id="761061" url="https://pl.wikipedia.org/wiki?curid=761061" title="Anastasio Bustamante">
Anastasio Bustamante

Anastasio Bustamante (ur. 27 lipca 1780 w Jiquilpan, zm. 6 lutego 1853 w San Miguel de Allende) – meksykański wojskowy i polityk, dwukrotny prezydent Meksyku (w latach 1837–1839 i 1839–1841) a wcześniej w latach 1830–1832 wiceprezydent Meksyku odpowiedzialny za prace rządu i pełniący obowiązki prezydenta. Należał do stronnictwa konserwatystów.
Życiorys.
Bustamante urodził się w rodzinie hiszpańskich imigrantów 27 lipca 1780 roku w Jiquilpan w stanie Michoacán.
Uczęszczał do seminarium w Guadalajarze i studiował medycynę w Meksyku. Następnie praktykował (bez tytułu doktora) w San Luis Potosí. Po wybuchu powstania niepodległościowego kierowanego przez księdza Hidalgo Bustamante przyłączył się do sił rojalistów. W wojsku kolonialnym dosłużył się rangi generała.
W 1821 roku przyłączył się do rebeliantów walczących z Hiszpanami. Wtedy to zajął miasta Guanajuato i Celaya i ogłosił swoje poparcie dla Agustina de Iturbidego (1783–1824) oraz dla manifestu politycznego powstańców nazwanego „planem de Iguala”. Dowodził oddziałem w Armii Trzech Gwarancji (hiszp. "Ejército Trigarante").
Po odzyskaniu niepodległości, Meksyk stał się cesarstwem pod despotycznymi rządami Iturbidego, który został szybko obalony. Wcześniej jednak zdążył nadać Bustamantemu rangę kapitana generała. Po wygnaniu Iturbidego, Bustamante uzyskał dla siebie stanowisko w Rządzie Tymczasowym ("Junta Provisional Gubernativa"), który stał się ostoją dla reakcyjnych rządów konserwatystów.
W 1829 roku Bustamante został wiceprezydentem przy prezydencie Vicente Guerrerze (1782–1831). Guerrero okazał się jednak niekompetentnym prezydentem, który nie umiał sobie poradzić z hiszpańskimi próbami odzyskania Meksyku w 1829 roku (Hiszpanie zorganizowali wtedy ekspedycję w celu przywrócenia swoich rządów w tej dawnej kolonii). Bustamante doprowadził wtedy do zorganizowania spisku przeciwko Guerrerze w ramach „Planu de Jalapa”. W latach 1830–1832 pełnił obowiązki wiceprezydenta odpowiedzialnego za prace rządu za potwierdzeniem Kongresu i pełniący obowiązki prezydenta. W tym czasie wzmocnił swoje związki z konserwatystami, którzy zajęli najważniejsze stanowiska w jego gabinecie. Bustamante zorganizował tajną policję i ograniczył wolność prasy. Meksyk w tym okresie coraz bardziej pogrążał się w nieładzie, wzrastało także zadłużenie względem państw europejskich. Powstanie wojskowych w garnizonie w Veracruz przyczyniło się do obalenia władzy Bustamante’ego a on sam musiał uciekać z kraju.
W ciągu 5 lat siły, które doprowadziły Bustamantego do upadku, przywróciły go z powrotem do władzy. W 1837 roku Bustamante został wybrany prezydentem Meksyku. W trakcie jego prezydentury doszło m.in. do francuskiej inwazji w 1838 roku i oblężenia Veracruz oraz secesji stanów Jukatan, Tabasco i Chiapas. Wszystkie te wydarzenia wzmogły krytykę przeciwko Bustamantemu zarówno ze strony liberałów, jak i konserwatystów.
Utrata politycznego oparcia ze strony konserwatystów osłabiła pozycję Bustamantego. W 1840 roku rozpoczęła się seria niepokojów politycznych, które zakończyły się oblężeniem miasta Meksyk przez rebeliantów w 1841 roku i ostatecznym usunięciem Bustamantego z urzędu w 1841 roku, który po raz kolejny został zmuszony do ucieczki z kraju. Na krótko na scenę polityczną wrócił pod koniec lat 40. XIX w., kiedy poprowadził siły rządowe przeciwko zamachowi kierowanemu przez generała Mariano Paredesa y Arrillagę. Jednak zły stan zdrowia nie pozwolił mu odegrać większej roli.
Bustamante osiadł w San Miguel de Allende, gdzie zmarł w 1853 roku.

</doc>
<doc id="761063" url="https://pl.wikipedia.org/wiki?curid=761063" title="Antonio Lopez de Santa Anna">
Antonio Lopez de Santa Anna



</doc>
<doc id="761064" url="https://pl.wikipedia.org/wiki?curid=761064" title="Kneiff">
Kneiff

Kneiff lub Op Kneiff (560 m) – wzgórze w Ardenach, w północnym Luksemburgu, w gminie Troisvierges, niedaleko granicy państwowej. Jest najwyżej położonym punktem kraju (choć często za taki mylnie uważa się Buurgplaatz). Najbliższym miastem jest Wilwerdange. Wzgórze należy do Korony Europy. 

</doc>
<doc id="761067" url="https://pl.wikipedia.org/wiki?curid=761067" title="Victoria’s Secret">
Victoria’s Secret

Victoria’s Secret – amerykańskie przedsiębiorstwo zajmujące się produkcją i sprzedażą damskiej bielizny, odzieży oraz kosmetyków.
Historia.
Firma została założona w San Francisco w 1977 roku przez absolwenta Uniwersytetu Stanforda, Roya Raymonda. Nazwa marki pochodzi od Królowej Victorii, która znana była ze swojego zamiłowania do gorsetów i bielizny, co według Roya Raymonda, było jej sekretem w udanym pożyciu seksualnym, gdyż Królowa doczekała się dziewięciorga dzieci. W latach 70. temat bielizny był krępujący, w tych czasach majtki i biustonosze miały być przede wszystkim praktyczne, wygodne i tanie, a bardziej ekskluzywne modele dostępne były w sex shopach. Raymond podczas poszukiwania bielizny dla żony uznał, że stworzy markę, która będzie przyjazna dla kobiet, ale również i ich mężczyzn. Pierwszy sklep otworzył w centrum handlowym w Stanford, kolejnym etapem rozwoju firmy, były trzy oddziały wysyłkowe. Podstawową innowacją w sklepach "Victoria’s Secret" było stworzenie atmosfery przyjaznej dla mężczyzn, poprzez odpowiednie wykończenie wnętrza w wiktoriańskim stylu oraz zapewnienie obsługi sklepu, która sprawi, że mężczyźni nie będą czuli się skrępowani wybierając bieliznę dla partnerki.
Po roku na rynku firma uzyskała pół miliona przychodów. Sukces napędził otwarcie kolejnych sklepów oraz uruchomienie sprzedaży wysyłkowej, co zwiększyło komfort zakupów. Na początku lat 80. firma uzyskiwała przychody rzędu 6 milionów dolarów rocznie. Jednak passa nie trwała długo, po pięciu latach zyski firmy zaczęły maleć, a firma stanęła na skraju bankructwa.
W 1982 roku Roy Raymond sprzedał firmę za milion dolarów, spółce „The Limited”, której właścicielem jest Leslie Wexner. Nowy właściciel od razu zauważył błąd w strategii firmy, która miała być przyjaznym miejscem dla mężczyzn kupujących bieliznę dla partnerki. Wexner postanowił zmienić politykę firmy tak, aby w „Victoria’s Secret” zakochały się przede wszystkim kobiety.
Sklepy zmieniły swój wystrój na bardziej kobiecy i europejski. W katalogach wysyłkowych zaczęły pojawiać się znane modelki, które miały przynieść rozgłos marce. W latach 1983–1993, marka sprzedawała również bieliznę męską. Po 10 latach od zmiany właściciela, firma była już wyceniana na 1,9 miliarda dolarów. Wexner postanowił iść za ciosem i zaczął organizować pokazy mody „Victoria’s Secret Fashion Show”. W show brały udział najbardziej znane modelki, a pierwszy pokaz odbył się w 1995 roku. Historyczny pokaz odbył się natomiast w 1999 roku – był transmitowany na żywo przez TV i pokazywany na ekranie na Times Square, a obejrzało go ponad 2 mln osób. Od tamtej pory co roku (z wyjątkiem 2004 roku), pokazy „Victoria’s Secret” transmitowane są w telewizji jako jedno z głównych wydarzeń w kalendarium imprez Świata mody. Do każdego show zapraszane są również gwiazdy muzyczne światowego formatu, które uświetniają pokaz.
Marka rozbudowała swoją ofertę o linię stroi kąpielowych, kosmetyków oraz akcesoriów. Hitem okazały się tzw. „Fantasy Bra” – biustonosze ozdabiane kamieniami szlachetnymi i złotem. Co roku produkowany jest jeden biustonosz z tej linii oraz prezentowany podczas pokazu.
Victoria’s Secret w Polsce.
W lipcu 2012 r. w warszawskich centrach handlowych Złote Tarasy i Galeria Mokotów otwarto pierwsze w Polsce sklepy "Victoria’s Secret", oparte na koncepcie Beauty &amp; Accessories. Dostępne są tam kosmetyki, perfumy i akcesoria – bielizna stanowi tylko ułamek asortymentu. W sierpniu 2017 r. otwarto kolejny sklep w Warszawie w centrum handlowym Arkadia. Jest to pierwszy sklep w Polsce z pełnym asortymentem.
Aniołki Victoria’s Secret.
Informacje pobrane z portalu victoriassecret.fandom.com
Victoria’s Secret PINK.
16 października 2002 roku firma ogłosiła start nowej linii odzieży pod nazwą „PINK”. Pierwszy samodzielny sklep, otwarto w 2009 roku w Kanadzie.
Linia skierowana jest głównie do młodych dziewczyn, w wieku 15–22 lat. W kolekcji można znaleźć bieliznę, stroje kąpielowe, piżamy, kosmetyki i akcesoria.
Informacje pobrane z portalu victoriassecret.fandom.com
Victoria’s Secret Fashion Show.
Coroczny pokaz mody, prezentujący bieliznę i akcesoria marki. Pierwszy pokaz odbył się w 1995 roku, jednak pierwsza emisja w telewizji, odbyła się dopiero w 2001 roku, gromadząc przed telewizorami 12,4 miliona widzów, co jest obecnym rekordem oglądalności pokazów tej marki. W roku 2004 pokaz został zastąpiony trasą „aniołków” po Ameryce, w którym wzięły udział: Adriana Lima, Alessandra Ambrosio, Tyra Banks, Heidi Klum i Gisele Bundchen. Pokaz kojarzony jest ze skrzydłami noszonymi przez modelki na wybiegu. Jednak anielskie skrzydła na pokazie Victoria’s Secret, mogą zakładać tylko i wyłącznie modelki, które uzyskały wcześniej miano „Aniołka Victoria’s Secret”.
Informacje pobrane z portalu en.wikipedia.org
Fantasy Bra.
"Fantasy Bra" to unikatowy biustonosz tworzony przez jubilerów, którzy ozdabiają go kamieniami szlachetnymi i złotem. Początkowo ten wyjątkowy model, pojawiał się tylko w katalogach wysyłkowych, jednak od 2001 roku jest główną atrakcją Victoria’s Secret Fashion Show. Po pokazie istnieje możliwość zakupienia prezentowanego modelu, niestety zazwyczaj brakuje chętnych, a biustonosze zostają rozmontowane. Tylko modele z 2004 oraz 2012 roku nabyły właścicieli. Najdroższy Fantasy Bra w historii marki, został zaprezentowany w roku 2000 – „Red Hot Fantasy Bra” był wart 15 mln $ i został uznany w Księdze Rekordów Guinnessa, najdroższą bielizną wyprodukowaną na Świecie.
Informacje pobrane z portalu victoriassecret.fandom.com

</doc>
<doc id="761071" url="https://pl.wikipedia.org/wiki?curid=761071" title="Werniks (powieść)">
Werniks (powieść)

"Werniks" (tytuł oryg. "Scumbler") – powieść amerykańskiego pisarza Williama Whartona. 
Scumbler jest wolny jak ptak. Spędza całe dnie jeżdżąc na motocyklu po Paryżu i malując. Kiedy nadchodzi noc, wraca do swego "gniazda" - żony i dzieci. Powinien być szczęśliwy - odniósł sukces zawodowy, ma kochającą rodzinę. Spokój duszy mącą mu jednak nieubłaganie pojawiające się oznaki starości i wrażenie, że powoli osuwa się w pustkę. 
Narracja jest pierwszoosobowa, przeplatana krótkimi wierszami.
Powieść posiada charakterystyczny dla autora żywy język. To psychologiczne studium nad bohaterem, typowym outsiderem.

</doc>
<doc id="761077" url="https://pl.wikipedia.org/wiki?curid=761077" title="Jadwiniew">
Jadwiniew

Jadwiniew – część wsi Cygów położona w Polsce, w województwie mazowieckim, w powiecie wołomińskim, w gminie Poświętne.
Administracyjnie Jadwiniew jest sołectwem w gminie Poświętne.
W latach 1975–1998 miejscowość należała administracyjnie do województwa siedleckiego.

</doc>
<doc id="761083" url="https://pl.wikipedia.org/wiki?curid=761083" title="Krioglobulinemia">
Krioglobulinemia

Krioglobulinemia (łac. "cryoglobulinemia") – występowanie w osoczu patologicznych białek (immunoglobulin, zwanych krioglobulinami), rozpuszczalnych w temperaturze 37 °C, wytrącających się w temperaturach poniżej 4 °C. Krioglobulinemia może występować samoistnie (głównie u kobiet w średnim wieku) lub towarzyszyć innym chorobom.
Przypisy.
 

</doc>
<doc id="761084" url="https://pl.wikipedia.org/wiki?curid=761084" title="Krioglobuliny">
Krioglobuliny

Krioglobuliny - nieprawidłowe monoklonalne lub poliklonalne przeciwciała, tworzące często kompleksy immunologiczne, które w temperaturach niższych od prawidłowej temperatury ciała ulegają spontanicznemu wytrąceniu i ponownie uzyskują rozpuszczalność po ogrzaniu.
Przy niskich stężeniach precypitacja zachodzi w temperaturze ok. 4 °C, natomiast im wyższe stężenie we krwi tym przy wyższej temperaturze może do niej dochodzić. U osób zdrowych mogą występować niewielkie ilości krioglobulin (ok. 30 mg/l), jednak objawy chorobowe występują zwykle przy stężeniach powyżej 100 mg/l. Jednak zdarza się czasem stwierdzenie stężeń kilku gramów na litr przy braku objawów.
Przy wytrącaniu dochodzi do aktywacji dopełniacza, zapalenia drobnych naczyń krwionośnych (łac. "vasculitis") i niekiedy zajęcia nerek oraz objawów neurologicznych. Krążące we krwi krioglobuliny stwierdza się w przebiegu szeregu przewlekłych zakażeń, chorób limfoproliferacyjnych, w niektórych chorobach krwi i autoimmunologicznych. W mieszanej krioglobulinemii w ok. 90% przypadków stwierdza się zakażenie wirusem wirusowego zapalenia wątroby typu C.
Historia.
Występowanie krioglobulin zostało po raz pierwszy opisane w 1933 r. przez Wintrobe'a i Buella u pacjenta ze szpiczakiem mnogim z hepatosplenomegalią, zespołem Raynauda, zakrzepicą naczyń siatkówki i skazą krwotoczną. Nazwa "krioglobuliny" została wprowadzona w 1947 r. przez Lernera i Watsona.

</doc>
<doc id="761086" url="https://pl.wikipedia.org/wiki?curid=761086" title="Alfons Karny">
Alfons Karny

Alfons Karny (ur. 14 listopada 1901 w Białymstoku, zm. 14 sierpnia 1989 w Warszawie) – polski rzeźbiarz. Portretował wybitne postacie polskie (Mikołaj Kopernik, Adam Mickiewicz, Józef Piłsudski) i zagraniczne. Jego granitowe i brązowe rzeźby otrzymały złote medale na wystawach w Paryżu i Brukseli.
Życiorys.
Urodził się 14 listopada 1901 w biednej rodzinie w Białymstoku. W 1920 zaciągnął się do armii gen. Józefa Hallera, w szeregach której walczył na froncie.
W 1923 przeprowadził się do Warszawy. W 1924 roku rozpoczął studia w warszawskiej Szkole Sztuk Pięknych pod kierunkiem Tadeusza Breyera. W 1925 rzeźby Karnego zostały zaprezentowane na wystawie prac uczniów wyższych szkół artystycznych w ramach Międzynarodowej Wystawy Sztuki Dekoracyjnej w Paryżu. Po ukończeniu nauki w 1930 roku artysta wyjechał do Francji, Niemiec i Belgii w ramach stypendium.
W 1939 rzeźby Karnego wystawiane były w Londynie, a potem w Nowym Jorku – skąd już nie wróciły w związku z wybuchem wojny.
Podczas kampanii wrześniowej wskutek bombardowaniu uległa zniszczeniu pracownia artysty wraz ze znajdującymi się w niej dziełami. W latach 1940–1945 Karny intensywnie tworzył w nowym miejscu, które było też placówką tajnego uniwersytetu. Podczas powstania warszawskiego ponownie stracił pracownię i część swoich rzeźb.
Po wojnie Karny znalazł się w nurcie polskiego socrealizmu. Jednak jego prace z tego okresu, choć podejmowały pożądane wówczas tematy, pod względem stylistycznym nie odbiegały daleko od form, które ukonstytuowały się w twórczości artysty w latach trzydziestych. W 1949 otrzymał pracownię w Warszawie przy ulicy Wiejskiej. W 1960 rzeźbiarz urządził wakacyjną pracownię w Gdańsku, dokąd wyjeżdżał od tej pory co roku w okresie letnim.
W 1963 ruszyła pierwsza indywidualna wystawa Karnego – objazdowy pokaz jego rzeźb.
Alfons Karny zmarł 14 sierpnia 1989, po krótkiej chorobie. Pochówku dokonano na cmentarzu Powązkowskim w Warszawie (kwatera 168-6-17). We wrześniu odbyła się pośmiertna wystawa artysty, przygotowana jeszcze za jego życia.
Od 1974 prace artysty eksponowane są w Muzeum Okręgowym w Białymstoku, a od 19 marca 1993 w Muzeum Rzeźby Alfonsa Karnego w Białymstoku.

</doc>
<doc id="761088" url="https://pl.wikipedia.org/wiki?curid=761088" title="Charlie i Fatty na ringu">
Charlie i Fatty na ringu

Charlie i Fatty na ringu (ang. "The Knockout") – amerykański film niemy z 1914 roku w reżyserii Charlesa Avery’ego.

</doc>
<doc id="761092" url="https://pl.wikipedia.org/wiki?curid=761092" title="Cardenio">
Cardenio

Cardenio – sztuka, o której wiadomo, że była wystawiana w Londynie w 1613 roku przez King’s Men. Jest przypisywana Williamowi Shakespeare’owi i Johnowi Fletcherowi. 
Nie jest znana treść tego utworu, wydaje się jednak, że może być oparta na postaci Cardenia z "Don Kichota", którego tłumaczenie z 1612 roku było dostępne autorom. 
W 1990 roku grafolog Charles Hamilton po zobaczeniu tekstu utworu znanego jako "The Second Maiden's Tragedy" zidentyfikował ją jako "Cardenia" ze zmienionymi imionami postaci. Interpretacja ta nie jest uznawana przez badaczy zajmujących się badaniem prac Szekspira, jednak na tej podstawie niektóre teatry (np. w Los Angeles) zdecydowały się wystawić "The Second Maiden's Tragedy" pod szyldem "Cardenio".

</doc>
<doc id="761093" url="https://pl.wikipedia.org/wiki?curid=761093" title="Cavata na olsztyńskim zamku">
Cavata na olsztyńskim zamku

Cavata na olsztyńskim zamku – cykliczna impreza odbywająca się na olsztyńskim zamku w Muzeum Warmii i Mazur, organizowana od 1996 r.
W ciągu roku w ramach imprezy odbywa się kilkanaście spotkań, na które składa się wykłady poświęcone wybranemu dziełu sztuki z kolekcji muzeum, koncert zespołu Pro Musica Antiqua oraz tzw. „spotkanie przy kawie”.

</doc>
<doc id="761094" url="https://pl.wikipedia.org/wiki?curid=761094" title="La Jonquera">
La Jonquera

La Jonquera (hiszp. "La Junquera") – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 56,93 km². Wysokość bezwzględna gminy równa jest 110 metrów.
Miejscowości.
W skład gminy La Jonquera wchodzi pięć miejscowości, w tym miejscowość gminna o tej samej nazwie:

</doc>
<doc id="761098" url="https://pl.wikipedia.org/wiki?curid=761098" title="La Junquera">
La Junquera



</doc>
<doc id="761102" url="https://pl.wikipedia.org/wiki?curid=761102" title="Lista Bułgarów w polskiej lidze żużlowej">
Lista Bułgarów w polskiej lidze żużlowej

Zawodnicy z Bułgarii w lidze żużlowej w Polsce
Uwaga! Niektórzy z zawodników mimo podpisanych umów nie wystąpili w żadnym oficjalnym meczu ligowym swoich drużyn.

</doc>
<doc id="761106" url="https://pl.wikipedia.org/wiki?curid=761106" title="Dawka równoważna">
Dawka równoważna



</doc>
<doc id="761109" url="https://pl.wikipedia.org/wiki?curid=761109" title="Ceahlăul Piatra Neamț">
Ceahlăul Piatra Neamț

Ceahlăul Piatra Neamț - rumuński klub piłkarski założony 9 października 1919 roku z siedzibą w podgórskim mieście Piatra Neamț. Obecną nazwę - nadaną na cześć szczytu Ceahlău - nosi od 1979 roku.
Od początku sezonu 2022/23 roku trenerem Ceahlăulu jest Florentin Petre. W sezonie 2022/2023 klub gra w IV lidze rumuńskiej.
Stadion.
Stadion Ceahlăul może pomieścić 18 tys. widzów i jest położony u stóp góry Ceahlău.

</doc>
<doc id="761110" url="https://pl.wikipedia.org/wiki?curid=761110" title="Edward III (sztuka)">
Edward III (sztuka)

Edward III – sztuka przypisywana Williamowi Shakespeare’owi. Po raz pierwszy została wydrukowana w 1596 roku, autor był anonimowy. Od XVIII wieku toczą się dyskusje na temat tego, czy autorem całości lub fragmentu tego utworu jest Szekspir.
Argumenty.
Istnieją cztery główne argumenty przeciwko temu, że autorem jest Szekspir:
Z drugiej strony jednak, istnieją liczne powiązania między tym utworem a wcześniejszymi kronikiami tego autora. Co więcej, niektóre fragmenty są bezpośrednimi cytatami z Sonetów Szekspira. Stanowi to istotny argument, przemawiający za tym, że co najmniej część "Edwarda III" została napisana przez pisarza ze Stratfordu. 
Obecnie powszechnie przyjmuje się kompromis, który stwierdza, iż tylko kilka scen w tym utworze zostało napisanych przez Szekspira. Tożsamość pozostałych autorów pozostaje nieznana.

</doc>
<doc id="761112" url="https://pl.wikipedia.org/wiki?curid=761112" title="Muzeum Rzeźby Alfonsa Karnego">
Muzeum Rzeźby Alfonsa Karnego

Muzeum Rzeźby Alfonsa Karnego – muzeum biograficzne Alfonsa Karnego, znajdujące się w zabytkowej, drewnianej willi gen. von Driesena w Białymstoku. Gromadzi dzieła rzeźbiarza, dokumentuje artystyczną działalność artysty, organizuje ekspozycje sztuki współczesnej w zakresie malarstwa, rzeźby, grafiki, fotografii oraz prowadzi działalność edukacyjną ze szczególnym uwzględnieniem potrzeb osób z dysfunkcją wzroku i słuchu oraz z niepełnosprawnością intelektualną.
Ekspozycje stałe: "Portrety wielkich Polaków", "Pracownia rzeźbiarza", "Historia życia twórczego", "Sztuka dawna i współczesna z kolekcji artysty".
Alfons Karny.
Alfons Karny był rzeźbiarzem urodzonym w Białymstoku, ale działającym głównie w Warszawie i uznawanym za jednego z najwybitniejszych przedstawicieli tzw. warszawskiej szkoły rzeźby. Zbiór jego dzieł to w większości realistyczne wizerunki sławnych ludzi, m.in. Mikołaja Kopernika, Ignacego Paderewskiego, Alberta Einsteina, Ernesta Hemingwaya.

</doc>
<doc id="761114" url="https://pl.wikipedia.org/wiki?curid=761114" title="Fendi">
Fendi

 Fendi (zapis stylizowany: FENDI) – włoski dom mody założony w 1918 roku przez Adele i Edoardo Fendich, znany głównie z produkcji butów, futer, a przede wszystkim torebek. Butiki z jego produktami znajdują się na całym świecie. Obecnie FENDI jest częścią francuskiej grupy Louis Vuitton Moët Hennessy.
Historia.
Dom mody FENDI powstał w 1918 roku, gdy Adele Casagrande otworzyła sklep z futrami i wyrobami ze skóry w centrum Rzymu na Via del Plebiscito. W roku 1925 Adele wyszła za mąż za Edoardo Fendi i wspólnie postanowili zmienić nazwę na FENDI. Interes prosperował bardzo dobrze i już w 1932 roku otworzono nowy sklep na Via Piave.
W roku 1965 zapieczętowano połączenie Fendich z niemieckim projektantem Karlem Lagerfeldem, który zaprojektował logo FF. W 1966 roku FENDI zaprezentował swoją pierwszą kolekcję futer, zaprojektowaną przez Lagerfelda. Kolekcja osiągnęła natychmiastowy sukces wśród zagranicznych kupców. Dzięki Marvinowi Traubowi, który przedstawił towary w Stanach Zjednoczonych, FENDI ma obecnie ogromny butik na Maddison Avenue w Nowym Jorku.
Akcesoria marki można bardzo często dostrzec wśród wielkich gwiazd, a słynne modele torebek cieszą się takim zainteresowaniem, że chętni do ich kupna są wpisani na listę oczekujących nawet do 3 lat.

</doc>
<doc id="761117" url="https://pl.wikipedia.org/wiki?curid=761117" title="Bob Hoskins">
Bob Hoskins

Bob Hoskins właściwie Robert William Hoskins Jr. (ur. 26 października 1942 w Bury St Edmunds, zm. 29 kwietnia 2014 w Londynie) − brytyjski aktor i reżyser, grający przeważnie w filmach hollywoodzkich. Wystąpił m.in. w pierwszym filmie fabularno-animowanym "Kto wrobił królika Rogera?" (1988). Za główną rolę w filmie "Mona Lisa" (1986) otrzymał jedyną w swej karierze nominację do Oscara.
Życiorys.
Wczesne lata.
Urodził się w Bury St Edmunds w hrabstwie Suffolk jako syn Elsie (z domu Hopkins), kucharki i nauczycielki szkoły pielęgniarskiej, i Roberta Hoskinsa, księgowego i kierowcy ciężarówki. Jego babka ze strony matki była Romką. Przez dwa tygodnie wychował się w Finsbury Park w Londynie. Uczęszczał do Stroud Green Secondary School, gdzie został określany jako głupi z powodu swojej dysleksji. Opuścił szkołę w wieku 15 lat z jednym egzamin z określonego przedmiotu. Pracował jako portier, kierowca ciężarówki, hydraulik i czyściciel okien. Zaczął, ale nie ukończył 3-letniego kursu rachunkowości. Spędził pół roku w Izraelu pakując owoce w kibucu i dwa lata w Syrii zajmując się wielbłądami plemienia beduińskiego. Był także połykaczem ognia w cyrku. Miał jednak silnie zaszczepioną miłość do literatury i teatru – marzył o aktorstwie.
Kariera.
W 1968 zadebiutował na scenie w roli sługi o imieniu Peter w tragedii szekspirowskiej "Romeo i Julia" w Victoria Theatre w Stoke-on-Trent. Rok później w Century Theatre wystąpił jako Jack Pinchwife w komedii Williama Wycherleya "Żona wiejska". W 1971 czekając w barze przy Unity Theatre na swojego przyjaciela, aktora Roberta Frosta, po otrzymaniu scenariusza Hoskins znalazł się na przesłuchaniu i został obsadzony w przedstawieniu "Słoniątko". Grał potem w repertuarze klasycznym na deskach londyńskich teatrów: Royal Court Theatre, Hull Arts Center Theatre i Young Vic Theatre. W 1972 w Dartington Hall Theatre zagrał tytułową rolę w "Królu Learze". W 1973 w Bankside Globe Theatre był Sekstusem Pompejuszem w "Antoniuszu i Kleopatrze". W 1976 z Royal Shakespeare Company wystąpił jako Borkow w sztuce Antona Czechowa "Iwanow".
Po raz pierwszy pojawił się na kinowym ekranie jako sierżant do spraw rekrutacji w komedii "Up the Front" (1972) u boku Frankie’ego Howerda i Zsy Zsy Gabor jako Mata Hari. Wkrótce trafił na szklany ekran jako Alf, człowiek przeprowadzki, który miał problemy z czytaniem i pisaniem, w serialu BBC "On the Move" (1975–1976) z Martinem Shaw i Rosemary Leach. Występował w serialach telewizyjnych, w tym w telewizyjnej wersji BBC Television Shakespeare "Otella" (1981) jako Jago.
Został uhonorowany Evening Standard British Film Awards i był nominowany do nagrody BAFTA za postać londyńskiego gangstera Harold Shand w dramacie kryminalnym "Długi Wielki Piątek" (1980). Kreacja gangstera George’a w filmie Neila Jordana "Mona Lisa" (1986) przyniosła mu nominację do Oscara, Złoty Glob, nagrodę na Festiwalu Filmowym w Cannes oraz nagrodę BAFTA.
Obsadzany przeważnie w rolach silnych, dominujących postaci – polityków lub gangsterów. Kilkakrotnie grał przywódców politycznych: Nikitę Chruszczowa (w filmie "Wróg u bram"), Winstona Churchilla ("Giganci drugiej wojny światowej"), Benito Mussoliniego ("Mussolini i ja") i Ławrientija Berię ("Wewnętrzny krąg"), a także papieża Jana XXIII, Manuela Noriegę czy Edgara Hoovera. Grał też w niewielkich, niezależnych produkcjach filmowych.
Autor kilku sztuk. Zajmował się także malarstwem i rzeźbą. Miłośnik poezji, literatury science fiction i muzyki współczesnej. Wśród ulubionych autorów wymieniał Spidera Robinsona, zaś spośród kompozytorów Steve’a Roacha i Roberta Richa.
W 2011 zdiagnozowano u aktora chorobę Parkinsona. Rok później ogłosił zakończenie aktorskiej kariery i wycofał się z życia publicznego. Zmarł 29 kwietnia 2014 w następstwie komplikacji związanych z zapaleniem płuc.
Aktor był też brany pod uwagę do roli Horacego Slughorn w serii filmów „Harry Potter”.
Życie prywatne.
W latach 1967–1978 był żonaty z Jane Livesey, z którą miał dwoje dzieci: syna Alexa (ur. 1968) i córkę Sarah (ur. 1972). W roku 1982 poślubił Lindę Banwell. Mieli dwójkę dzieci: córkę Ros (ur. 27 maja 1983) i syna Jacka (ur. 1986).

</doc>
<doc id="761118" url="https://pl.wikipedia.org/wiki?curid=761118" title="Kazimiera Dąbrowska">
Kazimiera Dąbrowska

Kazimiera Kinga Dąbrowska (ur. 3 marca 1890 w Radomiu, zm. 4 lutego 1972 w Rzymie) – polska malarka.
Życiorys.
Córka Antoniego i Zofii z Jezierskich. Rysunku i malarstwa uczyła się w latach 1904–1905 w Żeńskiej Szkole Artystycznej u Leokadii Łempickiej, w latach 1907–1908 w Szkole Malarstwa i Rysunku Miłosza Kotarbińskiego. Malowała portrety, miniatury i grafikę użytkową. Od 1916 wystawiała swoje prace w warszawskiej Zachęcie, Krakowie i Lwowie. W latach 1929–1931 prezentowała swój dorobek w Salonie Sztuki Francuskiej w Paryżu w 1929 otrzymując wyróżnienie. Portretowała znanych polityków (Józef Piłsudski, Ignacy Mościcki, Jan Ignacy Paderewski), arystokrację, aktorów (Juliusz Osterwa, Kazimierz Junosza-Stępowski Mieczysław Frenkiel, Halina Szmolcówna). W grudniu 1936 wyjechała do Rzymu, pierwotnie pobyt miał trwać 3 miesiące, ale ostatecznie artystka w Rzymie pozostała na stałe. Zamieszkała w klasztorze sióstr św. Józefa z Cluny. W czasie II wojny światowej nie zaprzestała działalności wykonując miniatury Matki Boskiej Ostrobramskiej w 1941, Matki Boskiej Fatimskiej 1943 oraz miniatury portretowe polskich dowódców i generałów. W październiku 1949 została otwarta wystawa prac artystki w Watykanie z okazji Roku Świętego 1950. Na wystawie zaprezentowano 100 miniatur i 75 rysunków z tej okazji wydany został również pamiątkowy album. W 1952 artystka z powodu pogorszenia się stanu zdrowia wyjeżdża na leczenia do Szwajcarii do Fryburga po powrocie zaczyna projektować znaczki pocztowe dla Poczty Watykańskiej. W ciągu 18 lat zaprojektowała 28 emisji i 1 blok. W 1951 Ludovico Chigi della Rovere Albani wielki mistrz Zakonu Maltańskiego, którego sportretowała w 1940, przyznał artystce Krzyż Zasługi Zakonu Maltańskiego. W 1970 z okazji 80 urodzin Muzeum Archidiecezjalne we Wrocławiu wystawiało prace Dąbrowskiej. Z polskiego okresu działalności artystki w czasie II wojny światowej przepadło ok. 400 prac, dziś zachowane prace można oglądać w Muzeum Narodowym w Warszawie, Muzeum Narodowym w Krakowie, Muzeum Teatralnym w Warszawie część jest również własnością osób prywatnych. Kazimiera Dąbrowska zmarła w Rzymie i tam została pochowana na cmentarzu przy Via Flaminga.

</doc>
<doc id="761124" url="https://pl.wikipedia.org/wiki?curid=761124" title="Józef Kossecki">
Józef Kossecki

Józef Maria Stefan Ferdynand Kossecki (ur. 18 stycznia 1936 w Kaliszu, zm. 18 listopada 2015 w Warszawie) – polski inżynier, politolog, cybernetyk społeczny, dziennikarz, publicysta, nauczyciel akademicki i polityk.
Życiorys.
Urodził się 18 stycznia 1936 roku w Kaliszu w rodzinie oficera Wojska Polskiego Stefana Kosseckiego (1889–1940) i Jadwigi z domu Zaremba (1895–1979).
Wykształcenie i praca zawodowa.
W 1958 ukończył studia na Wydziale Budownictwa Przemysłowego Politechniki Śląskiej w Gliwicach, po czym został zatrudniony na tej uczelni jako asystent, a następnie jako starszy asystent. Był tam zatrudniony do 1960.
W 1961 krótko pracował w biurze projektów „Separator” w Gliwicach. Następnie rozpoczął studia doktoranckie w Instytucie Podstawowych Problemów Techniki PAN w Warszawie. W IPPT PAN pracował jako adiunkt do 1973. Opublikował w tym czasie kilkanaście artykułów naukowych z zakresu mechaniki teoretycznej. Zmienił dyscyplinę naukową z nauk technicznych na nauki społeczne. W późniejszym czasie znacząco rozwinął i uogólnił teorie Mariana Mazura opracowując m.in. ogólną jakościową teorię informacji, oraz teorię procesu cybernetycznego. W 1969 opracował własną teorię cywilizacji, która wydana została w 1996 jako "Podstawy nauki porównawczej o cywilizacjach".
W 1973 jako docent został pracownikiem naukowym w Międzywydziałowym Instytucie Nauk Społeczno-Politycznych Wyższej Szkoły Pedagogicznej w Kielcach. W latach 70. propagował cybernetykę społeczną m.in. w ramach fakultatywnych wykładów objazdowych w głównych ośrodkach akademickich kraju. W latach 1972–1987 wykładał cybernetykę społeczną na Wydziale Dziennikarstwa i Nauk Politycznych Uniwersytetu Warszawskiego.
Po likwidacji Zakładu Cybernetyki na początku lat 80. był pracownikiem Zakładu Socjologii INP WSP w Kielcach. W pierwszej połowie lat 80. z powodu działalności politycznej był przez 4 lata na bezpłatnym urlopie w macierzystej uczelni. W 1982 prowadził zlecone wykłady na temat wojny informacyjnej w Wyższej Szkole Nauk Społecznych przy KC PZPR. Później miał również prelekcje w Wojskowej Akademii Politycznej i Akademii Sztabu Generalnego.
W 1985 został członkiem organizacji ORMO. Po roku został szefem szkolenia w dzielnicy Warszawa – Śródmieście. Stworzył i zrealizował w latach 1986–1988 program szkolenia członków ORMO w prawie wszystkich ministerstwach. Prowadził także wykłady w Wyższej Szkole Oficerskiej MSW w Legionowie.
Jako pracę awansową napisał książkę "Cybernetyka społeczna", wydaną w części w 1973, zaś w całości 2 lata później. Na podstawie specjalnej procedury obowiązującej wówczas dla tzw. nauk niedysertabilnych (takich, dla których nie było rady kompetentnej do nadawania habilitacji z danej dziedziny), przyznano mu tytuł docenta. Recenzentem jego dorobku naukowego dla Centralnej Komisji Kwalifikacyjnej był Marian Mazur. Początkowo Kossecki był docentem kontraktowym, zaś od 1977 docentem mianowanym przez ministra.
Zajmował się politologią, a zwłaszcza teorią sterowania społecznego (cybernetyką społeczną). Od połowy lat 90. dużo uwagi poświęcał metacybernetyce. Był promotorem kilkuset prac naukowych.
W 2001 przeszedł na emeryturę. Podjął następnie m.in. współpracę z naukowcami z Ukrainy.
Za działalność naukową był wyróżniany nagrodami Ministra Nauki, Szkolnictwa Wyższego i Techniki. Był członkiem Polskiego Towarzystwa Cybernetycznego, w jego ramach w połowie lat 80. prowadził m.in. kurs cybernetyki społecznej w Sekcji Psychocybernetyki PTC, a także członkiem Stowarzyszenia Dziennikarzy RP.
Działalność polityczna.
W 1958 wraz z m.in. Przemysławem Górnym współtworzył tajną narodową organizację pod nazwą Liga Narodowo-Demokratyczna, a następnie organizował jej warszawski oddział. 7 maja 1960 wraz z innymi działaczami tej organizacji został aresztowany przez SB. 29 maja 1961, po tajnym procesie został skazany na karę dwóch lat pozbawienia wolności. W więzieniu przebywał do 19 grudnia 1961. 19 lutego 1992 Sąd Najwyższy dokonał jego rehabilitacji.
W 1974 wstąpił do PZPR, do której należał aż do jej rozwiązania w 1990. Od końca lat 70. do końca lat 80. był prezesem Towarzystwa Kultury Moralnej, walczącego z przerywaniem ciąży. W 1980 rozpoczął działania w zorganizowanym pod patronatem Komitetu Warszawskiego PZPR Klubie Partyjnej Inteligencji Twórczej „Warszawa 80”. W latach 1980–1981 publikował w „Biuletynie” Komitetu Warszawskiego PZPR. Wchodził w pierwotny skład redakcji tygodnika Rzeczywistość. W 1983 został sekretarzem ds. propagandy Zjednoczenia Patriotycznego „Grunwald”, był również I sekretarzem Podstawowej Organizacji Partyjnej PZPR w tymże stowarzyszeniu.
Od lat 70. publikował wiele artykułów prasowych w prasie PRL-owskiej (np. Trybuna Ludu, Walka Młodych, Prawo i Życie, Rzeczywistość, Żołnierz Wolności, Wojsko Ludowe), a także w biuletynach informacyjnych KW PZPR, ZP „Grunwald” oraz Towarzystwa Kultury Moralnej. Od lat 90. publikował głównie w organie prasowym Partii X oraz w prasie o charakterze narodowym.
W 1990 roku po zawieszeniu działalności LND wstąpił do Partii X. Od 1991 był członkiem Reprezentacji Krajowej Partii X, a 16 grudnia 1991 został zastępcą Stanisława Tymińskiego. W wyborach parlamentarnych w 1993 bez powodzenia kandydował z warszawskiej listy Partii X do Sejmu uzyskując 3112 głosów. Od 1995 do momentu rozwiązania Partii X w 1999 pełnił w niej funkcję przewodniczącego organizacji. W tym czasie Partia X zmieniła nazwę na „Partia X Patriotów Polskich”. W 1999 wycofał się z życia politycznego.
Od końca lat 90. prowadził pod szyldem Narodowej Akademii Informacyjnej (NAI) „latające seminaria”, poświęcone nauce o cywilizacjach, demografii, socjocybernetyce i wojnie informacyjnej.
Zmarł 18 listopada 2015 i został pochowany na cmentarzu komunalnym Północnym w Warszawie kwatera W VI 4113/14
Współpraca z SB.
W latach 1963–1978 był zarejestrowany jako tajny współpracownik Służby Bezpieczeństwa ps. „X”, „Rybak” i konsultant ps. „Rybak”.
Życie prywatne.
Pochodził ze szlacheckiej rodziny Kosseckich herbu Rawicz (dawniej używana była nazwa Rawa).
W 1965 ożenił się z Elżbietą z domu Sulimierską (profesorem Instytutu Podstawowych Problemów Techniki PAN). Mieli pięcioro dzieci: Annę, Marię, Stefana, Pawła, oraz Jadwigę.

</doc>
<doc id="761128" url="https://pl.wikipedia.org/wiki?curid=761128" title="Jest jak jest">
Jest jak jest

Jest jak jest – polski obyczajowy serial w reżyserii Janusza Dymka i Jana Łomnickiego. Emitowany w TVP2 od 2 października 1994 do 19 lutego 1995 w niedziele o 16:00.
Opis fabuły.
Darek Hadała w jednej chwili traci wszystko, co dla niego najcenniejsze: żonę, pracę i samochód. Postanawia, że nowym sposobem na życie będzie praca kamerzysty na weselach i komuniach świętych. Dzięki temu staje się uważnym obserwatorem nowej, polskiej, kapitalistycznej rzeczywistości.

</doc>
<doc id="761129" url="https://pl.wikipedia.org/wiki?curid=761129" title="Nosorożec włochaty">
Nosorożec włochaty

Nosorożec włochaty (†"Coelodonta antiquitatis") – wymarły ssak nieparzystokopytny z rodziny nosorożców, żyjący w plejstocenie, od 500 000 lat temu. Należał do plejstocenskiej megafauny, występował w północnych stepach Eurazji.
Ewolucja i systematyka.
Najbliżej spokrewniony z nosorożcem włochatym jest nosorożec sumatrzański ("Dicerorhinus sumatrensis").
Morfologia.
Nosorożec włochaty osiągał dwa metry wysokości, pięć metrów długości, a jego waga wynosiła ok. 3,5 tony. Gatunek przystosowany do zimnego klimatu, miał długą, gęstą i grubą rudo-brązową sierść.
Tryb życia.
Zwierzęta te żywiły się porostami, trawami i turzycami, rosnących na stepach tundrowych. Pokarm był rozdrabniany za pomocą zębów trzonowych z wysoko ściętymi koronami. Na czaszce dwa spłaszczone po bokach rogi, przedni o długości do 1 metra, wykorzystywane do obrony, wabienia partnera i odgarniania śniegu w poszukiwaniu pożywienia. Żył samotnie lub w małych grupach.
Występowanie.
Gatunek żyjący w czasie późnego plejstocenu na obszarze Eurazji, od Pirenejów po Syberię i obok mamuta włochatego zajmujący niszę największych roślinożerców. 
Gatunek żył prawdopodobnie w przedziale od 350 000 do 10 000 lat temu. Materiał kopalny jest stosunkowo obfity, znajdowany w całej Eurazji, z wyjątkiem Irlandii. W 2020r. na Syberii znaleziono dobrze zachowane szczątki nosorożca włochatego. 
Okazy kopalne.
W krakowskim Muzeum Przyrodniczym Instytutu Systematyki i Ewolucji Zwierząt PAN można podziwiać unikatowy, jedyny na świecie, kompletny okaz z zachowaną skórą (jednak bez włosia) oraz tkankami miękkimi – między innymi uchem, podniebieniem oraz językiem. Okaz nosorożca włochatego (gorzej zachowany niż ten w Krakowie) znajduje się w dawnym polskim Muzeum Przyrodniczym im. Dzieduszyckich we Lwowie, gdzie stanowi główny eksponat. Oba nosorożce pochodzą z tego samego stanowiska archeologicznego. 

</doc>
<doc id="761130" url="https://pl.wikipedia.org/wiki?curid=761130" title="Daniela Giordano">
Daniela Giordano

Daniela Giordano (ur. 7 listopada 1946 w Palermo, zm. 18 grudnia 2022 tamże) – włoska aktorka, Miss Włoch z 1966 roku.

</doc>
<doc id="761131" url="https://pl.wikipedia.org/wiki?curid=761131" title="Ten Commandments">
Ten Commandments

Ten Commandments – kompilacja przebojów Ozzy’ego Osbourne’a, wydana w limitowanej serii w 1990 roku.

</doc>
<doc id="761132" url="https://pl.wikipedia.org/wiki?curid=761132" title="Dawka skuteczna (promieniowanie)">
Dawka skuteczna (promieniowanie)

Dawka skuteczna, dawka efektywna formula_1 – suma wszystkich równoważników dawki zarówno od narażenia zewnętrznego, jak i wewnętrznego, we wszystkich narządach i tkankach z uwzględnieniem współczynników wagowych poszczególnych narządów i tkanek. Dawka skuteczna określa stopień narażenia całego ciała na promieniowanie nawet przy napromieniowaniu tylko niektórych partii ciała. Określa się ją wzorem:
gdzie:
Jednostką dawki skutecznej w układzie SI jest siwert (Sv).
Dawka graniczna (graniczna wartość dawki skutecznej) dla ogółu ludności (wyłączając osoby zawodowo narażone na działanie promieniowania jonizującego) wynosi 1 mSv/rok ponad promieniowanie tła. Jeśli wartość tła naturalnego nie jest ustalona, przyjmuje się pewną wartość odniesienia. W Polsce wynosi ona 2,4 mSv/rok.
Dawka graniczna dla osób zawodowo narażonych na działanie promieniowania jonizującego i zakwalifikowanych do kategorii A wynosi 20 mSv/rok, przy czym dawka skuteczna może zostać przekroczona i wynieść w ciągu roku maksymalnie 50 mSv pod warunkiem, że w ciągu kolejnych pięciu lat dawka skuteczna wyniesie łącznie nie więcej niż 100 mSv. Dawka graniczna dla osób zawodowo narażonych na działanie promieniowania jonizującego i zakwalifikowanych do kategorii B wynosi 6 mSv/rok.

</doc>
<doc id="761134" url="https://pl.wikipedia.org/wiki?curid=761134" title="Wielka Armia">
Wielka Armia

Wielka Armia (fr. "Grande Armée") – nazwa nadawana kolejnym głównym armiom, tworzonym w czasie I Cesarstwa Francuskiego w latach 1805–1808 i 1811–1814 przez wojska francuskie i sojusznicze. Motto formacji brzmiało: "„Valeur et Discipline”" (męstwo i dyscyplina).
Nazwa formacji.
Nazwa Wielka Armia pojawiła się po raz pierwszy w korespondencji Napoleona z szefem sztabu marszałkiem Louisem Berthierem w 1803. W rozkazie z 13 stycznia 1804 Napoleon użył terminu „Wielka Armia Wybrzeży Oceanu”. Liczyła około 200 000 ludzi i stacjonowała na wybrzeżu kanału La Manche i miała być przeznaczona do inwazji na Anglię.
Wobec fiaska planu lądowania i perspektywy wojny z Austrią Napoleon 29 sierpnia 1805 przemianował Armię Wybrzeży Oceanu na „Wielką Armię”. 12 października 1808, aby nazwa nie wskazywała na imperialne zamiary Cesarza, Bonaparte porzucił nazwę Wielka Armia, co miało wskazywać na brak zamiaru dalszych podbojów i nie powodowało niepokojów na dworze nowego sojusznika Francji, Aleksandra I, cara Rosji.
10 stycznia 1811 w liście do ministra administracji wojennej gen. Lacuée, Napoleon oświadczył, że przystępuje od dnia 15 lutego tego do organizacji nowej „Wielkiej Armii”. Proces jej organizacji został zakończony w 1812. Działała ona aż do momentu pierwszej abdykacji Napoleona 2 kwietnia 1814. Była armią wielonarodowościową, a w jej skład weszli oprócz Francuzów żołnierze państw wcielonych do Francji lub pozostających w sojuszu z Cesarstwem Francuskim m.in. Bawarczycy, Wirtemberczycy, Westfalczycy, Polacy, Szwajcarzy, Holendrzy.
W trakcie Stu Dni Napoleon nie używał terminu Wielka Armia, nie chcąc sugerować, że zamierza podejmować jakiekolwiek agresywne działania przeciwko innym państwom, a także chcąc podwyższyć morale Francuzów, sięgając po nazwy armii z czasów rewolucji.
Organizacja Wielkiej Armii.
Podział taktyczny.
Bonaparte przyjął w Wielkiej Armii znany z czasów I Republiki podział wojsk na dywizje (3–4 pułki, artyleria dywizyjna). Grupował je w korpusy (2–3, czasami więcej dywizji piechoty, 1–2 brygady kawalerii lekkiej do celów rozpoznawczych i ubezpieczających). Korpusy były w pełni samodzielne (m.in. posiadały własny sztab), co pozwalało działać bez pomocy z zewnątrz. Sformowano także korpusy kawalerii rezerwowej (głównie jazda ciężka i liniowa), które – w zamiarach cesarza – miały prowadzić decydujące natarcia i zapewnić zwycięstwo Wielkiej Armii. Głównym odwodem Napoleona od początku do końca I Cesarstwa była Gwardia, od 1808 podzielona na Starą (weterani) i Młodą (rekruci wcieleni w szeregi Gwardii); w 1812 wydzielono także Średnią Gwardię (tego rodzaju Gwardię użyto tylko w kampanii rosyjskiej).
Rodzaje broni.
Piechota.
W czasach napoleońskich piechota dzieliła się na liniową i lekką, lecz różnice tych rodzajów broni były czysto iluzoryczne (często widoczne tylko w umundurowaniu). W obu tych rodzajach broni występowały kompanie wyborowe (w piechocie liniowej – grenadierzy, a lekkiej – karabinierzy). Dodatkowo w czasach Konsulatu utworzono kompanie woltyżerskie do celów rozpoznawczych i nękających. Każdy pułk piechoty składał się z trzech bądź (rzadziej) czterech batalionów liniowych oraz batalionu szkolnego tzw. zakładu (franc. dépot). Każdy batalion liniowy składał się z dziewięciu kompanii w tym dwóch wyborczych (tj. grenadierskiej i woltyżerskiej) oraz siedmiu fizylierskich. Od 1808 batalion składał się z sześciu kompanii (w tym grenadierska i woltyżerska). Według etatu pułk liczył 3970 żołnierzy (w tym 108 oficerów). W 1812, w momencie szczytowej potęgi militarnej I Cesarstwa piechota liniowa liczyła 130 pułków, natomiast lekka 34. Do tego jeszcze istniały 2 pułki śródziemnomorskie, pułk "Walcheren", pułk "de Belle Isle", pułk "Rè" oraz oddziały złożone z innych narodów na francuskim żołdzie np. pułki szwajcarskie, Legia Nadwiślańska, pułki kroackie (rekrutujące się z Chorwatów) czy Legion Irlandzki.
W wielu nominalnie francuskich pułkach piechoty służyli także Belgowie, Niemcy, Włosi, Holendrzy, Szwajcarzy, Hiszpanie pochodzący z obszarów anektowanych przez Francję.
Wiosną 1813 w związku z klęską w Rosji wcielono do szeregów wielu młodych rekrutów niemających często przepisowego wieku. Na cześć cesarzowej żołnierzy tych nazwano "Marie-Louises". W tym pojawiła się też seria pułków liniowych o numerach 134–156 formowana z Gwardii Narodowej. Oddziały te odznaczyły się w czasie kampanii 1814.
Po bitwie lipskiej w związku z przejściem oddziałów saskich na stronę koalicji dekretem z 25 listopada 1813 rozbrojono wszystkie oddziały liniowe złożone z żołnierzy pochodzących z narodów walczących z Francją. Przekształcono je w jednostki pionierów.
Kawaleria.
W czasach wojen napoleońskich kawaleria dzieliła się na ciężką, liniową i lekką. Podział ten wynikał z zadań wyznaczonych każdemu z tych rodzajów. Kawaleria ciężka, na którą składały się pułki kirasjerskie (w 1810 – 14) i karabinierskie (2 pułki) wykorzystywana była do rozstrzygających wynik bitew szarż.
Kawaleria liniowa składała się z:
Kawaleria lekka – używana do celów rozpoznawczych, osłonowych, nękających i pościgu, a nieraz odznaczająca się w walce z wrogiem (np. zagarnięcie floty holenderskiej w Texel, czy zmuszenie do kapitulacji pruskiego garnizonu w Szczecinie. Na tego typu jazdę składały się pułki:
Były też jednostki kawalerii formowane wyłącznie z żołnierzy innych narodów np.:
Artyleria.
Napoleon, jako że sam był artylerzystą, twierdził, iż "wojnę wygrywa się artylerią", dlatego szczególnie dbał o ten rodzaj broni. Wyodrębnił ją i zorganizował w oddzielny cesarski korpus artylerii, na który składała się artyleria piesza i konna (wprowadzona w 1791). Za czasów Napoleona używano dział polowych (4-, 6-, 8-, 12-funtowych i haubic) oraz moździerzy (6-calowych) systemu stworzonego przez Jeana Gribeauvala, wprowadzonego jeszcze za czasów Starego Porządku. Organizacyjnie w 1803 artyleria liczyła 8 pułków artylerii pieszej i 6 pułków artylerii konnej. W tym samym utworzono 8 batalionów pociągu artylerii. Rok później sformowano 100 kompanii kanonierów obrony wybrzeża, w których służyli weterani, oraz kompanie kanonierów stacjonarnych (fr. "sedentaires"). Każdy pułk artylerii pieszej składał się z 22 kompanii bojowych. W 1809 dodano kompanię zakładową, a w 1814 liczbę kompanii bojowych zwiększono do 28.
Działania zbrojne.
Wojna 1805.
Pierwszym sprawdzianem bojowym Wielkiej Armii Napoleona była kampania 1805, w której Francuzi zmierzyli się z armiami austriacką cesarza Franciszka II oraz rosyjską cara Aleksandra I. Wojska francuskie szybko nacierały przez Bawarię, zmusiły do kapitulacji dużą część austriackiej armii generała Macka (bitwa pod Ulm) oraz dotarły aż do Moraw. W decydującym starciu – pod Austerlitz – Napoleon pokonał przeciwników i zmusił ich do podpisania traktatu pokojowego we Preszburgu (dzisiaj Bratysława) 26 grudnia 1805.
Kampania 1806/1807.
Po zwycięstwie nad Austrią rozpadło się Święte Cesarstwo Rzymskie. Zastąpił je Związek Reński utworzony pod egidą Francji (Napoleon I został protektorem tegoż związku). Zmiany te, a także korony dla władców Bawarii i Wirtembergii oraz tytuł wielkiego księcia dla władcy Badenii (którym został jeden z marszałków Napoleona – Joachim Murat) źle przyjęto na berlińskim dworze opanowanym przez stronnictwo wojenne pod przywództwem królowej Luizy. Król Prus Fryderyk Wilhelm III ośmielony obietnicą rosyjskiej pomocy wysłał 1 X 1806 ultimatum do Napoleona, w którym domagał się wycofania Francuzów z Niemiec i zwrotu ziem odebranych niegdyś Prusom. W odpowiedzi Bonaparte skoncentrował armię i zaatakował Prusy przez Las Turyński. W tym czasie powstała IV koalicja antyfrancuska złożona z Prus, Rosji, Anglii, Szwecji i Saksonii. Po zwycięstwie Napoleona pod Jeną i marszałka Davouta pod Auerstaedt armia pruska znalazła się w rozsypce, a Francuzi weszli do Berlina i ruszyli dalej, na ziemie polskie.
Król uciekł do Prus Wschodnich, gdzie z pomocą przybyła mu armia rosyjska. Podjęła ona w lutym ofensywę powstrzymaną przez Francuzów w krwawej bitwie pod Pruską Iławą. Ostatecznie Wielka Armia pobiła Rosjan i Prusaków 4 czerwca 1807 w bitwie pod Frydlandem. Tym samym cesarz Francuzów zmusił cara Aleksandra I i króla Fryderyka Wilhelma III do podpisania pokoju w Tylży w lipcu 1807.
Wyprawa moskiewska (1812).
Rosyjska 1 i 2 armia szybko wycofały się z Litwy i Białorusi daleko w głąb carskiego Imperium i długo uchylały się od walnego starcia. Połączyły się dopiero pod Smoleńskiem, gdzie doszło do pierwszej większej bitwy z Napoleonem. W międzyczasie Wielka Armia utraciła wielu ludzi w mniejszych starciach i potyczkach, było też sporo maruderów, oderwańców, a nawet dezerterów. Potem Wielka Armia stoczyła jeszcze wielką, krwawą, lecz nierozstrzygniętą bitwę pod Borodino. Napoleon zrealizował swój zamiar zajęcia Moskwy, jednak ludność kryła się w głębi kraju, a swoje miasta, wsie i osiedla zostawiała opustoszałe lub zniszczone.
Wielka Armia musiała rozpocząć odwrót, zbliżała się zima, a żołnierze nie mieli solidnych mundurów, obuwie było popękane po długich marszach, kończyła się amunicja, podupadła dyscyplina, w napoleońskie szeregi wdarło się rozprzężenie i zamęt. Często atakowali je rosyjscy Kozacy i partyzanci, a rosyjska armia niszczyła mniejsze oddziały, czyniąc niemałe straty. W czasie odwrotu żołnierze padali z wycieńczenia i chłodu, Wielka Armia kruszyła się, ilość dezercji wzrosła. Na wielu odcinkach Rosjanie przeszli do ofensywy i zamierzali okrążyć wycofujących się Francuzów. Podczas przeprawy przez Berezynę Napoleon musiał stoczyć bitwę, która przysporzyła mu kolejnych strat. Zdziesiątkowane wojsko wycofywało się przez Księstwo Warszawskie i Prusy za Łabę.
Kampania niemiecka (1813).
W czasie marszu przez Prusy Wielka Armia została zaatakowana przez wojska koalicji pod Lipskiem i tam właśnie rozegrała się tzw. Bitwa Narodów. W tym starciu V korpus polski pod dowództwem księcia Józefa Poniatowskiego osłaniał przeprawę przez rzekę Elsterę, a dowódca polski, jako jedyny obcokrajowiec, został na polu bitwy mianowany francuskim marszałkiem. Dzięki waleczności polskich żołnierzy udało się uratować większą część armii, jednak straty były ogromne. Książę Józef Poniatowski zginął w nurtach rzeki.
Gdy część wojsk Napoleona przeprawiło się przez Elsterę, a Polacy pozostawali na drugim brzegu, Francuscy saperzy przedwcześnie wysadzili most. Car rosyjski Aleksander I Romanow zaproponował korpusowi polskiemu poddanie się i swobodny powrót do kraju, jednak wielu Polaków pozostało z Napoleonem i walczyło honorowo do końca. Po bitwie pod Lipskiem (16–18 X 1813) zdziesiątkowana Wielka Armia była zmuszona do odwrotu do Francji, przy czym przyszło jej zbrojnie torować sobie drogę, m.in. pokonać armię bawarską (bitwa pod Hanau).
Kampania francuska (1814).
Po odwrocie do Francji z 170 tys. żołnierzy cesarzowi pozostało 70 tysięcy. Napoleon nie mógł zapobiec inwazji na Francję.
1 stycznia 1814 wojska VI koalicji (złożone z prusko-rosyjskiej Armii Śląskiej i austriacko-niemiecko-rosyjskiej Armii Czeskiej) przekroczyły Ren i rozpoczęły koncentryczny marsz na Paryż. Mimo wielu wygranych bitew (kampanię 1814 wielu historyków porównuje do I kampanii włoskiej z lat 1796–1797) – m.in. pod Brienne, pod Montmirail czy pod Montereau wobec zajęcia Paryża przez wojska koalicji (31 marca 1814) i zdrady części wojsk (korpus marsz. Marmonta), Napoleon został zmuszony do abdykacji 10 kwietnia 1814.
Ordre de Bataille Wielkiej Armii w kampaniach 1805–1814.
Skład Wielkiej Armii w kampanii 1805.
I Korpus
II Korpus
III Korpus
IV Korpus
V Korpus
VI Korpus
VII Korpus
VIII Korpus (utworzony w trakcie kampanii)
Kawaleria rezerwowa Wielkiej Armii
Gwardia Cesarska
Razem: 145 tys. piechoty, 38 tys. kawalerii i 340 dział.
Skład Wielkiej Armii w bitwie pod Jeną i Auerstadt (14 X 1806).
szef sztabu: marsz. Louis-Alexandre Berthier, ks. Neufchatel
Pod Jeną:
IV Korpus – marsz. Nicolas Jean de Dieu Soult
V Korpus – marsz. Jean Lannes
VI Korpus – marsz. Michel Ney, książę Elchingen
VII Korpus – marsz. Pierre Augereau
Kawaleria Rezerwowa – marsz. Joachim Murat, wielki książę Bergu i Kliwii
Pod Auerstadt:
III Korpus
Skład Wielkiej Armii 22 czerwca 1812.
W wyniku późniejszych zmian układ ten uległ zmienił się. We wrześniu Wielką Armię tworzyły korpusy I, III, IV, V i VIII, Gwardia oraz wszystkie korpusy kawalerii rezerwowej; marsz. Macdonald ze swym X korpusem stał po Rygą i Dyneburgiem, grupa Schwarzenderga – jego XII korpus i VII korpus Reyniera osłaniały Polesie przed rosyjską 3 Armią Zachodnią gen. Tormasowa; samodzielna dywizja Kosińskiego stojąc nad Bugiem, osłaniała granice Księstwa Warszawskiego; samodzielna 17 Dywizja Piechoty gen. dyw. Dąbrowskiego blokowała twierdzę Bobrujsk na Białorusi; II i VI korpus pod ogólną komendą marsz. St. Cyr znajdowały się nad Dźwiną pod Połockiem i strzegły szlaków zaopatrzeniowych, a korpusy IX i XI pozostały w odwodzie).
Polacy weszli w skład korpusów: I (9 pułk ułanów), II (8 pułk szwoleżerów-lansjerów), V (całość), IX (Dywizja Księstwa Warszawskiego – 4, 7, 9 pp, tj. 9 batalionów piechoty, 2 kompanie artylerii polskiej, kompania saperów), X (5,10,11, pp, tj. 12 batalionów piechoty, 2 kompanie artylerii polskiej, komp.saperów), I Kawalerii (pułki 6 i 8 ułanów), II Kawalerii (10 pułk huzarów), IV Kawalerii (4 Dywizja Lekka, tj. pułki: 2, 3, 7, 11, 15 i 16 ułanów, poza tym 14 pułk kirasjerów) oraz w Gwardii (1 pułk szwoleżerów-lansjerów i Legia Nadwiślańska).
Skład Wielkiej Armii w bitwie lipskiej.
Gwardia Cesarska
Wojska liniowe:
Dywizje samodzielne:
Kawaleria Rezerwowa – marsz. Joachim Murat, król Neapolu

</doc>
<doc id="761137" url="https://pl.wikipedia.org/wiki?curid=761137" title="Anna Kanakis">
Anna Kanakis

Anna Maria Kanakis (ur. 1 lutego 1962 w Mesynie) – włoska aktorka i pisarka greckiego pochodzenia ze strony ojca, była modelka i Miss Włoch 1977.
Życiorys.
Urodziła się w Mesynie jako córka włoskiej prawniczki i greckiego inżyniera. Jego matka pochodziła z Tortorici (w prowincji Mesyna w Nebrodi), a ojciec urodził się i wychował na Krecie. We wrześniu 1977, w wieku 15 lat została wybrana Miss Włoch w Sant’Eufemia d’Aspromonte. W latach 1979-1980 była krajową liderką „Kultury i rozrywki” Demokratycznej Unii na rzecz Republiki (UDR), partii założonej przez Francesca Cossigę. W 1981 brał udział w konkursie Miss Universe.
Zadebiutowała na kinowym ekranie w małej roli w scenie na dyskotece w komedii "Bello di mamma" (1980). Następnie wystąpiła jako rozbójniczka w dramacie Luigia Magniego "'o Re" (1989) z Giancarlem Gianninim (Franciszek II Burbon) i Ornellą Muti (Maria Zofia Bawarska). Pojawia się w ponad 30 filmach we Włoszech i za granicą.
W 2010 zadebiutowała jako pisarka, autorka książki "Sei così mia quando dormi. L'ultimo scandaloso amore di George Sand" (wyd. Marsilio Editori). W 2011 wydała drugą powieść "L'amante di Goebbels" (wyd. Marsilio Editori), w której opowiada prawdziwą historię Lídy Baarovej, czechosłowackiej aktorki, która była kochanką Josepha Goebbelsa w 1938.
Prowadziła blog na stronie "il Fatto Quotidiano".
Życie prywatne.
W 1982 wyszła za mąż za muzyka i kompozytora Claudio Simonettiego, z którym rozwiodła się kilka lat później.
W 2004 poślubiła Marca Meratiego Foscariniego, weneckiego potomka Marca Foscariniego, jednego z ostatnich doży weneckich.

</doc>
<doc id="761143" url="https://pl.wikipedia.org/wiki?curid=761143" title="Raphanus sativus">
Raphanus sativus



</doc>
<doc id="761151" url="https://pl.wikipedia.org/wiki?curid=761151" title="2 Korpus Pancerny">
2 Korpus Pancerny

2 Korpus Pancerny (2 KPanc) – związek operacyjno-taktyczny Sił Zbrojnych PRL.
Formowanie.
Korpus sformowano w lutym 1949 roku na bazie 10 i 11 Dywizji Piechoty oraz samodzielnych pułków pancernych: 2, 6 i 8 Pułku Czołgów i 24 Pułku Artylerii Pancernej, z których utworzono 10 Dywizję Pancerną i 11 Dywizję Piechoty Zmotoryzowanej. W 1951 roku, w związku z przeformowaniem 10 Dywizji Pancernej i 11 Dywizji Piechoty Zmotoryzowanej w dywizje zmechanizowane, przemianowano go na 2 Korpus Zmechanizowany. W listopadzie 1955 roku, ze względu na przeformowanie wchodzących w jego skład dywizji zmechanizowanych na dywizje pancerne, ponownie przemianowano go na 2 Korpus Pancerny. W składzie korpusu znalazły się 10 i 19 Dywizja Pancerna. We wrześniu 1956 roku, w związku z redukcjami Wojska Polskiego dowództwo korpusu zostało rozwiązane, a wchodzące w jego skład dywizje podporządkowano Dowództwu Śląskiego Okręgu Wojskowego. 
Korpus w okresie Poznańskiego Czerwca 56.
Dywizje Korpusu przebywające w lecie 1956 r. na poligonie w Biedrusku zostały użyte do akcji przeciw demonstrantom podczas tzw. wydarzeń czerwcowych w Poznaniu. 
28 czerwca 1956 roku o godz. 11.30. cz.p.o. dowódcy 2 Korpusu Pancernego otrzymał od szefa Sztabu Generalnego Jerzego Bordziłowskiego zarządzenie nakazujące ogłoszenie alarmu bojowego dla oddziałów korpusu i postawienie ich w stan gotowości bojowej. Płk Lach ogłosił alarm, a jednostki 10 i 19 DPanc o 14:00 28 czerwca 1956 roku osiągnęły gotowość bojową. Ok. godz. 14:00 wydzielone oddziały 10 Sudeckiej Dywizji Pancernej otrzymały zadanie: wyjść w rejon Suchego Lasu, przygotować się do działań, wydać dwie jednostki ognia do broni strzeleckiej z tego jedną jo utrzymywać w transporcie i jedną przekazać bezpośrednio żołnierzom. Pozostawić na miejscu sprzęt ciężki tj. czołgi, działa pancerne i artylerię polową, wyprowadzając składy osobowe jednostek na transporcie samochodowym w gotowości do działań w szyku pieszym. Ok. godz. 20:00 oddziały dywizji wyszły z rejonu lotniska Łagiewniki i przystąpiły do działań.O godz. 14:30, na rozkaz szefa Sztabu Generalnego, w kierunku Poznania rozpoczęły marsz oddziały 19 Dywizji Pancernej. O godz. 16:00 etatowy dowódca 2 KPanc, gen. bryg. Józef Kamiński powrócił z urlopu, a wiceminister obrony narodowej postawił mu zadanie: "wprowadzić jednostki 2 Korpusu Pancernego do działań w Poznaniu". W dniu 30 czerwca, ok. godz. 18.00 dowódca 10 DPanc otrzymał rozkaz wyprowadzenia swoich oddziałów z miasta (bez 27 pz). O 21:00 rozpoczęto wycofywanie jednostek na OC Biedrusko. Do 6:00 1 lipca oddziały ześrodkowały się w swoich rejonach. Dowódca 19 DPanc wyprowadzał swoje oddziały w dwóch turach. O 15:00 zaczął wyprowadzać 36 dah, 12 dar i 66 bsap. Jednostki te ześrodkowały się na OC Biedrusko do 17:30. Pozostałe jednostki: 73 pz, 69 pcz, 23 pcz, 13 bczap i 2 br wyruszyły z Poznania o 21:00 i ześrodkowały się na poligonie do 1:00 1 lipca. 2 Korpus Pancerny w rejonie Poznania użył: 4063 żołnierzy w tym: 573 oficerów, 1192 podoficerów, 2298 szeregowców, 265 czołgów, 22 działa pancerne, 28 transporterów opancerzonych
Struktura organizacyjna.
1949
1955

</doc>
<doc id="761153" url="https://pl.wikipedia.org/wiki?curid=761153" title="Front Narodowego i Socjalistycznego Wyzwolenia Kanaków">
Front Narodowego i Socjalistycznego Wyzwolenia Kanaków

Front Narodowego i Socjalistycznego Wyzwolenia Kanaków (, FLNKS) – sojusz polityczny założony w 1984 roku przez liderów Kanaków zamieszkałych na terytorium Nowej Kaledonii, opowiadający się za niepodległością wysp Nowej Kaledonii od Francji. 
Powstanie.
Powstanie sojuszu było odpowiedzą na sytuację materialną i polityczną rdzennych mieszkańców wysp Nowej Kaledonii. Pomimo starań Związku Nowokaledońskiego – partii założonej w 1951 roku przez rdzennych Melanezyjczyków, która wymusiła pewne ustępstwa polityczne, Kanakowie wciąż pozostawali najbiedniejszą grupą ludności zamieszkującą wyspy, żyjącą w bardzo trudnych warunkach, o wysokim stopniu bezrobocia. W latach 80. liderzy Kanaków uznali zerwanie związków z Francją oraz uzyskanie niepodległości za najważniejszy cel swojej działalności, co w efekcie skutkowało powstaniem sojuszu.
Działalność.
FLNKS w czasie swojej działalności zbojkotował lokalne wybory oraz referendum, a także odrzucił przyznanie wyspie statusu ograniczonej autonomii wewnętrznej. Sojusz odpowiedzialny był również za ataki terrorystyczne i rozlewy krwi. W wyniku powstałego konfliktu i masowych protestach Kanaków w lutym 1998 roku, wkrótce odbyło się referendum dotyczące zwiększenia autonomii wyspy, w którym 72% opowiedziało się za zwiększeniem autonomii.
W wyborach parlamentarnych 9 maja 2004 FLNKS zdobył 13,7% głosów, co dało mu 8 mandatów w 54-osobowym Kongresie Nowej Kaledonii.
Nazwa.
Na oznaczenie tego ruchu używa się również określeń "Socjalistyczny Front Narodowego Wyzwolenia Kanaków" oraz "Narodowy Front Socjalistycznego Wyzwolenia Kanaków".

</doc>
<doc id="761155" url="https://pl.wikipedia.org/wiki?curid=761155" title="Ceahlaul Piatra Neamt">
Ceahlaul Piatra Neamt



</doc>
<doc id="761157" url="https://pl.wikipedia.org/wiki?curid=761157" title="Best of Ozz">
Best of Ozz

Best of Ozz – album kompilacyjny Ozzy’ego Osbourne’a wydany w 1989 roku. Został wydany bez zgody Osbourne'a. Na tej kompilacji nie ma żadnych utworów z poprzedniego albumu No Rest for the Wicked

</doc>
<doc id="761163" url="https://pl.wikipedia.org/wiki?curid=761163" title="Korat">
Korat

Korat – rasa kota. W swojej ojczyźnie Tajlandii, jest nazywany "Si-Sawat" ("kolor pieniędzy") i uważany za szczęśliwy znak.
Wygląd.
Muskularny, wysmukły kot średniej wielkości o srebrzystoniebieskiej sierści. Ogon średniej długości, gruby u nasady, zaokrąglony na końcu. Głowa okrągła, szeroko rozstawione oczy, za młodu bursztynowe, w wieku ok. 2 lat zmieniają kolor na zielony.
Charakter.
Spokojny, towarzyski, skłonny do zabawy kot.

</doc>
<doc id="761165" url="https://pl.wikipedia.org/wiki?curid=761165" title="Agusta A129 Mangusta">
Agusta A129 Mangusta

Agusta A129 Mangusta (AW129) – śmigłowiec szturmowy produkowany przez włoską firmę Agusta, następnie AgustaWestland (obecnie część koncernu Leonardo S.p.A.).
Jest to pierwszy śmigłowiec szturmowy zaprojektowany i produkowany całkowicie w Europie. Podstawową wersję opracowano w latach 80. XX wieku, jednakże nie cieszyła się ona dużą popularnością – trafiła tylko na wyposażenie włoskiej armii. Był to klasyczny niszczyciel czołgów, uzbrojony tylko w przeciwpancerne pociski kierowane (ppk). W latach 90. XX wieku zmodernizowano go, tworząc wariant z dodatkowym uzbrojeniem w postaci niekierowanych pocisków rakietowych i ruchomego działka z przodu. Jego rozwiązania zastosowano w modernizacji śmigłowców A129 należących do włoskiej armii.
W roku 2007 śmigłowiec A129 wygrał przetarg na śmigłowiec szturmowy dla tureckiej armii. Zgodnie z ustalaniami podpisanego kontaktu na 50 śmigłowców zmodernizowanych do potrzeb Turków (wariant oznaczony jako T-129 ATAK), mają być one wyprodukowane w Turcji. Ponadto Turcja otrzymała prawo do eksportu zmodernizowanego wariantu śmigłowca za granicę, z wyłączeniem Włoch i Wielkiej Brytanii.
Historia.
A129 Mangusta.
Projektowanie śmigłowca przeciwpancernego A129 rozpoczęto w 1978 roku na zlecenie włoskiej armii. W początkowym okresie do badań używano śmigłowca A109. W marcu 1983 roku firma Agusta otrzymała zamówienie na budowę czterech latających prototypów.
Pierwszy prototyp Mangusty (oznaczony jako P1) wykonał swój inauguracyjny lot 15 września 1983 roku na fabrycznym lotnisku Cascina Costa. Prototyp P1 służył tylko do prób w locie i nie miał rozbudowanych systemów awionicznych. Prototyp P3 wyposażony w pełną awionikę i przeznaczony do prób w operacyjnych pierwszy raz wystartował 23 maja 1985 roku. Ostateczny prototyp w pełni uzbrojony i wyposażony (P4) swój pierwszy lot wykonał 18 lipca 1986 roku.
W latach 1986-1987 wykonano testy uzbrojenia, a także testy wytrzymałościowe, podczas których w "crash teście" zniszczono prototyp P3.
W grudniu 1987 roku otrzymano pierwsze zamówienie na budowę 15 egzemplarzy A-129 w wersji przeciwpancernej. Po kolejnych testach uzbrojenia i systemów celowniczych jesienią 1990 roku pierwsze Mangusty trafiły do służby w armii włoskiej. Zbudowano 45 śmigłowców wersji podstawowej. Dalsza zamówienia zostały anulowane z powodu oszczędności na wydatki obronne w związku z zakończeniem zimnej wojny.
A129 International.
Bezpośrednią przyczyną dalszego rozwoju śmigłowca była chęć zainteresowania nim klientów zagranicznych. Pierwsze lata eksploatacji śmigłowców A129 wykazały pewne wady tego śmigłowca. Brakowało działka, dzięki któremu śmigłowiec byłby bardziej wszechstronny. Inną ważną kwestią było niedostosowanie do lotów nocnych z goglami noktowizyjnymi. Wobec tego w roku 1991 rozpoczęto pracę nad ulepszoną wersją przeznaczoną na rynki eksportowe, co znalazło odbicie w oznaczeniu A129 International (A129I). W nowym śmigłowcu zastosowano nowe silniki Allison LHTEC CTS 800-2 o mocy 1016 kW każdy i wzmocnioną przekładnię główną. Zmiany pozwoliły na zwiększenie masy startowej do 4800 kg. Zamontowano też wieżyczkę z wkm kalibru 12,7 mm Lucas. Oblatano go w styczniu 1995 roku. W roku 1996 uzbrojenie strzeleckie zmieniono na działko TM 197 B kalibru 20 mm, później zamontowano także nowy pięciołopatowy wirnik zamiast czterołopatowego i nową awionikę. Powstał jeszcze w 1996 roku drugi prototyp A129I. Promowany był m.in. w Korei Południowej i Australii, lecz nowy śmigłowiec nie znalazł jednak nabywców.
A129 CBT (AH-129C).
W drugiej połowie lat 90. opracowano także modernizację włoskich śmigłowców A129 Mangusta oznaczoną jako A129 CBT ("A129 da Combattimento"), opierającą się na części rozwiązań wersji International. Zachowano dotychczasowe silniki Rolls-Royce Gem 2 Mk.1004D, lecz zastosowano przekładnię główną o większej mocy wyjściowej i wymieniono wirnik główny na pięciołopatowy oraz wirnik ogonowy na nowy dwułopatowy o zwiększonej prędkości obrotu. Masa startowa wzrosła do 4600 kg. Zamontowano trzylufowe działko M197 w ruchomym stanowisku OtoBreda TM197B z przodu kadłuba i aktywne oraz pasywne systemy samoobrony, a także zmodernizowano wyposażenie. Jako uzbrojenie główne pozostały pociski ppanc TOW-2A/B, a nadto wprowadzono wyrzutnie niekierowanych pocisków rakietowych kalibru 70 mm lub 81 mm i pociski powietrze-powietrze bliskiego zasięgu FIM-92 Stinger.
W roku 1999 roku Agusta otrzymała zamówienie od włoskiej armii na produkcję piętnastu śmigłowców w standardzie A129 CBT.. Natomiast w roku 2002 podpisano kolejną umowę na modernizację czterdziestu pięciu śmigłowców A129 Mangusta do standardu A129 CBT. Pierwsze śmigłowce w tym standardzie dostarczono w październiku 2002 roku. W 2008 roku program zakończono po modernizacji 42 śmigłowców. Po połączeniu firm Agusta i Westland w 2000 roku oznaczenie zmieniono na AW129 CBT, a następnie zaczęto stosować oznaczenie wojskowe AH-129C.
AW129D (AH-129D).
Kolejną włoską modernizacją stała się AW129D, w której wprowadzono nowy system obserwacji i uzbrojenia w postaci pocisków Spike ER. Zasadniczą zmianą jest nowa głowica obserwacyjno-celownicza produkcji izraelskiej Rafael Toplite III w nosie kadłuba, z laserowym dalmierzem i podświetlaczem celu. Widoczną różnicą jest głowica w formie kuli, a nie walca. Testy pierwszego zmodernizowanego śmigłowca prowadzono od września 2013 roku. Zmodernizowano 32 śmigłowce.
T-129 ATAK.
W roku 2007 Agusta wygrała przetarg na nowy turecki śmigłowiec uderzeniowo-rozpoznawczy. 7 września 2007 roku podpisano umowę dotyczącą dostarczenia tureckim wojskom lądowym pięćdziesięciu śmigłowców A129 (z opcją na kolejnych czterdzieści jeden sztuk) zmodyfikowanych do tureckich potrzeb i zmontowanych w zakładach Turkish Aerospace Industries (TAI) z wykorzystaniem tureckich podzespołów. Ponadto w wyniku umowy firma TAI uzyskała prawo do eksportu tego wariantu śmigłowca za granicę, z wyłączeniem Włoch i Wielkiej Brytanii. Ostatecznie turecki producent wyprodukuje 60 maszyn w wersji A (przejściowej) i w wersji B - docelowej. Od włoskiego wariantu śmigłowce różnią się wizualnie większą turecką głowicą obserwacyjno-celowniczą AselFLIR-300T, z kamerą podczerwieni, dwoma kamerami światła dziennego, dalmierzem laserowym i podświetlaczem laserowym. Napęd stanowią silniki amerykańskiej konstrukcji LHTEC CTS800-4A o mocy startowej po 1361 KM (1014 kW), a maksymalna masa startowa wynosi 5000 kg. Oprócz działka 20 mm, uzbrojenie w wersji A mają stanowić wyrzutnie niekierowanych pocisków rakietowych kalibru 70 mm, a w wersji B pociski przeciwpancerne UMTAS (Mizrak-U), pociski kierowane laserowo kalibru 70 mm Cirit i przeciwlotnicze Stinger.
Pierwszy oblot prototypu T129 odbył się 28 września 2009 roku w zakładach AgustaWestland w Vergiate. 19 marca 2010 roku podczas jednego z kolejnych lotów testowych rozbił się prototyp. Obaj piloci odnieśli lekkie obrażenia.
Oblotu pierwszego prototypu złożonego w tureckich zakładach TAI dokonano 18 sierpnia 2011 roku. Pierwsza seria maszyn T129A Mangusta wyprodukowanych w Turcji, została uroczyście przekazana tureckim siłom zbrojnym 10 czerwca 2014 roku. Początkowo planowana była data 22 kwietnia 2014 roku, a dwa dni wcześniej producent TAI poinformował o przekroczeniu przez śmigłowce nalotu 3000 godzin, podczas których realizowane były próby wyposażenia i konstrukcji.
Konstrukcja.
A129 opracowano jako lekki śmigłowiec przeciwpancerny dla włoskiej armii, dlatego początkowo nie miał opancerzenia, a jedynym uzbrojeniem były przeciwpancerne pociski kierowane. A-129 był więc w tym czasie najlżejszym śmigłowcem szturmowym na świecie. Brak opancerzenia miały rekompensować małe wymiary oraz niskie współczynniki wykrywalności termicznej, akustycznej i radarowej (dużo niższe w porównaniu do AH-64).
Mangusta zbudowana jest w klasycznej koncepcji śmigłowca bojowego. Kabina załogi zbudowana jest w układzie tandem (operator uzbrojenia, a za nim pilot), kadłub śmigłowca jest wąski, a uzbrojenie przenoszone jest na wspornikach bocznych w kształcie skrzydeł. 
Duża część płatowca wykonana jest z kompozytów (m.in. przód kadłuba i belka ogonowa). Śmigłowiec wyposażono w podwozie kołowe, klasyczne, z kółkiem ogonowym, oraz w czterołopatowy wirnik z nowatorskim systemem obniżania poziomu wibracji. Łopaty są odporne na trafienia pociskami kalibru 12,7 mm i częściowo 23 mm. Ponadto łopaty są zdolne przecinać gałęzie drzew o grubości do 15 cm. Wirnik napędzany jest dwoma silnikami Rolls-Royce Gem 2-2 Mk 1004D o mocy 708 kW każdy (według innych danych, o maksymalnej mocy ciągłej 608 kW / 825 KM, a mocy startowej 657 kW / 881 KM). Silniki produkowane są na licencji przez firmę Piaggio. Przekładnia główna umożliwia przeniesienie mocy 969 kW (1300 KM) w wariancie podstawowym i 1268 kW (1700 KM) w wersji CBT. Zasilanie paliwem zostało zdublowane, a zbiorniki paliwa wyłożono masą samozasklepiającą i wyposażono w system wypełniania neutralną pianą, co ma ograniczać ryzyko zapłonu i wybuchu.
Śmigłowiec spełnia normę MIL STD 1290 w zakresie przeżywalności załogi w czasie niekontrolowanego zderzenia z ziemią. Podwozie główne wytrzymuje uderzenie z prędkością 4,57 m/s, bez przekraczania limitów wytrzymałościowych kadłuba. Mangusta zapewnia pilotom 90% szansę przeżycia upadku z prędkością pionową 11,2 m/s i poziomą 13,1 m/s. Płatowiec jest odporny na przeciążenia 3,5g i -1g.
W wariancie A129 International kabina została wykonana w standardzie "glass cockpit". Ponadto w tym wariancie zastosowano nowsze silniki LHTEC CTS 800-2, przekładnię i pięciołopatowy wirnik.
Uzbrojenie.
Z myślą o eksporcie opracowano wersje A129 Mangusta International która zapewniała większą uniwersalność, siłę ognia i nowszą awionikę przy niższych od pierwowzoru kosztach.
A129 może być używany jako śmigłowiec przeciwpancerny, rozpoznawczy, eskortowy a także do celów wsparcia ogniowego i obrony przeciwlotniczej.
Z uwagi, że projektowany był jako śmigłowiec przeciwpancerny, w pierwotnej wersji jednym jego uzbrojeniem było osiem wyrzutni ppk. Początkowo myślano o zastosowaniu pocisków AGM-114 Hellfire, jednakże ze względu na koszty zdecydowano się na pociski TOW.
W późniejszym okresie konstrukcję dostosowano do przenoszenia dwóch rodzajów rakiet niekierowanych kal. 70 mm (Mk 40 lub Mk 66 Hydra 70), a także rakiet kal. 81 mm z nowszego systemu uzbrojenia "Medusa" oraz zasobników strzeleckie FN/Herstal z wkm kal. 12,7 mm.
Zmianą wprowadzoną w A129 International i kolejnych wersjach jest umieszczone z przodu w ruchomej wieżyczce pod nosem kadłuba trzylufowe działko M197 kalibru 20 mm w stanowisku OtoBreda TM197B. Działko jest ruchome w zakresie 200° w poziomie i -50° ÷ +20° w pionie. Ma szybkostrzelność 750 strz./min. Magazyn mieści 500 nabojów. Amunicja jest umieszczona w charakterystycznej listwie biegnącej na zewnątrz po lewej stronie kadłuba. Ponadto uzbrojenie wzbogacono o pociski powietrze-powietrze Stinger.
Zastosowanie bojowe.
Pierwsze śmigłowce A129 Mangusta do armii włoskiej trafiły w roku 1990. Początkowo trafiły do pułku szkolnego, a w późniejszym do jednostek operacyjnych. Mangusty swój chrzest bojowy przeszły w roku 1993 podczas misji ONZ w Somalii. W składzie włoskiego kontyngentu wojskowego wysłano tam trzy śmigłowce A129, których zadaniem było eskortowanie nieuzbrojonych śmigłowców transportowych oraz konwojów naziemnych, a także sporadyczne wspieranie ogniem innych jednostek.
Kolejnym konfliktem, w którym udział wzięły Mangusty, była interwencja w Albanii podczas krachu ekonomicznego. Śmigłowce A129 wykonywały zadania dotyczące rozpoznania, eskortowania i „demonstracji siły”.
Mangusty były także używane od 2007 roku podczas operacji w Afganistanie. W letnich miesiącach śmigłowce musiały tam jednak operować w górzystym terenie ze zredukowaną masą podwieszanego uzbrojenia; stosowano też dodatkowe zbiorniki paliwa.
Śmigłowce T129 zostały użyte bojowo podczas nieudanego zamachu stanu w Turcji w lipcu 2016 roku. Wspierały one działania puczystów.
W toku eksploatacji za wadę śmigłowca uznano niewystarczającą moc silników, zmuszającą do lotów ze zredukowanym uzbrojeniem w gorącym klimacie i ograniczającą jego osiągi. W 2021 roku włoskie lotnictwo wciąż posiadało 48 śmigłowców, w tym 32 AH-129D.

</doc>
<doc id="761167" url="https://pl.wikipedia.org/wiki?curid=761167" title="Postument heraldyczny">
Postument heraldyczny

Postument heraldyczny – zewnętrzny element herbu, na którym umieszczona jest tarcza herbowa, zwykle z trzymaczami.
Postument heraldyczny - obecny w heraldyce już w XV w. - wywodzi się z dekoracyjnego początkowo elementu wprowadzanego przez artystów przedstawiających herby, dla zachowania równowagi kompozycji, lub stworzenia iluzji głębi.
Stał się później jednym z elementów herbu, w większości krajów niemogącym być dowolnie stosowanym, lecz przyznawanym w nadaniu. W niektórych krajach, m.in. w Polsce stosowanie postumentu było dowolne i traktowane jako niemające znaczenia heraldycznego, czysto plastyczne wzbogacenie kompozycji.
Przedstawiany jest zwykle w trzech podstawowych formach:

</doc>
<doc id="761169" url="https://pl.wikipedia.org/wiki?curid=761169" title="Kij hokejowy">
Kij hokejowy

Kij hokejowy – element sprzętu używanego w hokeju na lodzie służący hokeiście do uderzania krążka. Kij hokejowy wykonany jest z drewna lub z materiału kompozytowego. Istnieje również jego odmiana, na którą mówi się popularnie „rura”. Jest ona zbudowana z metalu, lecz nie jest niczym wypełniona. Do „rury” przyczepia się łopatkę i może ona zastąpić tradycyjny kij hokejowy.
Wymiary i producenci.
Wymiary kija hokejowego gracza z pola:
Wymiary kija hokejowego bramkarza:
Najpopularniejsi producenci kijów hokejowych to między innymi Bauer Hockey, CCM, Jofa, Nike, Reebok, Sher-Wood, Warrior Sports.

</doc>
<doc id="761172" url="https://pl.wikipedia.org/wiki?curid=761172" title="I liga argentyńska w piłce nożnej (1960)">
I liga argentyńska w piłce nożnej (1960)

Mistrzem Argentyny w roku 1960 został klub Independiente, a wicemistrzem Argentyny klub River Plate.
Do drugiej ligi spadł ostatni klub w tabeli spadkowej – Newell’s Old Boys. Na jego miejsce awansował z drugiej ligi Los Andes Buenos Aires.
Do Copa Libertadores 1961 zakwalifikował się tylko mistrz Argentyny Independiente.
Primera División.
Tablica spadkowa na koniec sezonu 1960.
Tabela spadkowa zadecydowała o tym, które kluby spadną do drugiej ligi. O kolejności decydowała średnia liczba punktów zdobyta w pierwszej lidze w ostatnich trzech sezonach w przeliczeniu na jeden rozegrany sezon.

</doc>
<doc id="761173" url="https://pl.wikipedia.org/wiki?curid=761173" title="Bartłomiej Giżycki (1682–1768)">
Bartłomiej Giżycki (1682–1768)

Bartłomiej Giżycki herbu Gozdawa (1682-1768) – łowczy czerski (1739), podstoli i podczaszy, kasztelan wyszogrodzki (1746).
Życiorys.
Był elektorem Stanisława Augusta Poniatowskiego z ziemi czerskiej w 1764 roku.
Zginął w 1768 w Kniażypolu pod Kamieńcem zamordowany przez zbuntowanych przeciwko szlachcie chłopów ukraińskich w czasie koliszczyzny.
Ojciec Kajetana, Tadeusza i Karoliny.

</doc>
<doc id="761176" url="https://pl.wikipedia.org/wiki?curid=761176" title="Kajetan Giżycki">
Kajetan Giżycki

Kajetan Stanisław (Stanisław Kajetan) Giżycki herbu Gozdawa (ur. ok. 1720, zm. 1785) – chorąży kijowski w latach 1784-1785, chorąży żytomierski w latach 1779-1784, podstoli owrucki w latach 1767-1779, konfederat barski, pułkownik, marszałek wołyński i dowódca załogi w Barze.
Syn Bartłomieja.
Właściciel dóbr Krasnopole i innych (w woj. kijowskim).
23 kwietnia 1768 wraz z Kazimierzem Pułaskim przeprowadził obronę Starego Konstantynowa.
W czerwcu dowodził obroną Baru. Dostał się do rosyjskiej niewoli. Przeszedł na stronę wroga, przekupując oddziały powstańcze. Aresztowany przez konfederatów, uprowadzony został do Mołdawii.
Poseł na sejm 1778 roku z województwa kijowskiego.
Odznaczony Orderem św. Stanisława.

</doc>
<doc id="761178" url="https://pl.wikipedia.org/wiki?curid=761178" title="NIN">
NIN



</doc>
<doc id="761179" url="https://pl.wikipedia.org/wiki?curid=761179" title="Port Gilbert">
Port Gilbert



</doc>
<doc id="761180" url="https://pl.wikipedia.org/wiki?curid=761180" title="Bartłomiej Giżycki (ok. 1770–1827)">
Bartłomiej Giżycki (ok. 1770–1827)

Bartłomiej Giżycki herbu Gozdawa (ur. ok. 1770, zm. 25 kwietnia 1827 w Mołoczkach) – generał Armii Imperium Rosyjskiego, marszałek szlachty wołyńskiej, kawaler maltański (w zakonie od 1810 roku), kawaler Honoru i Dewocji.
Syn Kajetana Giżyckiego.
Życiorys.
Szef szwadronu w bitwie pod Zieleńcami (1792). Piętnasty żołnierz odznaczony krzyżem kawalerskim Orderu Virtuti Militari (miał wchodzić w skład Kapituły Orderu). W 1814 został generałem wojsk rosyjskich. Marszałek szlachty guberni wołyńskiej (1825). Właściciel pałacu w Mołoczkach.

</doc>
<doc id="761183" url="https://pl.wikipedia.org/wiki?curid=761183" title="Puchar Hopmana 2007">
Puchar Hopmana 2007

Puchar Hopmana 2007 – nieoficjalne tenisowe mistrzostwa drużyn mieszanych, które rozegrane zostały w australijskim Perth w dniach 30 grudnia 2006 – 5 stycznia 2007. Do zawodów przystąpiło szesnastu zawodników, reprezentujących osiem państw. Najwyżej rozstawiona została drużyna rosyjska, która wywalczyła główne trofeum. Nadieżda Pietrowa i Dmitrij Tursunow pokonali Hiszpanów Anabel Medinę Garrigues i Tommy’ego Robredo w rozgrywce finałowej.
W trakcie meczów grupowych Australijczyk Mark Philippoussis odniósł kontuzję prawego kolana. W trzeciej konfrontacji zastąpił go rodak, Nathan Healey.
Skuteczność zawodników.
Skuteczność to iloraz liczby wygranych meczów i wszystkich rozegranych spotkań.
Skuteczność państw.
Iloraz meczów wygranych przez drużynę jednego kraju i wszystkich rozegranych.

</doc>
<doc id="761184" url="https://pl.wikipedia.org/wiki?curid=761184" title="Jan Zieja">
Jan Zieja

Jan Zieja (ur. 1 marca 1897 w Ossie, zm. 19 października 1991 w Warszawie) – polski duchowny, działacz społeczny, tłumacz, publicysta i pisarz religijny, uczestnik wojny z 1920, obrony z września 1939, kapelan Szarych Szeregów i AK (ps. „Wojciech”, „Rybak”), uczestnik powstania warszawskiego, działacz opozycji demokratycznej w PRL, podpułkownik WP, współzałożyciel Komitetu Obrony Robotników i Komitetu Samoobrony Społecznej „KOR”.
Życiorys.
Był synem ubogich rolników z Kielecczyzny, jednakże od najmłodszych lat wykazywał szczególne zainteresowanie nauką. W 1905, dzięki pomocy proboszcza Antoniego Aksamitowskiego z rodzimej wsi, a także stypendium udzielonego przez jednego z właścicieli ziemskich, mógł rozwijać się w tym kierunku i to mimo sprzeciwu ojca, który uważał, że edukacja nie jest konieczna do prowadzenia gospodarstwa. W tym samym roku Zieja jest świadkiem wydarzeń Rewolucji 1905 roku: marszów narodowych, odbywających się m.in. pod przewodnictwem księdza Aksamitowskiego, który za pochód na groby powstańców styczniowych został aresztowany przez władze. W 1907 Jan Zieja podjął naukę w warszawskim gimnazjum im. Chrzanowskiego, którą następnie wznowił w roku 1910, po dwuletniej przerwie spowodowanej problemami finansowymi, w warszawskim gimnazjum im. Stanisława Kostki.
Już w okresie szkolnym udzielał się społecznie – był harcerzem, brał czynny udział w wydawaniu i kolportażu pisma „Lud Polski” oraz wstąpił do Narodowego Związku Chłopskiego. W roku 1915 ukończył gimnazjum, lecz z powodów politycznych nie uzyskał świadectwa maturalnego.
Mimo to, w tym samym roku wstąpił do seminarium duchownego w Sandomierzu. 5 lipca 1919 uzyskał z rąk biskupa Mariana Ryxa święcenia kapłańskie. W tym samym roku podjął studia teologiczne na Uniwersytecie Warszawskim. Podczas wojny polsko-bolszewickiej w 1920 zgłosił się na ochotnika do wojska jako kapelan. Służbę tę pełnił w 8 Pułku Piechoty Legionów. W Wojsku Polskim został mianowany kapelanem rezerwy ze starszeństwem z dniem 1 czerwca 1919. Po wojnie wznowił studia. W 1922 spędził pół roku w Rzymie, studiując tam w Instytucie Biblijnym i Wschodnim. Zwieńczeniem okresu studiów było uzyskanie absolutorium (bez tytułu naukowego).
W latach 1923–1928 pełnił funkcje kościelne w parafiach w Radomiu, Zawichoście i w Kozienicach. Podjął również próbę życia zakonnego w zgromadzeniu oo. kapucynów, jednakże po 3 miesiącach zrezygnował. W roku 1928 przeniesiony do diecezji pińskiej, gdzie pełnił funkcję m.in. kapelana tamtejszego biskupa, oraz sekretarza generalnego diecezjalnej Akcji Katolickiej.
W latach 1932–1934 studiował judaistykę na Uniwersytecie Warszawskim. Po ich odbyciu, wrócił do Pińska, gdzie został wykładowcą katechetyki w Wyższym Seminarium Duchownym oraz pełni rolę wizytatora nauczania religii w szkołach znajdujących się na terenie diecezji. Został również kapelanem ss. urszulanek w Mołodowie.
W roku 1939 zmobilizowany do wojska, dostał przydział na kapelana w 84. pułku Strzelców Poleskich. Po kapitulacji trafił do Lasek, gdzie na krótko został kapelanem tamtejszego zakładu dla ociemniałych. 10 listopada 1939 w Kościele Garnizonowym przy ul. Długiej w Warszawie przyjmował uroczystą przysięgę organizatorów Tajnej Armii Polskiej – jednym z nich był Witold Pilecki. W czasie okupacji przebywał w Warszawie. W tym okresie pełnił funkcje duszpasterskie w organizacjach konspiracyjnych: był kapelanem przy Komendzie Głównej AK, Szarych Szeregów oraz Batalionów Chłopskich. Współpracował z Frontem Odrodzenia Polski oraz Radą Pomocy Żydom „Żegota”, której dostarczał katolickie metryki chrztu, konieczne do zmiany tożsamości ukrywających się ludzi.
W trakcie powstania warszawskiego był kapelanem pułku „Baszta” walczącego na Mokotowie. Po upadku powstania trafił do obozu przejściowego w Pruszkowie, a następnie został wywieziony na roboty do Niemiec.
Po zakończeniu wojny trafił na Ziemie Odzyskane, do Słupska. W latach 1945–1949 wypełniał różne funkcje kościelne w tamtejszych parafiach, aktywnie włączając się również w działalność charytatywną (organizacja Domu Matki i Dziecka, kuchni dla ubogich) oraz społeczną (utworzenie biblioteki, Uniwersytetu Ludowego, oraz pierwszego i jedynego przez długi czas pomnika Powstańców Warszawskich).
Następnie powrócił do Warszawy i podjął pracę proboszcza w parafiach na Woli i na Jelonkach. Od 1950 do 1959 pełnił funkcję rektora kościoła ss. wizytek. Od roku 1960 z powodów zdrowotnych zajął się głównie pracą pisarską i duszpasterską. Odtąd znajdował się pod opieką ss. urszulanek w domu przy ul. Wiślanej 2 w Warszawie. W grudniu 1975 był sygnatariuszem protestu przeciwko zmianom w Konstytucji Polskiej Rzeczypospolitej Ludowej (List 59). Choroba nie przeszkadzała mu w udzielaniu się w życiu społecznym: był jednym z założycieli KOR w 1976 (był przewodniczącym Rady Funduszu Samoobrony Społecznej „KOR”) – jego podpis widnieje pod słynnym „Apelem do społeczeństwa i władz PRL” z 22 września 1976 – a następnie Ruchu Obrony Praw Człowieka i Obywatela w 1977, z której to organizacji wystąpił natychmiast po jej zawiązaniu, czyli tuż po konferencji, na której został wymieniony z nazwiska przez Leszka Moczulskiego, na co nie było zgody. Brak akceptacji wynikał także z protestu wobec nadużywania nazwiska Józefa Rybickiego do uwiarygodnienia ROPCiO, wbrew wiedzy i woli tego działacza KOR. Do końca swojego życia był sympatykiem NSZZ „Solidarność”, wspierał duchowo jej członków.
Został pochowany na cmentarzu w Laskach.

</doc>
<doc id="761186" url="https://pl.wikipedia.org/wiki?curid=761186" title="Franciszek Ksawery Giżycki">
Franciszek Ksawery Giżycki

Nereusz Bartłomiej Franciszek Ksawery Giżycki herbu Gozdawa (ur. 26 sierpnia 1786 w Skoworodkach, zm. 14 września 1850 w Drohobyczu) – syn Tadeusza i Agnieszki z Rakowskich, hrabia Królestwa Polskiego od 1824, wydawca, fizjograf, ziemianin, właściciel dóbr Zdarzec, Janina i Głębówka.
Kształcił się w Warszawie. Od 1807 do 1811 był sekretarzem Komisji Żywności Księstwa Warszawskiego. Od 1811 do 1816 przebywał za granicą. Członek korespondent Galicyjskiego Towarzystwa Gospodarskiego we Lwowie (1846-1859). Jest autorem prac z zakresu rolnictwa i gospodarki wiejskiej, m.in. "O przyozdobieniu siedlisk wiejskich. Rzecz zastosowana do Polski" (1827).

</doc>
<doc id="761187" url="https://pl.wikipedia.org/wiki?curid=761187" title="Władysław Kaliński">
Władysław Kaliński

Władysław Kaliński, ps. „Zubosz” (ur. 22 marca 1891 w Rohatynie, zm. 13 sierpnia 1952 w Londynie) – pułkownik dyplomowany piechoty Wojska Polskiego.
Życiorys.
Urodził się 22 marca 1891 w Rohatynie, ówczesnym mieście powiatowym Królestwa Galicji i Lodomerii, w rodzinie Jana i Katarzyny ze Szwedów. Uczęszczał do siedmioklasowej szkoły realnej, maturę zdał w 1912.
Podczas I wojny światowej, 3 sierpnia 1914, wstąpił do Legionów Polskich, gdzie służył do lipca 1917. Awansował kolejno na chorążego (1 listopada 1916) i podporucznika (1 stycznia 1917).
We wrześniu 1917, po kryzysie przysięgowym, jako obywatel austriacki został wcielony do armii austro-węgierskiej i służył w niej do sierpnia 1918.
W listopadzie 1918 został przyjęty do Wojska Polskiego w stopniu porucznika. Wziął udział w wojnie polsko-bolszewickiej. Pełnił kolejno funkcje dowódcy kompanii w 5 pułku piechoty Legionów (listopad 1918 – 7 grudnia 1919), adiutanta sztabowego I Brygady Piechoty Legionów (7 grudnia 1919 – 9 lipca 1920) i dowódcy 1 pułku piechoty Obrony Warszawy (8 sierpnia 1920 – 19 września 1920). W 1919 awansował do stopnia kapitana.
15 lipca 1920 został zatwierdzony z dniem 1 kwietnia 1920 w stopniu majora, w piechocie, w grupie oficerów byłych Legionów Polskich.
Po zakończeniu działań wojennych pełni kolejno funkcje: kierownika Wydziału Wyszkolenia w I Departamencie Broni Głównych Ministerstwa Spraw Wojskowych (19 września 1920 – 21 lipca 1922), dowódcy batalionu w 36 pułku piechoty Legii Akademickiej (21 lipca 1922 – 30 listopada 1922).
W okresie od 30 listopada 1922 do 1 października 1924 był słuchaczem Kursu Normalnego Wyższej Szkoły Wojennej w Warszawie. Z dniem 1 października 1924, po ukończeniu kursu i uzyskaniu tytułu naukowego oficera Sztabu Generalnego, otrzymał przydział do Biura Ścisłej Rady Wojennej na stanowisko kierownika referatu wyszkolenia. 1 grudnia 1924 Prezydent RP Stanisław Wojciechowski na wniosek Ministra Spraw Wojskowych, generała dywizji Władysława Sikorskiego awansował go do stopnia podpułkownika ze starszeństwem z dniem 15 sierpnia 1924 i 97. lokatą w korpusie oficerów piechoty. 3 marca 1926 został przeniesiony do Oddziału III Sztabu Generalnego na stanowisko kierownika referatu „Osłona”.
25 czerwca 1927 został przeniesiony do Korpusu Ochrony Pogranicza na stanowisko dowódcy 3 Półbrygady Ochrony Pogranicza w Podświlu, a później w Berezweczu. W 1929 dowodzona przez niego jednostka została przeformowana w Pułk KOP „Głębokie”. 23 października 1931 został przeniesiony z KOP do 48 pułku piechoty Strzelców Kresowych w Stanisławowie na stanowisko dowódcy pułku. 10 grudnia 1931 został awansowany do stopnia pułkownika ze starszeństwem z dniem 1 stycznia 1932 i 6. lokatą w korpusie oficerów piechoty. W 1936 został dowódcą piechoty dywizyjnej 14 Wielkopolskiej Dywizji Piechoty w Poznaniu.
W 1939 został dowódcą 13 Kresowej Dywizji Piechoty i dywizją tą dowodził w trakcie kampanii wrześniowej, początkowo w składzie Armii „Prusy”. Po rozbiciu tej armii przez Niemców z częścią oddziałów przebijał się do Warszawy. Tutaj otrzymał rozkaz dowódcy Armii „Warszawa” odtworzenia 13 Dywizji Piechoty z pozostałych części rozbitych dywizji: 13, 19 Dywizji Piechoty i 29 Dywizji Piechoty oraz Robotniczej Brygady Obrony Warszawy. Po kapitulacji Warszawy trafił do niewoli niemieckiej. Wojnę spędził w Oflagu VII A Murnau. Po wyzwoleniu w kwietniu 1945 z obozu jenieckiego przez wojska amerykańskie wyjechał do Wielkiej Brytanii i zamieszkał w Londynie, gdzie mieszkał do śmierci. Pochowany został na cmentarzu St. Mary’s.

</doc>
<doc id="761191" url="https://pl.wikipedia.org/wiki?curid=761191" title="Tadeusz Giżycki">
Tadeusz Giżycki

Tadeusz Giżycki herbu Gozdawa (ur. około 1720, zm. w 1801) – syn Bartłomieja, starosta zwinogrodzki, konfederat barski, szambelan Stanisława Augusta Poniatowskiego, kawaler orderu św. Stanisława w 1785, generał-adiutant buławy wielkiej koronnej, generał major wojsk koronnych w 1787.

</doc>
<doc id="761192" url="https://pl.wikipedia.org/wiki?curid=761192" title="Jan Marek Giżycki">
Jan Marek Giżycki

Jan Marek Antoni Giżycki herbu Gozdawa; pseud. "Wołyniak", "Marek Gozdawa" (ur. 1844 w Michnówce, powiat starokonstantynowski na Wołyniu, zm. 1925) – polski historyk.
Pochodził z rodziny ziemiańskiej. Syn Kazimierza i Anny z domu Żukowskiej. Prawnuk Antoniego Klemensa Giżyckiego, szambelana Stanisława Augusta. Studiował prawo w Odessie. Profesor na uniwersytetach w Dorparcie i Mitawie, nauczyciel gimnazjalny, radca stanu, właściciel dóbr Bogdanówka. Bogaty publikowany dorobek historyczny. Członek Konwentu Polonia na Uniwersytecie w Dorparcie w 1866 roku.
Ożeniony z Modestą Laurą Leśniewicz herbu Półkozic. Mieli dzieci: Janinę (ur. 1877), Iwona (ur. 1882), Franciszka Józefa (ur. 1885) i Julię Laurę.

</doc>
<doc id="761193" url="https://pl.wikipedia.org/wiki?curid=761193" title="Mikołaj Giżycki">
Mikołaj Giżycki

Mikołaj Giżycki herbu Gozdawa – kasztelan czerski w latach 1622-1637, podkomorzy czerski w latach 1618-1622, dworzanin królewski, starosta strzelecki w 1625 roku.
Studiował w Krakowie w 1590 roku, w Ingolstadt w 1590 roku, w Padwie w latach 1592-1594 i w 1597 roku.
Poseł sejmiku czerskiego województwa mazowieckiego na sejm 1620 roku . W 1627 roku był deputatem Senatu do skarbu rawskiego.
W 1632 roku był elektorem Władysława IV Wazy z ziemi czerskiej.
Przypisy.
 

</doc>
<doc id="761195" url="https://pl.wikipedia.org/wiki?curid=761195" title="Aleksander Migo">
Aleksander Migo

Aleksander Migo (ur. 20 maja 1946 w Wadowicach) – polski poeta, przedstawiciel poezji postmodernistycznej, pisał również teksty piosenek, między innymi dla Kazimierza Grześkowiaka („Kawalerskie noce”) i wczesnej Budki Suflera („Blues George’a Maxwella”). Studiował filologię polską na Uniwersytecie Marii Curie-Skłodowskiej w Lublinie. Debiutował na łamach "Kameny". Publikował również między innymi w "Życiu Literackim", "Miesięczniku Literackim", "Nowym Wyrazie", "Poezji", "Literaturze" i "Kulturze". W latach 1969-1971 związany był ze studencką grupą poetycką "Samsara". Obecnie mieszka w Ozimku w woj. opolskim.
Jego teksty wyrażają niepokój egzystencjalny związany z przenikaniem się światów – emocjonalnego i materialnego. Próby odnalezienia własnej świadomości przejawiały się w lirycznych opisach otaczających go miejsc, przedmiotów ("Kantyczka optymistyczna" ze zbioru "Monolog po sezonie"; "Dolina mojej matki", "***Lasy dziecinne" ze zbioru "Ciemny pokój"). W pozostałych utworach można doszukać się analizy i oceny zjawisk, zarówno literackich ("Monolog po sezonie" ze zbioru pod tym samym tytułem) jak i społecznych ("O paniach jednej maści" ze zbioru "Ciemny pokój").
Warsztatowo Migo dochodzi do perfekcji modernistycznej formy rymowanej. Subtelne i wyszukane rymy niedokładne najczęściej występują w układzie nieparzystym jednak ich rozkład często ulega zmianie nawet w obrębie jednego utworu. Nierzadko długości wersów są dowolne, co daje efekt rozluźnienia formy i wyraz twórczej kreatywności. Styl jest jednak bardzo emocjonalny, słowa i środki stylistyczne są wyszukane i subtelne.

</doc>
<doc id="761196" url="https://pl.wikipedia.org/wiki?curid=761196" title="Konstytucja Austrii">
Konstytucja Austrii

Federalna Ustawa Konstytucyjna Republiki Austrii (niem. "Bundes-Verfassungsgesetz") – Ustawa Zasadnicza Republiki Austrii. Akt prawny określający podstawy ustroju Republiki. Podzielona na 9 części:
Historia.
Federalna Ustawa Konstytucyjna Republiki Austrii uchwalona została 1 października 1920 r. i pierwotnie nosiła tytuł „Ustawa z dnia 1 października 1920 r. na mocy której tworzy się Republikę Austrii jako państwo federalne”. Została ona opracowana w oparciu o teoretyczne założenia autorstwa znanego teoretyka prawa Hansa Kelsena. Opierały się one na dwóch założeniach: zachowaniu w możliwie szerokim zakresie istniejących dotąd rozwiązań konstytucyjnych i wprowadzeniu zasady federalizmu, z niezbyt silną pozycją tworzących federację krajów związkowych. Cechą charakterystyczną konstytucji austriackiej jest niebywale kazuistyczny sposób formułowania jej przepisów.
W okresie I Republiki dwukrotnie ogłaszano jej tekst jednolity. Przy okazji tego drugiego ogłoszenia akt ten został określony jako: "Federalna Ustawa Konstytucyjna w wersji z 1929 r.", którą to nazwę stosuje się do dziś. Konstytucja z 1920 roku została, uchylona w 1934 r. i przywrócona w 1945 r. według stanu z 5 marca 1933 r. Tym samym przyjęto ciągłość państwa z I Republiką. W 1955 roku do Konstytucji wprowadzone zostały postanowienia austriackiego traktatu państwowego odnośnie do wieczystej neutralności Austrii.
Konstytucja austriacka należy do kategorii tzw. konstytucji sztywnych, pomimo to była ona w swojej historii niezwykle często zmieniana. Bywały lata, w których ustawa zasadnicza była zmieniana aż cztery razy.
Postanowienia ogólne.
Zgodnie z postanowieniami Konstytucja Austria, której stolicą jest Wiedeń (art. 5), jest republiką demokratyczną, w której władza pochodzi od Narodu (art. 1), składającą się z samodzielnych krajów: Burgenlandu, Karyntii, Dolnej Austrii, Górnej Austrii, Salzburga, Styrii, Tyrolu, Vorarlbergu i Wiednia (art.2). Terytorium federacji tworzy jednolity obszar walutowy, gospodarczy i celny (art. 4). Konstytucja ustanawia jednolite obywatelstwo austriackie (art. 6) i równość wszystkich obywateli względem prawa (art. 7). Językiem państwowym, nie naruszając praw przyznanych w ustawodawstwach federalnych językom mniejszości narodowych, został ustanowiony język niemiecki (art. 8). Art. 8a określa barwy flagi i herb Austrii. Artykułu 10-14 niezwykle szczegółowo określają podział kompetencji w sferze ustawodawczej, jak i wykonawczej, pomiędzy federacją a krajami. Jeżeli określona dziedzina nie została przez konstytucję federalną przekazana ustawodawstwu lub wykonawstwu federacji, pozostaje ona w zakresie samodzielnego działania kraju (art. 15). Konstytucja (w art. 16) daje też krajom prawo do zawierania w sprawach należących do ich samodzielnego zakresu działania traktatów z państwami graniczącymi z Austrią lub ich częściami składowymi, z zastrzeżeniem, że Rząd Federacji może nie wyrazić zgody na jego zawarcie lub zażądać wypowiedzenia traktatu już zawartego.
Artykuły 23a-23f regulują kwestie związane z członkostwem Austrii w Unii Europejskiej.
Ustawodawstwo federacji.
Ustawodawstwo federacji sprawuje Rada Narodowa wspólnie z Radą Federalną (art. 24).
Rada Narodowa.
Rada Narodowa (niem. "Nationalrat") wybierana jest w wyborach równych, bezpośrednich, w głosowaniu tajnym, osobistym, przez mężczyzn i kobiety, którzy 1 stycznia roku wyborów ukończyli 18 lat, według zasady proporcjonalności (art. 26) (tzw. wybory pięcioprzymiotnikowe). Bierne prawo wyborcze przysługuje obywatelom, którzy przed 1 stycznia roku wyborów ukończyli 19 lat. Pozbawienie czynnego i biernego prawa wyborczego może nastąpić jedynie na mocy wyroku sądu.
Kadencja Rady Narodowej trwa 5 lat. Jej pierwsze posiedzenie zwołuje Prezydent Federalny w ciągu 30 dni od dnia wyborów, które z kolei zarządza Rząd Federalny (art. 27). Rada obraduje na sesjach zwyczajnych i nadzwyczajnych. Sesja zwyczajna zwoływana jest corocznie przez Prezydenta Federalnego. Nie powinna zaczynać się przed 15 sierpnia i trwać dłużej niż do 15 lipca roku następnego. Sesje nadzwyczajne zwołuje Prezydent Federalny na wniosek Rządu Federalnego, Rady Federalnej lub co najmniej 1/3 członków Rady Narodowej. Prezydent Federalny ogłasza sesję Rady Narodowej za zamkniętą na podstawie uchwały Rady (art. 28). Prezydent Federalny posiada uprawnienie do rozwiązania Rady Narodowej, jednak z zastrzeżeniem, że może to zrobić tylko raz z tego samego powodu. Rada Narodowa może też ulec samorozwiązaniu w drodze uchwalenia zwykłej ustawy (art. 29).
Pracami Rady Narodowej kieruje wybierany przez Radę Przewodniczący. Natomiast Regulamin Rady Narodowej unormowany być musi w ustawie szczególnej, która przyjęta być musi większością 2/3 głosów w obecności przynajmniej połowy członków Rady Narodowej (art. 30). Rada Narodowa, jeżeli Konstytucja lub ustawa federalna o regulaminie Rady Narodowej nie stanowi inaczej, podejmuje uchwały zwykłą większością głosów przy obecności co najmniej 1/3 liczby deputowanych (art. 31). Posiedzenia Rady są jawne, a ich utajnienie może nastąpić tylko w wyniku uchwały Rady Narodowej, podjętej na wniosek jej Przewodniczącego lub ustalonej w regulaminie liczby deputowanych (art. 32).
Konstytucja nie określa liczby członków Rady Narodowej. Aktualnie liczy ona ich sobie 183.
Rada Federalna.
Rada Federalna (niem. "Bundesrat") stanowi reprezentację krajów związkowych, które są w niej reprezentowane proporcjonalnie do liczby obywateli. Kraj najludniejszy ma w Radzie Federalnej 12 członków, a każdy inny tylu, ile wynika ze stosunku liczby jego obywateli do liczby obywateli kraju o największej liczby mieszkańców. Żaden kraj nie może mieć jednak mniej niż 3 przedstawicieli w Radzie. Każdy członek ma swojego zastępcę. Liczba członków Rady Federalnej wysyłanych przez każdy kraj jest ustalana przez Prezydenta Federalnego po każdym spisie powszechnym (art. 34). Aktualnie liczy 62 członków. Członkowie Rady wybierani są przez parlamenty krajowe na okres trwania ich kadencji według zasady proporcjonalności, z zastrzeżeniem, że przynajmniej jeden mandat powinien przypaść partii, która posiada drugą co do liczby głosów reprezentację w parlamencie krajowym. Kadencja członków kończy się wraz z wyborem przez nowo wybrany parlament krajowy ich następców (art. 35). Przewodnictwo Radzie Federalnej sprawują rotacyjnie przedstawiciele krajów związkowych w kolejności alfabetycznej. Kadencja przewodniczącego trwa pół roku i jest nim ten przedstawiciel danego kraju, który został do Rady Federalnej wybrany na pierwszym miejscu (art. 36). Rada podejmuje uchwały zwykłą większością głosów, o ile Konstytucja lub regulamin Rady nie stanowią inaczej. Posiedzenia Rady są jawne, jednak jawność ta może zostać w drodze uchwały wyłączona (art. 37).
Zgromadzenie Federalne.
Zgromadzenie Federalne tworzą Rada Narodowa i Rada Federalna zebrane na wspólnym, jawnym posiedzeniu w siedzibie Rady Narodowej. Zgromadzenie zbiera się w celu zaprzysiężenia Prezydenta Federalnego oraz dla podjęcia uchwały o wypowiedzeniu wojny (art. 38).
Procedura ustawodawcza.
Prawo inicjatywy ustawodawczej do Rady Narodowej należy do jej członków, Rady Federalnej lub 1/3 jej członków oraz Rządu Federalnego. W ramach tzw. inicjatywy ludowej projekt ustawy, za pośrednictwem Federalnej Komisji Wyborczej, zgłosić może 100000 obywateli lub 1/6 liczby uprawnionych do głosowania w każdym z przynajmniej 3 krajów związkowych (art. 41). Każda uchwalona przez Radę Narodową ustawa przekazywana jest Radzie Federalnej, która może wnieść wobec niej sprzeciw. Sprzeciw może zostać przełamany przez Radę Narodową przez ponowienie pierwotnej uchwały w obecności co najmniej połowy swoich członków. Uchwała wobec której nie wniesiono sprzeciwu zostaje poświadczona podpisem Prezydenta Federalnego i, po kontrasygnacie Kanclerza Federalnego, ogłoszona. W niektórych sprawach, takich jak uchwalenie regulaminu Rady Narodowej lub budżetu, Rada Federalna nie uczestniczy (art. 42).
Ustawy konstytucyjne i przepisy o randze konstytucyjnej w ustawach zwykłych muszą zostać uchwalone większością 2/3 w obecności co najmniej połowy deputowanych, a jeżeli ustawa dotyczy ograniczenia uprawnień krajów w dziedzinie ustawodawstwa lub wykonawstwa, taka sama większość i kworum muszą wystąpić także w Radzie Federalnej. Ponadto każda całkowita, a gdy zażąda tego 1/3 jednej z rad także
i częściowa, zmiana Konstytucji Federalnej musi zostać poddana głosowaniu
w referendum (art. 44).
Głosowaniu ludowemu, jak w Konstytucji określane jest referendum, może zostać też poddana każda inna ustawa, jeżeli Rada Narodowa tak postanowi lub większość jej członków tego zażąda. Głosowanie ludowe zarządza Prezydent Federalny. Głosować może każdy obywatel uprawniony do głosowania w wyborach do Rady Narodowej, a o wyniku rozstrzyga zwykła większość głosów (art. 43).
Wykonawstwo federacji.
Prezydent Federalny.
Głową państwa w Austrii jest Prezydent Federalny (niem. "Bundespräsident"). Wybierany jest on w wyborach powszechnych. Bierne prawo wyborcze przysługuje tylko tym obywatelom Austrii, którzy posiadają prawo wybierania do Rady Narodowej, przed dniem 1 stycznia roku wyborów ukończyli 35 lat i nie są członkami domów panujących i rodów, które kiedykolwiek rządziły. Czynne prawo wyborcze mają wszyscy uprawnieni do głosowania wyborach do Rady Narodowej. Konstytucja pozwala także na wprowadzenie ustawami krajowymi nakazu głosowania w danym kraju. Kadencja Prezydenta Federalnego trwa 6 lat i możliwy jest tylko jednokrotny ponowny wybór na bezpośrednio następującą kadencję. Usunięcie Prezydenta z urzędu możliwe jest tylko w drodze głosowania ludowego przeprowadzonego na żądanie Zgromadzenia Federalnego (art. 60). Ściganie Prezydenta Federalnego może mieć miejsce tylko w sytuacji, w której zgodę na to wyrazi Zgromadzenie Federalne (art. 63). W przypadku, w którym Prezydent Federalny nie może sprawować swojej funkcji, jego uprawnienia przejmuje Kanclerz Federalny. Jeżeli jednak przeszkoda trwa dłużej niż 20 dni funkcje Prezydenta wykonuje Kolegium złożone z Przewodniczącego Rady Narodowej oraz dwóch jego zastępców (art. 64).
Zgodnie z art. 65 Prezydent Federalny reprezentuje federację na zewnątrz, przyjmuje i dokonuje akredytacji posłów, wyraża zgodę na powoływanie konsulów państw obcych i powołuje austriackich przedstawicieli konsularnych, zawiera traktaty międzynarodowe, mianuje urzędników i funkcjonariuszy federalnych, nadaje im tytuły urzędowe, nadaje tytuły zawodowe, dysponuje prawem łaski. Akty Prezydenta Federalnego dla swej ważności wymagają, o ile ustawa federalna nie stanowi inaczej, kontrasygnaty Kanclerza Federalnego lub właściwego ministra (art. 67).
Prezydent Federalny za wykonywanie swych funkcji może zostać pociągnięty do odpowiedzialności przed Zgromadzeniem Federalnym. W takim przypadku uchwała zgromadzenia musi być podjęta większością 2/3 oddanych głosów w obecności ponad połowy członków obu ciał przedstawicielskich (art. 68).
Rząd Federalny.
Rząd Federalny (niem. "Bundesregierung") tworzą Kanclerz Federalny, Wicekanclerz oraz pozostali ministrowie federalni. Podejmuje on uchwały w obecności ponad połowy swoich członków (art. 69). Kanclerz jest powoływany przez Prezydenta Federalnego. Na wniosek Kanclerza Federalnego powoływani są też inni członkowie rządu. Kanclerzem, Wicekanclerzem lub ministrem może zostać tylko osoba posiadająca bierne prawo wyborcze do Rady Narodowej (art. 70). Zaprzysiężenie nowych ministrów należy do kompetencji Prezydenta (art. 71). Poszczególni ministrowie odwoływani są na wniosek Kanclerza Federalnego. Do odwołania Kanclerz lub całego Rządu Federalnego wniosek nie jest potrzebny (art. 70). Rada Narodowa może odmówić zaufania Rządowi Federalnemu lub jednemu z jego ministrów. W takiej sytuacji cały rząd lub poszczególny minister zostają złożeni z urzędu (art. 74).
Członkowie Rządu Federalnego mają prawo uczestniczyć w obradach Rady Narodowej, Rady Federalnej i Zgromadzenia Federalnego i, zgodnie z postanowieniami ich regulaminów, mają prawo zostania wysłuchanymi (art. 75). Są oni odpowiedzialni przed Radą Narodową, która może pociągnąć ich do odpowiedzialności w obecności co najmniej połowy deputowanych (art. 76).
Liczba ministerstw i zakres ich kompetencji regulowane są w ustawie federalnej (art. 77).
Wymiar sprawiedliwości.
Wymiar sprawiedliwości regulowany jest w części trzeciej Konstytucji dotyczącej wykonawstwa federalnego. Sprawowanie wymiaru sprawiedliwości jest wyłączną domeną federacji, a wyroki wydawane są w imieniu Republiki (art. 82). Sędziowie w sprawowaniu wymiaru sprawiedliwości są niezawiśli (art. 87). W Austrii konstytucyjnie zniesiona jest kara śmierci (art. 85).
Sędziowie mianowani są na wniosek Kanclerza Federalnego przez Prezydenta lub z jego upoważnienia przez właściwego ministra federalnego (art. 86). W sprawach cywilnych ustawa federalna może przekazać orzekanie w pierwszej instancji specjalnie wykształconym urzędnikom federalnym, niebędącym sędziami (art. 88).
O zgodności rozporządzeń z ustawami i ustaw z Konstytucją rozstrzyga Trybunał Konstytucyjny. Trybunał Konstytucyjny może uchylić rozporządzenie z powodu jego sprzeczności z ustawą na wniosek sądu, a ustawę z powodu jej sprzeczności z Konstytucją na wniosek Sądu Najwyższego lub sądu drugiej instancji (art. 89). Trybunał rozstrzyga też w sprawach sporów kompetencyjnych między sądami a organami administracji, między poszczególnymi krajami wzajemnie i między jednym z krajów a federacją. Na wniosek Rządu Federalnego lub rządu krajowego Trybunał stwierdza, czy akt ustawodawczy lub wykonawczy należy do właściwości federacji czy kraju (art.138). Trybunał Konstytucyjny orzeka także w sprawach protestów wyborczych w wyborach federalnych i krajowych, utraty mandatu oraz odpowiedzialności konstytucyjnej najwyższych organów państwowych (art. 141).
Najwyższą instancją w sprawach zarówno cywilnych, jak i karnych jest Sąd Najwyższy (art. 92).
W określonych w ustawie federalnej przypadkach w wymiarze sprawiedliwości biorą udział sędziowie przysięgli (art. 91).
Ustawodawstwo i wykonawstwo krajów.
Władza ustawodawcza.
Ustawodawstwo krajowe należy do krajowych parlamentów, których członkowie wybierani są w bezpośrednich, tajnych, równych, osobistych wyborach, w których mandaty rozdzielane są zgodnie z zasadą proporcjonalności. O tym kto jest uprawniony do głosowania i może być wybierany decydują krajowe ordynacje wyborcze, które jednak nie mogą zawężać kręgu uprawnionych w większym stopniu niż czyni to Konstytucja Federalna w przypadku wyborów do Rady Narodowej (art. 95). Członkowie parlamentów krajowych korzystają z takich samych immunitetów jak członkowie Rady Narodowej (art. 96).
Uchwalone ustawy krajowe wymagają poświadczenia i kontrasygnowania według postanowień krajowej konstytucji i są ogłaszane przez naczelnika kraju w krajowym dzienniku ustaw. Jeżeli dla wykonania ustawy krajowej potrzebne jest współdziałanie organów federalnych na ustawę zgodę wyrazić musi Rząd Federalny. Może zrobić to albo w sposób wyraźny, albo dorozumiany, nie wyrażając sprzeciwu w terminie 8 tygodni od przedłożenia mu tekstu ustawy (art. 97). O każdej ustawie krajowej bezpośrednio po jej uchwaleniu powiadamiany jest Urząd Kanclerza Federalnego. W przypadku w którym ustawa zagraża interesom federacji Rząd Federalny może wnieść umotywowany sprzeciw w terminie 8 tygodni od przesłania ustawy do Urzędu Kanclerza Federalnego. Sprzeciw taki parlament krajowy może odrzucić uchwalając ponownie ustawę w obecności co najmniej połowy swoich członków (art. 98).
Uchwalenie i zmiana krajowej konstytucji musi się odbyć większością 2/3 głosów w obecności co najmniej połowy członków parlamentu krajowego (art. 99). Parlament krajowy może zostać rozwiązany przez Prezydenta Federalnego, na wniosek Rządu Federalnego, przyjęty za zgodą Rady Federalnej podjętą większością 2/3 głosów w obecności co najmniej połowy członków. (art. 100).
Władza wykonawcza.
Władza wykonawcza w krajach związkowych należy do rządu krajowego. Rząd krajowy jest wybierany przez parlament krajowy, a jego członkowie nie mogą jednocześnie być członkami parlamentu. Na czele rządu krajowego stoi naczelnik kraju, który reprezentuje kraj. Członkami rządu mogą być osoby, którym przysługuje bierne prawo wyborcze do parlamentu krajowego. Naczelnik kraju jest zaprzysięgany przez Prezydenta Federalnego, sam zaś zaprzysięga pozostałych członków rządu (art. 101). Ustawodawstwo federalne może też zlecić krajom wykonywanie niektórych kompetencji, które przynależą władzom federalnym (art. 102).
Ustawy konstytucyjne.
Federalna Ustawa Konstytucyjna Republiki Austrii za ustawy konstytucyjne w rozumieniu swojego artykułu 44 ust. 1 rozumie, z uwzględnieniem zmian zawartych w Federalnej Ustawie Konstytucyjnej, również:

</doc>
<doc id="761198" url="https://pl.wikipedia.org/wiki?curid=761198" title="Śnieżny Szczyt">
Śnieżny Szczyt

Śnieżny Szczyt (słow. "Snehový štít", niem. "Schneespitze", węg. "Hó-csúcs", 2465 lub 2467 m n.p.m.) – zwornikowy wierzchołek w głównej grani Tatr Wysokich, w ich słowackiej części. Znajduje się na północny wschód od masywu Lodowego Szczytu, oddzielony od Lodowego Zwornika Wyżnią Lodową Przełęczą ("Vyšné Ľadové sedlo"). Z drugiej strony Śnieżny Szczyt graniczy z Niżnim Baranim Zwornikiem ("Nižná Barania strážnica") w masywie Baranich Rogów ("Baranie rohy"), oddzielony jest od niego Śnieżną Przełęczą ("Ľadové sedlo").
Śnieżny Szczyt góruje nad dwiema dolinami: Doliną Pięciu Stawów Spiskich i Doliną Czarną Jaworową (dokładniej nad jej górnymi piętrami: Śnieżnym Bańdziochem i Doliną Śnieżną). Ma on charakterystyczny kształt rogu opadającego pionową ścianą w kierunku Wyżniej Lodowej Przełęczy. W stronę Śnieżnej Przełęczy grań obniża się stopniowo, a wyróżnia się w niej następujące formacje:
W kierunku północno-zachodnim odchodzi od jego masywu Śnieżna Grań. Jej początek stanowi Śnieżny Zwornik. W grani tej znajdują się następujące obiekty (od Śnieżnego Zwornika na północ):
Nazewnictwo.
Do 1902 r. Śnieżny Szczyt pozostawał bezimienny. Po zdobyciu wierzchołka Karol Englisch nazwał go z niemiecka "Hängende Schnee-Spitze", następnie w 1904 r. Janusz Chmielowski upowszechnił polską nazwę "Śnieżny Szczyt" (kalka nazwy niemieckiej). Turyści często nazywają Śnieżny Szczyt Lodowym Koniem, myląc go z turnią o tej nazwie, która jest o wiele mniejsza i trudno dostrzegalna z daleka.
Historia.
Pierwsze wejścia:

</doc>
<doc id="761202" url="https://pl.wikipedia.org/wiki?curid=761202" title="Kia Ceed">
Kia Ceed

Kia cee'd – samochód osobowy klasy kompaktowej produkowany pod południowokoreańską marką Kia w latach 2006–2018 oraz jako Kia Ceed od 2018 roku. Od 2018 roku produkowana jest trzecia generacja modelu.
Pierwsza generacja.
Kia cee'd I została zaprezentowana po raz pierwszy w 2006 roku.
Studyjną zapowiedzią pierwszego samochodu Kii zbudowanego specjalnie o określonym rynku samochodowym była Kia cee'd Concept przedstawiona w marcu 2006 roku podczas Geneva Motor Show.
Koncepcję prototypu odtworzono w bardziej konwencjonalnej formie niespełna pół roku później, prezentując produkcyjny model pod taką samą nazwą. Pojazd został zaprojektowany w europejskim centrum rozwojowym Kii w niemieckim Rüsselsheim am Main, co miało na celu jak najlepiej dostosować pojazd do uwarunkowań i potrzeb rynku europejskiego. Nazwa "cee'd" pochodzi od hasła „Community of Europe with European Design”. W europejskiej gamie producenta Kia cee'd zastąpiła model Cerato.
Charakterystycznymi cechami wyglądu pierwszej generacji Kii cee'd były trójkątne, agresywnie stylizowane reflektory, trapezoidalna atrapa chłodnicy, a także zadarte ku górze tylne lampy o trójkątnych dolnych krawędziach oraz zadarta ku górze linia okien. Pojazd w dużym stopniu przypominał Hyundaia i30, który był bliźniaczą konstrukcją.
Gama nadwoziowa początkowo została utworzona przez 5-drzwiowego hatchbacka, z kolei w marcu 2007 roku podczas targów motoryzacyjnych w Genewie zaprezentowano także większą wersję kombi. Równocześnie, przedstawiono też studyjną wizję odmiany kabriolet o nazwie ex_cee'd.
pro_cee'd.
Jesienią 2007 roku podczas targów motoryzacyjnych we Frankfurcie nad Menem gama kompaktowego modelu Kii została skompletowana przez trzecią odmianę nadwoziową w postaci 3-drzwiowego hatchbacka o nazwie Kia pro_cee'd. Samochód otrzymał unikalny, bardziej awangardowy projekt nadwozia, z mniejszą powierzchnią szyb, wyżej zadartą linią okien i krągłą, zdobionym przez wyraźnie zarysowane nadkola tylną częścią nadwozia.
eco_cee'd.
W 2007 roku podczas targów motoryzacyjnych we Frankfurcie nad Menem zaprezentowany został samochód koncepcyjny Eco_cee'd oraz nowa platforma FCEV. Jest to projekt ekologicznego pojazdu opracowanego na bazie modelu Pro_cee'd. W stosunku do seryjnej wersji pojazdu, samochód otrzymał poprawioną aerodynamikę poprzez zmianę kształtu osłony chłodnicy, zastosowanie dodatkowych spojlerów, obniżenie zawieszenia oraz zastosowanie nowego wzoru felg. Dzięki zastosowanym zmianom, współczynnik oporu aerodynamicznego spadł z wartości 0,33 do 0,29. Auto wyposażone zostało w system Idle Stop &amp; Go (ISG), który wyłącza silnik podczas postoju i doładowuje akumulator przy hamowaniu. Zastosowane modyfikacje wpłynęły na obniżenie poziomu spalania paliwa do 3,9 l/100 km oraz zmniejszenie emisji CO2 do poziomu 109 g/km.
Lifting.
W sierpniu 2009 roku Kia cee'd pierwszej generacji przeszła obszerną restylizację. Zmieniony został m.in. kształt przednich reflektorów, zderzak oraz pokrywa silnika, a atrapa chłodnicy stała się szersza, zyskując charakterystyczny dla nowego języka stylistycznego "tygrysi nos".
Z tyłu pojazdu przemodelowane zostały klosze lamp, które wykonano w technologii LED, a także zderzak. Zastosowane zostały nowe lusterka zewnętrzne, które zintegrowane zostały z kierunkowskazami. Przy okazji modernizacji przeprojektowano również wnętrze pojazdu, w którym zastosowana została m.in. nowa 4-ramienna kierownica, dźwignia zmiany biegów, przemodelowana konsola centralna, a także powiększony schowek.
Trzydrzwiowy wariant pro_cee'd został zmodernizowany ponad rok później po odmianach pięciodrzwiowych, adaptując nowy wygląd przedniej części nadwozia w grudniu 2010 roku.
Wersje wyposażeniowe.
Standardowe wyposażenie podstawowej wersji pojazdu obejmuje m.in.: 6 poduszek powietrznych, system ABS, radioodtwarzacz CD/MP3, komputer pokładowy, elektryczne sterowanie szyb przednich oraz 15-calowe felgi stalowe. W zależności od wyboru wersji wyposażeniowej, auto opcjonalnie doposażyć można było m.in.: w system ESP, klimatyzację manualną z chłodzonym schowkiem, elektryczne sterowanie lusterek, elektryczne sterowanie szyb tylnych, skórzano-materiałową tapicerkę z dodatkami aluminium, 16-calowe alufelgi, USB oraz klimatyzację automatyczną.
Wersje po liftingu w 2009 roku wyposażone mogły być także m.in.: w system wspomagający pokonywanie wzniesień HAC, system podpowiedzi ruchu kierownicy VSM, system kontroli prędkości (ogranicznik i tempomat), system optymalnego stylu jazdy, zestaw audio z Bluetooth i zestawem głośnomówiącym, czujnik ciśnienia w oponach oraz dwustrefową klimatyzację automatyczną.
Druga generacja.
Kia cee'd II została zaprezentowana po raz pierwszy w 2012 roku.
Podobnie jak poprzednik, druga generacja modelu cee'd została opracowana przez europejski oddział Kii w celu udoskonalenia dotychczasowej formuły, która odniosła duży rynkowy sukces.
Samochód zyskał bardziej awangardową i dynamiczną stylizację nadwozia, z dużymi strzelistymi reflektorami i obłą atrapą chłodnicy, a także biegnącą ku górze linią okien i wysoko umieszczonymi lampami tylnymi wzorem mniejszego Rio. Klapę bagażnika przyozdobił niewielki spojler.
Deska rozdzielcza powstała według nowego projektu, charakteryzując się masywną i wysoko zabudowaną konsolą centralną, a także skierowanemu ku kierowcom zestawowi przyrządów.
Dzięki zastosowaniu nowej płyty podłogowej, na której oparto także pokrewnego Hyundaia i30, Kia cee'd drugiej generacji stała się dłuższa w stosunku do poprzednika. W połączeniu z większym rozstawem osi, pojazd charakteryzował się przestronniejszą kabiną pasażerską.
W przeciwieństwie do poprzednika, druga generacja modelu cee'd zadebiutowała nie tylko jako 5-drzwiowy hatchback, ale i w formie większego, 5-drzwiowego kombi.
pro_cee'd.
Ponad pół roku po debiucie drugiej generacji Kii cee'd w wariantach pięciodrzwiowych, w październiku 2012 roku przedstawiona została druga generacja trzydrzwiowego hatchbacka Kia pro_cee'd. Podobnie jak poprzednik, samochód otrzymał odrębny projekt nadwozia, które zyskało inny przedni zderzak, chromowaną obwódkę atrapy chłodnicy, a także wyraźnie zarysowane tylne nadkola z jednoczęściowymi, romboidalnymi lampami.
cee'd GT.
W połowie 2013 roku Kia poszerzyła gamę dostępnych wariantów cee'da drugiej generacji o topową, usportowioną odmianę Kia cee'd GT. Pod kątem wizualnym samochód wyróżniły zmodyfikowane zderzaki z charakterystycznymi, poczwórnymi diodowymi do jazdy dziennej, dodatkowe nakładki na progi, podwójną końcówką układu wydechowego oraz 18-calowymi alufelgami. We wnętrzu pojazdu zastosowane zostały fotele Recaro oraz 7-calowy wyświetlacz TFT w zestawie wskaźników.
Pod kątem technicznym, sportowy wariant cee'da drugiej generacji napędzany był przez turbodoładowany silnik benzynowy GDI o pojemności 1,6-litra, który rozwijał moc 204 KM i 265 Nm maksymalnego momentu obrotowego.
Gama nadwoziowa sportowej Kii cee'd objęła wszystkie warianty nadwoziowe, tzn. 5-drzwiowego hatchbacka, 5-drzwiowe kombi oraz 3-drzwiowe pro_cee'd.
Lifting.
W połowie 2015 roku Kia cee'd drugiej generacji przeszła restylizację nadwozia. Zmieniony został m.in. przedni i tylny zderzak, wzór atrapy chłodnicy, a także tylne lampy, które wyposażone zostały w diody LED. Wygląd zderzaków 3- i 5-drzwiowego hatchbacka upodobniono do topowego wariantu GT.
We wnętrzu pojazdu dodano chromowane dodatki wykończenia wnętrza pojazdu. Przy okazji liftingu poszerzono ofertę jednostek napędowych o trzycylindrowy, turbodoładowany silnik benzynowy o pojemności 1 l o mocy 120 KM, a także delikatnie zmodernizowano paletę jednostek napędowych pojazdu. Do listy wyposażenia opcjonalnego dodano m.in.: system odczytywania znaków ograniczenia prędkości, system detekcji/informacji „martwego pola” BSD(BSIS), RCTA oraz system automatycznego parkowania, a także 7-calowy ekran dotykowy.
Wersje wyposażeniowe.
cee'd i cee'd_sw.
Standardowe wyposażenie podstawowej wersji pojazdu obejmuje m.in.: 6 poduszek powietrznych, komputer pokładowy, radio CD/MP3, zamek centralny, elektryczne sterowanie szyb przednich oraz elektryczne sterowanie lusterek.
Opcjonalnie auto doposażyć można w zależności od wyboru wersji wyposażenia oraz możliwych opcji w m.in.: klimatyzację manualną, światła przeciwmgłowe, centralny zamek z pilotem, podgrzewane lusterka zewnętrzne, łączność Bluetooth z zestawem głośnomówiącym i funkcją rozpoznawania komend głosowych oraz chłodzony schowek, światła do jazdy dziennej wykonane w technologii LED, elektryczne sterowanie szyb tylnych, dwustrefową klimatyzację automatyczną, elektrycznie składane lusterka, tempomat, elektrycznie regulowane podparcie lędźwiowe foteli przednich, skórzane koło kierownicy, gałki zmiany biegów i dźwigni hamulca ręcznego, chromowane dodatki nadwozia, adaptacyjne reflektory ksenonowe, podgrzewane koło kierownicy i przednie fotele, system bezkluczykowy.
Dodatkowo pojazd wyposażyć można w specjalny pakiet, który oferuje m.in.: zmienione oświetlenie wnętrza, 7-calowy ekran LCD, nawiewy dla pasażerów z tyłu, elektryczny hamulec postojowy, czujniki parkowania oraz 16-calowe alufelgi.
pro cee'd.
Standardowe wyposażenie podstawowej wersji pojazdu obejmuje m.in.: 4 poduszki powietrzne, system TCS, światła do jazdy dziennej wykonane w technologii LED, światła przeciwmgłowe, komputer pokładowy, radio CD/MP3, elektrycznie sterowane szyby i lusterka, podgrzewane lusterka, zamek centralny, Bluetooth, klimatyzację oraz alufelgi.
Opcjonalnie auto wyposażyć można m.in. we wszystkie opcje wyposażenia wersji 5-drzwiowej oraz kombi, a także dodatkowo w elektrochromatyczne lusterko zewnętrzne, automatyczne wycieraczki z czujnikiem deszczu i podgrzewaniem, tylne lampy wykonane w technologii LED.
Trzecia generacja.
Kia Ceed III została zaprezentowana po raz pierwszy w 2018 roku.
Wobec trzeciej generacji pojazdu, Kia zdecydowała się dokonać korekty nazwy i odejść od dotychczasowego nietypowego zapisu. Z nazwy "cee'd" wycofany został apostrof, a litera „C” zmieniona została z małej na dużą, przemianowując przez to pojazd na prostsze Kia Ceed.
Samochód zbudowany został na zupełnie nowej płycie podłogowej "K2" koncernu Hyundai, która wykorzystana została również do budowy przedstawionej kilka miesięcy wcześniej trzeciej generacji bliźniaczego modelu Hyundai i30. Dopracowanie układu jezdnego pojazdu powierzono byłemu twórcy pojazdów serii M niemieckiej marki BMW, Albertowi Biermann'owi.
Podobnie jak dwie poprzednie generacje modelu, Kia Ceed zaprojektowana została w europejskim centrum rozwojowym Kii. Stylistyka pojazdu utrzymana została w nowym języku stylistycznym Kii, stanowiącym wzorem mniejszych modeli Picanto i Rio, bardziej konwencjonalne i ewolucyjne rozwinięcie koncepcji poprzedników.
Pas przedni ponownie zyskał strzeliście ukształtowane reflektory, za to linia okien została poprowadzona powyżej i pod mniejszym kątem. Obszerniejsze zmiany przeszły w kabinie pasażerskiej, gdzie pojawił się bardziej minimalistyczny projekt nadwozia z umieszczonym centralnie, 7 lub 8-calowym ekranem dotykowym systemu multimedialnego.
Wzorem drugiej generacji, Kia Ceed trafiła do sprzedaży jednocześnie jako 5-drzwiowy hatchback oraz większe, charakteryzujące się tym razem charakterystycznie wydłużonym tyłem 5-drzwiowe kombi.
Proceed.
W przeciwieństwie do poprzednich dwóch generacji, wobec trzeciej odmiany nadwoziowej kompaktowego modelu Kii producent zdecydował się zastosować zupełnie nową koncepcję nadwozia, dokonując również korekty nazwy na Kia Proceed. Studyjną zapowiedzią pojazdu był prototyp Kia Proceed Concept z września 2017 roku, z kolei prezentacja produkcyjnego wariantu odbyła się rok później – we wrześniu 2018 roku.
Samochód porzucił formułę sportowo stylizowanego, 3-drzwiowego hatchbacka na rzecz 5-drzwiowego, sportowo stylizowanego nadwozia stanowiącego nowożytną wizję shooting brake łączącego cechy kombi z coupe.
Pod kątem wizualnym pojazd otrzymał łukowatą linię nadwozia z łagodnie opadającą linią dachu, charakterystyczną srebrną lotką za tylnymi drzwiami, a także wąskimi, owalnymi lampami tylnymi połączonymi świetlistym pasem biegnącym przez całą szerokość nadwozia. Bagażnik jest o 50% większy od 5-drzwiowego hatchbacka.
Ceed PHEV.
We wrześniu 2019 roku gama wariantów napędowych kompaktowego modelu Kii po raz pierwszy została poszerzona o spalinowo-elektryczny wariant hybrydowy ładowany z gniazdka pod nazwą Kia Ceed PHEV. Oferowany wyłącznie jako 5-drzwiowe kombi samochód, wizualnie wyróżnia się zderzakiem zapożyczonym z wariantu Ceed GT i klapką gniazdka do ładowania w lewym błotniku.
Układ napędowy utworzył 1,6-litrowy silnik benzynowy typu GDI o mocy 141 KM, który współpracuje z układem elektrycznym tworzonym przez 8,9 kWh baterię. W ten sposób, samochód jest w stanie przejechać na samym napędzie elektrycznym do 57 kilometrów.
Restylizacje.
Po prezentacji blisko spokrewnionego z trzecią generacją Ceeda crossovera XCeed w czerwcu 2019 roku, po niespełna roku produkcji Kia zdecydowała się przeprowadzić modernizację deski rozdzielczej jesienią tego samego roku. Poczynając od topowego wariantu Ceed PHEV, cała gama Ceeda zapożyczyła węższe nawiewy konsoli centralnej, wyżej umieszczone przyciski i pokrętła pomocnicze wyświetlacza i większy ekran systemu multimedialnego o przekątnej do 10,25 cala.
W lipcu 2021 roku zaprezentowana została Kia Ceed III po kompleksowej modernizacji nadwozia i kabiny pasażerskiej. Na zewnątrz samochód zyskał nowe logotypy producenta stopniowo wdrażane od lutego 2021, przeprojektowany wzór atrapy chłodnicy, większe i inaczej ukształtowane wloty powietrza w zderzaku, a także zmodyfikowane wzory reflektorów z innym układem soczewek i diod LED.
Restylizacja przyniosła też nowy wygląd lamp tylnych w topowej odmianie GT-Line wyróżniający się strukturą kilkudziesięciu małych diod LED, a także przeprojektowaną deskę rozdzielczą – zastosowano powiększony ekran systemu multimedialnego, a także zastąpiono przyciski pod nim dotykowymi panelami.
Wersje wyposażeniowe.
Standardowe wyposażenie podstawowej wersji S pojazdu obejmuje m.in.: 6 poduszek powietrznych, system ABS i ESC, światła do jazdy dziennej wykonane w technologii LED, światła mijania typu projekcyjnego z czujnikiem zmierzchu oraz funkcją automatycznego przełączania pomiędzy światłami drogowymi a mijania, elektryczne sterowanie szyb, elektryczne sterowanie lusterek, zamek centralny z pilotem, alarm, 6-głośnikowy system audio z radioodtwarzaczem CD/MP3 oraz wielofunkcyjną kierownicą, Bluetooth z zestawem głośnomówiącym, klimatyzację, tempomat z ogranicznikiem prędkości, system autonomicznego hamowania (FCA) z dwoma trybami pracy: miejskim i pozamiejskim; system ostrzegania o zmęczeniu kierowcy (DAA), asystenta utrzymania pasa ruchu.
Wersja M dodatkowo wyposażona jest m.in.: w światła przeciwmgłowe z funkcją doświetlania zakrętów, dwustrefową klimatyzację automatyczną z funkcją automatycznego odparowywania przedniej szyby, tylne lampy wykonane w technologii LED z funkcją świateł do jazdy dziennej, 7-calowy ekran dotykowy z funkcją Android Auto lub Apple CarPlay, kamerę i czujniki cofania, skórzane wykończenie wnętrza, elektrochromatyczne lusterko wsteczne, czujnik deszczu, chromowane dodatki wnętrza oraz gniazdo USB.
Wersja L dodatkowo wyposażona została m.in.: w elektryczną regulację podparcia lędźwiowego foteli przednich, materiałowo-skórzaną tapicerkę, 16-calowe alufelgi, elektrycznie składane lusterka zewnętrzne z funkcją kierunkowskazów LED oraz kolorowy wyświetlacz LCD komputera pokładowego o przekątnej 4,2".
Opcjonalnie auto wyposażyć można m.in.: w elektryczny hamulec postojowy z funkcją Auto Hold, system nawigacji satelitarnej z 8 lub 10,25-calowym ekranem dotykowym, tunerem radia DAB, 8-głośnikowym systemem audio firmy JBL wraz z subwooferem oraz centralnym głośnikiem o łącznej mocy 320 W, światła mijania i drogowe wykonane w technologii LED, 17- lub 18-calowe alufelgi, system bezkluczykowy, a także aktywny tempomat z automatyczną regulacją odległości i funkcją Stop &amp; Go, asystenta jazdy w korku, system autonomicznego hamowania z funkcją wykrywania pieszych, system monitorowania martwego pola, a także system monitorowania ruchu pojazdów podczas cofania oraz podgrzewane przednie fotele, dysze spryskiwaczy, kierownicę oraz przednią szybę.

</doc>
<doc id="761214" url="https://pl.wikipedia.org/wiki?curid=761214" title="Paweł Giżycki (jezuita)">
Paweł Giżycki (jezuita)

Paweł Giżycki SJ (ur. 24 stycznia 1692 w Wielkopolsce, zm. 28 stycznia 1762 w Krzemieńcu) – polski architekt baroku, malarz, dekorator, jezuita.
Życiorys.
Pochodził z rodziny szlacheckiej herbu Gozdawa. Wstąpił do zakonu 16 sierpnia 1710 w Krakowie. Po ukończeniu nowicjatu w 1712 r. uczył w jezuickich szkołach średnich w Piotrkowie, Lwowie, Samborze, studiował filozofię w Lublinie (1713-16), teologię w Sandomierzu (1719) i Krakowie (1720-1723). Pracował jako misjonarz w Białej (1723-1725), Kowlu (1726), Połonnem (1726-28), Brześciu Litewskim (1729), Łucku (1730), Włodzimierzu. Od 1730 roku przebywał w Krzemieńcu, dokąd powołany został dla budowy kolegium, i pozostał tam do końca życia. Czas pobytu w Krzemieńcu był jego najaktywniejszym okresem działalności.
Bardzo prawdopodobne, że znajomość architektury zawdzięczał tylko prywatnym studiom i talentowi. Przypuszczalnie był uczniem Kacpra Bażanki. Około 1725 r. był już sławnym architektem. Jako autor projektów z reguły nie zajmował się ich realizacją.
Prace.
Projekty wykonane:
Z pewnością zaprojektował szereg innych budowli (m.in. zapewne, zespół klasztorny w Niżniowie), których dziś nie można stwierdzić archiwalnie. Szereg budowli było kopiami jego projektów (kolegium bazylianów w Krzemieńcu).
Wsławił się wspaniałymi dekoracjami pogrzebowymi, z których najgłośniejsze, to:
Sygnowane przez niego są sztychy:
Teodora Potockiego w dziele A. Miaskowskiego "Deus in essentia unus", Pragae 1723
Michała Serwacego Wiśniowieckiego
frontospicium dzieła "Cumulat tua bella" oraz szereg innych.

</doc>
<doc id="761217" url="https://pl.wikipedia.org/wiki?curid=761217" title="Wincenty Giżycki">
Wincenty Giżycki

Wincenty Giżycki herbu Gozdawa (XV w.).
Marszałek książąt mazowieckich w Czersku i Warszawie (1446), kasztelan wiski (1465). Brat Pawła Giżyckiego – biskupa płockiego i
Zygmunta (XV w.) doktora dekretów, prepozyta płockiego. Z córką jego Katarzyną ożenił się Spytek Melsztyński (zm. ok. 1503).
Był gwarantem pokoju toruńskiego 1466 roku.

</doc>
<doc id="761218" url="https://pl.wikipedia.org/wiki?curid=761218" title="Jacques Ellul">
Jacques Ellul

Jacques Ellul (ur. 6 stycznia 1912 w Bordeaux, zm. 19 maja 1994 tamże) – francuski historyk, teolog protestancki, socjolog, teoretyk chrześcijańskiego anarchizmu.
Życiorys.
W wieku lat 18 został żarliwym chrześcijaninem. W wieku 19 lat rozpoczął studia nad "Kapitałem" Marksa, wtedy też zapisał się na studia prawnicze. Po studiach, w 1936 roku doktoryzował się w naukach prawniczych na podstawie pracy zatytułowanej "Etude sur l’évolution et la nature juridique du Mancipium". W 1943 roku zdał egzamin habilitacyjny ("agrégation") w dziedzinie prawa rzymskiego i historii prawa i podjął pracę na Uniwersytecie w Bordeaux (1944–1980), równocześnie wykładał w Instytucie Studiów Politycznych w Bordeaux historię instytucji i historię społeczną.
Związany w latach trzydziestych z ruchem personalistów, był animatorem wraz z Bernardem Charbonneau grupy myślicieli bliskich czasopismu "Esprit" oraz grupy "Ordre nouveau". Podjął wówczas rozmyślania na temat rozwoju współczesnego mu społeczeństwa i śmierci świata agrarnego – postępującej technicyzacji i normalizacji człowieka i jego środowiska (zapoczątkowując analizę problemów ekologicznych). Przeprowadził pogłębiona krytykę społeczeństwa, które nazwał "la société technicienne"; technika staje się według niego podstawowym determinantem społeczeństwa przemysłowego, narzuca ludziom własne normy i wartości postępu technicznego, które odsuwają na boczny tor człowieka, jego potrzeby, kulturę oraz naturę.
Jest uważany, wraz z Ivanem Illichem, za ojca tez zwolnienia rozwoju oraz prostoty w stylu życia określanych mianem ekologii politycznej.
Publikacje.
Po polsku ukazała się jego książka "Anarchia i chrześcijaństwo".

</doc>
<doc id="761219" url="https://pl.wikipedia.org/wiki?curid=761219" title="Mary Lynn Rajskub">
Mary Lynn Rajskub

Mary Lynn Rajskub (ur. 22 czerwca 1971 w Trenton w stanie Michigan, USA) – amerykańska aktorka, znana z serialu "24 godziny", gdzie wciela się w postać pracowniczki CTU Chloe O'Brian. Do ekipy serialu dołączyła w 2003 r. i od tego czasu wystąpiła w sześciu sezonach (3, 4, 5, 6, 7, 8).

</doc>
<doc id="761221" url="https://pl.wikipedia.org/wiki?curid=761221" title="Jeremiasz Barański">
Jeremiasz Barański

Jeremiasz Barański, ps. „Baranina”, „Leszek” (ur. 23 listopada 1945 w Sopocie, zm. 7 maja 2003 w Wiedniu) – polski przedsiębiorca i przestępca, przemytnik i lider grupy przestępczej porywającej dla okupu. Konsul honorowy Liberii w Bratysławie.
Życiorys.
Pochodził z Sopotu, natomiast od 1971 mieszkał w Poznaniu. Podjął studia ekonomiczne, które przerwał po dwóch latach. Trudnił się nielegalnym obrotem walutami, również w Budapeszcie. W latach 70. oskarżony został m.in. o kradzież 500 złotych monet i dwóch złotych zegarków. W tym okresie został współpracownikiem Milicji Obywatelskiej, a następnie Służby Bezpieczeństwa. Wysokie dochody uzyskał z przemytu.
W 1978 przeprowadził się do Austrii. Do 1984 pracował jako przedstawiciel Kodaka, później założył kilka firm budowlanych i transportowych (m.in. Wilms Transport International w Warszawie i Cargo-Express w Belgii). Posiadał również udziały w założonym przez byłych pracowników Urzędu Ochrony Państwa Euro Baleksie. W Wiedniu nabył warsztat samochodowy, dwie restauracje, kawiarnię i klub bilardowy. W 1998 przy pomocy funkcjonariuszy austriackich służb uzyskał austriackie obywatelstwo.
W latach 90. w Warszawie z inicjatywy Barańskiego powstała kilkuosobowa grupa przestępcza, specjalizująca się w porwaniach dla okupu. Liderem bojówki został Andrzej Grzymski, ps. „Junior”, a kierował nią z Wiednia Barański. Przestępcy wybierali przedsiębiorców prowadzących działalność nielegalną bądź na granicy prawa – gwarantowało im to, że szantażowani nie zgłoszą przestępstwa organom ścigania.
W pierwszej połowie lat 90. uczestniczył w dużym przemycie papierosów, zostając zatrzymanym z tego powodu w Niemczech. Podjął wówczas współpracę z Federalną Policją Kryminalną Niemiec (BKA), dzięki czemu otrzymał wyrok dwóch lat pozbawienia wolności z warunkowym zawieszeniem kary. BKA zerwał kontakt z Barańskim w 1997, kiedy ustalono, że wykorzystuje on go do eliminowania przestępczej konkurencji. Współpracował później ze służbą austriacką (EDOK), polskim wywiadem wojskowym WSI oraz FBI.
Barański pozostawał postacią bliżej nieznaną do momentu zabójstwa byłego ministra sportu Jacka Dębskiego w kwietniu 2001. Morderstwo to ściągnęło na niego powszechne zainteresowanie, bowiem został oskarżony o jego zlecenie i następnie aresztowany pod tym zarzutem. Jego proces toczył się przed austriackim sądem. Barański nie przyznał się do winy, sugerując jakoby zabójstwo Dębskiego miało tło polityczne.
8 kwietnia 2003 w jego celi znaleziono telefon komórkowy, z którego prowadził rozmowy ze świadkami zeznającymi w procesie Haliny Galińskiej, ps. „Inka”, oskarżonej o pomoc w zabójstwie Dębskiego. Następnego dnia Barański trafił do wiedeńskiego szpitala po wypiciu płynu do mycia naczyń. Najprawdopodobniej chciał w ten sposób odroczyć termin własnej rozprawy. 7 maja tego samego roku ok. godz. 5 nad ranem w jednoosobowej celi znaleziono ciało Barańskiego – powiesił się na pasku, przymocowanym do zasuwy okiennej. Na kilka dni przed śmiercią wniósł oskarżenie przeciwko austriackim policjantom, którym zarzucił m.in. łapownictwo. Śledztwo przeprowadzone w sprawie jego zgonu wykluczyło udział osób trzecich w tym zdarzeniu.
Już po śmierci jego nazwisko pojawiło się w gronie domniemanych zleceniodawców zabójstwa byłego komendanta głównego Policji nadinsp. Marka Papały. Na poparcie tej tezy nie znaleziono jednak dowodów, Barańskiego obciążały poszlaki w postaci często niespójnych zeznań kilku świadków, przede wszystkim przestępców. Nie wykazano również motywu dla którego Barański miałby stać za zleceniem morderstwa Papały.

</doc>
<doc id="761222" url="https://pl.wikipedia.org/wiki?curid=761222" title="Zygmunt Giżycki">
Zygmunt Giżycki

Zygmunt Giżycki herbu Gozdawa (1397-1461).
Proboszcz w Płocku, prepozyt, doktor dekretów. Brat Pawła Giżyckiego – biskupa płockiego

</doc>
<doc id="761223" url="https://pl.wikipedia.org/wiki?curid=761223" title="Louis Vuitton (dom mody)">
Louis Vuitton (dom mody)

Louis Vuitton Malletier – luksusowy francuski dom mody z centralnym zarządem w Paryżu, stworzony w roku 1854 przez francuskiego rzemieślnika i przedsiębiorcę Louisa Vuittona (1821-1892), który początkowo w pierwszych latach produkował ekskluzywne torby, walizki i bagaże. 
Historia.
Firma nosi nazwę po jej założycielu Louisie Vuittonie (1821 – 1892). Vuitton urodził się we Francji, w miejscowości Lavans-sur-Valouse, w 1835 przeprowadził się do Paryża. W 1854 roku założył spółkę znaną teraz jako LVMH Moët Hennessy Louis Vuitton.
Najbardziej znany wzór: "Monogram Canvas" został zaprojektowany przez syna Vuittona, Georges'a w 1896 r. Louis Vuitton jest najczęściej podrabianą marką w historii, tylko poniżej 1% ze wszystkich produktów sygnowanych przez nią nie jest podrabiana.
W 1996 r. brązowo-beżowa szachownica została zarejestrowana jako unijny znak towarowy. W 2009 r. konkurencja podjęła skuteczną próbę jego unieważnienia. Sąd w uzasadnieniu wyroku stwierdził, że wzór szachownicy, jest motywem, który istniał od setek lat i wykorzystywany był powszechnie w sztuce dekoracyjnej. Motyw szachownicy pojawiał się m.in. w tkaninie z Bayeux. Louis Vuitton odwołał się od wyroku do Trybunału Sprawiedliwości Unii Europejskiej jednocześnie zawierając z przeciwnikiem ugodę. W jej następstwie konkurent wycofał wniosek o unieważnienie tego znaku towarowego, co oznacza, że nadal podlega on ochronie prawnej.
W 2004 roku firma świętowała 150-lecie swojego istnienia. Z tej okazji przed sklepem na Polach Elizejskich w Paryżu po raz pierwszy stanął olbrzymi kufer podróżny, który w następnych latach pojawiał się również w innych miejscach, m.in. na Placu Czerwonym w Moskwie.
Wizytówką marki jest lokal znajdujący się w Wiedniu, butik ten, jest rozpoznawalnym na całym świecie obiektem turystycznym.
W Polsce dotychczas (stan na 2018 rok) funkcjonuje jeden sklep marki Louis Vuitton w domu mody Vitkac, prowadzi sprzedaż internetową, siedziba ulokowana jest w Warszawie.

</doc>
<doc id="761224" url="https://pl.wikipedia.org/wiki?curid=761224" title="Wolanie">
Wolanie



</doc>
<doc id="761226" url="https://pl.wikipedia.org/wiki?curid=761226" title="Smederevska Palanka">
Smederevska Palanka

Smederevska Palanka (cyr. Смедеревска Паланка) – miasto w Serbii, w okręgu podunajskim, siedziba gminy Smederevska Palanka. W 2011 roku liczyło 23 601 mieszkańców.

</doc>
<doc id="761234" url="https://pl.wikipedia.org/wiki?curid=761234" title="Hrabiowie Poitiers">
Hrabiowie Poitiers

Poniższa lista zawiera trzydziestu hrabiów Poitiers. Wśród nich znajduje się czterech królów Francji, królowa Francji, Delfin Francji, król Anglii i dwóch antykrólów Niemiec (w tym jeden cesarz rzymski).

</doc>
<doc id="761235" url="https://pl.wikipedia.org/wiki?curid=761235" title="Dave Arneson">
Dave Arneson

David L. Arneson (urodził się 1 października 1947 roku w Minnesocie w Stanach Zjednoczonych - zmarł 7 kwietnia 2009) był amerykańskim twórcą gier fabularnych. We wczesnych latach siedemdziesiątych stworzył (wraz z Garym Gygaxem) pierwszą edycję gry fabularnej "Dungeons &amp; Dragons".
Był absolwentem University of Minnesota. Swą pracę nad grami fabularnymi rozpoczął w Coffman Union. Mimo iż był jednym z najbardziej znanych twórców gier RPG, nigdy nie zabiegał o sławę. W początkowym okresie rozwoju gier fabularnych nazywano go nawet z tego powodu "pomijaną legendą" (ang. "unsung legend").

</doc>
<doc id="761236" url="https://pl.wikipedia.org/wiki?curid=761236" title="Politehnica Timișoara (2003–2011)">
Politehnica Timișoara (2003–2011)

Fotbal Club Politehnica Timișoara – rumuński klub piłkarski z siedzibą w Timișoarze założony w 2003 roku.
Od maja 2007 roku trenerem klubu jest Czech Dušan Uhrin jr. Zastąpił on Alina Artimona, który został zdymisjonowany na koniec sezonu 2006-2007. Przed nimi w klubie pracowali m.in. Cosmin Olăroiu i Gheorghe Hagi.
Historia.
Chronologia nazw:
Klub Politehnica Timișoara w sezonie 2001-02 klub zajął ostatnią, szesnastą lokatę, co równało się ze spadkiem do trzeciej ligi.
W klubie odbył się rozłam. Część klubu z inicjatywy jego działaczy (m.in. byłego reprezentanta Rumunii Antona Doboșa) połączyła się z klubem AEK Bukareszt, który akurat zdobył awans do ekstraklasy; nowy zespół wziął nazwę i kolory starego klubu, nazywał się Politehnica AEK Timișoara i miał swoją siedzibę w Timișoarze.
Druga część na czele z byłym Prezesem Politehniki w latach 1999–2002 Claudio Zambonem w 2003 utworzyła nowy klub FC Politehnica Timișoara, który również kontynuował tradycje i historie klubu.
Zespół występował w Mistrzostwach Okręgu Temesz, uzyskując certyfikat klubu sportowego. Nowy klub kupił od Drăgășani prawo grać od sezonu 2003/04 w Divizia C. W pierwszym sezonie zajął pierwsze miejsce i awansował do Divizia B. Jednak debiut był nieudany - ostatnie 16 miejsce i spadek do trzeciej ligi. W sezonie 2006/07 zespół zajął ostatnie 18 miejsce w Serii II Ligi III i spadł do czwartej ligi.
W 2004 roku rozpoczął się spór pomiędzy włoskim właścicielem "FC Politehnica Timișoara" Claudio Zambonem i Marianem Iancu, który finansował FCU Politehnica Timișoara na prawa klubu o nazwie Politehnika.
Spór pomiędzy Claudio Zambonem a Marianem Iancu dotarł do Trybunału Arbitrażu Sportowego w Lozannie, który zmusił właściciela "FCU Politehnica Timișoara" zmienić nazwę i używać innych kolorów. Dlatego w 2007 roku klub Mariana Iancu zmienił nazwę na "FC Politehnica 1921 Știința Timișoara". Jednak Trybunał Arbitrażu Sportowego uznał, że nowa nazwa nadal łatwo można pomylić z nazwą klubu z IV ligi, dając termin zmiany nazwy do dnia 30 czerwca 2008 roku, w przeciwnym razie klub nie może uczestniczyć w Pucharze UEFA w sezonie 2007/08. W związku z tym, klub był przemianowany na "FC Timișoara" i zmienił barwy klubowe na fioletowo-biało-czarne.
W 2011 Trybunał Konstytucyjny Rumunii odrzucił odwołanie dokonane przez Claudio Zambona o uznanie włoskiego biznesmena jako prawowitego właściciela klubu "Politehnika" i stwierdził, że wszystkie prawa do klubu należą do Uniwersytetu Politechnicznego w Timișoarze.
W lutym 2011 roku Sąd Apelacyjny orzekł, że klub Zambona SC Football Club Politehnica Timisoara SA nie może używać klubowych rekordów, koloru i nazwy, które pozostają własnością klubu piłkarskiego Asociației Fotbal Club Politehnica Timișoara, właścicielem którego jest Marian Iancu i od sezonu 2010–2011 będzie uprawniony do korzystania z nowej nazwy.
Politehnika występowała coraz gorzej, straciła status klubu profesjonalnego i spadła do rozgrywek lokalnych. Występowała w rozgrywkach municypalnych miasta Bukareszta (Liga IV), a w marcu 2011 klub został całkowicie rozwiązany.
Stadion.
Swoje mecze domowe klub rozgrywał na stadionie Comprest GIM w Bukareszcie, który może pomieścić 600 widzów.

</doc>
<doc id="761238" url="https://pl.wikipedia.org/wiki?curid=761238" title="David Arneson">
David Arneson



</doc>
<doc id="761245" url="https://pl.wikipedia.org/wiki?curid=761245" title="Termometr zaokienny">
Termometr zaokienny



</doc>
<doc id="761246" url="https://pl.wikipedia.org/wiki?curid=761246" title="Mariusz Nosal">
Mariusz Nosal

Mariusz Nosal (ur. 13 października 1974 w Zamościu) – piłkarz, reprezentant Polski.
W barwach Odry Wodzisław Śląski rozegrał 100 ligowych spotkań, strzelając w nich 30 goli.
Reprezentacja Polski.
W reprezentacji Polski zadebiutował 19 czerwca 1999 roku w towarzyskim meczu z Nową Zelandią zremisowanym 0:0 i ostatecznie wygranym w rzutach karnych 5:4. Był to jego jedyny mecz w reprezentacji. 

</doc>
<doc id="761251" url="https://pl.wikipedia.org/wiki?curid=761251" title="Papaver dubium">
Papaver dubium



</doc>
<doc id="761255" url="https://pl.wikipedia.org/wiki?curid=761255" title="Ranunculus arvensis">
Ranunculus arvensis



</doc>
<doc id="761256" url="https://pl.wikipedia.org/wiki?curid=761256" title="Fumaria officinalis">
Fumaria officinalis



</doc>
<doc id="761257" url="https://pl.wikipedia.org/wiki?curid=761257" title="Nigella arvensis">
Nigella arvensis



</doc>
<doc id="761258" url="https://pl.wikipedia.org/wiki?curid=761258" title="Antoni Klemens Giżycki">
Antoni Klemens Giżycki

Antoni Klemens Ignacy Giżycki herbu Gozdawa (1744-1806).
Szambelan Stanisława Augusta (1780), cześnik buski (1782), chorąży horodelski (1792). Właściciel dóbr Bogdanówka, Bereżanki.

</doc>
<doc id="761259" url="https://pl.wikipedia.org/wiki?curid=761259" title="Karta mobilizacyjna">
Karta mobilizacyjna

Karta mobilizacyjna – to dokument potwierdzający wyznaczenie żołnierza rezerwy na przydział mobilizacyjny, pracownika lub osoby niebędącej pracownikiem na pracowniczy przydział mobilizacyjny do określonej jednostki wojskowej oraz zobowiązujący do stawienia się w jednostce wojskowej w dniu zarządzenia mobilizacji lub w dniu określonym w karcie, albo pozostawania w gotowości do powołania.
Obecnie obowiązują następujące wzory kart mobilizacyjnych: 

</doc>
<doc id="761260" url="https://pl.wikipedia.org/wiki?curid=761260" title="Cichorium intybus">
Cichorium intybus



</doc>
<doc id="761261" url="https://pl.wikipedia.org/wiki?curid=761261" title="Internet Privacy Act">
Internet Privacy Act

Internet Privacy Act – nieistniejąca, fikcyjna regulacja prawna umieszczana na stronach internetowych poświęconych wymianie plików i portalach świadczących usługi hostingowe. "Regulacja" ta zabrania korzystania z usługi/serwisu/danych przedstawicielom wymiaru sprawiedliwości i organizacji antypirackich. Powołanie się na ten "przepis" ma zapewnić usługodawcom immunitet i zwolnić ich od odpowiedzialności za naruszenia prawa. Ostrzeżenie takie nie ma żadnej mocy prawnej.
Przykładowy tekst "Internet Privacy Act":
Ponadto regulaminy takich serwisów hostingowych zazwyczaj przewidują, że to użytkownicy ponoszą pełną odpowiedzialność za treści, które zamieszczają, zaś
W Polsce właścicieli portali przed odpowiedzialnością za bezprawne treści chroni natomiast Ustawa o świadczeniu usług drogą elektroniczną z dnia 18 lipca 2002 r.
Zdarza się, że regulaminy takie powołują się także na inne nieistniejące "przepisy", np.
Brak przy tym sprecyzowania podstawy prawnej rzekomych "24 godzin". Możliwe jest też połączenie owego fikcyjnego "prawa o 24 godzinach" z cytatem z autentycznej Ustawy o prawach autorskich (dopuszczającej "użytek osobisty" bez ograniczenia czasowego) , mimo iż sformułowania ich wykluczają się wzajemnie. Bez podania źródeł funkcjonuje też klauzula "pliki objęte prawem autorskim wolno zgrywać z sieci jedynie, jeżeli posiada się w domu ich oryginalną wersję, a ściągniętą kopię będzie się traktować jako zapasową".

</doc>
<doc id="761262" url="https://pl.wikipedia.org/wiki?curid=761262" title="182P/LONEOS">
182P/LONEOS

182P/LONEOS – kometa krótkookresowa należąca do rodziny komet Jowisza oraz do obiektów NEO. Została odkryta w programie LONEOS w dniu 26 października 2001.
Orbita komety.
182P/LONEOS porusza się po orbicie w kształcie wydłużonej elipsy o mimośrodzie 0,666. Peryhelium znajduje się w odległości 0,98 j.a. od Słońca, aphelium zaś 4,88 j.a. od niego. Na jeden obieg wokół Słońca potrzebuje około 5 lat, nachylenie jej orbity do ekliptyki wynosi 16,91˚.

</doc>
<doc id="761264" url="https://pl.wikipedia.org/wiki?curid=761264" title="Fakir">
Fakir

Fakir (, w piśmie dewanagari फ़क़ीर, "biedak") – żebrzący, ascetyczny mnich muzułmański. Termin ten obecnie odnosi się także do części ascetów wyznających hinduizm. Większość fakirów uważa ubóstwo i ascetyzm za drogę do zbawienia. 
Współczesne znaczenie.
Obecnie coraz częściej można spotkać się z tzw. nową falą fakiryzmu, nie mającą jednak zbyt wiele wspólnego z ascetycznymi umartwieniami, jakim poddawali się mnisi. Cechuje ją właściwie całkowite odrzucenie ideałów filozoficznych czy religijnych, na rzecz szeroko pojętego performance'u, mającego za zadanie zaszokować widza odpornością fakira na ból, oraz wytrzymałością i elastycznością jego ciała.
Współczesny performance fakirski łączy w sobie cechy klasycznych umartwień fakirskich, suspension show, piercingu, tatuażu, BDSM, gimnastyki, tańca, choreografii, muzyki, body paintingu, body modifications, happeningu i wielu innych dziedzin szeroko pojętej sztuki alternatywnej i nie tylko.
W wielu krajach funkcjonują obecnie profesjonalne szkoły fakirskie - znane i uznane są szkoły w Oslo i San Francisco, choć wielu fakirów pozostaje samoukami.
Uzbrojenie.
Ze względu na zakazy religijne dotyczące noszenia zwykłej broni, indyjscy jogini używali do samoobrony złączonych rogów antylopy indyjskiej, zwanych madu.

</doc>
<doc id="761268" url="https://pl.wikipedia.org/wiki?curid=761268" title="Zielona (Kalety)">
Zielona (Kalety)

Zielona (niem. "Zielonna") – dzielnica we wschodniej części Kalet, oddzielona od centrum miasta o około 5 km przez las. Brak styczności z Kaletami właściwymi.
Do końca listopada 1945 miejscowość była siedzibą jednostkowej gminy Zielona, kiedy to włączono ją do nowo utworzonej zbiorowej gminy Kalety, jako jedna z dwóch gromad tej gminy (obok Kalet). W związku z nadaniem Kaletom praw miejskich 1 stycznia 1951, Zielona stała się integralną częścią miasta. W latach 1954–72 ponownie wyłączona z Kalet jako część gromady Miotek. Od 1973 (wraz z Miotkiem) ponownie włączona do Kalet. 
Dzielnica ma charakter turystyczny. Posiada na swoim terenie 3 ośrodki wypoczynkowe nad zalewem o tej samej nazwie, ścieżkę przyrodniczo-dydaktyczną "Do bobrów".
W Zielonej znajduje się zabytkowy pałac Donnersmarcków z XIX wieku.

</doc>
<doc id="761270" url="https://pl.wikipedia.org/wiki?curid=761270" title="Santa Susana (góry)">
Santa Susana (góry)

Góry Santa Susana – niewielkie pasmo górskie w Ameryce Północnej, na obszarze Stanów Zjednoczonych w Kalifornii na północ od Los Angeles i równolegle położonych równoleżnikowo gór Santa Monica. Najwyższy szczyt – Oat Mountain (1142 m n.p.m.).

</doc>
<doc id="761273" url="https://pl.wikipedia.org/wiki?curid=761273" title="Bitwa pod Dennewitz">
Bitwa pod Dennewitz

Bitwa pod Dennewitz – starcie zbrojne, które miało miejsce 6 września 1813. W bitwie tej Armia Północna, w skład której wchodziły oddziały pruskie, rosyjskie i szwedzkie pod dowództwem Friedricha von Bülowa oraz Bogislava von Tauentziena, pokonała armię francuską i sprzymierzonych z nią Sasów pod dowództwem marszałka Neya. Zwycięstwo to przeszkodziło ostatecznie Napoleonowi w zajęciu stolicy Prus Berlina i było zapowiedzią rychłej bitwy pod Lipskiem.
Do starcia doszło pod Dennewitz, kiedy to marszałek Ney pociągnął ze swoimi siłami z Wittenbergii w kierunku Jüterboga. Tutaj straż przednia Francuzów pod wodzą Henriego Gatiena Bertranda spotkała się z siłami pruskimi pod dowództwem generała Leopolda Wilhelma von Dobschütza. Naprzeciwko 70 000 Prusaków stanęło do walki 40 000 Francuzów i Sasów. W zażartej bitwie, w której na Francuzów uderzyły dodatkowo z kierunku zachodniego siły von Bülowa, zwycięstwo odnieśli Prusacy, którzy stracili w boju 10 000 ludzi. Straty francuskie wyniosły 22 000 ludzi (w tym 14 000 wziętych do niewoli).
Po bitwie generał von Dobschütz okrzyknięty został mianem „bohatera spod Dennewitz”, zaś gen. von Bülow został podniesiony do stanu hrabiowskiego pod nazwiskiem Bülow von Dennewitz.

</doc>
<doc id="761281" url="https://pl.wikipedia.org/wiki?curid=761281" title="Izraelska Agencja Lotów Kosmicznych">
Izraelska Agencja Lotów Kosmicznych

Izraelska Agencja Lotów Kosmicznych (hebr. סוכנות החלל הישראלית) – agencja rządowa Izraela, zajmująca się koordynacją wszystkich izraelskich programów naukowych badań kosmicznych i celów handlowych. Agencja została założona w 1983. Szefem agencji jest profesor Itzhak Ben Israel.
Celem działalności Agencji jest umieszczenie Izraela wśród krajów prowadzących badania kosmiczne. W tym celu budowane są satelity i utrzymywany jest system satelitarny do badań Ziemi z przestrzeni kosmicznej. Rozwijana jest technologia, wiedza i infrastruktura naukowa (wliczając w to laboratoria i zasoby ludzkie) wymagane do badań kosmicznych.
Od 2022 przewodniczącym IALK jest Dan Blumberg.
Współpraca.
Agencja podpisała umowy o współpracy z agencjami kosmicznymi:
Astronauci.
Ilan Ramon był pierwszym astronautą Izraela. Był specjalistą ładunku handlowego na amerykańskim promie kosmicznym STS-107 (Columbia), który rozpadł się podczas powrotu na Ziemię.

</doc>
<doc id="761284" url="https://pl.wikipedia.org/wiki?curid=761284" title="Zespół CREST">
Zespół CREST



</doc>
<doc id="761285" url="https://pl.wikipedia.org/wiki?curid=761285" title="Tempering">
Tempering

Tempering – element procesu produkcji czekolady polegający na kontrolowanej krystalizacji masła kakaowego w celu zapewnienia tabliczce czekolady połysku, gładkiej powierzchni i równomiernej łamliwości.
Tłuszcz kakaowy może tworzyć sześć rodzajów kryształów o różnych właściwościach:
Jeśli masło kakaowe stygnie bez kontroli, powstają kryształy różnej wielkości i zrobione z niego tabliczki czekolady są matowe, wyglądają jakby pokryte były pleśnią, kruszą się zamiast łamać.
Aby czekolada wyglądała apetycznie należy prowadzić proces jej produkcji w taki sposób, aby składała się z jak największej liczby kryształów V stopnia. W tym celu masę czekoladową podgrzewa się do 45 °C, by roztopić wszelkie naturalne formy kryształów. Następnie schładza się ją do około 27 °C, gdyż w takiej temperaturze najlepiej tworzą się kryształy IV i V. Później miesza się masę, aby wytworzyć jak najwięcej zalążków krystalizacji i podgrzewa do 29-31 °C (zależnie od rodzaju mas- deserowej, mlecznej, białej) by usunąć niestabilne kryształy. Pozostaje jedynie najwyższa ilość kryształów V stopnia, dająca czekoladzie wymagany i oczekiwany połysk.
Najwygodniej jest jednorazowo temperingowi poddać około 1/2 kg czekolady, jednak doświadczeni cukiernicy temperują nawet 5 kg czekolady naraz.
W przemyśle czekoladę temperuje się przy użyciu różnego rodzaju temperówek, urządzeń chłodzących, podgrzewających i jednocześnie mieszających masy w odpowiednich temperaturach i odpowiednim czasie. Ich wydajność zależna jest od urządzenia, największe pracują z wydajnością większą niż 10 ton czekolady na zmianę. Mogą również pracować w systemie ciągłym (podając czekoladę na linię formowania lub oblewania i pobierając „świeżą” czekoladę ze zbiornika) lub okresowym – po wykorzystaniu zatemperowanej czekolady pobierana jest konkretna ilość roztopionej do ok. 45 stopni czekolady ze zbiornika i temperowana następna partia, która może być zużywana w odpowiednich warunkach nawet przez kilka godzin.

</doc>
<doc id="761286" url="https://pl.wikipedia.org/wiki?curid=761286" title="CREST">
CREST



</doc>
<doc id="761288" url="https://pl.wikipedia.org/wiki?curid=761288" title="Belinda Lee">
Belinda Lee

Belinda Lee (ur. 15 czerwca 1935 w Budleigh Salterton, zm. 12 marca 1961 koło San Bernardino) – angielska aktorka.
Belinda Lee była córką Roberta Esmonda Lee, właściciela hotelu "Rosemullion Hotel" i byłego wojskowego, i jego żony Stelli Mary Graham, kwiaciarki. Edukację rozpoczęła w Rookesbury Park Preparatory School w Fareham (Hampshire County). W połowie lat czterdziestych została wysłana do St. Margaret’s, szkoły z internatem, położonej w Exeter (Devon). Billie, jak wówczas nazywano Belindę Lee, już wtedy deklarowała, że pragnie być aktorką. W efekcie jej rodzice zgodzili się, aby przeniosła się do Tudor Arts Academy w Surrey.
Jej debiutem filmowym była rola Janie Grey w "The Runaway Bus".
Zginęła w wypadku samochodowym.
Zwłoki Belindy Lee zostały skremowane 17 lub 23 marca1961. Sześć miesięcy później jej prochy zostały przewiezione do Włoch i złożone na Cmentarzu Protestanckim w Rzymie ("Cimitero Acattolico di Roma").

</doc>
<doc id="761295" url="https://pl.wikipedia.org/wiki?curid=761295" title="Józef Rybicki">
Józef Rybicki

Józef Roman Rybicki, ps. „Andrzej” (ur. 18 grudnia 1901 w Kołomyi, zm. 9 maja 1986 w Warszawie) – polski filolog klasyczny, nauczyciel, oficer Armii Krajowej w stopniu kapitana, dowódca Kedywu Okręgu Warszawa, uczestnik powstania warszawskiego, członek Zrzeszenia Wolność i Niezawisłość, więzień polityczny okresu stalinowskiego w latach 1945–1954, działacz środowisk abstynenckich, współzałożyciel Komitetu Obrony Robotników i Komitetu Samoobrony Społecznej „KOR”, kawaler Krzyża Srebrnego Orderu Wojennego Virtuti Militari.
Życiorys.
Syn Olgi, z zawodu nauczycielki i Zygmunta (1863–1915) – sędziego. Młodszy brat Stanisława, prezydenta Częstochowy. Józef Rybicki we wczesnej młodości mieszkał w Brzeżanach, a później we Lwowie. Uczestniczył w wojnie polsko-bolszewickiej jako żołnierz w Małopolskich Oddziałach Armii Ochotniczej. Ranny 16 sierpnia 1920 w bitwie pod Rakobutami.
2 lipca 1927 poślubił Stefanię Neuman. W tym samym roku ukończył filologię klasyczną na Uniwersytecie Stefana Batorego w Wilnie, w latach 1928–1931 był tam asystentem, a w 1930 uzyskał doktorat na podstawie rozprawy "De Foricoeniorum Cochanovii fontibus antiquis". W latach 1931–1934 był nauczycielem w Państwowym Gimnazjum im. Adama Mickiewicza w Wilnie, 1934–1937 p.o. dyrektora Państwowego Gimnazjum im. Adama Mickiewicza w Nowogródku, 1937–1939 dyrektorem Państwowego Gimnazjum i Liceum im. Bartosza Głowackiego w Tomaszowie Lubelskim.
II wojna światowa.
Od 1939 działał w polskim podziemiu zbrojnym: najpierw w Służbie Zwycięstwu Polski, od lutego 1940 w Tajnej Organizacji Wojskowej, od marca 1943 w AK. Ranny w powstaniu warszawskim. W styczniu 1945 został mianowany, z przekroczeniem jednego stopnia, kapitanem czasu wojny.
Działalność powojenna.
W 1945 był członkiem Delegatury Sił Zbrojnych na Kraj, a we wrześniu tego roku współzałożycielem Zrzeszenie Wolność i Niezawisłość. Ratował wraz z innymi dokumenty Kedywu Okręgu Warszawa AK. Zostały one ukryte w 1945 pod Warszawą. Obecnie znajdują się w zbiorach Biblioteki Narodowej i Biblioteki Uniwersytetu Warszawskiego. Aresztowany w grudniu 1945, skazany w lutym 1947 w procesie I Zarządu WiN.
Po wyjściu na wolność w 1954 mieszkał w Milanówku, następnie w Warszawie. W latach 1959–1971 pracował jako redaktor słowników i encyklopedii filologicznych w wydawnictwie Księgarnia św. Wojciecha w Poznaniu. W grudniu 1975 był sygnatariuszem Listu 59. We wrześniu 1976 był jednym z czternastu członków założycieli Komitetu Obrony Robotników. W 1977 wszedł w skład Komisji Redakcyjnej KOR. Działał również w Komitecie Samoobrony Społecznej KOR. Od 1977 do 1978 należał do Rady Funduszu Samoobrony Społecznej. Na przełomie 1975 i 1976 jeden ze współtwórców Polskiego Porozumienia Niepodległościowego. 18 września 1977 sygnatariusz Deklaracji Ruchu Demokratycznego.
W styczniu 1982 wysłał na adres gen. Wojciecha Jaruzelskiego tzw. List 7, zawierający protest przeciwko wprowadzeniu stanu wojennego oraz żądanie wypuszczenia wszystkich internowanych i aresztowanych. Oprócz niego list podpisały osoby, które osobiście o to poprosił: ks. Jan Zieja, Marian Brandys, Zofia Kuratowska, Stanisław Broniewski, Daniel Olbrychski i Stefan Kieniewicz. 13 października 1983 był współautorem listu w obronie więzionych byłych członków KSS KOR: Jacka Kuronia, Adama Michnika, Zbigniewa Romaszewskiego, Henryka Wujca. W kwietniu 1984 był uczestnikiem rozmów przedstawicieli władz PRL i Episkopatu Polski w sprawie warunków zwolnienia więźniów politycznych. 12 lutego 1984 został sygnatariuszem wspólnego oświadczenia działaczy Karty 77, byłych członków KSS KOR i działaczy podziemia ws. przestrzegania praw człowieka i przeciw więzieniu działaczy opozycji w Polsce i Czechosłowacji.
Został pochowany na cmentarzu w Milanówku. Przemawiając podczas pogrzebu Stanisław Broniewski powiedział: "Składamy dzisiaj do grobu sumienie Armii Krajowej".
W 2001 Wydawnictwa Uniwersytetu Warszawskiego opublikowały jego wspomnienia "Notatki szefa warszawskiego Kedywu" (II wydanie – 2003).
Odznaczenia i wyróżnienia.
Był odznaczony Srebrnym Krzyżem Zasługi (1938), Krzyżem Srebrnym Orderem Virtuti Militari, dwukrotnie Krzyżem Walecznych. 3 maja 1983 został odznaczony przez prezydenta RP na uchodźstwie Edwarda Raczyńskiego Krzyżem Oficerskim Orderu Odrodzenia Polski.
Pośmiertnie, postanowieniem prezydenta Lecha Kaczyńskiego z 21 września 2006, „za wybitne zasługi dla niepodległości Rzeczypospolitej Polskiej, za działalność na rzecz przemian demokratycznych w kraju”, został odznaczony Krzyżem Wielkim Orderu Odrodzenia Polski, który przekazany został 23 września tego roku, w czasie uroczystości z okazji 30. rocznicy powstania Komitetu Obrony Robotników.

</doc>
<doc id="761296" url="https://pl.wikipedia.org/wiki?curid=761296" title="Exploited">
Exploited



</doc>
<doc id="761297" url="https://pl.wikipedia.org/wiki?curid=761297" title="Columbia Heights">
Columbia Heights



</doc>
<doc id="761298" url="https://pl.wikipedia.org/wiki?curid=761298" title="Góry Santa Monica">
Góry Santa Monica

Góry Santa Monica – niewysokie pasmo górskie w Ameryce Północnej, na obszarze Stanów Zjednoczonych w Kalifornii położone równoleżnikowo nad Oceanem Spokojnym na północny zachód od Los Angeles. Długość pasma to ok. 40 km, najwyższy szczyt, Sandstone Peak, ma 948 m n.p.m.
Na południowym stoku wchodzącej w skład pasma góry Lee (500 m n.p.m.) znajduje się słynny znak Hollywood. Na terenie pasma znajduje się także ponad 20 stanowych i lokalnych parków. Atrakcją turystyczną jest również Paramount Ranch, na terenie którego kręcono m.in. serial Doktor Quinn.

</doc>
<doc id="761299" url="https://pl.wikipedia.org/wiki?curid=761299" title="Profilina">
Profilina

Profilina jest jednym z białek wiążących aktynę pełniącym rolę w dynamice cytoszkieletu. Występuje w większości komórek eukariotycznych, a u ssaków odkryto dwie jej formy: I i II. Profilina I występuje w większości tkanek, poza mięśniami szkieletowymi, sercem i mózgiem, a profilina II obecna jest w mózgu, mięśniach szkieletowych i nerkach. Najogólniej, profilina odpowiada za wzrost i stabilizację filamentów aktynowych oraz za ich przebudowę. Dzięki temu, komórki mogą się poruszać oraz zmieniać kształt odpowiednio do swoich potrzeb.
Mechanizm działania profiliny jest następujący. Wiąże ona monomeryczną formę globularnej aktyny (G-aktyny) od strony (+) monomeru, zostawiając wolny koniec (-), mogący się przyłączyć do bieguna (+) rosnącego filamentu aktynowego (F-aktyny). Dodatkowo profilina stymuluje wymianę nukleotydu ADP na ATP w aktynie, a tylko ATP-aktyna może wiązać się do końca (+) F-aktyny.
Profilina może wiązać również ugrupowania często występujące po cytoplazmatycznej stronie błony komórkowej: 
Dzięki temu, profilina może być zakotwiczona po cytoplazmatycznej stronie błony komórkowej, skąd kieruje polimeryzacją filamentów aktynowych. Ma to szczególnie istotne znaczenie w kontaktach międzykomórkowych oraz ruchu komórek.
Profilina należąca do "Toxoplasma gondii" jest jedynym odkrytym PAMP należącym do pierwotniaków, wykrywanym przez mysie receptory "toll"-podobne.

</doc>
<doc id="761303" url="https://pl.wikipedia.org/wiki?curid=761303" title="Light Tank Mk VI">
Light Tank Mk VI

Tank, Light, Mk VI ("Vickers Mk VI") – brytyjski czołg lekki skonstruowany w okresie międzywojennym.
Historia.
W 1936 roku do uzbrojenia armii brytyjskiej przyjęto czołg "Light Tank Mk VI". Podobnie jak wcześniejszy "Light Tank Mk V" miał on trójosobową załogę i był uzbrojony w dwa karabiny maszynowe Vickers kalibru 7,7 mm. Podstawową zmianą było wyposażenie wieży w niszę mieszczącą radiostację "No 7".
Wersje.
Istniała także wersja "Indian Pattern" pozbawiona wieżyczki dowódcy w miejsce której zamontowano pojedynczy peryskop.
Podwozie czołgu "Mk VI" wykorzystano do budowy działa przeciwlotniczego "Light Tank AA Mk I" uzbrojonego w cztery karabiny maszynowe Besa kalibru 7,92 mm. Później powstała jego zmodyfikowana wersja "Light Tank AA Mk II" posiadająca wieżę z powiększonymi zasobnikami amunicyjnymi. Przebudowano 60 czołgów. Zbudowano także prototyp czołgu mostowego, ale został on utracony podczas transportu do Egiptu.
Produkcja.
Wyprodukowano 1237 czołgów: 81 "Mk VI", 115 "Mk VIA", 953(960)"Mk VIB", 88 (115) "MK VIC".
Opis konstrukcji.
"Light Tank Mk VI" miał budowę klasyczną. W tylnej części kadłuba znajdował się sześciocylindrowy, rzędowy, chłodzony cieczą silnik gaźnikowy "Meadows ESTL", "ESTB/A" lub "ESTB/B" o mocy 65 kW. Silnik napędzał umieszczone z przodu kadłuba koła napędowe. Z każdej strony znajdowały się cztery koła jezdne zblokowane w dwa wózki, amortyzowane ukośnymi sprężynami śrubowymi. Każda gąsienica o szerokości 240 mm była podtrzymywana przez jedną rolkę. Uzbrojeniem był wkm Vickers lub Besa i czołgowy karabin maszynowy Vickers lub Besa. Załoga składała się z mechanika-kierowcy, strzelca i dowódcy.
Użytkownicy.
Wersją która stała się w latach 1939-1940 podstawowym wyposażeniem oddziałów czołgów lekkich był "Light Tank Mk VIB". Około 400 czołgów "Tank, Light, Mk VI" zostało użytych bojowo przez British Expeditionary Force walczący we Francji w 1940 roku. Prawie wszystkie czołgi zostały utracone. Czołgi były również używane przez jednostki brytyjskie walczące w Afryce Północnej w latach 1940-1941. Czołgi "Mk VI" były używane głównie do zwiadu i rajdów na włoskie linie zaopatrzeniowe. Po przezbrojeniu jednostek pierwszoliniowych w nowe typy czołgów (A9, A10, A12) czołgi "Mk VI" były używane do szkolenia kierowców lekkich pojazdów gąsienicowych. Niewielka liczba czołgów trafiła na Maltę i na Kretę, gdzie walczyła z desantem niemieckim. 104 czołgi trafiły do Indii, 24 (9?) do Kanady, niewielka liczba (11? szt.) do Australii, 70 czołgów sprzedano Turcji, 13 (16?) – Egiptowi, a 1 czołg do Iraku.
III Rzesza.
Zdobyte przez Niemców czołgi otrzymały oznaczenie "PzKpfw VI 736 (e)". Podwozie zdobytych czołgów "Mk VI" posłużyło Niemcom do budowy dział samobieżnych. Były to samobieżne haubice szturmowe. Zbudowano 12 szt. pojazdów "10,5cm leFH 16 auf Fgst Geschützwagen Mk VI(e) (10.5cm leFH 16 (Sf) auf le Pz.Kpfw. Mk IV 736 (e))" uzbrojonych w haubicę kalibru 105 mm i 6 szt. uzbrojonych w haubicę kalibru 150 mm. Wehrmacht używał ich także jako opancerzone pojazdy amunicyjne i czołgi obserwacyjne na Froncie Wschodnim.
Służba w Polskich Siłach Zbrojnych.
Na czołgach tych szkolili się polscy czołgiści na Bliskim Wschodzie. Pierwsze 6 czołgów dotarło 27 czerwca 1942 roku do obozu "Cowley Camp" w Egipcie, gdzie szkolili się żołnierze przyszłej 2 Brygady Pancernej. Były to czołgi "Mk VIB", które trafiły do 1. batalionu. Czołgi służyły do nauki jazdy oraz poznania budowy czołgu. Prowadzono też ćwiczenia na poziomie plutonu. Również 2. batalion szkolił się na czołgach "Mk VIB". Pojazdy te były również na wyposażeniu Centrum Wyszkolenia Broni Pancernej i Szkoły Podchorążych Broni Pancernej. Najwyższy stan tych czołgów zanotowano pod koniec 1942 roku – było to 17 pojazdów. Ostatni raz czołgi były wykazywane w sprawozdaniu o stanie polskich oddziałów 19 lutego 1943 roku – 11 "Mk VIB".

</doc>
<doc id="761305" url="https://pl.wikipedia.org/wiki?curid=761305" title="Descurainia sophia">
Descurainia sophia



</doc>
<doc id="761308" url="https://pl.wikipedia.org/wiki?curid=761308" title="Kolonia Malennik">
Kolonia Malennik

Kolonia Malennik – kolonia w Polsce położona w województwie lubelskim, w powiecie biłgorajskim, w gminie Potok Górny.
W latach 1975–1998 miejscowość należała administracyjnie do województwa zamojskiego.
Miejscowość stanowi sołectwo. Znajduje się tu odrestaurowany dworek z poł. XIX w.

</doc>
<doc id="761309" url="https://pl.wikipedia.org/wiki?curid=761309" title="Paweł Passini">
Paweł Passini

Paweł Passini (ur. 30 grudnia 1977), pseudonim "Ulisses Ghawdex" – polski reżyser teatralny, twórca i dyrektor neTTheatre. Zdobywca Nagrody im. Konrada Swinarskiego dla najlepszego reżysera w sezonie 2012/2013 za przedstawienie "Morrison/Śmiercisyn".
Życiorys.
Pochodzi z rodziny o korzeniach bułgarskich, włoskich oraz żydowskich. W 2004 roku ukończył studia na Wydziale Reżyserii Akademii Teatralnej im. Aleksandra Zelwerowicza w Warszawie. Został jednym z prekursorów nurtu teatru interaktywnego w Polsce, w którym – w odróżnieniu od teatru tradycyjnego – wykorzystywane są media. Za swoją działalność Paweł Passini dwukrotnie był nominowany do nagrody Paszport „Polityki”.
Jest działaczem Gminy Wyznaniowej Żydowskiej w Warszawie. Dnia 9 marca 2019 zrezygnował z funkcji wiceprzewodniczącego gminy, w związku z niedopuszczeniem do realizacji sztuki teatralnej pod jego reżyserią, mówiącej o skandalach obyczajowych wśród księży.
W sierpniu 2020 padł ofiarą ataku ze strony środowisk pseudokibicowskich, został okradziony i znieważony wulgarnymi słowami w autobusie miejskim w centrum Warszawy.
W lutym 2021 ukazał się w Dużym Formacie reportaż, którego głównym bohaterem był Passini. Reżyserowi zarzucono, że wyzywał aktorki, zmuszał je do nagości i erotycznych tańców, które nagrywał bez ich zgody. W odpowiedzi na reportaż Passini oświadczył, że w swoich działaniach kierował się wyłącznie względami artystycznymi, a młode i niedoświadczone aktorki nie zrozumiały specyfiki jego pracy teatralnej. Do głosów krytyki Passiniego dołączyła także Marta Nieradkiewicz, która publicznie przyznała, że doświadczyła przemocy psychicznej i mobbingu ze strony reżysera.
Spektakle.
Do zrealizowanych przez Pawła Passiniego należą następujące spektakle:

</doc>
<doc id="761310" url="https://pl.wikipedia.org/wiki?curid=761310" title="Złoża">
Złoża



</doc>
<doc id="761311" url="https://pl.wikipedia.org/wiki?curid=761311" title="Pięć lat kacetu">
Pięć lat kacetu

Pięć lat kacetu – jedna z najbardziej znanych polskich relacji z pobytu w niemieckich obozach koncentracyjnych, autorstwa warszawiaka z Czerniakowa – Stanisława Grzesiuka (1918-1963). Pierwsze wydanie w 1958 r., potem wielokrotnie wznawiana.
Główna część wspomnień zawiera opis czteroletniego pobytu autora w jednym z najcięższych niemieckich obozów koncentracyjnych – Mauthausen i Gusen. Wcześniej autor krótko przebywał w obozie koncentracyjnym w Dachau.
Znaczenie nazwy.
Nazwa kacet pochodzi od skróconej formy niemieckiej nazwy Konzentrazionslager, czytaj koncentracionslager (obóz koncentracyjny), od niemieckiej wymowy liter k z jako "ka" "cet". W polskim piśmiennictwie używane jest KL zamiast KZ.
Fabuła i sukces wydawniczy.
Założeniem formalnym autora było przedstawienie codziennego życia przeciętnego więźnia obozu koncentracyjnego.
Do sukcesu wydawniczego przyczyniła się osobowość autora, który był typem „warszawskiego cwaniaka”. Szybko zrozumiał filozofię istnienia tego i innych niemieckich-nazistowskich obozów koncentracyjnych – głównym ich celem była eksterminacja przez pracę. Slogan „Arbeit macht frei” jest tylko kamuflażem, mającym na celu zmuszenie więźniów do jak najbardziej wydajnej pracy, w tym przypadku w kamieniołomie. Zrozumiawszy to, całe swoje życie obozowe oparł na zasadzie: unikać pracy lub markować ją, koncentrując wszystkie swoje siły witalne na zdobywaniu żywności i unikaniu pobicia, które mogło grozić śmiercią. Przeżył też dzięki swoistemu – warszawskiemu – codziennemu humorowi, koleżeńskości oraz umiejętności gry na mandolinie. W 1944 r. utworzył w obozie zespół muzyczny (jeden z kilku tam funkcjonujących), który w krótkim czasie stał się bardzo popularny wśród więźniów.
Kolejne powieści autobiograficzne.
Po tej książce powstały dwie następne, również z dużym sukcesem wydawniczym. W pierwszej ("Boso, ale w ostrogach") autor powraca do czasów sprzed wojny i uwięzienia. W drugiej ("Na marginesie życia") opisuje życie w latach powojennych, przede wszystkim borykanie się z problemem gruźlicy, której nabawił się podczas pobytu w obozie, i która była przyczyną jego przedwczesnej śmierci w styczniu 1963 r.
Istotnym atutem tej i pozostałych książek jest ich żywy język, oparty na gwarze warszawskich dzielnic.

</doc>
<doc id="761313" url="https://pl.wikipedia.org/wiki?curid=761313" title="Periplos Massalski">
Periplos Massalski

Periplos Massalski – dokument powstał przed 530 p.n.e., zawierający spis informacji przydatnych dla żeglarzy i kupców. Autorem był prawdopodobnie żeglarz z Massalii. 
"Periplos Massalski" nie zachował się w oryginale, znany jest tylko z fragmentów zawartych w poemacie z IV w. p.n.e. Festusa Rufusa Avienusa "Wybrzeże morskie" (). Na podstawie tego utworu można wywnioskować, że istniał dokument – periplus – który zawierał opis miejsc i tras od antycznej Massalii (obecna Marsylia) po cypel Pointe du Raz w północno-zachodniej Francji. Zawiera m.in. pierwsze informacje o Wyspach Brytyjskich oraz tajemniczej wyspy Thule. Badacze uważają, że tym nieznanym lądem była strefa, którą mieli zamieszkiwać Germanie. Obejmowała ona swym zasięgiem wybrzeża współczesnych północnych Niemiec, Jutlandię, Wyspy Duńskie, południową Szwecję oraz strefę przybrzeżną południowej Norwegii. Prawdopodobnie w te rejony dopłynął żeglarz z Massalii.

</doc>
<doc id="761314" url="https://pl.wikipedia.org/wiki?curid=761314" title="Himiltruda">
Himiltruda

Himiltruda – pierwsza żona Karola Wielkiego poślubiona prawdopodobnie w 766 roku. Według tradycji frankijskiej tzw. "fried frau", małżeństwo nigdy nie anulowane. Została odsunięta w 768. Z tego związku narodził się Pepin Garbaty (przed 770 - 813).

</doc>
<doc id="761317" url="https://pl.wikipedia.org/wiki?curid=761317" title="Kolonne">
Kolonne

Kolonne (z niem.: konwój, kolumna) – logistyczna operacja radzieckiej administracji okupacyjnej we wschodnich Niemczech, najpierw Radzieckiej Administracji Wojskowej w Niemczech ("Sowjetische Militäradministration in Deutschland – SMAD, Советская военная администрация в Германии – СВАГ, Sowietskaja Wojennaja Administracja w Germanii – SWAG"), która następnie przekształciła się w Radziecką Komisję Kontroli w Niemczech ("Sowjetische Kontrollkommission – SKK, Советская контрольная комиссия в Германии") – rabunkowego przemieszczania do Związku Radzieckiego wszelkich towarów, urządzeń, sprzętu, surowców, również całych fabryk. W latach czterdziestych za realizację operacji były odpowiedzialne dwa oddziały tejże Radzieckiej Administracji – ds. Reparacji i Zaopatrzenia ("Отдел по репарациям и поставкам") oraz Oddział Transportu ("Транспортный отдел") w Berlin-Karlshorst przy Gundelfinger Straße 38 (1945–1946), w Wendenschloß (1946–1949), oraz ponownie w Berlin-Karlshorst przy Treskowallee (1949-). Następnie oddziałom nadano rangę zarządów. W 1948 bezpośredni nadzór nad tego rodzaju transportem uformowanym w 13 konwojów (x 30 lokomotyw) wykonywały 52 osoby.
Z państw wchodzących w skład Sił Sojuszniczych, które wzięły udział w rozgromieniu hitlerowskich Niemiec, reparacje wojenne wyegzekwował jedynie Związek Radziecki. Szczególnie brutalnie potraktowano koleje, które powinny były pełnić główną rolę w powojennej rekonstrukcji gospodarki. Wywieziono nie tylko lokomotywy i wagony, zlikwidowano również wiele linii drugorzędnych kolei niemieckich DR (Deutsche Reichsbahn), szereg linii głównych (dotychczas dwutorowych) stało się jednotorowymi, zdemontowano sieci trakcyjne i sygnalizacyjne.
Przebieg operacji.
Transport tej ogromnej masy tonażowej reparacji (lub, jak określają niektórzy historycy i publicyści, łupów wojennych) był pierwszym, jeżeli nie najważniejszym, zadaniem radzieckich władz okupacyjnych. Operacji tej dokonano w czasie panującego wszechobecnie powojennego chaosu. Zastosowano radykalne lecz efektywne rozwiązanie, do którego zaangażowano DR. Praktycznie jednej nocy z pewnej ilości lokomotyw, wagonów i personelu wydzielono tzw. "Kolonne" (tłum. z niem. jako konwoje), którym powierzono transport sprzętu ze wschodnich Niemiec przez Polskę do granicy radzieckiej. 
O skali przedsięwzięcia mogą świadczyć dane, że np. w maju 1946 na ogólną liczbę aktywnych 2716 lokomotyw, do obsługi konwojów skierowano aż 800 lokomotyw tj. prawie 1/3. Zaginęły dane statystyczne za lata 1948–1949, lecz istnieją szacunki mówiące, że w okresie pomiędzy 1945–1953 niemiecki personel i sprzęt wykonały ponad 20 000 podróży (powrotnych), z których każda trwała 10–14 dni. 
Ten proceder kontynuowano aż do końca 1953, a więc jeszcze w cztery lata po utworzeniu teoretycznie samodzielnego podmiotu prawa międzynarodowego – Niemieckiej Republiki Demokratycznej; przewozy pasażerskie (pasażerska kolonna nr 42) do 1955.
Informacje na temat akcji.
Informacje na temat konwojów pojawiały się okazjonalnie w zachodnioniemieckiej fachowej prasie kolejowej, lecz były to informacje okazjonalne, wyrywkowe. Oficjalnych danych na ten temat nie opublikowali nigdy wschodni Niemcy lub Sowieci i przełom nastąpił dopiero z chwilą udostępnienia archiwów po runięciu muru berlińskiego w 1989. 
W 1998 w stuttgarckim wydawnictwie Transpress ukazała się na ten temat pierwsza monografia pt "Kolonne. Die Deutsche Reichsbahn im Dienste der Sowjetunion" (Konwoje. Deutsche Reichsbahn w służbie Związku Radzieckiego). Książka zawiera m.in. listę używanych w konwojach lokomotyw.

</doc>
<doc id="761318" url="https://pl.wikipedia.org/wiki?curid=761318" title="Dekanat Dzierzgoń">
Dekanat Dzierzgoń

Dekanat Dzierzgoń – jeden z 20 dekanatów w rzymskokatolickiej diecezji elbląskiej.
Parafie.
W skład dekanatu wchodzi 8 parafii:
Sąsiednie dekanaty.
Elbląg – Południe, Malbork I, Miłomłyn, Morąg, Pasłęk II, Prabuty, Susz, Sztum

</doc>
<doc id="761319" url="https://pl.wikipedia.org/wiki?curid=761319" title="École pratique des hautes études">
École pratique des hautes études

École pratique des hautes études (EPHE) – francuska szkoła wyższa utworzona w 1868 r. w Paryżu dekretem ministra edukacji publicznej Victora Duruy.
EPHE to instytucja, której misją jest przygotowanie poprzez praktykę do pracy badawczej w dziedzinie naukowych badań podstawowych oraz stosowanych. W 2005 r. liczyła ona ok. 240 badaczy-nauczycieli i 3200 studentów i słuchaczy (ok. 30% to studenci zagraniczni). Zajęcia w tej szkole są dostępne również dla wolnych słuchaczy. Szkoła nadaje własne dyplomy oraz tytuły magistra i doktora w trzech sekcjach: Nauki przyrodnicze, Nauki historyczne i filologie oraz Nauki religijne.
W 1975 sekcja Nauk Społecznych została przekształcona w samodzielną École des hautes études en sciences sociales.

</doc>
<doc id="761321" url="https://pl.wikipedia.org/wiki?curid=761321" title="Boso, ale w ostrogach">
Boso, ale w ostrogach

Boso, ale w ostrogach – książka autobiograficzna autorstwa Stanisława Grzesiuka.
Została wydana po raz pierwszy w lipcu 1959 roku. Tytuł jest jednocześnie mottem życiowym autora.
Fabuła.
Opowiada historię chłopca, wychowującego się w latach 30. XX w. w warszawskiej dzielnicy Czerniaków. Czytelnik poznaje jego sposób patrzenia na świat, a także sytuację życiową młodego mężczyzny, pochodzącego z ubogiej rodziny.
Musical.
Prapremiera musicalu odbyła się 4 października 1969 roku w Teatrze Powszechnym w Łodzi. Jak do tej pory odbyło się dziewięć premier tego utworu, a ostatnia miała miejsce w 1999 roku w Teatrze Syrena w Warszawie.
Zaprezentowano również w Operetce Warszawskiej wersję musicalową. Premiera musicalu odbyła się 16 listopada 1984.
Twórcy (Teatr Muzyczny „Roma”, 1984).
Obsada

</doc>
<doc id="761326" url="https://pl.wikipedia.org/wiki?curid=761326" title="Na marginesie życia">
Na marginesie życia

Na marginesie życia – książka autobiograficzna autorstwa Stanisława Grzesiuka.
Została wydana w kwietniu w 1964 roku, tj. rok po śmierci pisarza.
Fabuła.
Opowiada historię zmagań głównego bohatera z gruźlicą, która była „pamiątką” po pobycie w niemieckich obozach koncentracyjnych. Grzesiuk, mimo trudnego położenia, nie poddaje się, stara się sobie radzić, zachowuje poczucie humoru.

</doc>
<doc id="761330" url="https://pl.wikipedia.org/wiki?curid=761330" title="Criollo">
Criollo



</doc>
<doc id="761331" url="https://pl.wikipedia.org/wiki?curid=761331" title="Gerperga">
Gerperga

Gerperga – córka króla Longobardów Dezyderiusza i jego żony Ansy. W 768 poślubiła Karola Wielkiego związek ten miał na celu stworzenie sojuszu dwóch wrogich do tej pory królestw (Gerperga była poprzednio prawdopodobnie żoną Karlomana – brata Karola). Małżeństwo zostało anulowane w 771 na skutek wybuchu konfliktu Dezyderiusza z papiestwem. Jej dalsze losy są nieznane. 
Jest ona czasami znana pod imieniem Dezyderaty (fr. "Désirée de Lombardie"). Wiąże się to z pomyłką edycyjną w XIX wieku, ostatnio sprostowaną przez Archibalda C. Murraya i Waltera A. Goffarta.

</doc>
<doc id="761332" url="https://pl.wikipedia.org/wiki?curid=761332" title="Inform">
Inform

Inform jest językiem programowania i systemem projektowania fikcji interaktywnej (ang. "Interactive Fiction") stworzonym w 1993 roku przez Grahama Nelsona.
Inform 6 (i jego poprzednie wersje) jest proceduralny i obiektowy.
W najnowszej wersji o numerze 7 (wydanej w 2006 roku, nazywanej również "Natural Inform") Inform przybrał formę języka angielskiego, dzięki czemu zyskał dla niektórych na czytelności, naturalności i łatwości, ale stał się w pełni wyspecjalizowany. 
Wersja ta wciąż bazuje jednak na kompilatorze i bibliotekach wersji poprzedniej. Kod źródłowy napisany w Informie 7 jest tłumaczony na kod źródłowy Informa 6 i kompilowany w jego formacie. Dzięki temu nowa wersja zachowuje obustronną kompatybilność z Informem 6 i jego interpreterami.
Pisanie kodu.
Przykładowy kod napisany pod Informem 7:
"Hello World" by "I.F. Author"
The story headline is "An Interactive Example".
The Living Room is a room. "A comfortably furnished living room."
The Kitchen is north of the Living Room. The Front Door is south
of the Living Room. The Front Door is a closed locked door.
The insurance salesman is a man in the Living Room. The
description is "An insurance salesman in a tacky polyester suit.
He seems eager to speak to you." Understand "man" as the
insurance salesman.
A briefcase is carried by the insurance salesman. The description
is "A slightly worn, black briefcase." Understand "case" as the
briefcase.
The insurance paperwork is in the briefcase. The
description is "Page after page of small legalese." Understand 
"papers" or "documents" or "forms" as the paperwork.
Instead of listening to the insurance salesman:
    say "The salesman bores you with a discussion of life insurance policies. From his briefcase he pulls some paperwork which he hands to you.";
    now the player carries the insurance paperwork.
W wersjach do Inform 6 język wyglądał bardziej programistycznie:

</doc>
<doc id="761334" url="https://pl.wikipedia.org/wiki?curid=761334" title="Criollo (kakao)">
Criollo (kakao)



</doc>
<doc id="761335" url="https://pl.wikipedia.org/wiki?curid=761335" title="Forastero">
Forastero



</doc>
<doc id="761336" url="https://pl.wikipedia.org/wiki?curid=761336" title="Tinitario">
Tinitario



</doc>
<doc id="761338" url="https://pl.wikipedia.org/wiki?curid=761338" title="Angus T. Jones">
Angus T. Jones

Angus Turner Jones (ur. 8 października 1993 w Austin) – były amerykański aktor dziecięcy. Największą popularność przyniosła mu rola Jake'a w serialu "Dwóch i pół" ("Two and a Half Men", 2003).

</doc>
<doc id="761340" url="https://pl.wikipedia.org/wiki?curid=761340" title="W cieniu Auschwitz">
W cieniu Auschwitz

W cieniu Auschwitz – książka autorstwa Edwarda Hałonia, wydana przez "Wydawnictwo Państwowego Muzeum Oświęcim-Brzezinka".
Autor przedstawia swoje wspomnienia z lat 30. XX w., kiedy to mieszkał w Brzeszczach, mieście położonym obok Oświęcimia, a także działania konspiracyjne podczas II wojny światowej. Opisuje także proces organizowania ucieczek z Auschwitz i pisanie raportów dla rządu RP na uchodźstwie.

</doc>
<doc id="761341" url="https://pl.wikipedia.org/wiki?curid=761341" title="Szypułka">
Szypułka

Szypułka (ang. "pedicel, pedicle", łac. "pedicellus, pedunculus") – u roślin nieulistniona część pędu, na której wyrasta kwiat, a następnie owoc. Przez szypułkę są one zaopatrywane w wodę wraz z solami mineralnymi i substancje organiczne. U części gatunków roślin owoc oddziela się od szypułki po dojrzeniu, u niektórych pozostaje trwale złączony z szypułką.
Szypułka ma znaczenie przy oznaczaniu wielu gatunków roślin. Bierze się najczęściej pod uwagę:
Nieulistniona część pędu na której wyrasta kwiatostan to szypuła (ang. "scape"), występuje np. u mniszków ("Taraxacum").

</doc>
<doc id="761343" url="https://pl.wikipedia.org/wiki?curid=761343" title="James Fox (aktor)">
James Fox (aktor)

James Fox, właściwie William Fox (ur. 19 maja 1939 w Londynie) – angielski aktor filmowy, teatralny i telewizyjny. Odznaczony Orderem Imperium Brytyjskiego. W 1983 roku opublikował książkę "Comeback: An Actor's Direction".
Jego starszy brat Edward Fox jest także aktorem. W latach 60. związany był z Sarah Miles. W 1973 ożenił się z Mary Elizabeth Piper, z którą ma czterech synów: Thomasa (ur. 1975), Robina (ur. 1976), Laurence’a (ur. 1978) i Jacka (ur. 1985) oraz córkę Lydię (ur. 1979).

</doc>
<doc id="761350" url="https://pl.wikipedia.org/wiki?curid=761350" title="Konflikt indyjsko-pakistański">
Konflikt indyjsko-pakistański

Konflikt indyjsko-pakistański – spór graniczny powstały na skutek podziału Indii Brytyjskich w 1947 roku, w wyniku którego zostały utworzone dwa niepodległe państwa: Pakistan – zamieszkany w większości przez muzułmanów oraz Indie – zamieszkane w większości przez hinduistów. Następstwem podziału dawnego wicekrólestwa brytyjskiego była migracja ok. 10 milionów muzułmanów idących na północ do nowo powstałego państwa pakistańskiego, a hindusów na południe w kierunku Indii. W trakcie wymiany ludności doszło do szeregu starć i zamieszek między muzułmanami a sikhami i Hindusami. Ocenia się, że w ich wyniku mogło zginąć nawet do 1 mln ludzi.
Przedmiotem konfliktu między nowymi państwami stał się podział nadgranicznej prowincji Pendżab oraz kwestia statusu księstwa Kaszmiru.
Konflikty te przerodziły się w regularne wojny:

</doc>
<doc id="761351" url="https://pl.wikipedia.org/wiki?curid=761351" title="8 Korpus Armijny (LWP)">
8 Korpus Armijny (LWP)

8 Korpus Armijny (8 KA) – związek operacyjno-taktyczny Sił Zbrojnych PRL.
Dowódcą korpusu był gen. bryg. Włodzimierz Kopijkowski, a w latach 1955-1956 płk Stanisław Wytyczak.
Formowanie i zmiany organizacyjne.
Korpus utworzono na bazie 8 Korpusu Piechoty w 1952. Wchodził on w skład Warszawskiego Okręgu Wojskowego. Dowództwo korpusu stacjonowało w Olsztynie. W 1952 został podporządkowany dowódcy Pomorskiego Okręgu Wojskowego. Korpus rozformowano w grudniu 1956, w ramach redukcji Sił Zbrojnych PRL.
8 Korpus Armijny był korpusem typu B, co oznaczało, że wschodzące w jego skład jednostki były w znacznym stopniu skadrowane. Początkowo korpus miał w swoim składzie trzy dywizje piechoty typu B. W 1954 15 Dywizję Piechoty - przeformowano na dywizję zmechanizowaną typu B. 
Skład korpusu (1955).
15 DZ stanowiła tzw. "grupę szybką Korpusu".

</doc>
<doc id="761352" url="https://pl.wikipedia.org/wiki?curid=761352" title="San Gabriel (góry)">
San Gabriel (góry)

Góry San Gabriel – pasmo górskie w Ameryce Północnej, na obszarze Stanów Zjednoczonych w Kalifornii, położone równoleżnikowo, oddzielające obszar metropolitarny Los Angeles od pustyni Mojave. Najwyższym szczytem jest Mount San Antonio (nazywany częściej Mount Baldy), który ma 3067 m n.p.m. 
Pasmo przecina malownicza droga Angeles Crest Highway. Zimą góry San Gabriel są miejscem uprawiania sportów zimowych, do najważniejszych ośrodków należą Mountain High i Mt. Baldy. W pobliżu Mt. Baldy znajduje się także centrum Zen, w którym przebywał Leonard Cohen. Atrakcją turystyczną jest również obserwatorium astronomiczne, które znajduje się na Mount Wilson (1742 m n.p.m.). 

</doc>
<doc id="761353" url="https://pl.wikipedia.org/wiki?curid=761353" title="Giaur">
Giaur



</doc>
<doc id="761354" url="https://pl.wikipedia.org/wiki?curid=761354" title="Vickers Medium Mark II">
Vickers Medium Mark II

Tank, Medium, Mk II – brytyjski czołg średni z okresu międzywojennego.
Historia.
Czołg Tank, Medium, Mk II został skonstruowany w zakładach Vickers Armstrong Ltd i był udoskonalona wersją starszego Tank, Medium, Mk I. W latach 1923-1938 był podstawowym czołgiem średnim Royal Armoured Corps.
Tank, Medium, Mk II był używany przez siły zbrojne Wielkiej Brytanii i Australii. W momencie wybuchu II wojny światowej był już konstrukcją przestarzałą, używaną tylko do szkolenia. Kilka wozów wersji tropikalnej zostało w latach 1940-1942 użytych podczas walk o Tobruk i Marsa Matruh.

</doc>
<doc id="761357" url="https://pl.wikipedia.org/wiki?curid=761357" title="A9">
A9



</doc>
<doc id="761359" url="https://pl.wikipedia.org/wiki?curid=761359" title="Giaur (powieść poetycka)">
Giaur (powieść poetycka)

Giaur – powieść poetycka autorstwa George'a Byrona, opublikowana po raz pierwszy w 1813 roku. Stanowi jednocześnie pierwszy element jego serii utworów związanych z tematyką orientu.
Treść.
Giaur – młody Wenecjanin – zakochuje się z wzajemnością w Gruzince Leili. Leila była niewolnicą, przymuszoną do małżeństwa z Hassanem. Jej pan i mąż od dłuższego czasu podejrzewał ją o zdradę, lecz dziewczyna swoim urokiem potrafiła rozwiać jego obawy.
Kiedy jednak fakt zdrady okazał się niepodważalny, Hassan zgodnie z muzułmańskim zwyczajem każe utopić niewierną małżonkę w morzu. Giaur, dowiedziawszy się o planach Hassana, usiłuje uratować ukochaną przed śmiercią, ale przybywa za późno. Jest zrozpaczony i pragnie ją pomścić. Hassan również cierpi po stracie Leili. Postanawia pocieszyć się w ramionach nowej kobiety. Kiedy jednak wyrusza ze swym orszakiem w podróż po nową żonę, zostają napadnięci przez ludzi Giaura. Dochodzi do krwawej walki, w wyniku której Hassan i jego ludzie giną.
Giaur po dokonaniu zemsty wyrusza w świat. Pod koniec swojego życia postanawia osiedlić się w klasztorze (przybył tam ze Wschodu na tureckim statku i ofiarował duży skarb za schronienie), gdzie spędza resztę życia. Przed swoją śmiercią opowiada staremu mnichowi historię swej tragicznej miłości i zemsty. Giaur przekazuje mnichowi pierścień i prosi go o doręczenie jego przyjacielowi z lat młodości, który przepowiedział mu kiedyś jego los.
Kwestie społeczne.
Choć opowieść jest poświęcona dziejom nieszczęsnego kochanka, nie brak w niej i akcentów społecznych. Utwór otwiera płomienna inwokacja do Grecji, dawnej kolebki swobód, która w tym okresie zaczęła podejmować walki z turecką okupacją. W tłumaczeniu Adama Mickiewicza inwokacja ta nabrała aluzyjnego znaczenia, sugerując porównanie do sytuacji zniewolonej Polski.

</doc>
<doc id="761361" url="https://pl.wikipedia.org/wiki?curid=761361" title="Wyrostek mieczykowaty">
Wyrostek mieczykowaty

Wyrostek mieczykowaty (łac. "Processus xiphoideus; ksifos") – najniżej położona z trzech kości tworzących mostek człowieka i zarazem najmniejsza jego część. Wyrostek mieczykowaty od góry graniczy z trzonem mostka. Jest miejscem przyczepu niektórych mięśni brzucha. Może być zakończony ostro, a także rozdwajać się, czasem posiada wpuklenie od przodu lub z boku. Można go wyczuć w postaci twardego "guzka" w dole nadbrzusznym (dołku sercowym). Połączenia wyrostka mieczykowatego z mostkiem ustala dolną granicę centralnej części klatki piersiowej.

</doc>
<doc id="761363" url="https://pl.wikipedia.org/wiki?curid=761363" title="Władysław Litmanowicz">
Władysław Litmanowicz

Władysław Litmanowicz, właśc. Abram Wolf (ur. 20 lutego 1918 we Wrocławiu, zm. 31 marca 1992) – polski szachista, dziennikarz, działacz i sędzia szachowy żydowskiego pochodzenia. Z wykształcenia prawnik, w latach powojennych sędzia w procesach stalinowskich, wydał wyroki śmierci na działaczy polskiego podziemia niepodległościowego.
Życiorys.
W 1939 uzyskał tytuł magistra na Wydziale Prawa Uniwersytetu Warszawskiego. W czerwcu 1941 został deportowany w głąb ZSRR. Pracował jako buchalter w kołchozie w Kagalniku pod Azowem (1941). W sierpniu 1941 został zmobilizowany do Armii Czerwonej i skierowany do miesięcznej Szkoły Podoficerskiej. Po ukończeniu szkoły służył jako podoficer w jednostkach Armii Czerwonej. 11 sierpnia 1944 przeniesiony do "Wojska Berlinga".
W latach 1947–1952 był sędzią Wojskowego Sądu Rejonowego w Krakowie, Kielcach i Warszawie. Jako sędzia uczestniczył w procesach stalinowskich m.in. w procesie Tadeusza Klukowskiego i Jerzego Kurzępy, skazanych na karę śmierci 1 X 1952 r. w Warszawie z art.86 KKWP. Na karę śmierci skazał też porucznika AK Edmunda Bukowskiego, którego zwłoki zidentyfikowano dopiero w 2013 r. w Kwaterze na Łączce. Jako przewodniczący składu sędziowskiego uczestniczył w wydaniu jednego wyroku śmierci za działalność niepodległościową, wyroku nie wykonano.
W latach 1952–1955 był oficerem do zleceń doradcy szefa GZP WP płk. W. Zajcewa.
Karierę w Ludowym Wojsku Polskim zakończył w roku 1955 w stopniu majora (przeniesiony do rezerwy).
W okresie powojennym należał do szerokiej czołówki polskich szachistów. W latach 1948–1955 pięciokrotnie wystąpił w finałach mistrzostw Polski, najlepszy wynik uzyskując w 1951 w Łodzi, gdzie zajął VIII miejsce. Od 1951 był wiceprezesem ds. sportowych Sekcji Szachów GKKF, odgrywając w jej działalności główną rolę. Swojej pozycji organizacyjnej zawdzięczał starty reprezentacyjne. W roku 1952 wystąpił w międzynarodowym turnieju w Międzyzdrojach oraz reprezentował Polskę na olimpiadzie szachowej w Helsinkach (zdobył 0,5 punktu w 4 partiach).
Od początku lat 50 XX w. zajął się pracą publicystyczną i dziennikarską, w połowie dziesięciolecia poświęcając się jej całkowicie, po wycofaniu się z gry wyczynowej. W latach 1950–1984 bez przerwy zajmował stanowisko redaktora naczelnego miesięcznika "Szachy". Również od roku 1950 prowadził dział szachowy w "Trybunie Ludu". Do połowy lat 80 XX w. redagował szachowe kolumny w wielu czasopismach, takich jak: "Express Wieczorny", "Perspektywy", "Żołnierz Polski", "Żołnierz Wolności", "Świat Młodych" i innych. W latach 1956–1970 zajmował wiele stanowisk w Polskim Związku Szachowym (PZSzach), m.in. przewodniczącego rady trenerów, wiceprezesa do spraw sportowych i sekretarza generalnego. W roku 1982 otrzymał tytuł honorowego członka PZSzach. Od 1964 pełnił funkcję delegata PZSzach w Międzynarodowej Federacji Szachowej (FIDE), następnie w latach 1970–1972 był członkiem Komisji Przepisów FIDE, zaś od 1978 do 1982 – jej sekretarzem. W 1968 otrzymał tytuł sędziego klasy międzynarodowej. W swojej karierze sędziowskiej pełnił funkcje arbitra na m.in. na trzech olimpiadach (1980, 1984, 1986), drużynowych mistrzostwach świata (1985) oraz na wielu międzynarodowych turniejach wysokiej rangi.
Za swoje osiągnięcia dziennikarskie oraz publicystyczne odznaczony został w roku 1973 Krzyżem Kawalerskim, a w 1982 Krzyżem Oficerskim Orderu Odrodzenia Polski. Posiada jeden z największych dorobków wśród wszystkich polskich autorów piszących o szachach. Cechą wyróżniającą jego twórczość była przede wszystkim różnorodność podejmowanej tematyki.
Został pochowany na cmentarzu komunalnym Północnym na Wólce Węglowej w Warszawie.
Życie prywatne.
Żoną Władysława Litmanowicza była Mirosława Litmanowicz, w latach 60 XX wieku czołowa polska szachistka, mistrzyni międzynarodowa od 1967, mistrzyni Polski z 1968 oraz pięciokrotna uczestniczka szachowych olimpiad (w latach 1957–1972).

</doc>
<doc id="761364" url="https://pl.wikipedia.org/wiki?curid=761364" title="Towarzystwo Opieki nad Majdankiem">
Towarzystwo Opieki nad Majdankiem

Towarzystwo Opieki nad Majdankiem – istniejąca w latach 1945-2014, ogólnopolska, otwarta organizacja typu non-profit, powstała z inspiracji działaczy społecznych Lublina i Lubelszczyzny, zrzeszająca tych, którym bliska była szeroko rozumiana idea upamiętniania ofiar niemieckiego obozu Majdanka oraz – później – prowadzenia badań naukowych nad jego historią. Towarzystwo – ściśle współpracując z Państwowym Muzeum na Majdanku w Lublinie – miało na celu opiekę nad byłym hitlerowskim obozem koncentracyjnym na Majdanku oraz zachowanie pamięci o martyrologii narodu polskiego i narodów świata doświadczonych dwudziestowiecznymi totalitaryzmami europejskimi. W realizacji powyższych zadań opierało się na honorowej pracy ludzi dobrej woli (nie tylko kombatantów) pragnących realizować "pro publico bono" cele przyświecające założycielom.

</doc>
<doc id="761365" url="https://pl.wikipedia.org/wiki?curid=761365" title="Stanisław Leopold Kronenberg">
Stanisław Leopold Kronenberg

Stanisław Leopold Kronenberg (ur. 12 grudnia 1846 w Warszawie, zm. 4 kwietnia 1894) – polski przemysłowiec i finansista żydowskiego pochodzenia.
Życiorys.
Urodził się jako najstarszy syn bankiera Leopolda Stanisława Kronenberga (1812-1878) i Ernestyny Rozalii Leo (1827-1893, córki Leopolda Augusta Leo). Stanisław Leopold Kronenberg miał pięcioro rodzeństwa: Władysława Edwarda, Leopolda Juliana, Teklę Julię, Marię Różę i Różę Marię Karolinę. Rodzina była wyznania ewangelicko-reformowanego.
Ukończył Szkołę Główną w Warszawie, a stopień doktora prawa uzyskał na Uniwersytecie w Heidelbergu.
Brał udział w obronie Paryża podczas wojny francusko-pruskiej w 1870 roku, za co został Kawalerem Orderu Legii Honorowej.
W październiku 1876 r. w Sankt-Petersburgu toczył się proces Kronenberga w sprawie znęcania się nad ośmioletnią córką Marią (była 15 minut chłostana rózgami przez ojca za kradzież suszonych śliwek), którym interesowała się tamtejsza opinia publiczna, m.in. pisarze Fiodor Dostojewski i Michaił Sałtykow-Szczedrin. Kronenberga bronił adwokat Włodzimierz Spasowicz, który doprowadził do uniewinnienia klienta (bronił go bezpłatnie). Gazety i opinia społeczna uznała uniewinnienie za niesłuszne i posłużyło ono za pretekst do krytyki stanu moralnego adwokatury rosyjskiej.
Po śmierci ojca w 1878 odziedziczył fortunę i przejął jego stanowiska. Do 1887 kierował wszystkimi przedsiębiorstwami i interesami rodziny Kronenbergów. W marcu 1879 roku za namową Aleksandra Kraushara zaopiekował się wydawnictwem "Biblioteka Umiejętności Prawnych", które finansował aż do roku 1887. Był prezesem Kolei Warszawsko-Wiedeńskiej oraz Kolei Warszawsko-Terespolskiej. Działał też w przemyśle cukrowniczym. Był prezesem zarządu Banku Handlowego. W latach 1879–1882 był członkiem komitetu giełdy warszawskiej. Był właścicielem dóbr Wieniec, Wolica i Gustorzyn.
W 1887 roku interesami rodziny Kronenbergów zaczął zarządzać jego brat Leopold Julian, który objął po nim naczelne stanowiska w licznych instytucjach gospodarczych w Królestwie Polskim.
Był żonaty z Elżbietą Półtoracką, z którą miał jedną przedślubną prawnie uznaną córkę Marię Annę, której mężem był Marie Jehan Philibert Marc Bourrée hrabia de Corberon.
Został pochowany w kaplicy rodzinnej na cmentarzu ewangelicko-reformowanym w Warszawie (kwatera E-2-3).

</doc>
<doc id="761366" url="https://pl.wikipedia.org/wiki?curid=761366" title="11 Korpus Armijny (LWP)">
11 Korpus Armijny (LWP)

11 Korpus Armijny (11 KA) – związek operacyjno-taktyczny Sił Zbrojnych PRL.
Korpus został sformowany w 1951 jako 11 Korpusu Piechoty. W październiku 1952 przemianowany na 11 Korpus Armijny. Początkowo wchodził w skład Krakowskiego Okręgu Wojskowego, a po jego likwidacji od 1954 roku był w podporządkowaniu dowódcy Śląskiego Okręgu Wojskowego.
Korpus rozwiązano w 1956 w ramach redukcji Wojska Polskiego przeprowadzanej w latach 1955-1957.
Skład bojowy.
Korpus liczył 11493 żołnierzy. Na jego uzbrojeniu znajdowało się: 36 dział samobieżnych, 60 armat przeciwpancernych, 182 działa polowe, 165 moździerzy i 36 armat przeciwlotniczych.

</doc>
<doc id="761368" url="https://pl.wikipedia.org/wiki?curid=761368" title="Korsarz (ujednoznacznienie)">
Korsarz (ujednoznacznienie)



</doc>
<doc id="761370" url="https://pl.wikipedia.org/wiki?curid=761370" title="Kamienica Pod Ewangelistami w Krakowie">
Kamienica Pod Ewangelistami w Krakowie

Kamienica Pod Ewangelistami (Waxmanowska, Fiauzerowska, Lanckorońskich) – zabytkowa kamienica stojąca przy Rynku Głównym 21 (róg ulicy Brackiej 1) w Krakowie.
Budynek został wzniesiony w XIV wieku. W XV wieku zyskała sobie układ wnętrz typowy dla krakowskiego domu mieszczańskiego. Murowana oficyna tylna powstała w XIV lub XV wieku, natomiast drewniane zabudowania południowo-zachodniej części działki dopiero w latach 30. XIX wieku (zostały one zastąpione murowaną oficyną).
W drugiej połowie XVI wieku rozpoczął się proces przekształcania zabudowań na pałac miejski rodzin patrycjuszowskich (zakończony w pierwszej połowie XVII wieku). Powstała wówczas wczesnobarokowa parterowa galeria arkadowa na dziedzińcu.
Na fasadzie kamienicy znajduje się tablica informacyjna z nazwą banku, a także tablica upamiętniająca śmierć Władysława Orkana w tymże budynku.

</doc>
<doc id="761372" url="https://pl.wikipedia.org/wiki?curid=761372" title="Korsarz (powieść George’a Byrona)">
Korsarz (powieść George’a Byrona)

Korsarz (ang. "The Corsair") - po części autobiograficzna powieść poetycka George'a Byrona wydana w 1814 w Londynie w wydawnictwie Johna Murraya.
W czasach, kiedy była wydana po raz pierwszy (1814) osiągnęła ogromną popularność, jej sprzedaż sięgnęła 10 000 kopii w ciągu pierwszego dnia sprzedaży.
Powieść opowiada o losach greckiego pirata imieniem Conrad, który atakuje Seyda, tureckiego króla. Podczas tego wydarzenia ratuje Gulnarę, królową haremu, która uzależnia tego wcześniej wolnego młodzieńca od siebie. W alegoryczny sposób przedstawia to dwa punkty widzenia na Grecję, która z jednej strony jest krajem ludzi wolnych i niezależnych, zaś z drugiej strony jest pod panowaniem tureckim. Jest to związane z dużym zainteresowaniem autora tym krajem, do którego odbył podróż w latach 1809-1811. Podczas swojej podróży pisarz przywiązywał dużą uwagę do tego, co sądzą i jak żyją jego mieszkańcy.
Na jej podstawie Giuseppe Verdi napisał operę pod tym samym tytułem.

</doc>
<doc id="761374" url="https://pl.wikipedia.org/wiki?curid=761374" title="Señora de Cao">
Señora de Cao

Señora de Cao (dosł. "Pani z Cao") – licząca blisko 1700 lat mumia dwudziestokilkuletniej kobiety znaleziona na północy Peru, zachowana w doskonałym stanie. Najprawdopodobniej należała do plemiennej elity kultury Moche. Wielkie wrażenie robią włosy kobiety, wciąż tkwiące w skórze jej głowy. Całe jej ciało pokryte jest tatuażami przedstawiającymi węże, pająki oraz geometryczne postacie.

</doc>
<doc id="761375" url="https://pl.wikipedia.org/wiki?curid=761375" title="9 Korpus Armijny (LWP)">
9 Korpus Armijny (LWP)

9 Korpus Armijny (9 KA) – związek operacyjno-taktyczny Sił Zbrojnych PRL. 
W 1952 roku 9 Korpus Piechoty w Lublinie (Warszawski Okręg Wojskowy)został przeformowany w 9 Korpus Armijny. We wrześniu 1956 roku, w ramach redukcji Wojska Polskiego, korpus został rozformowany. 

</doc>
<doc id="761376" url="https://pl.wikipedia.org/wiki?curid=761376" title="Edward Fox">
Edward Fox

Edward Charles Morice Fox, OBE (ur. 13 kwietnia 1937 w Londynie) – angielski aktor teatralny, filmowy i telewizyjny.
Życiorys.
Urodził się w Chelsea, w dzielnicy Londynu jako syn Angeli Muriel Darity Worthington, aktorki i scenarzystki, i agenta teatralnego Robina Foxa. Jego młodszy brat James (ur. 1939) został także aktorem, a drugi młodszy brat - Robert Michael John (ur. 1952) był producentem teatralnym i filmowym.
W filmie debiutował w 1962 roku. Najciekawsze kreacje stworzył w obrazach Josepha Loseya. Najbardziej znany z roli płatnego zabójcy w filmie "Dzień Szakala" (1973, reż. Fred Zinnemann). Jego role to najczęściej dystyngowani, angielscy dżentelmeni o nienagannych manierach.
Fox jest ojcem aktorki Emilii Fox i starszym bratem Jamesa Foxa, również aktora.

</doc>
<doc id="761377" url="https://pl.wikipedia.org/wiki?curid=761377" title="Jamki (województwo mazowieckie)">
Jamki (województwo mazowieckie)

Jamki – przysiółek w Polsce położona w województwie mazowieckim, w powiecie przysuskim, w gminie Potworów.
W latach 1975–1998 miejscowość należała administracyjnie do województwa radomskiego.
Wierni kościoła rzymskokatolickiego należą do parafii św. Wawrzyńca we Wrzosie.

</doc>
<doc id="761381" url="https://pl.wikipedia.org/wiki?curid=761381" title="12 Korpus Armijny (LWP)">
12 Korpus Armijny (LWP)

12 Korpus Armijny (12 KA) – związek operacyjno-taktyczny Sił Zbrojnych PRL. 
Korpus sformowano wiosną 1951 jako 12 Korpus Piechoty. Jesienią 1952 korpus przemianowano na 12 Korpus Armijny (JW 3426). Korpus wchodził w skład Krakowskiego Okręgu Wojskowego a od 1954 do Warszawskiego Okręgu Wojskowego. We wrześniu 1955 roku rozformowano dowództwo 12 KA i podporządkowane mu jednostki korpuśne: 135 pac i 70 bsap. 30 błącz przekazano do 6 DP.

</doc>
<doc id="761385" url="https://pl.wikipedia.org/wiki?curid=761385" title="Limity dyskowe">
Limity dyskowe

Limity dyskowe (ang. "disk quotas") to mechanizmy obecne w nowoczesnych systemach operacyjnych, pozwalające zarządzać wykorzystaniem przez użytkowników zasobów dyskowych.
Systemy operacyjne Linux udostępniają tę funkcję od wersji jądra 2.2. Limity są funkcją jądra systemu Linux, więc koniecznym jest do korzystania z kwot posiadanie wkompilowanej w jądro ich obsługi oraz korzystanie ze współczesnych systemów plików. Dodatkowo niezbędnym jest odpowiednie oprogramowanie. Funkcja ta pozwala na przydzielanie użytkownikom jak i grupom pewnych ilości jednostek alokacji i i-węzłów, z których mogą korzystać. Funkcja limitu wraz z innymi funkcjami systemu pozwala automatycznie reagować na możliwość przekroczenia przydzielonych limitów przez użytkowników lub grupy.
Systemy operacyjne Microsoft Windows udostępniają tę funkcję od wersji systemu plików NTFS v.3.0 (zwanego również wersją 5), którego obsługa pojawiła się po raz pierwszy w Windows 2000.
Systemy operacyjne Novell Netware dysponowały limitami per user, i per katalog w systemie Netware 3 (1990r.), limity były dostępne również we wcześniejszych wersjach tego systemu. 
W systemach z rodziny z/OS (OS390, MVS) limity są pośrednio dostępne dzięki mechanizmom DFSMS.

</doc>
<doc id="761388" url="https://pl.wikipedia.org/wiki?curid=761388" title="I liga argentyńska w piłce nożnej (1959)">
I liga argentyńska w piłce nożnej (1959)

Mistrzem Argentyny w roku 1959 został klub San Lorenzo de Almagro, a wicemistrzem Argentyny klub Racing Club de Avellaneda.
Do drugiej ligi spadł ostatni klub w tabeli spadkowej – Central Córdoba Rosario. Na jego miejsce awansował z drugiej ligi Chacarita Juniors.
Do Copa Libertadores 1960 zakwalifikował się mistrz Argentyny San Lorenzo de Almagro.
Primera División.
Tablica spadkowa na koniec sezonu 1959.
Tabela spadkowa zadecydowała o tym, które kluby spadną do drugiej ligi. O kolejności decydowała średnia liczba punktów zdobyta w pierwszej lidze w ostatnich trzech sezonach w przeliczeniu na jeden rozegrany sezon. W przypadku jednakowej średniej o kolejności w tabeli decydowała całkowita liczba punktów.

</doc>
<doc id="761390" url="https://pl.wikipedia.org/wiki?curid=761390" title="Alin Artimon">
Alin Artimon

Dănuț Alin Artimon (ur. 31 sierpnia 1971 roku w Timișoarze), rumuński piłkarz, występujący na pozycji obrońcy, i trener piłkarski. We wrześniu 1989 roku w wieku osiemnastu lat zadebiutował w Divizii A; był wówczas zawodnikiem Steauy Bukareszt, gdzie grał jeszcze przez dwa lata. Od 1992 roku występował przede wszystkim w klubach ze swojej rodzinnej Timișoary - Politehnice oraz drugoligowych UMT i CFR, w którym łącznie spędził cztery sezony, w tym jeden - 1998–1999 - w trzeciej lidze. Piłkarską karierę zakończył w 2000 roku w Drobecie Turnu Severin. Rozegrał jeden mecz w reprezentacji olimpijskiej Rumunii.
Po zakończeniu kariery piłkarskiej rozpoczął pracę szkoleniową. Początkowo był asystentem. Jako pierwszy trener zadebiutował w sezonie 2004–2005 w Apulumie Alba-Iulia, którego jednak nie zdołał utrzymać w ekstraklasie. Później był opiekunem młodzieży w Politehnice Timișoara, a od listopada 2006 do maja 2007 roku pracował jako szkoleniowiec drużyny seniorów. Doprowadził ją do finału Pucharu Rumunii.

</doc>
<doc id="761393" url="https://pl.wikipedia.org/wiki?curid=761393" title="Ludwig von Pastor">
Ludwig von Pastor

Ludwig von Pastor (ur. 31 stycznia 1854 w Akwizgranie, zm. 30 września 1928 w Innsbrucku) – wieloletni dyrektor austriackiego Instytutu Historii w Rzymie, a następnie przedstawiciel Austrii przy Watykanie.
Jako pierwszy korzystał z zasobów Tajnego Archiwum Watykańskiego po jego otwarciu dla badaczy przez papieża Leona XIII.
Rezultatem była monumentalna, szesnastotomowa "Historia papieży od końca średniowiecza" ("Geschichte der Päpste seit dem Ausgang des Mittelalters"), rozpoczynająca się od Klemensa V i obejmująca pięćdziesiąt sześć pontyfikatów aż do Piusa VI.

</doc>
<doc id="761399" url="https://pl.wikipedia.org/wiki?curid=761399" title="Henryk Młody Król">
Henryk Młody Król

Henryk Plantagenet, zwany „Młodym Królem” ("the Young King", ur. 28 lutego 1155, zm. 11 czerwca 1183 w zamku Martel w Turenii) – król Anglii, książę Normandii, hrabia Andegawenii i Maine jako koregent swojego ojca w latach 1170–1183. Drugi z pięciu synów Henryka II Plantageneta, króla Anglii oraz Eleonory, dziedziczki księstwa Akwitanii.
Życiorys.
Został ochrzczony przez Theobalda, arcybiskupa Canterbury (Cartulary of Holy Trinity Aldgate). Jednakże kronikarz Ralph of Diceto utrzymywał, że to Richard de Belmeis II, biskup Londynu, ochrzcił księcia (Diceto, "Images of History").
Henryk wychowywał się pod okiem arcybiskupa Canterbury Thomasa Becketa. Został koronowany na króla Anglii jeszcze za życia ojca 14 czerwca 1170 r. przez Rogera arcybiskupa Yorku, wbrew woli papieża. Młodszy Henryk został też księciem Normandii, hrabią Andegawenii i Maine. Z tym wydarzeniem związana jest historia jaka wydarzyła się na uczcie po koronacji młodego Henryka, podczas której świeżo ukoronowanemu królowi usługiwał jego ojciec. Henryk II powiedział mu wtedy, że to wielki i rzadki honor być obsługiwanym przez króla. Młody Henryk odpowiedział na to, że zupełnie naturalnym jest aby syn hrabiego obsługiwał syna króla.
Nie jest do końca jasne, kiedy Henryk został pasowany na rycerza. Jeden z korespondentów Becketa twierdzi, że Henryk został pasowany przez swojego ojca przed koronacją. Z kolei biograf Williama Marshala pisze, że młody król został pasowany właśnie przez Marshala podczas rebelii 1173 r.
Henryk został wprawdzie ukoronowany, ale nigdy nie posiadał realnej władzy i nie jest wymieniany w poczcie królów Anglii. Przydomek „Młody Król” nadano mu, aby odróżnić go od jego ojca. Ten brak realnej władzy nie podobał się Henrykowi. Kiedy oprócz tego dowiedział się o zamiarze swojego ojca oddania trzech zamków leżących na jego terytorium najmłodszemu z braci, Janowi bez Ziemi, Henryk sprzymierzył się z niezadowolonymi baronami, królem Francji Ludwikiem VII Młodym, królem Szkocji Wilhelmem Lwem, hrabią Flandrii Filipem, hrabią Blois Tybaldem Dobrym i hrabią Boulogne Mateuszem II.
Rebelia rozpoczęła się w 1173 r. od ataku hrabiów Flandrii i Blois na Normandię. Henryk wywołał rewoltę w Andegawenii, Robert de Beaumont, 3. hrabia Leicester na czele flamandzkich najemników zaatakował południową Anglię, zaś na północy uderzył Wilhelm Lew. Szkoci zostali jednak odparci, a powracające z północy wojska pokonały hrabiego Leicester. Wiosną 1174 r. Szkoci zaatakowali ponownie. Tymczasem Henryk II uporał się z problemami na kontynencie i 8 czerwca wylądował w Anglii, uprzednio wysławszy swe oddziały na północ. Ci ostatni zaskoczyli Szkotów i pod Alnwick wzięli Wilhelma Lwa do niewoli. Po 18 miesiącach rebelia zakończyła się i Henryk ukorzył się przed swoim ojcem. Ten pozostawił mu współwładztwo Andegawenii.
2 listopada 1160 r., w wieku zaledwie pięciu lat poślubił Małgorzatę (1158–1197), córkę Ludwika VII Młodego, króla Francji, oraz Konstancji, córki Alfonsa VII Imperatora, króla Kastylii i Leónu. Para została ukoronowana na króla i królową Anglii 27 sierpnia 1172 r. w katedrze w Winchesterze. Była to druga koronacja Henryka. Pierwsza, która miała miejsce w 1170 r. uważana była za nielegalną z powodu nieobecności Arcybiskupa Canterbury. Małgorzata nie została wtedy ukoronowana z mężem, co rozgniewało jej ojca, króla Francji. Zaznaczył on, że biskupi, którzy pod nieobecność Tomasza Becketa (w wyniku czego zostali obłożeni ekskomuniką) ukoronowali młodego Henryka w 1170 roku nie mogą uczestniczyć w koronacji jego córki w roku 1172. Henryk i Małgorzata mieli razem jednego syna:
Małżeństwo Henryka i Małgorzaty zostało zaaranżowane przez Henryka II, który uzyskał dzięki temu kontrolę nad posagiem Małgorzaty, ważnym strategicznie hrabstwem Vexin, położonym między Normandią a Île-de-France. Małżeństwo to, początkowo dość zgodne, zaczęło się psuć po śmierci Wilhelma. Najprawdopodobniej ciężki poród spowodował, że Małgorzata stała się bezpłodna. W każdym razie nie miała dzieci ani z Henrykiem, ani ze swoim drugim mężem, Belą III Węgierskim. Pod koniec 1182 r. na dworze zaczęły krążyć plotki o romansie młodej królowej ze słynnym rycerzem Williamem Marshalem, mentorem i przyjacielem Młodego Henryka. Marshal został wydalony z dworu. Rycerz chciał dowodzić swojej niewinności poprzez sąd boży, ale nie pozwolono mu na to. Jak się wydaje plotki były bezpodstawne. Świadczyć może o tym chociażby fakt, iż Marshal został przywrócony do łask po niezwykle krótkim czasie: już w czerwcu 1183 otrzymał od swego młodego pana rozkaz powrotu. 11 czerwca, w sobotę, czuwał przy łożu umierającego Młodego Króla w Martel.
Podczas koronacji Filipa II Augusta, przyrodniego brata Małgorzaty 1 listopada 1179 r. Henryk Młody Król szedł w orszaku koronacyjnym niosąc królewską koronę. Już wcześniej został mianowany przez swego teścia i lennego pana, Ludwika VII honorowym seneszalem Królestwa Francji.
Henryk zmarł na dyzenterię w 1183 r., podczas kolejnej rebelii przeciwko ojcu. Podczas kampanii w Limousin splądrował okoliczne klasztory, aby opłacić swoich najemników. Na początku czerwca pojawiły się pierwsze objawy dyzenterii. Coraz bardziej osłabionego Henryka przewieziono do zamku Martel. 7 czerwca stało się jasne, że król wkrótce umrze. Henryk przyjął ostatnie namaszczenie i wyspowiadał się. Jako pokutę za bunt przeciwko ojcu leżał nago na posadzce przez krzyżem. Swój płaszcz krzyżowca powierzył Marshalowi, który miał go zawieźć do Jerozolimy i złożyć u stóp Grobu Świętego. Leżąc na łożu śmierci Henryk chciał zobaczyć się z ojcem, ale ten, obawiając się podstępu, odmówił wysyłając jednocześnie arcybiskupa Bordeux, aby wręczył umierającemu Henrykowi pierścień na znak miłości i przebaczenia ojcowskiego. Po śmierci syna Henryk II powiedział: "Kosztował mnie sporo, ale żałuję, że nie będzie kosztował mnie więcej". Młody król został pochowany w katedrze w Rouen. Po przeciwnej stronie ołtarza znajduje się grób młodszego brata Henryka, Ryszarda, z którym Henryk często się kłócił. Niedaleko spoczywa również Rotrou, arcybiskup Rouen, który ukoronował Henryka i Małgorzatę w 1172.
Henryk cieszył się sławą znakomitego rycerza. Uwielbiał stawać w turniejach. Podobno nie opuścił żadnego turnieju, jaki w latach 1175-1182 organizowany był w północnej Francji. Zyskiwało mu to sporą popularność w społeczeństwie. Trubadur Bertran de Born opisywał Henryka jako "najlepszego króla jaki kiedykolwiek wziął tarczę, najdzielniejszego i najlepszego jaki brał udział w turniejach. Od czasów Rolanda, a nawet w czasach wcześniejszych, nie widziano rycerza tak utalentowanego, tak wyszkolonego, którego sława obiegłaby cały świat. Nawet gdyby Roland powrócił, nawet gdyby przeszukać cały świat od rzeki Nil i wschodu słońca, nie znaleziono by lepszego rycerza". Były kapelan Henryka, Gerwazy z Tilbury, powiedział, że "jego śmierć była końcem wszystkiego co rycerskie".
Współczesna historiografia ocenia Młodego Króla zdecydowanie bardziej surowo. Historyk W.L. Warren napisał: "Młody Henryk był jedynym członkiem swojej rodziny, który cieszył się sympatią za swojego życia. Jest również prawdą, że był jednym Plantagenetem, który nie dał żadnych świadectw zdolności politycznych, umiejętności wojskowych lub chociażby zwykłej inteligencji." W innej książce napisano: "Henryk był łaskawy, życzliwy, uprzejmy, rycerski, pełen hojności i wspaniałomyślności. Niestety, był również powierzchowny, próżny, niedbały, głupi, niekompetentny, rozrzutny i nieodpowiedzialny".
Młody Król w literaturze.
Henryk jest jednym z głównych bohaterów powieści amerykańskiej pisarki, Sharon Kay Penman, pod tytułem" Devil's Brood "(2009), a także drugoplanowym bohaterem powieści "Waleczny Rycerz" ("The Greatest Knight", 1996) autorstwa angielskiej pisarki Elizabeth Chadwick.

</doc>
<doc id="761400" url="https://pl.wikipedia.org/wiki?curid=761400" title="Bartosz Zaczykiewicz">
Bartosz Zaczykiewicz

Bartosz Zaczykiewicz (ur. 3 lutego 1969 w Warszawie) – polski reżyser teatralny, dyrektor teatrów, od 2017 dyrektor Teatru im. Wojciecha Bogusławskiego w Kaliszu i Kaliskich Spotkań Teatralnych.
Bartosz Zaczykiewicz ukończył w 1994 studia na Wydziale Polonistyki Uniwersytetu Warszawskiego, a w 1998 studia na Wydziale Reżyserii Akademii Teatralnej im. Aleksandra Zelwerowicza w Warszawie. W latach 1999–2007 był dyrektorem naczelnym i artystycznym Teatru im. Jana Kochanowskiego w Opolu. W latach 2007–2009 był dyrektorem naczelnym i artystycznym Teatru Studio w Warszawie. W latach 2012–2017 był zastępcą dyrektora ds. artystycznych Teatru im. Wilama Horzycy w Toruniu.
W 2005 został odznaczony brązowym Medalem „Zasłużony Kulturze Gloria Artis”.
Zrealizowane spektakle:

</doc>
<doc id="761401" url="https://pl.wikipedia.org/wiki?curid=761401" title="Kość księżycowata">
Kość księżycowata

Kość księżycowata, kość półksiężycowata () – jedna z ośmiu kości nadgarstka człowieka, leżąca w szeregu bliższym, pomiędzy kością trójgraniastą a kością łódeczkowatą. Ma kształt półksiężyca i jak inne kości nadgarstka (z wyjątkiem kości grochowatej) jest nieregularnie sześcienna, ma sześć powierzchni. Powierzchnia bliższa (górna), gładka i wypukła, łączy się za pomocą stawu z dolnym odcinkiem kości promieniowej i krążkiem stawowym połączenia promieniowo-nadgarstkowego. Silnie wklęsła powierzchnia dalsza (dolna) łączy się z kością haczykowatą i głową kości główkowatej. Do chropowatych powierzchni dłoniowej i grzbietowej przyczepiają się więzadła. Powierzchnie łokciowa i promieniowa są małe i równe; ta pierwsza łączy się z kością trójgraniastą, a druga z kością łódeczkowatą.

</doc>
<doc id="761403" url="https://pl.wikipedia.org/wiki?curid=761403" title="Piotr Prieto">
Piotr Prieto

Piotr Prieto (ur. 11 stycznia 1952 w Sevares w Asturii (Hiszpania)) - kapłan rzymskokatolicki, numerariusz, członek Prałatury Personalnej Opus Dei. 
Życiorys.
Pedro Prieto Villanueva ukończył wyższe studia inżynierskie na wydziale architektury na Politechnice w Barcelonie. Studiował teologię w Rzymie. W maju 1982 roku obronił doktorat z prawa kanonicznego na Uniwersytecie Nawarry w Pampelunie (Hiszpania). Znał osobiście założyciela Opus Dei, św. Josemarię Escrivá de Balaguer.
8 listopada 1982 przyjął święcenia kapłańskie z rąk papieża Jana Pawła II. Przybył do Polski w 1995. 12 czerwca 1999 roku został mianowany wikariuszem regionalnym Prałata Opus Dei na Polskę. Zastąpił na tym stanowisku ks. Stefana Moszoro-Dąbrowskiego. 19 kwietnia 2013 ks. Moszoro-Dąbrowski z powrotem objął funkcję wikariusza regionalnego Opus Dei w Polsce..
W 2003 roku otrzymał nominację na Kapelana Jego Świątobliwości. Mieszka w Krakowie.

</doc>
<doc id="761405" url="https://pl.wikipedia.org/wiki?curid=761405" title="Kniejowiec barwny większy">
Kniejowiec barwny większy



</doc>
<doc id="761406" url="https://pl.wikipedia.org/wiki?curid=761406" title="Izaak Grynfeld">
Izaak Grynfeld

Izaak Grynfeld (ur. 1920 w Łodzi, według innych danych w 1912) – polski szachista.
W latach 1946–1953 sześciokrotnie wystąpił w finałach mistrzostw Polski. Najlepszy wynik uzyskał w 1946 r. w Sopocie, zajmując IV miejsce. W 1950 r. wystąpił w międzynarodowym turnieju w Szczawnie-Zdroju. Dwa lata później reprezentował barwy narodowe na olimpiadzie szachowej w Helsinkach (zdobywając 7 pkt. w 10 partiach) oraz zagrał w kolejnym międzynarodowym turnieju w Międzyzdrojach.
W latach 50. wyemigrował do Izraela. Po raz ostatni w turnieju szachowym wystąpił tam w 1992.

</doc>
<doc id="761414" url="https://pl.wikipedia.org/wiki?curid=761414" title="Wojciech Szymański (archeolog)">
Wojciech Szymański (archeolog)

Wojciech Szymański (ur. 15 maja 1932) – polski archeolog mediewista, profesor doktor habilitowany, emerytowany pracownik naukowy Instytutu Archeologii i Etnologii PAN i Uniwersytetu Marii Curie-Skłodowskiej.
Biografia.
Ukończył VI Liceum Ogólnokształcące im. Tadeusza Reytana w Warszawie (1950). W latach 1950–1953 studiował archeologię na Uniwersytecie Warszawskim, a w latach 1953–1955 na Uniwersytecie im. Adama Mickiewicza pod kierunkiem Witolda Hensla i Józefa Kostrzewskiego. Od 1955 pracował w Instytucie Historii Kultury Materialnej PAN (obecnie Instytut Archeologii i Etnologii PAN). Był członkiem Komitetu Nauk Pra- i Protohistorycznych PAN.
Specjalista w dziedzinie archeologii wczesnego średniowiecza w Europie Środkowej i Wschodniej, zwłaszcza w odniesieniu do starszych faz wczesnego średniowiecza.
Kierował m.in. wykopaliskami na następujących stanowiskach archeologicznych:

</doc>
<doc id="761415" url="https://pl.wikipedia.org/wiki?curid=761415" title="Stanisław Świtalski">
Stanisław Świtalski

Stanisław Jan Ferdynand Świtalski (ur. 28 marca 1890 w Gródku Jagiellońskim, zm. 19 września 1939 k. Famułek Królewskich) – pułkownik dyplomowany piechoty Wojska Polskiego.
Życiorys.
Był synem radcy Józefa Świtalskiego i Heleny z Chądzyńskich. Po ukończeniu szkoły ludowej w Gródku i gimnazjum we Lwowie (1908) wstąpił na Uniwersytet Lwowski. Przed I wojną światową ukończył studia na Wydziale Prawa Uniwersytetu Lwowskiego (1913). Od sierpnia 1914 do lipca 1917 w Legionach. Walczył w szeregach 2 pułku piechoty (dowodził plutonem a następnie kompanią). Przeniesiony do 6 pułku piechoty, walczył nad Styrem i Stochodem. Po kryzysie przysięgowym internowany w Beniaminowie, od 1918 w Polskiej Organizacji Wojskowej.
Od 3 listopada 1918 w Wojsku Polskim, brał udział jako dowódca kompanii sztabowej Brygady Lwów w bitwie o Lwów w tymże roku. Podczas walk został ranny. Podczas wojny polsko-rosyjskiej dowodził batalionem w 6 pułku piechoty Legionów, a następnie pełnił funkcję zastępcy dowódcy tego pułku w latach 1920–1922.
W latach 1922–1923 słuchacz Kursu Doszkolenia w Wyższej Szkole Wojennej w Warszawie. Z dniem 15 października 1923, po ukończeniu kursu i uzyskaniu tytułu naukowego oficera Sztabu Generalnego, otrzymał przydział do 20 Dywizji Piechoty na stanowisko szefa sztabu. 1 listopada 1923 roku został przydzielony do Inspektoratu Armii Nr I w Wilnie na stanowisko 2 referenta. 1 września 1926 roku został przeniesiony do składu osobowego generała do prac przy Generalnym Inspektorze Sił Zbrojnych, generała brygady Stanisława Burhardt-Bukackiego na stanowisko I oficera sztabu. 31 marca 1927 roku został przeniesiony do 82 pułku piechoty w Brześciu na stanowisko dowódcy pułku. W październiku 1931 roku został mianowany dowódcą piechoty dywizyjnej 9 Dywizji Piechoty w Siedlcach. W 1934 roku został przeniesiony do Dowództwa Okręgu Korpusu Nr VII w Poznaniu na stanowisko pomocnika dowódcy do spraw uzupełnień. 2 kwietnia 1938 roku został wyznaczony na stanowisko dowódcy 16 Pomorskiej Dywizji Piechoty w Grudziądzu.
2 września 1939 z powodu nieudolnego dowodzenia został odwołany ze stanowiska dowódcy dywizji i skierowany do dyspozycji dowódcy Armii „Pomorze”. 7 września objął dowództwo improwizowanej grupy bojowej złożonej z oddziałów wartowniczych, etapowych, Przysposobienia Wojskowego i rozbitków z innych oddziałów armii. 10 września grupa ta po dołączeniu III batalionu 144 pułku piechoty rez. liczyła około trzech batalionów piechoty i miała za zadanie utrzymanie przeprawy na Bzurze w Sochaczewie. Podczas przebijania się resztek grupy przez Puszczę Kampinoską, poległ w walce z Niemcami w okolicach gajówki Krzywa Góra. Początkowo pochowany w miejscu śmierci, w 1951 prochy ekshumowano i został pochowany na Cmentarzu Wojskowym na Powązkach (kwatera B10-6-9).

</doc>
<doc id="761416" url="https://pl.wikipedia.org/wiki?curid=761416" title="Joseph Gordon-Levitt">
Joseph Gordon-Levitt

Joseph Leonard Gordon-Levitt (ur. 17 lutego 1981 w Los Angeles) – amerykański aktor filmowy i telewizyjny.
Życiorys.
Wczesne lata.
Przyszedł na świat w Los Angeles w żydowskiej rodzinie jako młodszy syn Dennisa Levitta i Jane Gordon. Miał starszego brata Daniela (ur. 1974, zm. 2010). Jego dziadek ze strony matki Michael Gordon był aktorem i reżyserem teatralnym. Jako czterolatek był Strachem na wróble w inscenizacji "Czarnoksiężnik z Krainy Oz". Mając sześć lat śpiewał w dziecięcym zespole muzycznym. Nieco później występował w reklamach telewizyjnych i przedstawieniach szkolnych. Ukończył Van Nuys High School w Van Nuys i School Of General Studies przy Columbia University na Manhattanie.
Kariera.
Na szklanym ekranie zadebiutował w wieku siedmiu lat w westernie ABC "Obcy na mojej ziemi" ("Stranger on My Land", 1988) u boku Tommy’ego Lee Jonesa i Terry’ego O’Quinna oraz dwóch odcinkach sitcomu stacji NBC "Więzi rodzinne" ("Family Ties", 1988) z Michaelem J. Foksem i Meredith Baxter. Później pojawił się w dramacie telewizyjnym "Więzy krwi" ("Settle the Score", 1989) u boku Jaclyn Smith i ekranizacji powieści Danielle Steel NBC "Koleje losu" ("Changes", 1991) z Cheryl Ladd.
Na kinowym ekranie wystąpił po raz pierwszy w roli studenta w komedii familijnej "Beethoven" (1992) oraz dramacie biograficznym Roberta Redforda "Rzeka życia" ("A River Runs Through It", 1992) u boku Brada Pitta, Craiga Sheffera i Toma Skerritta. Za postać Rogera Bommana w komedio-dramacie familijnym fantasy "Anioły na boisku" ("Angels in the Outfield", 1994) zdobył nominację do nagrody Saturna. Jego kreacja Tommy’ego Solomona w sitcomie sci-fi NBC "Trzecia planeta od Słońca" ("3rd Rock from the Sun", 1996–2001) została uhonorowana dwukrotnie hollywoodzką nagrodą YoungStar.
W 1999 znalazł się na liście „Dwudziestu jeden najbardziej obiecujących gwiazd poniżej dwudziestu jeden lat” magazynu "Teen People". W 2000 rozpoczął studia na Uniwersytecie Columbia.
Do 2004 roku studiował historię, literaturę i francuską poezję. Studiów nie ukończył. Wrócił do aktorstwa. Rola Neila w dramacie "Zły dotyk" (2004) przyniosła mu nagrodę Złotej Kosmicznej Iglicy na festiwalu filmowym w Seattle.
Był reżyserem melodramatu "Don Jon" (2013), gdzie wystąpił w roli głównej jako Jon „Don Jon” Martello Jr. W dreszczowcu Olivera Stone’a "Snowden" (2016) zagrał demaskatora, byłego pracownika CIA Edwarda Snowdena.
Życie prywatne.
20 grudnia 2014 roku wziął ślub z Tashą McCauley. Para doczekała się syna (ur. 20 sierpnia 2015).

</doc>
<doc id="761418" url="https://pl.wikipedia.org/wiki?curid=761418" title="KGN">
KGN

KGN – polski, odłamkowy granat nasadkowy z głowicą kulkową. Zastąpił granat F-1N-60.
Został opracowany w Wojskowym Instytucie Technicznym Uzbrojenia. Granaty KGN są miotane przy pomocy kbkg wz. 1960 oraz kbkg wz. 1960/72. Przy użyciu naboju miotającego UNM wz. 1943/60 uzyskują prędkość początkową 65 m/s i zasięg 340 m. Przeznaczony do rażenia siły żywej i zwalczania celów nieopancerzonych. W głowicy granatu znajdują się kulki stalowe, będące zasadniczym elementem rażącym, skutecznym w promieniu 200 m. Ćwiczebną wersją granatu oznaczono K-CGN.

</doc>
<doc id="761423" url="https://pl.wikipedia.org/wiki?curid=761423" title="West Hollywood">
West Hollywood

West Hollywood – miasto w Stanach Zjednoczonych, w stanie Kalifornia, w hrabstwie Los Angeles. Utworzone w 1984 r., graniczy z Beverly Hills i Los Angeles.
Miasto jest jednym z głównych ośrodków kultury gejowskiej i ruchu na rzecz równouprawnienia osób bez względu na orientację seksualną. Geje i lesbijki stanowią ponad jedną trzecią mieszkańców. W 1985 roku miasto jako pierwsze w Stanach Zjednoczonych umożliwiło rejestrację związków partnerskich przez pary tej samej płci. W trakcie Halloween odbywa się tu barwna parada przyciagająca wielu turystów i mieszkańców niezależnie od orientacji seksualnej. Co roku odbywa się też duża parada z okazji święta dumy gejowskiej w Los Angeles ("LA Pride – Christopher Street West"), w której biorą udział także politycy, w tym burmistrz Los Angeles, i inne znane osobistości.

</doc>
<doc id="761425" url="https://pl.wikipedia.org/wiki?curid=761425" title="Tajemnicze złote miasta">
Tajemnicze złote miasta



</doc>
<doc id="761428" url="https://pl.wikipedia.org/wiki?curid=761428" title="Christoph Höhne">
Christoph Höhne

Christoph Höhne (ur. 12 lutego 1941 w Borsdorf) – wschodnioniemiecki lekkoatleta chodziarz, mistrz olimpijski.
Życiorys.
Specjalizował się w chodzie na 50 kilometrów i w nim odnosił międzynarodowe sukcesy. Zajął 4. miejsce w tej konkurencji na mistrzostwach Europy w 1962 w Belgradzie oraz 6. miejsce na igrzyskach olimpijskich w 1964 w Tokio (na tych igrzyskach startował we wspólnej reprezentacji Niemiec.
Zdobył złoty medal w chodzie na 50 kilometrów na igrzyskach olimpijskich w 1968 w Meksyku z dziesięciominutową przewagą nad następnym zawodnikiem Antalem Kissem z Węgier (uzyskał czas 4:20:14). Powtórzył ten sukces na mistrzostwach Europy w 1969 w Atenach, wyprzedzając swego kolegę z reprezentacji NRD Petera Selzera i Wieniamina Sołdatienko ze Związku Radzieckiego. Na kolejnych mistrzostwach Europy w 1971 w Helsinkach zdobył srebrny medal, za Sołdatienko, a przed Selzerem.
Na igrzyskach olimpijskich w 1972 w Monachium zajął dopiero 14. miejsce w chodzie na 50 kilometrów. Mogło być to spowodowane zdenerwowaniem, ponieważ w przeddzień zawodów kierownictwo ekipy NRD otrzymało anonim, że Höhne zamierza uciec w czasie chodu do RFN.
Ponownie został złotym medalistą w chodzie na 50 kilometrów na mistrzostwach Europy w 1974 w Rzymie, przed Ottonem Barczem z ZSRR i Selzerem.
Wielokrotnie zdobywał medale mistrzostw NRD: 
Po zakończeniu kariery został znanym fotografem sportowym.

</doc>
<doc id="761430" url="https://pl.wikipedia.org/wiki?curid=761430" title="PGN-60">
PGN-60

PGN-60 – polski, przeciwpancerny (kumulacyjny) granat nasadkowy.
Granat został opracowany w Wojskowym Instytucie Technicznym Uzbrojenia. Granaty PGN-60 są miotane przy pomocy kbkg wz. 1960 i kbkg wz. 1960/72. Przy użyciu naboju miotającego UNM wz. 1943/60 uzyskują prędkość początkową 60 m/s i zasięg 100 m.
Przeznaczony do niszczenia opancerzonych pojazdów bojowych, oraz schronów i innych umocnień polowych.

</doc>
<doc id="761432" url="https://pl.wikipedia.org/wiki?curid=761432" title="Obrona Grunfelda">
Obrona Grunfelda



</doc>
<doc id="761433" url="https://pl.wikipedia.org/wiki?curid=761433" title="Jakub VII w Szkocji">
Jakub VII w Szkocji



</doc>
<doc id="761434" url="https://pl.wikipedia.org/wiki?curid=761434" title="Ernst Grünfeld">
Ernst Grünfeld

Ernst Grünfeld (ur. 21 listopada 1893 w Wiedniu, zm. 3 kwietnia 1962 tamże) – austriacki szachista i teoretyk szachowy, arcymistrz od 1950 roku.
Kariera szachowa.
W okresie międzywojennym zaliczany był do najsilniejszych szachistów świata. W okresie tym odniósł szereg znaczących wyników w międzynarodowych turniejach, m.in.:
W roku 1922 rozegrał w Wiedniu mecz z Ksawerym Tartakowerem, zakończony wynikiem 2 – 2. W latach 1927–1935 czterokrotnie wystąpił na szachowych olimpiadach, za każdym razem na I szachownicy. Łącznie rozegrał 58 olimpijskich partii, w których zdobył 34 pkt.
Zajmował się również działalnością dziennikarską, publikował artykuły w fachowych czasopismach, m.in. w "Wiener Schachzeitung". Opublikował wiele prac teoretycznych z zakresu teorii debiutów. Jego nazwisko nosi popularny i stosowany przez najsilniejszych arcymistrzów świata szachowy debiut (obrona Grünfelda), rozpoczynający się posunięciami 1.d4 Sf6 2.c4 g6 3.Sc3 d5.
Według retrospektywnego systemu Chessmetrics, najwyżej sklasyfikowany był w grudniu 1924, zajmował wówczas 4. miejsce na świecie.

</doc>
<doc id="761435" url="https://pl.wikipedia.org/wiki?curid=761435" title="DGN">
DGN

DGN – polski dymny granat nasadkowy.
Opracowany w Wojskowym Instytucie Technicznym Uzbrojenia. Granaty DGN są miotane przy pomocy kbkg wz. 1960 i karabinka-granatnika wz. 1960/72. Przy użyciu naboju miotającego UNM wz. 1943/60 uzyskują prędkość początkową 54 m/s i zasięg 200 m. Przeznaczony do stawiania krótkotrwałych zasłon dymnych maskujących działania żołnierzy i małych pododdziałów. Jako głowica dymna wykorzystany jest granat dymny RDG-2.

</doc>
<doc id="761437" url="https://pl.wikipedia.org/wiki?curid=761437" title="Ofeq">
Ofeq

Ofeq (hebr. אופק) – seria izraelskich satelitów wywiadowczych. Zostały zbudowane przez Israel Aerospace Industries. Wszystkie wystrzelono na pokładach rakiet Shavit z kosmodromu Palmachim, położonego 10 km na południe od Tel Awiwu w pobliżu miasta Riszon Le Syjon.
Wystrzelenie pierwszego satelity Ofeq 19 września 1988 spowodowało, że Izrael stał się jednym z dziewięciu państw posiadających satelity.
Charakterystyka.
Satelity szpiegowskie serii Ofeq posiadają ultrafioletowe czujniki obrazu, których żywotność wynosi około 1-3 lat. Informacje o ich dokładności są rozbieżne, prawdopodobnie rozdzielczość obrazu wynosi 1,8 metra.
Znajdują się na zmiennych orbitach i codziennie raportują sytuację na Bliskim Wschodzie.
Historia.
Ofeq 1.
Data wystrzelenia: 19 września 1988, 09:32 GMT. Miejsce startu: kosmodrom Palmachim, Izrael. Agencja: Izraelska Agencja Lotów Kosmicznych. Rakieta nośna: Shavit Model LV. Istnieje duże prawdopodobieństwo, że był to satelita szpiegowski. Ważył on 155 kg. Przeprowadzono eksperymenty z energetyką słoneczną, komunikacją w przestrzeni kosmicznej, zweryfikowano sprawność systemów w warunkach nieważkości oraz zebrano dane o warunkach panujących w środowisku kosmicznym i polu magnetycznym Ziemi. Spłonął w atmosferze 14 stycznia 1989.
Ofeq 2.
Data wystrzelenia: 3 kwietnia 1990, 12:02 GMT. Miejsce startu: kosmodrom Palmachim, Izrael. Agencja: Izraelska Agencja Lotów Kosmicznych. Rakieta nośna: Shavit Model LV. Istnieje duże prawdopodobieństwo, że był to satelita szpiegowski. Ważył on 160 kg. Przeprowadzono eksperymenty z komunikacją w przestrzeni kosmicznej. Spłonął w atmosferze 9 lipca 1990.
Ofeq 3.
Satelita szpiegowski Ofeq 3 został wystrzelony 5 kwietnia 1995 o 11:16 GMT. Ważył 189 kg. Był to pierwszy w pełni sprawny izraelski satelita szpiegowski. Spłonął w atmosferze 24 października 2000.
Ofeq 4.
Satelita szpiegowski Ofeq 4 został wystrzelony 22 stycznia 1998 o 12:56 GMT. Nie osiągnął orbity i spadł do Morza Śródziemnego.
Ofeq 5.
Satelita szpiegowski Ofeq 5 został wystrzelony 28 maja 2002 o 15:25 GMT. Waży 300 kg.
Ofeq 6.
Satelita szpiegowski Ofeq 6 został wystrzelony 6 września 2004. Ważył 300 kg. Nie osiągnął orbity i spadł do morza.
Ofeq 7.
Satelita Ofeq 7 został wystrzelony 10 czerwca 2007 o 23:40 GMT. Jego masa wynosi 300 kg, a spodziewany czas życia to 5 lat.
Ofeq 8.
Początkowo oznaczenie to zostało oficjalnie pominięte, gdyż ósmym rządowym izraelskim satelitą został TecSAR (znany też jako TechSAR lub Polaris), wystrzelony 21 stycznia 2008 z indyjskiego kosmodromu Sriharikota i wyposażony w radar z syntetyczną aperturą. Tuż przed startem satelity Ofeq 9, TecSAR otrzymał oznaczenie Ofeq 8.
Ofeq 9.
Satelita Ofeq 9 został wystrzelony 22 czerwca 2010 o 19:00 GMT. Waży 189 kg.
Ofeq 10.
Satelita Ofeq 10 został wystrzelony 9 kwietnia 2014 o 19:06 GMT. 

</doc>
<doc id="761438" url="https://pl.wikipedia.org/wiki?curid=761438" title="Ernst Gruenfeld">
Ernst Gruenfeld



</doc>
<doc id="761441" url="https://pl.wikipedia.org/wiki?curid=761441" title="Śródstopie">
Śródstopie

Śródstopie (łac. "metatarsus") – metapodium kończyny tylnej kręgowców. Każda kość śródstopia ma długi trzon i dwa powiększone końce. Podstawa kości śródstopia łączy się za pomocą stawów z kośćmi stępu. Zakończenia kości śródstopia łączą się za pomocą stawów z odpowiadającymi im palcami stopy.
Numerację kości śródstopia od 1 do 5 zaczyna się od kości leżącej najbardziej przyśrodkowo. Pierwsza kość śródstopia jest krótsza i bardziej wytrzymała niż pozostałe. Jest połączona z pierwszym palcem stopy, czyli paluchem (łac. "hallux").

</doc>
<doc id="761442" url="https://pl.wikipedia.org/wiki?curid=761442" title="CGN">
CGN

CGN – polski, ćwiczebny granat nasadkowy.
Opracowany w Wojskowym Instytucie Technicznym Uzbrojenia. Granaty CGN są miotane przy pomocy kbkg wz. 1960 i karabinka-granatnika wz. 1960/72. Przy użyciu naboju miotającego UNM wz. 1943/60 uzyskują prędkość początkową 90,5 m/s i zasięg do 600 m. Używany do imitacji strzelań artyleryjskich. 
Po uderzeniu granatu w przeszkodę i zadziałaniu ładunku dymno-błyskowego następuje gwałtowny wypływ gazowych produktów spalania, co daje efekt dźwiękowy i dymny podobny do wybuchu pocisku artyleryjskiego. Głowica, stabilizator i mechanizm odpalający w granacie są wielokrotnego użycia, a elementem wymiennym jest nabój.

</doc>
<doc id="761443" url="https://pl.wikipedia.org/wiki?curid=761443" title="Lambareiði">
Lambareiði

Lambareiði – wioska na wyspie Eysturoy, na Wyspach Owczych, mająca obecnie (I 2015 r.) 3 stałych mieszkańców. Kod pocztowy miejscowości FO-626.
Demografia.
Według danych Urzędu Statystycznego (I 2015 r.) jest 110. co do wielkości miejscowością Wysp Owczych.

</doc>
<doc id="761445" url="https://pl.wikipedia.org/wiki?curid=761445" title="Raymond Boudon">
Raymond Boudon

Raymond Boudon (ur. 27 stycznia 1934 w Paryżu, zm. 10 kwietnia 2013 w Paryżu) – francuski socjolog.
Absolwent École normale supérieure, wykładał początkowo na Uniwersytecie w Bordeaux następnie na paryskiej Sorbonie (Paryż IV). W latach 60. w USA współpracuje z Paulem Lazarsfeldem. W 1967 broni doktorat: "L’analyse mathématique des faits sociaux". We Francji jest głównym przedstawicielem indywidualizmu metodologicznego, wpisującego się w tradycje prac Emila Durkheima i Alexis de Tocqueville'a, ale jest też pod wpływem Maksa Webera, którego teoria stała się podstawą dla programu indywidualizmu metodologicznego.
Boudon zmarł 10 kwietnia 2013.

</doc>
<doc id="761446" url="https://pl.wikipedia.org/wiki?curid=761446" title="No Rest for the Wicked">
No Rest for the Wicked

No Rest for the Wicked – album Ozzy’ego Osbourne’a. Pierwotnie wydany 22 października 1988 roku, doczekał się dwóch reedycji 22 sierpnia 1995 oraz 25 czerwca 2002 roku. Jest to pierwszy album nagrany z gitarzystą Zakkiem Wyldem.
Lista utworów.
Źródło.
Ścieżki bonusowe (2002 Remaster)

</doc>
<doc id="761448" url="https://pl.wikipedia.org/wiki?curid=761448" title="Jeff Buckley">
Jeff Buckley

Jeff Buckley, właściwie Jeffrey Scott Buckley (ur. 17 listopada 1966 w Anaheim, Kalifornia; zm. 29 maja 1997 w Memphis, Tennessee) – amerykański piosenkarz, gitarzysta i autor tekstów. Syn Tima Buckleya, również piosenkarza. Zmarł w wyniku utonięcia.

</doc>
<doc id="761453" url="https://pl.wikipedia.org/wiki?curid=761453" title="Salezjański Wolontariat Misyjny „Młodzi Światu”">
Salezjański Wolontariat Misyjny „Młodzi Światu”

Salezjański Wolontariat Misyjny MŁODZI ŚWIATU (SWM) jest wolontariacką organizacją pozarządową o katolickim charakterze, niosącą pomoc w biednych krajach i uczącą o kulturach i problemach globalnych. Od roku 2004 stowarzyszenie znajduje się na liście organizacji pożytku publicznego.
Misja stowarzyszenia.
Misją stowarzyszenia jest ewangelizacja oraz pomoc najbiedniejszym, zwłaszcza dzieciom i młodzieży z krajów trzeciego świata. Organizacja wspiera rodziny i społeczeństwa, w szczególności przez edukację.
Historia.
Salezjański Wolontariat Misyjny MŁODZI ŚWIATU powstał z inspiracji działalnością misjonarzy salezjańskich. Początki stowarzyszenia sięgają 1997 roku, kiedy to w Krakowie zawiązała się pierwsza grupa wolontariuszy, pracująca pod opieką salezjanina, ks. Andrzeja Polichta. SWM Młodzi Światu został zarejestrowany jako stowarzyszenie w lipcu 1999 roku. Na przełomie 1999 i 2000 roku zrealizowano pierwszy zagraniczny projekt, pt. „Afryka 2000” – 10 polskich wolontariuszy wyjechało na placówki misyjne do Kenii i Ugandy. Od tego czasu w ślad za nimi poszło ponad 400 młodych ludzi, pracując w wielu krajach Afryki, Ameryki Południowej, Azji i Europy Wschodniej, głównie jako nauczyciele, lekarze, pedagodzy, opiekunowie, administratorzy, architekci oraz inżynierowie.
Działalność w Polsce.
Działalność stowarzyszenia w kraju obejmuje głównie edukację dzieci i młodzieży, aktywizację społeczną, wolontariat, i promocję chrześcijaństwa poprzez:
Działalność za granicą.
Ponad 200 misjonarzy wspieranych przez Wolontariat pojechało dotychczas do 43 państw m.in.: w Afryce – Burkina Faso, Burundi, Czad, Etiopia, Ghana, Kenia, Kongo, Lesotho, Liberia, Malawi, Nigeria, Republika Południowej Afryki, Republika Środkowej Afryki, Rwanda, Sierra Leone, Sudan Południowy, Tanzania, Uganda, Wybrzeże Kości Słoniowej, Zambia, Zimbabwe; w Ameryce Południowej – Boliwia, Peru, Wenezuela; w Europie – Litwa, Rosja, Ukraina i Azji – Bangladesz, Mongolia, Pakistan, Palestyna, pomagając w:

</doc>
<doc id="761454" url="https://pl.wikipedia.org/wiki?curid=761454" title="Wikipedia słoweńskojęzyczna">
Wikipedia słoweńskojęzyczna

Wikipedia słoweńskojęzyczna () – edycja Wikipedii w języku słoweńskim.
Założono ją w 8 marca 2002 roku. 7 lutego 2005 roku powstał w niej artykuł numer 10 000, a 17 grudnia tego samego roku 20 000. 28 września 2008 miała około 64 741 artykułów, co dawało jej 31. miejsce w rankingu międzyjęzykowym. 1 sierpnia 2012 roku zawierała 133 535 artykułów, a w rankingu międzynarodowym zajmowała 36. miejsce.

</doc>
<doc id="761457" url="https://pl.wikipedia.org/wiki?curid=761457" title="Brzostowski">
Brzostowski



</doc>
<doc id="761459" url="https://pl.wikipedia.org/wiki?curid=761459" title="Canadal">
Canadal

Canadal – miejscowość w Hiszpanii, w Katalonii, w prowincji Girona, w comarce Alt Empordà, w gminie La Jonquera.
Według danych INE z 2005 roku miejscowość zamieszkiwało 9 osób.

</doc>
<doc id="761460" url="https://pl.wikipedia.org/wiki?curid=761460" title="Els Límits">
Els Límits

Els Límits – miejscowość w Hiszpanii, w Katalonii, w prowincji Girona, w comarce Alt Empordà, w gminie La Jonquera.
Według danych INE z 2005 roku miejscowość zamieszkiwało 115 osób.

</doc>
<doc id="761461" url="https://pl.wikipedia.org/wiki?curid=761461" title="Obręcze uchylne (NBA)">
Obręcze uchylne (NBA)

Obręcze uchylne ("breakaway rim") obręcz kosza, którą do koszykówki wprowadzono na potrzeby amerykańskiej profesjonalnej ligi koszykówki mężczyzn NBA dla zapewnienia zawodnikom bezpieczeństwa podczas zawieszania się na obręczy w ramach wsadzania piłki do kosza. Są różne typy obręczy uchylnych różniących się mechanizmem i działaniem. W Polsce w halach i na boiskach sportowych najczęściej spotykane są dwa typy obręczy:

</doc>
<doc id="761462" url="https://pl.wikipedia.org/wiki?curid=761462" title="Sant Julià (La Jonquera)">
Sant Julià (La Jonquera)

Sant Julià – miejscowość w Hiszpanii, w Katalonii, w prowincji Girona, w comarce Alt Empordà, w gminie La Jonquera.
Według danych INE z 2005 roku miejscowość zamieszkiwały 4 osoby.

</doc>
<doc id="761465" url="https://pl.wikipedia.org/wiki?curid=761465" title="South Pasadena (Kalifornia)">
South Pasadena (Kalifornia)

South Pasadena, Południowa Pasadena – miasto w Stanach Zjednoczonych, w hrabstwie Los Angeles w stanie Kalifornia, ma około 24 tys. mieszkańców.
Na ulicach Południowej Pasadeny kręcono wiele filmów, m.in. "Przeminęło z wiatrem", "Powrót do przyszłości" i "Bruce Wszechmogący".

</doc>
<doc id="761467" url="https://pl.wikipedia.org/wiki?curid=761467" title="Requesens">
Requesens

Requesens - opuszczona miejscowość w Hiszpanii, w Katalonii, w prowincji Girona, w comarce Alt Empordà, w gminie La Jonquera.
Według danych INE z 2005 roku miejscowości nie zamieszkiwała żadna osoba.

</doc>
<doc id="761468" url="https://pl.wikipedia.org/wiki?curid=761468" title="Els Limits">
Els Limits



</doc>
<doc id="761475" url="https://pl.wikipedia.org/wiki?curid=761475" title="Yaxchilán">
Yaxchilán

Yaxchilan ("Menché", "Miasto Lorillarda") – miasto Majów położone koło rzeki Usumacinta w obecnym meksykańskim stanie Chiapas.
W starożytności miasto mogło też nosić nazwę: Izancanac. W języku Majów Yaxchilan oznacza „Zielone Kamienie”. Yaxchilan było ważnym ośrodkiem kulturalnym i dominowało m.in. nad Bonampakiem. Tworzyło przymierze razem z Piedras Negras (w obecnej Gwatemali) oraz z Tikál. Konkurującym z nim ośrodkiem miejskim było Palenque, z którym Yaxchilan stoczyło w 654 r. wojnę. Miasto osiągnęło największą potęgę w VIII wieku n.e.
Yaxchilan jest znane z dużej ilości świetnie zachowanych rzeźb. Pierwsze wzmianki o obecności zabytków archeologicznych w tym miejscu pochodzą z 1833 r. (wspominał o nich Juan Gallindo). W 1881 r. miejsce to odwiedził prof. Edwin Rockstoh. W 1882 r. przybyli tu niezależnie od siebie Alfred Maudslay i Désiré Charnay, którzy wykonali dokładne rysunki miejsca oraz jego fotografie. Teoberto Maler odwiedził Yaxchilan wielokrotnie w okresie od 1897 do 1900 i opublikował dwutomową pracę w 1903 r. opisująca to miejsce. W 1931 r. prace badawcze prowadził tu Sylvanus Morley z Carnegie Institution, który sporządził mapę oraz dokonał kilku znalezisk. Następne prace archeologiczne były tu prowadzone w latach 1972-73 oraz w 1983 roku a także w latach dziewięćdziesiątych.
Miejsce to było przez długi czas niedostępne dla turystów ze względu na brak dobrych dróg, zmieniło się to na początku lat dziewięćdziesiątych, kiedy rząd meksykański wybudował w tym rejonie autostradę (do samych ruin można dotrzeć po godzinnej podróży łodzią).

</doc>
<doc id="761478" url="https://pl.wikipedia.org/wiki?curid=761478" title="F-1N-60">
F-1N-60

F-1N-60 – polski, odłamkowy granat nasadkowy.
Granat został opracowany na podstawie projektu Stanisława Monarskiego. Granaty F-1N-60 są miotane przy pomocy kbkg wz. 1960 i kbkg wz. 1960/72. Granat ma prostą konstrukcję, powstał przez wyposażenie granatu obronnego F-1 w zapalnik bezwładnościowy i tuleję umożliwiającą osadzenie na lufie kbkg. Granaty F-1N-60 z powodu dużego zasięgu maksymalnego odłamków były niebezpieczne dla obsług granatników i zostały zastąpione przez granaty nasadkowe KGN.

</doc>
<doc id="761482" url="https://pl.wikipedia.org/wiki?curid=761482" title="П">
П

Пп – litera cyrylicy, wywodząca się od greckiego Π. Jej odpowiednikiem w alfabecie łacińskim (i polskim) jest p.

</doc>
<doc id="761483" url="https://pl.wikipedia.org/wiki?curid=761483" title="Bruno Latour">
Bruno Latour

Bruno Latour (ur. 22 czerwca 1947 w Beaune, zm. 9 października 2022 w Paryżu) – francuski antropolog, socjolog i filozof nauki. Wraz z Michelem Callonem i Johnem Lawem współtworzył teorię aktora-sieci, wywarł wpływ na rozwój konstruktywizmu i badań nad nauką i techniką (). Laureat Nagrody Holberga.
Wykształcenie i kariera naukowa.
Bruno Latour pochodził z rodziny producentów wina, niepowiązanej jednak ze znaną winnicą Château Latour z rejonu Bordeaux, ale z Burgundią. We wczesnej młodości, pod wpływem rodziców, postanowił studiować teologię katolicką i filozofię na Université de Bourgogne w Dijon. Wiele lat później określił samego siebie z tego okresu mianem "wojującego katolika", a za pierwszą inspirację naukową uznał Charlesa Péguy. Wraz z rodzicami co roku jeździł na seminaria naukowe poświęcone temu poecie i eseiście. W jednej ze swoich wczesnych prac studenckich poświęconych jego twórczości, "La répétition de Charles Péguy" ("Powtórzenia u Charlesa Péguy"; 1973, wyd. 1977) dokonał zestawienia eseju "Clio" z czterema Ewangeliami.
W 1975 ukończył studia doktoranckie na wydziale filozoficznym Université de Tours. Tematem jego dysertacji doktorskiej pisanej pod kierunkiem prof. Claude’a Bruaire’a było zmartwychwstanie Jezusa i egzegeza biblijna (; ).
Bezpośrednio po zakończeniu studiów został powołany do wojska, jednak w ramach zastępczej służby wojskowej w organizacji ORSTOM wyjechał do Afryki, gdzie na Wybrzeżu Kości Słoniowej przez dwa lata był nauczycielem. Wtedy też po raz pierwszy zainteresował się antropologią i etnografią pod wpływem kierownika lokalnej komórki ORSTOM, w przyszłości znanego antropologa Marca Augé.
W latach 1982–2006 był profesorem w Centre de sociologie de l’Innovation w Ecole nationale supérieure des mines w Paryżu. Gościnnie pracował też na University of California w San Diego, w London School of Economics i na Uniwersytecie Harvarda. W latach 2006–2015 był profesorem w Sciences Po w Paryżu.
Od 2007 był dyrektorem medialabu w paryskim Sciences Po. Od października 2013 roku był niepełnoetatowym profesorem w London School of Economics w Londynie i "professor-at-large" na Uniwersytecie Cornella.
W latach 2011–2016 realizował grant Europejskiej Rady ds. Badań Naukowych (, ERC) zatytułowany „Inquiry Into Modes Of Existence”, którego rezultatem jest książka o tym samym tytule oraz wystawa „Reset Modernity” w Muzeum Sztuki w Karlsruhe.
W 2013 roku otrzymał Nagrodę Holberga. Komitet nagrody podkreślił kreatywność i nieprzewidywalność Latoura, który „podjął się ambitnej analizy i reinterpretacji nowoczesności, podważając najbardziej fundamentalne kategorie, takie jak rozróżnienie na nowoczesność i przednowoczesność, naturę i społeczeństwo, człowieka i nie-człowieka”. W 2021 roku przyznano mu Nagrodę Kioto w dziedzinie sztuki i filozofii.
Najważniejsze prace.
"Laboratory Life" i "Science in Action".
W 1975 roku, uzyskawszy finansowanie ze stypendium Fundacji Fullbrighta ("Fullbright Fellowship", 1975–1976) i stypendium NATO ("NATO Fellowship", 1976–1977), prowadził badania etnograficzne w Salk Institute w San Diego. Owocem tej pracy badawczej była napisana ze Stevem Woolgarem książka "Laboratory Life. The Social Construction of Scientific Facts" (1979). Odegrała ona istotną rolę w rozwijającej się dyscyplinie badań nad nauką i techniką (, w skrócie STS). Materiał empiryczny wykorzystany w tej pracy został zgromadzony metodą etnograficzną i koncentruje się na odkryciu w dziedzinie endokrynologii, które zostało nagrodzone Nagrodą Nobla. Według tej pracy, fakty naukowe są konstruowane na drodze negocjacji między rzeczami, ludźmi i organizacjami, a głównymi produktami pracy laboratorium są „inskrypcje – preprinty, grafy, ślady, fotografie, publikowane artykuły, [...] e-maile”. Posłowie do książki napisał Jonas Salk, kierownik laboratorium, w którym realizowano badanie. Drugie i dalsze wydania "Laboratory Life" zostały zmienione wraz z odchodzeniem Latoura od konstruktywizmu społecznego w stronę teorii aktora-sieci. Przykładem zmian jest podtytuł, który w dalszych wydaniach brzmi "„Construction of Scientific Facts” (1986)," co podkreślać ma odchodzenie od czysto społecznych wyjaśnień konstruktywistycznych"." Inne zmiany to dodanie dyskusji związanej z recepcją książki do ostatnich rozdziałów i rozwinięcie indeksu.
Jego kolejna książka pt. "Science in Action. How to Follow Scientists and Engineers through Society" (pierwotnie wydana po angielsku, później przełożona na francuski jako "La Science en action") była rozwinięciem jego konstruktywistycznego podejścia do nauki. Latour kładł w niej nacisk na usieciowienie nauki jako drogę do budowania i utrwalania przekonań naukowych. W książce wyłożono założenia metody („Rules of Method”) oraz zasady ("Principles"), którymi powinny kierować się kolejne konstruktywistyczne etnografie laboratoriów.
Pasteur i mikroby.
W 1984 roku opublikował "Les Microbes. Guerre et paix" (wydanie angielskie "Pasteurization of France" z 1988 roku zawiera także przekład pracy oryginalnie wydanej odrębnie pt. "Irréductions") – książkę poświęconą XIX-wiecznej nauce skoncentrowaną na postaci Pasteura i rozwoju jego kariery, w toku której równolegle z ukrycia wychodzi zarówno on, jak i mikroorganizmy.
Latour nawiązuje w tej książce do powieści "Wojna i pokój", wskazując, że jej autor, Lew Tołstoj, zareagował nią na uproszczenia w wyjaśnianiu wielkich procesów polegające na przypisywaniu ich pojedynczym sprawcom. W przypadku Tołstoja chodzić miało o wojnę francusko-rosyjską i „epokę napoleońską”. Latour w podobny sposób traktuje w swojej pracy historię Louisa Pasteura – „krytycznie przygląda się mitowi Pasteura, mitowi, według którego Pasteur jest lewiatanem, który podbija świat mikrobów (...) samodzielnie przeprowadzając Francuzów do świata nowoczesności”. Latour przekonuje, że praca Pasteura związana była z szerszym ruchem higienistów, a w procesie jego pracy rolę odgrywali też aktorzy nie-ludzcy. Oprócz rekonstrukcji historycznej książka zawiera osobny aneks filozoficzny zatytułowany „Irredukcje” ("Irréductions"), w którym Latour konstruuje ontologiczne i epistemologiczne założenia pierwszych wersji teorii aktora-sieci.
Książka nie ukazała się po polsku, ale przełożono na polski krótszy tekst nawiązujący do tej tematyki: "Dajcie mi laboratorium, a poruszę świat""." W tym samym czasie Latour wnosił wkład w rozwój teorii aktora-sieci.
„Chicken debate” i polemiki w ramach konstruktywizmu.
Pod koniec lat 80. XX wieku Latour zaangażował się w serię warsztatów związanych z konstruktywizmem i socjologią wiedzy naukowej, w wyniku czego został zaproszony do współtworzenia książki "Science as Practice and Culture" (1992), pod redakcją Andrew Pickeringa. W tej samej książce Harry Collins i Stephen Yearley sformułowali krytykę prac autorów związanych z teorią aktora-sieci (Bruno Latour, Michel Callon, John Law) pt. "Epistemological Chicken", w której wskazali na problemy z pogodzeniem prac Latoura z założeniami mocnego programu socjologii wiedzy. Według krytyków, postulowana przez Latoura symetria w rolach ludzi i nieludzi (przedmiotów, bakterii, tekstów), w praktyce prowadziła do naiwnego realizmu, a nie do rozwoju konstruktywizmu. Michel Callon i Bruno Latour odpowiedzieli tekstem "Don’t Throw the Baby Out with the Bath School!", wskazując na konieczność innego rozumienia Mocnego Programu oraz podobieństwa w założeniach metodologicznych. Spór ten, znany również jako „Chicken Debate”, jest podawany jako przykład pierwszych różnic między konstruktywizmem brytyjskim (szkoła z Bath, szkoła edynburska) a rozwijającą się teorią aktora-sieci.
"Nigdy nie byliśmy nowocześni".
Książka "Nigdy nie byliśmy nowocześni. Studia z antropologii symetrycznej" ukazała się w oryginalnym wydaniu francuskim w 1993 roku (tytuł oryginalny: "Nous n’avons jamais été modernes. Essai d’anthropologie symétrique"). Nowoczesność (zwaną tu nowoczesną Konstytucją) Latour definiuje w niej jako ramy myślenia, w których radykalnie pod względem ontologicznym i epistemologicznym rozróżnione są natura i kultura. Zdaniem Latoura taka sytuacja nigdy nie została zrealizowana.
Latour wchodzi w tej pracy w polemikę z filozofią postmodernistyczną (reprezentowaną przez Foucaulta, Lyotarda, Barthesa i Derridę), zwracając uwagę, że nie wszystko da się zredukować do konstrukcji językowych czy kulturowo-społecznych. Pisze: Fakty naukowe są skonstruowane, ale nie da się ich zredukować do wymiaru społecznego, ponieważ on sam jest nasycony użytymi do jego konstrukcji obiektami. [...] Dziura ozonowa jest zbyt społeczna i zbyt narracyjna, aby uznać ją po prostu za rzecz naturalną; w strategiach firm i szefów państw zbyt dużo jest reakcji chemicznych, aby zredukować je do władzy lub interesu, dyskurs ekosfery jest zbyt realny i społeczny, aby dało się go sprowadzić do efektów sensu.Zdaniem Latoura trwanie przy przekonaniu, że wszystko jest społecznie konstruowane, jest równoważne z dalszym utrzymywaniem opozycji natura-kultura, podczas gdy należy starać się ją przekraczać.
"Aramis ou l’amour des techniques".
W 1992 roku ukazała się praca Latoura zatytułowana "Aramis ou l’amour des techniques" (nie wydana w języku polskim). Poświęcona była projektowi budowy eksperymentalnego francuskiego systemu transportu miejskiego, który miał opierać się na oddzielnych pojazdach przeznaczonych dla niewielkich grup osób. Pojazdy miały przemieszczać się po torach, ale miały być niezależne od siebie nawzajem. Pojazdy miały odbierać pasażerów ze specjalnych przystanków i dostarczać do przystanków docelowych. Książka napisana jest w formie łączącej prozę z tekstem teoretycznym i zapisem etnograficznym. Poszczególne style wypowiedzi są dodatkowo wyróżniane typograficznie.
"Aramis" podąża za regułą przyglądania się heterogeniczności tego rodzaju projektów, wskazując na rozmaite typy aktorów, które biorą udział w procesie projektowania i wdrażania systemu komunikacyjnego. Zwraca też uwagę, że inżynierowie, którzy regularnie zmieniają kształty maszyn, tym samym zmieniają kształt społeczeństwa. Nie chodzi jednak o przekonywanie do technologicznego determinizmu, ale o akcentowanie tego, jak wymieszani są ze sobą aktorzy związani z naturą, technologią i społeczeństwem.
"Nadzieja Pandory".
Książka "Pandora’s Hope. Essays on the Reality of Science Studies" została oryginalnie wydana w 1999 roku w języku angielskim. Polski przekład pod tytułem "Nadzieja Pandory. Eseje o rzeczywistości w studiach nad nauką" ukazał się w 2013 roku.
W tej pracy Latour podsumowuje osiągnięcia innych badaczy z dziedziny studiów nad nauką, po to by odnosić je do zagadnień filozoficznych i politycznych. Istotną częścią jest próba podsumowania stanowisk po wojnach o naukę oraz rozwój koncepcji mediacji, translacji i czarnych skrzynek. Latour proponuje też hierarchię stabilizacji faktów, nawiązującą do koncepcji Lewisa Mumforda. Uzupełniony zostaje też model krążenia publikacji i funduszy w nauce, zamiast pojedynczego obiegu, znanego z Science in Action, Latour proponuje analizę czterech obiegów przekraczających granice nauki (mobilizacja zasobów, reprezentacja publiczna, związki z administracją publiczną, procesy w środowisku zawodowym naukowców) oraz obiegu wewnętrznego, przekładającego między nimi.
"Polityka natury".
"Polityka Natury. Nauki wkraczają do demokracji" (oryginalne wydanie francuskie pt. "Politiques de la nature. Comment faire entrer les sciences en démocratie" z roku 1999) została wydana w Polsce w 2009 roku. Latour ponownie podejmuje w niej temat rozdziału pomiędzy kulturę i naturę. Jego zdaniem, żeby skutecznie uporać się z problemami współczesnej ekologii należy zrozumieć, „na czym polega sieciowe myślenie o świecie”.
Postulatem Latoura jest powołanie „nowej konstytucji”, w której jak największa liczba aktorów będzie mogła funkcjonować razem. Ta konstytucja powstawała będzie w niekończącym się procesie konstruowania wspólnego świata. Elementy tych propozycji były przedstawione już w "Nadziei Pandory."
"Splatając na nowo to, co społeczne. Wprowadzenie do teorii aktora-sieci".
Praca ukazała się oryginalnie po angielsku pt. "Reassembling the Social. An Introduction to Actor-Network Theory" w 2005 roku. To syntetyczne opracowanie nawiązujące do wcześniejszych prac z zakresu teorii aktora-sieci i wcześniejszych studiów prowadzonych przez samego Latoura.
"Splatając na nowo to, co społeczne" to próba systematyzacji różnych nurtów teorii aktora sieci, przedstawiona w postaci polemik z istniejącymi teoriami socjologicznymi (rozdziały o pięciu źródłach niepewności) oraz propozycji nowego sposobu uprawiania nauk społecznych (rozdziały o trzech posunięciach). Latour wskazuje również źródła swojej teorii, m.in. w pracach Gabriela Tarde'a i Ludwika Flecka. Postulowany jest powrót do etymologicznego znaczenia „społecznego” jako tego, co jest połączone albo pozbierane. Wynika z tego przekonanie, że nie należy badać tego, jakie jest społeczne, ale jak różni aktorzy (ludzie, rzeczy, przekonania czy idee) są łączone i zbierane razem w większe grupy. Termin „społeczeństwa” zastępowany jest terminem „kolektyw”, w którego skład wchodzą zarówno ludzie, jak i nie-ludzie.
Ostatnie prace.
Latour opublikował też prace "On the Modern Cult of the Factish Gods" (2009, fr. "Sur le culte moderne des dieux faitiches"), "The Making of law. An Rthnography of the Conseil d’Etat" (2009), "Rejoicing. Or the Torments of Religious Speech" (2013) oraz "An Inquiry into Modes of Existence. An Anthropology of the Moderns" (2013).
Po roku 2016 wydał książki "Reset Modernity!" (2016), "Facing Gaia. Eight Lectures on the New Climatic Regime" (2017) i "Down to Earth: Politics in the New Climatic Regime" (2018). Ostatnie dwie bezpośrednio odnoszą się do tematyki zmian klimatycznych i ekologii. Latour argumentuje w nich na rzecz powrotu do pytań o charakter tego, co wcześniej nazywał Naturą.
Kontrowersje.
Bruno Latour był krytykowany przez Alana Sokala i Jeana Bricmonta w pracy "Modne Bzdury" (1998) za nadużywanie terminologii związanej z fizyką bez jej zrozumienia. Krytyka stała się elementem debat wokół konstruktywizmu, badań nad nauką i socjologii wiedzy naukowej, zwanych później „wojnami o naukę” (ang. "science wars"). Jak wskazała Barbara Tuchańska, źródłem konfliktu mogło być odmienne rozumienie pojęć związanych z relatywizmem fizycznym i filozoficznym.
Olga Amsterdamska w recenzji "Science in Action" wskazała na problemy związane z użyciem natury jako jednocześnie konstrukcji i wyjaśnienia. Według recenzentki redukcja pracy naukowej do polityki i sojuszy nie pozwala np. wyjaśnić problemów związanych z koncepcjami Łysenki, nieuznawanych za naukowe przez współczesne nauki biologiczne. Podobne zarzuty wobec "Pasteurization of France" kierowała badaczka laboratoriów i socjolog Karin Knorr-Cetina.
Langdon Winner zarzucał przedstawicielom nurtu konstruktywizmu społecznego w badaniach nad technologią, w tym Latourowi (ale i innym, m.in. H.M. Collinsowi, Donaldowi MacKenzie, Trevorowi Pinchowi, Wiebe Bijkerowi, Michelowi Callonowi, Thomasowi Hughesowi czy Johnowi Law), że skupiają się wyłącznie na powstawaniu artefaktów i ich wchodzeniu w relacje z innymi aktorami, a niemal zupełnie ignorują społeczne konsekwencje technologicznych innowacji.
Graham Harman w monografii poświęconej koncepcjom Latoura pt. "Prince of Networks" wskazywał na problemy ontologiczne związane z teorią aktora-sieci, dotyczące m.in. statusu czasu, niszczenia obiektów oraz odtwarzania stabilności.
Krzysztof Abriszewski w książce "Kulturowe funkcje filozofowania" pokazał, w jaki sposób zagadnienie reprodukcji stabilności w koncepcjach Latoura może być częściowo rozwiązane dzięki wybranym teoriom kulturoznawczym.

</doc>
<doc id="761486" url="https://pl.wikipedia.org/wiki?curid=761486" title="Trasa Średnicowa Północna w Gorzowie Wielkopolskim">
Trasa Średnicowa Północna w Gorzowie Wielkopolskim

Trasa Średnicowa Północna – jedna z najważniejszych wewnątrzmiejskich arterii w Gorzowie Wielkopolskim. Jej głównym zadaniem jest odciążenie centrum miasta od ruchu kołowego oraz połączenie dwóch największych dzielnic miasta - Górczyna i Osiedla Staszica. Trasa na całej długości posiada dwie jezdnie, które są rozdzielone pasem zieleni. Jedynie na krótkim odcinku ul. Słowiańskiej (ok. 150 metrów) jezdnie nie są rozdzielone.
Znaczenie.
Trasa łączy ze sobą najgęściej zaludnione dzielnice miasta, omijając przy tym ścisłe centrum. Zapewnia dojazd do Centrum Sportowo-Rehabilitacyjnego "Słowianka" oraz zespołu wielkopowierzchniowych obiektów handlowych u zbiegu ulic Słowiańskiej i Myśliborskiej. W czasie przebudowy Mostu Staromiejskiego i przed oddaniem do użytku zachodniej obwodnicy, na odcinku pomiędzy Rondem Piłsudskiego a Rondem Szczecińskim, trasą przebiegała droga krajowa nr 3. Trasa była wtedy oznaczona tabliczką "3-objazd".

</doc>
<doc id="761490" url="https://pl.wikipedia.org/wiki?curid=761490" title="Operation and Maintenance Center">
Operation and Maintenance Center



</doc>
<doc id="761493" url="https://pl.wikipedia.org/wiki?curid=761493" title="Cell Breathing">
Cell Breathing



</doc>
<doc id="761502" url="https://pl.wikipedia.org/wiki?curid=761502" title="Adam Brzostowski">
Adam Brzostowski

Adam Brzostowski herbu Strzemię (ur. 1722, zm. 7 sierpnia 1792) – kasztelan połocki w latach 1758–1776, generał-lejtnant wojsk litewskich, uczestnik konfederacji barskiej, marszałek Trybunału Głównego Wielkiego Księstwa Litewskiego w 1758, starosta mołodkowski, mścibowski, sokołowski i kazuński, dyrektor wileńskiego sejmiku przedsejmowego 1758 roku, zwolennik Radziwiłłów.
Życiorys.
W 1738 posłował na sejm z powiatu kowieńskiego i w 1744 ze słonimskiego. W 1748 mianowany generałem-majorem kawalerii, później generałem-lejtnantem piechoty. 7 maja 1764 wraz z 21 innymi senatorami podpisał manifest Jana Klemensa Branickiego przeciwko gwałtom Rosjan i zwolenników obozu Czartoryskich. W 1767 przystąpił do konfederacji radomskiej i wziął udział w delegacji Sejmu Repninowskiego, która zatwierdziła . 23 października 1767 wszedł w skład delegacji Sejmu, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej. Po zawiązaniu konfederacji barskiej organizował zbrojny ruch partyzancki na terenie Małopolski i Wielkopolski. Po klęsce konfederacji wycofał się z działalności politycznej, a w 1776 zrezygnował z kasztelanii połockiej. Na Sejmie Rozbiorowym w 1775 roku powołany do Asesorii Wielkiego Księstwa Litewskiego.
W 1758 odznaczony Orderem Orła Białego.

</doc>
<doc id="761505" url="https://pl.wikipedia.org/wiki?curid=761505" title="Victor Puiseux">
Victor Puiseux

Victor Alexandre Puiseux (ur. 16 kwietnia 1820 w Argenteuil pod Paryżem, obecnie departament Val-d’Oise, zm. 9 września 1883 r. we Frontenay w regionie Franche-Comté, w obecnym departamencie Jury) – matematyk i astronom francuski.
Życiorys.
Gdy miał 3 lata, jego rodzina przeniosła się do Lotaryngii. Uczęszczał do gimnazjum w Pont-à-Mousson, a od 1834 uczył się w Collège Rollin w Paryżu. Tu uzyskał nagrody z fizyki (1836 r.) i matematyki (1837 r.). W 1837 r. uzyskał maturę i dostał się na studia w paryskiej École normale supérieure. Studia ukończył w 1840 r. z pierwszą lokatą, a w następnym roku uzyskał stopień doktora na podstawie rozprawy z astronomii, dotyczącej problemów mechaniki ruchów planet.
W latach 1841-1844 był profesorem matematyki w Collège Royal w Rennes, a następnie, do 1849 r., profesorem matematyki na Wydziale Nauk Ścisłych uniwersytetu w Besançon. W latach 1849-1855 oraz 1862-1868 pracował w École normale supérieure. Od 1855 do 1859 r. pracował również w paryskim Obserwatorium Astronomicznym.
Od 1857 r. był następcą Augustina Louisa Cauchy’ego na katedrze astronomii matematycznej na Wydziale Nauk Ścisłych w École polytechnique w Paryżu. Pełnił tę funkcję do 1868 r., kiedy to został zastąpiony przez Félixa Tisseranda. W latach 1868-1872 pracował we francuskim Biurze Miar.
Puiseux specjalizował się w analizie matematycznej. Rozwinął prace Augustina Louisa Cauchy’ego dotyczące funkcji wielu zmiennych. Wprowadził wiele nowych metod w pracach dotyczących funkcji algebraicznych. Posunął do przodu teorię mechaniki nieba, rozwiązując szereg problemów z zakresu ruchu planet i Księżyca.
Miał również w swoim życiu epizod alpinistyczny. W 1849 r. był m.in. uczestnikiem pierwszego wejścia na najwyższy wierzchołek góry Mont Pelvoux (3946 m n.p.m.) w grupie górskiej Écrins w Alpach Delfinackich, który później nazwano jego imieniem: Pointe Puiseux.
W 1871 r. został wybrany jednogłośnie członkiem sekcji matematycznej francuskiej Akademii Nauk (l’Académie des sciences), gdzie zajął miejsce innego wybitnego zmarłego matematyka, Gabriela Lamégo.
Syn Victora, Pierre Puiseux, był również matematykiem.

</doc>
<doc id="761506" url="https://pl.wikipedia.org/wiki?curid=761506" title="Piotr Uspienski">
Piotr Uspienski

Piotr Demianowicz Uspienski (ros. "Пётр Демьянович Успенский", ur. 4 marca 1878 w Moskwie zm. 2 października 1947 w Lyne Place, Surrey) - rosyjski filozof. Pozostawał pod wpływem filozofii Georgija Gurdżijewa.
Studiował matematykę, pracował jako dziennikarz. Interesował się ezoteryką, jogą i hinduizmem.
Autor wielu książek filozoficznych i ezoterycznych m.in.: "Tertium organum", "Czwarty wymiar" i "Fragmenty Nieznanego Nauczania".

</doc>
<doc id="761516" url="https://pl.wikipedia.org/wiki?curid=761516" title="Eros (satelita)">
Eros (satelita)

Eros (hebr. לוויין) – seria dwóch komercyjnych izraelskich satelitów obserwacji Ziemi. Zostały zbudowane przez Israel Aerospace Industries, we współpracy z El-Op. Obydwa są zarządzane przez spółkę ImageSat International.
Charakterystyka.
Eros A.
Satelita obserwacyjny Eros A został wystrzelony 5 grudnia 2000 na pokładzie rosyjskiej rakiety Start-1 z kosmodromu Swobodny we wschodniej Syberii. Został zbudowany w oparciu o doświadczenie zdobyte przy satelicie szpiegowskim Ofeq 3. Ważył przy wystrzeleniu 250 kg.
Satelita znajduje się na niskiej orbicie na wysokości 480 km. Dostarcza handlowych obrazów z rozdzielczością do 1,9 metra, w zapisie 11 bitowym.
Eros B.
Firma ImageSat International początkowo planowała wystrzelenie drugiego satelity w sześć miesięcy po pierwszym, jednak niski popyt na jego zdjęcia powodował straty finansowe i opóźnienie w wystrzeleniu kolejnego satelity.
Satelita obserwacyjny Eros B został wystrzelony 25 kwietnia 2006 na pokładzie rosyjskiej rakiety Start-1 z kosmodromu Swobodny.
Satelita dostarcza handlowych obrazów z rozdzielczością do 70 cm. Od momentu wystrzelenia nadzoruje nuklearny program Iranu.

</doc>
<doc id="761520" url="https://pl.wikipedia.org/wiki?curid=761520" title="László Fischer">
László Fischer

László Fischer (ur. 11 stycznia 1962) – węgierski skoczek narciarski. Uczestnik mistrzostw świata, wielokrotny medalista mistrzostw Węgier w skokach narciarskich. Zdobywca drugiego miejsca w Pucharze Beskidów 1984.
Pierwszy i jak dotąd jedyny reprezentant Węgier, który zdobył punkty do klasyfikacji Pucharu Świata skokach narciarskich mężczyzn.
Przebieg kariery.
W latach 1979–1989 regularnie występował w zawodach Pucharu Świata. Zadebiutował 30 grudnia 1979 roku w Oberstdorfie, w pierwszym konkursie 28. Turnieju Czterech Skoczni zajmując 93. miejsce. Pierwsze i jedyne w karierze punkty do klasyfikacji generalnej PŚ zdobył 15 grudnia 1984 na dużej skoczni w Lake Placid. Po skokach na 105,5 oraz 108 m zajął 12. miejsce, dzięki czemu przeszedł do historii jako pierwszy Węgier, który zdobył punkty Pucharu Świata w zawodach mężczyzn.
Dwukrotnie uczestniczył w mistrzostwach świata w narciarstwie klasycznym – w 1985 roku na mistrzostwach w Seefeld i Innsbrucku zajął 43. miejsce na skoczni normalnej i 46. na dużej, dwa lata później na mistrzostwach w Oberstdorfie był 61. na dużym obiekcie i 65. na normalnym. Dwukrotnie wziął również udział w mistrzostwach świata w lotach narciarskich – w 1986 roku w Tauplitz zajął w tych zawodach 41. miejsce, a w 1988 roku na mamucie w Oberstdorfie uplasował się na 49. miejscu.
W latach 1978–1988 dziesięciokrotnie brał udział w Turnieju Czterech Skoczni. Najlepszy rezultat w klasyfikacji końcowej tego turnieju osiągnął w sezonie 1984/1985, zajmując 63. miejsce z dorobkiem 357 punktów.
W 1984 roku zajął drugie miejsce w Pucharze Beskidów. W rozegranych w Szczyrku konkursach zajął drugie i czwarte miejsce, w końcowej klasyfikacji stracił 14,9 punktu do zwycięzcy pucharu – Piotra Fijasa.
W listopadzie 1986 roku wziął udział w próbie przedolimpijskiej przed igrzyskami w Calgary. Na normalnym obiekcie zajął 28. miejsce, a na dużym był 24. Nie pojechał natomiast na rozegrane w 1988 roku zawody olimpijskie do Calgary z powodów finansowych – węgierscy skoczkowie nie otrzymali dofinansowania, gdyż wylot do Kanady byłby zbyt kosztowny, biorąc pod uwagę brak realnych szans na dobry wynik olimpijski.
Wielokrotnie stawał na podium mistrzostw Węgier w skokach narciarskich, jedenastokrotnie zdobył tytuł indywidualnego mistrza kraju – w 1981, dwukrotnie w 1983, w 1984, dwukrotnie w 1985, dwukrotnie w 1987, dwukrotnie w 1988 oraz w 1989 roku.
Puchar Świata.
Miejsca w poszczególnych konkursach Pucharu Świata.
"Opracowano na podstawie materiału źródłowego:"

</doc>
<doc id="761523" url="https://pl.wikipedia.org/wiki?curid=761523" title="Ja’akow Chodorow">
Ja’akow Chodorow

Ja’akow Chodorow יעקב חודורוב, Yaacov Hodorov (ur. 16 czerwca 1927, zm. 31 grudnia 2006) – izraelski piłkarz, grający na pozycji bramkarza, przez pewien czas uważany za jednego z najlepszych bramkarzy na świecie.
Występował w reprezentacji narodowej Izraela w latach 1949–1964, rozgrywając w tym czasie 31 meczów. Zasłynął z występu ze złamaną ręką, podczas kwalifikacji do igrzysk olimpijskich, przeciwko ZSRR, zagrał wtedy przed 70 tysięczną publicznością.

</doc>
<doc id="761524" url="https://pl.wikipedia.org/wiki?curid=761524" title="Laszlo Fischer">
Laszlo Fischer



</doc>
<doc id="761528" url="https://pl.wikipedia.org/wiki?curid=761528" title="Cyprian Paweł Brzostowski">
Cyprian Paweł Brzostowski

Cyprian Paweł (Paweł Cyprian) Brzostowski herbu Strzemię (zm. 8 czerwca 1689 roku) – wojewoda trocki w 1684 roku, kasztelan trocki w 1681 roku, pisarz wielki litewski w latach 1657-1672, referendarz litewski w latach 1650-1681, pisarz dekretowy litewski w 1645 roku, regent kancelarii większej litewskiej w 1640 roku, stolnik wileński w 1642 roku, sekretarz Jego Królewskiej Mości w 1645 roku, dyplomata, wielki poseł w Moskwie w 1667 roku i w 1679 roku, dyrektor trockiego sejmiku przedsejmowego 1685 roku, leśniczy sokólski w latach 1667-1672.
Jako poseł na sejm konwokacyjny 1648 roku z powiatu upickiego był członkiem konfederacji generalnej zawiązanej 31 lipca 1648 roku. W 1648 roku był elektorem Jana II Kazimierza Wazy z województwa wileńskiego, podpisał jego "pacta conventa". 
Posłował na liczne sejmy za panowania Jana Kazimierza, Michała Korybuta i Jana III Sobieskiego. Jako poseł na sejmy 1659 i 1661 roku był deputatem na Trybunał Skarbowy Wielkiego Księstwa Litewskiego. Wielokrotnie był wysyłany w misjach zagranicznych, m.in. 1663–1664 i 1667 brał udział w rokowaniach z Rosją, zakończonych podpisaniem rozejmu andruszowskiego. W latach 1671–1672 i 1679 uczestniczył w poselstwie do Moskwy, starając się bezskutecznie o pozyskanie Rosji przeciw Turcji. 
Poseł sejmiku mińskiego powiatu orszańskiego na sejm wiosenny 1666 roku i jesienny 1666 roku. Poseł na sejm konwokacyjny 1668 roku z powiatu oszmiańskiego. Był członkiem konfederacji generalnej zawiązanej 5 listopada 1668 roku na tym sejmie. Podpisał "pacta conventa" Michała Korybuta Wiśniowieckiego w 1669 roku. Na sejmie zwyczajnym 1670 roku wyznaczony z Senatu komisarzem do zapłaty wojsku Wielkiego Księstwa Litewskiego. Poseł powiatu słonimskiego na zjazd warszawski i sejm pacyfikacyjny 1673 roku. W czasie elekcji w 1674 roku wysunął kandydaturę carewicza Fiodora Aleksiejewicza. Jako poseł na sejm konwokacyjny 1674 roku z powiatu oszmiańskiego był członkiem konfederacji generalnej zawiązanej 15 stycznia 1674 roku na tym sejmie. Elektor Jana III Sobieskiego z powiatu oszmiańskiego w 1674 roku, podpisał jego "pacta conventa". Poseł na sejm koronacyjny 1676 roku. Poseł na sejm 1681 roku. W 1684 roku został wojewodą trockim.
Książę Bogusław Radziwiłł w spisanym w 1668 roku testamencie uczynił go jednym z dwunastu opiekunów swej jedynej córki Ludwiki Karoliny Radziwiłł.
Był kofundatorem kolegium jezuitów w Mińsku. 
Żonaty z Rachelą Rajecką, miał synów Jana Wojciecha (ur. 1646), pisarza wielkiego i referendarza świeckiego Wielkiego Księstwa Litewskiego, Konstantego Kazimierza (1644–1722), biskupa smoleńskiego i wileńskiego, Emanuela, Kazimierza i Antoniego (1666–1718), rektora kolegium jezuickiego w Mińsku.

</doc>
<doc id="761529" url="https://pl.wikipedia.org/wiki?curid=761529" title="Przełom (szachy)">
Przełom (szachy)

Przełom w szachach – manewr, którego jednym z celów może być:
Na diagramie pokazano przykład przełomu, mającego na celu stworzenie wolnego piona:
lub po innej odpowiedzi czarnych:
w obu przypadkach z łatwą wygraną białych.

</doc>
<doc id="761533" url="https://pl.wikipedia.org/wiki?curid=761533" title="Anulowanie wiadomości">
Anulowanie wiadomości

Anulowanie wiadomości – wycofanie wiadomości na grupach dyskusyjnych z serwerów NNTP. Odbywa się to przez wysłanie specjalnej wiadomości anulującej zwanej potocznie "cancelem" (). 
Format i działanie.
Wiadomość anulująca musi w nagłówku zawierać pole o nazwie "Control" i treści zawierającej słowo "cancel" i Message-ID wiadomości, która ma zostać anulowana.

</doc>
<doc id="761539" url="https://pl.wikipedia.org/wiki?curid=761539" title="GNPO">
GNPO

GNPO (GNPO-93) – polski, przeciwpancerno-odłamkowy granat nasadkowy.
Granat GNPO miał być miotany przy pomocy kbk wz. 88. Granat jest wyposażony w pułapkę pociskową, dzięki czemu może być wystrzeliwany przy pomocy naboi ostrych. Celownik do strzelania granatem jest przymocowany do lotek granatu i odpada przy strzale, maksymalny zasięg granatu to około 240 m. W latach 90. w związku z wycofaniem z uzbrojenia kbk wz. 88 i wprowadzeniem do uzbrojenia kbk wz. 96 posiadającego urządzenie wylotowe o mniejszej średnicy zaprojektowano specjalną wkładkę redukcyjną, dzięki której granat GNPO może być miotany z kbk wz. 96.
Granaty GNPO były wykorzystywane bojowo przez żołnierzy polskiego kontyngentu w Iraku i Afganistanie. Podczas testów przebijały wówczas np. pancerze transporterów BTR-70. Ich ocena była pozytywna dzięki prostocie użycia i braku konieczności modyfikacji i zwiększenia masy broni, jak w przypadku granatników podwieszanych, z kolei mimo mniejszego od nich zasięgu były wystarczające na typowych odległościach walki do 200 m, powodując szybsze wycofanie się przeciwnika ostrzeliwującego patrol.

</doc>
<doc id="761541" url="https://pl.wikipedia.org/wiki?curid=761541" title="NGD-93">
NGD-93

NGD-93 – polski, dymny granat nasadkowy.
Granat NGD-93 miał być miotany przy pomocy kbk wz. 88. Granat jest wyposażony w pułapkę pociskowa dzięki czemu może być wystrzeliwany przy pomocy naboi ostrych. Celownik do strzelania granatem jest przymocowany do lotek granatu i odpada przy strzale, maksymalny zasięg granatu to około 200 m. W latach 90. w związku z wycofaniem z uzbrojenia kbk wz. 88 i wprowadzeniem do uzbrojenia kbk wz. 96 posiadającego urządzenie wylotowe o mniejszej średnicy zaprojektowano specjalną wkładkę redukcyjną dzięki której granat NGD-93 może być miotany z kbk wz. 96.

</doc>
<doc id="761543" url="https://pl.wikipedia.org/wiki?curid=761543" title="Alexander Pointner">
Alexander Pointner

Alexander Pointner (ur. 1 stycznia 1971 w Grieskirchen) – austriacki skoczek narciarski, reprezentant kraju, trener, dwukrotny drużynowy mistrz świata juniorów oraz trzykrotny medalista zimowej uniwersjady.
Kariera.
Największym sukcesem Pointnera w zawodach Pucharu Świata były cztery miejsca w czołowej dziesiątce konkursów. Było to w sezonach: 1989/1990 (10. w Bischofshofen) oraz 1991/1992 (9. w Innsbrucku, 10. w Predazzo i w Oberstdorfie). Po zakończeniu kariery występował w mistrzostwach Austrii w grupie weteranów.
Puchar Świata.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.
Kariera trenerska.
Alexander Pointner po zakończeniu kariery sportowej rozpoczął karierę trenerską. Współpracował z trzema trenerami austriackiej kadry (Tonim Innauerem, Aloisem Lipburgerem oraz Hannu Lepistö).
W latach 2004–2014 prowadził reprezentację Austrii, która pod wodzą Pointnera stała się potegą w konkursach drużynowych: siedmiokrotne mistrzostwo świata (2005–2013), dwukrotne mistrzostwo olimpijskie (2006, 2010), trzykrotne mistrzostwo świata w lotach (2008, 2010, 2012) oraz 9-krotny triumf w Pucharze Narodów (2005–2012, 2014), a sukcesy indywidualne odnosili: Thomas Diethart, Martin Koch, Andreas Kofler, Wolfgang Loitzl, Thomas Morgenstern, Gregor Schlierenzauer, Andreas Widhölzl. Odszedł z reprezentacji Austrii po sezonie 2013/2014 i został zastąpiony przez Heinza Kuttina.
Był najdłużej pracującym trenerem reprezentacji narodowej w skokach narciarskich w XXI wieku, tym samym poprawiając o rok osiągnięcie Miki Kojonkoskiego (trenera reprezentacji Norwegii w latach 2002–2011).
Sukcesy podopiecznych Pointnera w Austrii w latach 2004–2014 (chronologicznie)
Przed rozpoczęciem sezonu 2015/2016 rozpoczął współpracę z bułgarskim zawodnikiem – Władimirem Zografskim.
Życie prywatne.
Alexander Pointner obecnie mieszka w Innsbrucku z żoną Angelą (była siatkarka, obecnie pedagog) i dziećmi – synem Maxem (ur. 1996) oraz córkami – Paulą (ur. 2003) i Lilith (ur. 2008). W 2015, po 13 miesiącach śpiączki, zmarła jego córka Nina (ur. 1998) na skutek ciężkiego uszkodzenia mózgu, spowodowanego próbą samobójczą.

</doc>
<doc id="761544" url="https://pl.wikipedia.org/wiki?curid=761544" title="NGZ-93">
NGZ-93

NGZ-93 – polski, zapalający granat nasadkowy.
Granat NGZ-93 miał być miotany przy pomocy kbk wz. 88. Granat jest wyposażony w pułapkę pociskowa dzięki czemu może być wystrzeliwany przy pomocy naboi ostrych. Celownik do strzelania granatem jest przymocowany do lotek granatu i odpada przy strzale, maksymalny zasięg granatu to około 200 m. W latach 90. w związku z wycofaniem z uzbrojenia kbk wz. 88 i wprowadzeniem do uzbrojenia kbk wz. 96 posiadającego urządzenie wylotowe o mniejszej średnicy zaprojektowano specjalną wkładkę redukcyjną dzięki której granat NGZ-93 może być miotany z kbk wz. 96.

</doc>
<doc id="761546" url="https://pl.wikipedia.org/wiki?curid=761546" title="Bonampak">
Bonampak

Bonampak – stanowisko archeologiczne z pozostałościami po cywilizacji Majów, położone w meksykańskim stanie Chiapas, w gminie Ocosingo, około 20 km na południe od większego miasta Majów w Yaxchilán. Bonampak w języku Majów oznacza „Malowane Mury”.
Bonampak był zależny od Yaxchilánu. Większość budynków pochodzi z okresu pomiędzy 580 a 800 rokiem n.e. Bonampak został odkryty „na nowo” w 1946 przez fotografa Gilesa Healy'ego, którego przyprowadzili tu współcześni Majowie (Lakandoni), którzy ciągle przybywali w to miejsce aby odprawiać modły w starożytnych świątyniach.
Bonampak składa się z jedenastu średniej wielkości budynków o charakterze sakralnym, skupionych wzdłuż centralnego placu. Znajdują się tutaj także rzeźbione stele. Jednak Bonampak jest głównie sławny ze swoich malowideł ściennych mieszczących się w jednej ze świątyń. Malowidła przedstawiają m.in. przygotowania do uroczystości i wyprawę po jeńców ze sceną bitwy oraz śmierć jeńców.
Bonampak pozostaje w cieniu bogatszego Yaxchilán, ale przyćmiewa go bogactwem ściennych murali. Od początku lat 90. XX w. rejon ten jest łatwiej dostępny dla turystów ze względu na wybudowaną tu autostradę.

</doc>
<doc id="761548" url="https://pl.wikipedia.org/wiki?curid=761548" title="Jenny McCarthy">
Jenny McCarthy

Jennifer Ann „Jenny” McCarthy (ur. 1 listopada 1972 w Evergreen Park) – amerykańska aktorka, modelka, aktywistka, osobowość medialna i autorka. Karierę rozpoczęła jako naga modelka dla magazynu „Playboy”, w październiku 1993 została nazwana Playmate of the Month.
Życiorys.
Wczesne lata.
Urodziła się w Evergreen Park w Illinois jako córka Lindy i Dana McCarthy. Matka była kustoszem sądowym, a jej ojciec był brygadzistą w hucie. Jej ojciec ma pochodzenie irlandzkie, jej dziadek ze strony matki był Niemcem pochodzenia polskiego, a jej babka ze strony matki miała korzenie chorwackie. Miała trzy siostry - Amy, Joanne i Lynette. Dorastał w południowej części Chicago. W 1990 ukończyła Mother McAuley Liberal Arts High School. Była cheerleaderką zarówno w Brother Rice High School, jak i St. Laurence High School. Spędziła dwa lata na Southern Illinois Universit w Carbondale.
Kariera.
Rozpoczęła karierę jako modelka, gdy w 1993 magazyn „Playboy” zaoferował jej 20 tys. dolarów za pozowanie do publikacji. Została wybrana spośród 10 tys. kandydatek, aby w październiku 1993 zostać 481. Playmate of the Month. McCarthy pozowała ubrana w sweter z Mother McAuley Liberal Arts High School, a wydawca „Playboya” Hugh Hefner przyznał, że jej wizerunek „katolickiej uczennicy” wyróżnia ją spośród innych. Społeczność katolicka w jej sąsiedztwie zaprotestowała, sąsiedzi rzucali jajkami w jej dom, a jej siostry były szykanowane w swoich szkołach. Niektóre katolickie zakonnice, które jej rodzina uważała za bliskich przyjaciół, pouczały ją, a także bliskich członków jej rodziny, o karze boskiej, którą spotkają w życiu pozagrobowym. McCarthy wytrwała pomimo sprzeciwów. Magazyn „Playboy” zaoferował jej kontrakt o wartości 100 tys. dolarów, a w 1994 została wybrana Playmate roku. Później prowadziła program telewizyjny Playboy TV "Hot Rocks", w którym transmitowano nieocenzurowane teledyski. McCarthy kontynuowała współpracę z magazynem „Playboy” i pojawiła się jako dziewczyna z okładki wrześniowego wydania 1997, a później w 2005.
W 1995 MTV wybrało McCarthy na współprowadzącą nowego programu randkowego "Singled Out". Jej praca jako współgospodarza zakończyła się sukcesem. W tym samym roku pojawiła się również na płatnej imprezie World Wrestling Federation (WWF) - WrestleMania XI jako gość kamerdynera złoczyńcy Shawna Michaelsa, który zmierzył się z bohaterskim WWE Championship, Dieselem. Wyszła po meczu ze zwycięzcą Dieselem. W 1996 została uznana za jedną z 50. najpiękniejszych ludzi świata przez magazyn „People”. W 1997 zdobyła nagrodę Złotego Jabłka (przyznawaną przez Hollywood Women’s Press Club) dla Gwiazdy Roku.
Była przesłuchiwana do głównej roli Nomi Malone w dramacie erotycznym Paula Verhoevena "Showgirls" (1995) i była blisko jej otrzymania, lecz straciła ją, gdy się okazało, że nie umie tańczyć. Rolę Nomi ostatecznie zagrała Elizabeth Berkley. Dostała niewielką rolę w komedii przygodowej Johna Landisa "Świat według głupich" ("The Stupids", 1996) z Tomem Arnoldem. Od 5 marca do 30 lipca 1997 prowadziła program komediowy MTV "The Jenny McCarthy Show", który był na tyle popularny, że NBC podpisało z nią kontrakt na sitcom "Jenny", w którym występowała od 28 września 1997 do 12 stycznia 1998. Wydała również autobiografię "Jen-X: Jenny McCarthy’s" (1997). Gościła w programie Howarda Sterna "The Howard Stern Radio Show" (1997, 2000, 2003, 2004, 2006). Rola Yvette Denslow w komedii sportowej Davida Zuckera "Bejsbolo - kosz" ("BASEketball", 1998) z Treyem Parkerem przyniosła jej nominację do Złotej Maliny w kategorii najgorsza aktorka drugoplanowa. Kandydowała do roli Natalie Cook w komedii sensacyjnej McG "Aniołki Charliego" ("Charlie’s Angels", 2000). Była scenarzystką i producentką komedii romantycznej "Dirty Love" (2005), gdzie wystąpiła jako fotografka Rebecca Sommers; otrzymała dwie Złote Maliny jako najgorsza aktorka i najgorszy scenariusz. McCarthy powróciła do World Wrestling Entertainment (WWE, dawniej WWF) 2 sierpnia 2008 podczas Main Eventu XXXVI Saturday Night, aby podziękować fanom za wsparcie Generation Rescue, organizacji wspierającej autyzm.
Życie prywatne.
W latach 1996–1997 spotykała się z Ivanem Sergei. W 1998 poznała Johna Mallory Ashera, za którego wyszła za mąż 11 września 1999. Mają syna Evana Josepha (ur. 18 maja 2002), u którego w maju 2005 zdiagnozowano autyzm. Ich małżeństwo zakończyło się rozwodem we wrześniu 2005.
Od grudnia 2005 do kwietnia 2010 była związana z Jimem Carreyem. 31 sierpnia 2014 poślubiła piosenkarza i aktora Donniego Wahlberga, muzyka New Kids on the Block i znanego z serialu "Zaprzysiężeni", po tym, jak zaczęli się spotykać od kwietnia 2013.
Bibliografia.
 

</doc>
<doc id="761550" url="https://pl.wikipedia.org/wiki?curid=761550" title="NGOS">
NGOS

NGOS – polski, oświetlający granat nasadkowy.
Granat NGOS miał być miotany przy pomocy kbk wz. 88. Granat jest wyposażony w pułapkę pociskową dzięki czemu może być wystrzeliwany przy pomocy naboi ostrych. Celownik do strzelania granatem jest przymocowany do lotek granatu i odpada przy strzale, Granat zaczyna świecić na wysokości ok. 100 m. W latach 90. w związku z wycofaniem z uzbrojenia kbk wz. 88 i wprowadzeniem do uzbrojenia kbk wz. 96 posiadającego urządzenie wylotowe o mniejszej średnicy zaprojektowano specjalną wkładkę redukcyjną dzięki której granat NGOS może być miotany z kbk wz. 96.

</doc>
<doc id="761551" url="https://pl.wikipedia.org/wiki?curid=761551" title="Obrona Gruenfelda">
Obrona Gruenfelda



</doc>
<doc id="761552" url="https://pl.wikipedia.org/wiki?curid=761552" title="Kwas metanowy">
Kwas metanowy



</doc>
<doc id="761554" url="https://pl.wikipedia.org/wiki?curid=761554" title="Tommy Chong">
Tommy Chong

Tommy Chong, właśc. Thomas B. Kin Chong (ur. 24 maja 1938 w Edmonton) – kanadyjsko-amerykański aktor i muzyk, często występujący jako stereotypowy narkoman ery hippisowskiej. Wcielał się w postać Chonga w filmach komediowych Cheech &amp; Chong u boku Cheecha Marina oraz Leo w serialu "Różowe lata siedemdziesiąte" (1999–2002). Od końca lat 80. ma obywatelestwo Stanów Zjednoczonych.
Życiorys.
Młodość.
Urodził się w Edmonton, w prowincji Alberta, w zachodniej Kanadzie, jako syn Lorny Jean Chong (z domu Gilchrist), kelnerki, i Stanleya Chonga, kierowcy ciężarówki. Jego ojciec był pochodzenia chińskiego, a matka miała korzenie szkocko-irlandzkie.
Kiedy był jeszcze dzieckiem, jego rodzina przeniosła się do Calgary, do dzielnicy, którą Chong nazywał „Dog Patch” (dosł. „Psia Łata”). Twierdził, że jego ojciec „został ranny w II wojnie światowej, a w Calgary był szpital dla weteranów. Kupił dom w Dog Patch za pięćset dolarów i utrzymywał naszą rodzinę za pięćdziesiąt dolarów tygodniowo”.
W wieku 11 lat zaczął grać na gitarze. Rozpoczął od muzyki country, wkrótce jednak poznał rhythm and bluesa, przeszedł na zawodowstwo i mając 16 lat zakończył edukację w Crescent Heights High School w Calgary.
Kariera.
W latach 60. grał na gitarze w soulowej grupie Shades. Twierdził, że pewnego dnia, po chuligańskich wybrykach fanów na jednym z koncertów zespołu, policja kazała mu opuścić miasto. Wraz z zespołem udał się więc do najbliższej metropolii – Vancouver. Tam kupił klub o nazwie Elegant Parlour, gdzie grał na gitarze i śpiewał w zespole Bobby Taylor &amp; The Vancouvers. Jednym z utworów jego autorstwa napisanych dla tamtego zespołu był „Does Your Mama Know About Me”, który w 1968 dotarł do 29. miejsca na amerykańskiej liście przebojów i do 5. na liście przebojów R&amp;B.
W 1973 w duecie z Cheechem Marinem zdobył nagrodę Grammy w kategorii „Najlepszy album – muzyka komediowa” za płytę "Los Cochinos". Wyreżyserował także cztery filmy duetu, współtworząc i grając we wszystkich siedmiu z Cheechem: "Z dymkiem" ("Up in Smoke", 1978) jako Anthony „Man” Stoner, "Nowy film Cheecha i Chonga" ("Cheech and Chong’s Next Movie", 1980), "Przyjemnych snów" ("Nice Dreams", 1981), "Z deszczu pod rynnę" ("Things Are Tough All Over", 1982), "Nadal palę" ("Still Smokin"', 1983). "Cheech &amp; Chong’s The Corsican Brothers" (1984) i "Get Out of My Room" (1985). W roku 1985 drogi Cheecha i Chonga się rozeszły, jako że mieli rozbieżne wizje swojego programu. Było to trudne przeżycie dla Chonga, Cheech był bowiem dla niego „kimś bliższym niż żona. Jedyne, czego nie robiliśmy razem, to seks”. O rozstaniu mówił natomiast: „To jak śmierć w rodzinie. Nie wiem, czy się kiedyś z tego otrząsnę”.
Często pojawiał się w roli hipisa o imieniu Leo w sitcomie "Różowe lata siedemdziesiąte" w drugim, trzecim, czwartym, siódmym i ósmym sezonie. Jako hipis występował też w sitcomie "Dharma i Greg".
Użyczył też głosu w filmie animowanym "Zwierzogród" (2016).
Życie prywatne.
W latach 1960–1970 był żonaty z Maxine Sneed, z którą miał dwie córki: Rae Dawn Chong (ur. 28 lutego 1961) i Robbi Lynn Chong (ur. 28 maja 1965). W 1975 ożenił się z Shelby Fiddis, z którą miał troje dzieci: dwóch synów: Parisa (ur. 8 września 1974) i Gilbrana (ur. 1981) oraz córkę Precious. W 1978 zaadoptował syna Marcusa (ur. 8 lipca 1967).
9 czerwca 2012 ogłosił, że zdiagnozowano u niego raka prostaty, a następnie 15 lipca 2012 później ogłosił, że leczenie marihuaną, a w szczególności olejem RSO zmniejszyło rozmiar raka o 99%. Rok później w artykule opublikowanym na CelebStoner, Chong powiedział, że jest całkowicie wolny od raka dzięki olejowi z konopi i medycyny alternatywnej. 16 czerwca 2015, podczas rozmowy z „US Weekly” wyjawił, że leczy się z powodu raka odbytnicy.
Problemy z prawem.
Popiera legalizację marihuany i jej stosowanie w medycynie. Powtarza: „Ciągle jestem na haju. Jeśli pali się trawkę, dobrze je i trzyma formę, to zapewniam, że można żyć wiecznie”.
W 2003 był podmiotem śledztw o kryptonimach "Operation Pipe Dreams" i "Operation Headhunter", których celem było wytropienie działalności polegającej na sprzedaży akcesoriów do spożywania narkotyków, głównie fajek wodnych do palenia marihuany. Został skazany za udział w finansowaniu i promowaniu firmy Chong Glass/Nice Dreams, którą założył jego syn, Paris. Chong przyznał się do współudziału w rozpowszechnianiu akcesoriów narkotykowych – w zamian za to jego żona i syn zostali oczyszczeni z zarzutów. 54 z 55 osób skazanych w wyniku tych dochodzeń zostało skazanych na grzywny i areszty domowe. We wrześniu 2003 Chong, jako jedyny, został skazany na 9 miesięcy więzienia, konfiskatę 103 000 dolarów i rok dozoru sądowego. Chociaż przedstawiciele rządowi zaprzeczali, jakoby Chong miał być traktowany inaczej niż inni oskarżeni, wiele osób uważa, że rząd chciał po prostu ukarać go jako przykład dla innych. Wkrótce po tym wydarzeniu zwolennicy legalizacji marihuany założyli ruch o nazwie "Free Tommy Chong!" („Uwolnić Tommy’ego Chonga!”), który nawoływał do jego wypuszczenia.
Odbył swój wyrok od 8 października 2003 do 7 lipca 2004. W grudniu 2004 zaczął występować w nowojorskim niekomercyjnym teatrze w Nowym Jorku w przedstawieniu o tytule "Marijuana-Logues", parodii sztuki Eve Ensler "Monologi waginy". Pojawiły się jednak podejrzenia, że publiczność podczas niektórych przedstawień faktycznie pali marihuanę. Chong obawiał się konsekwencji prawnych i wycofał się z tego projektu.
W 2005 ponownie pojawił się jako Leo w serialu "Różowe lata siedemdziesiąte". We wrześniu 2005, na Międzynarodowym Festiwalu Filmowym w Toronto, został zaprezentowany film dokumentalny w reżyserii Josha Gilberta "a/k/a Tommy Chong", opowiadający o ostatnich problemach Chonga z prawem, w którym wypowiadali się m.in. Cheech Marin, Bill Maher, Lou Adler, Eric Schlosser i Jay Leno.
W 2006 napisał książkę „The I Chong: Meditations From The Joint”, opisującą jego doświadczenia związane z jego pobytem w więzieniu oraz z medytacją.

</doc>
<doc id="761556" url="https://pl.wikipedia.org/wiki?curid=761556" title="Skok Roku">
Skok Roku

Skok Roku – nagroda przyznawana corocznie od 2002 roku skoczkowi narciarskiemu, który we wszystkich indywidualnych konkursach Pucharu Świata w roku kalendarzowym osiągnął łącznie największą odległość. Zwycięzcę wyłania się poprzez zsumowanie długości wszystkich skoków, oddanych przez skoczka na oficjalnych zawodach PŚ. Sponsorem plebiscytu są Skandynawskie Linie Lotnicze SAS. Odległość, jaką osiągnął zawodnik przez cały rok, przeliczana jest na mile lotnicze. Nagrodą główną jest bilet na podróż samolotem w jedno z miejsc, do którego odległość zbliżona jest do przeliczenia na mile. Bilety są ważne do końca kolejnego roku kalendarzowego. Pomysłodawcą konkursu jest Tomasz Zimoch – dziennikarz sportowy.
Spośród 21 edycji "Skoku Roku", rekordową okazała się ta z 2016 roku. Zwycięzca – Peter Prevc – uzyskał łącznie odległość 8682 m, po raz drugi przekraczając granicę 8000 metrów. Drugi – Severin Freund – osiągnął 8392 m, natomiast trzeci – Daniel-André Tande – 8324,5 m.
Najwięcej razy w plebiscycie – czterokrotnie – triumfował Peter Prevc (2013–2016), który stał się jedynym skoczkiem, który triumfował cztery razy z rzędu.

</doc>
<doc id="761557" url="https://pl.wikipedia.org/wiki?curid=761557" title="Henryk Misztal">
Henryk Misztal

Henryk Misztal (ur. 10 kwietnia 1936 w Skubiszy k. Lublina, zm. 28 października 2020 w Lublinie) – polski ksiądz, profesor nauk prawnych, specjalista prawa kanonicznego i prawa wyznaniowego, kanonik gremialny Kapituły Lubelskiej.
Życiorys.
Jest absolwentem z 1964 Wydziału Teologii i Prawa Kanonicznego KUL. W 1968 uzyskał doktorat z prawa kanonicznego na podstawie napisanego pod kierunkiem ks. Aleksego Pertani studium "Cenzura uprzednia pism i druków w Kościele Zachodnim", w 1979 habilitację w oparciu o osiągnięcia naukowe ze szczególnym uwzględnieniem rozprawy "Causae historicae w postępowaniu beatyfikacyjnym i kanonizacyjnym". Tytuł naukowy profesora nauk prawnych w zakresie prawa kanonicznego uzyskał w 1986 na podstawie dorobku naukowego, w tym w szczególności rozprawy "Biegli w postępowaniu beatyfikacyjnym i kanonizacyjnym". Od 1980 był kierownikiem Katedry Prawa Wyznaniowego i kuratorem Katedry Prawa Kanonizacyjnego, w latach 1983–1987 prodziekanem, a w latach 1987–1989 dziekanem Wydziału Prawa Kanonicznego i Nauk Prawnych KUL.
Był nauczycielem akademickim Wydziału Zamiejscowego Nauk Prawnych i Ekonomicznych Katolickiego Uniwersytetu Lubelskiego w Tomaszowie Lubelskim.
W latach 1986 i 1988 był stypendystą Katolickiego Uniwersytetu w Mediolanie. Wykładał także na innych uniwersytetach, m.in. w latach 1997–1998 na wydziale Teologicznym w Spiskiej Kapitule (Słowacja), w latach 1999–2000 na Wydziale Teologii w Welehradzie (Czechy) a w latach 2000–2005 na Wydziale Teologii Uniwersytetu Vytautas Magnus w Kownie na Litwie.
Był organizatorem pięciu międzynarodowych sympozjów z prawa kanonizacyjnego i dwóch ogólnopolskich sympozjów z prawa wyznaniowego. Od 1978 członek Consociatio Internationalis Iuris Canonici Promovendo. Od 1968 członek czynny Towarzystwa Naukowego Katolickiego Uniwersytetu Lubelskiego. Był jednym z inicjatorów i członków założycieli powstałego w czerwcu 2008 Polskiego Towarzystwa Prawa Wyznaniowego.
W 1991 stał się członkiem Stowarzyszenia Kanonistów Polskich.
Jest promotorem 32 prac doktorskich i 160 magisterskich. Pod jego kierunkiem stopień naukowy doktora otrzymali m.in. Wiesław Bar (1997), Artur Mezglewski (1998), Piotr Stanisz (2000), Tadeusz Stanisławski (2001), Bogusław Ulijasz (2005) i Anna Tunia (2006).
Otrzymał trzy nagrody rektorskie i jedną państwową "za oryginalne i twórcze osiągnięcia naukowe oraz kształcenie kadr naukowych".
9 sierpnia 2000 został odznaczony Krzyżem Kawalerskim Orderu Odrodzenia Polski, w 2006 otrzymał Medal Komisji Edukacji Narodowej, a 18 października 2009 otrzymał Złoty Medal za Długoletnią Służbę.
W 2014 tygodnik „Gość Niedzielny” podał, że ks. Henryk Misztal był od 1980 tajnym współpracownikiem Służby Bezpieczeństwa (TW „Henryk”).
Pochowany cmentarzu w Motyczu.

</doc>
<doc id="761564" url="https://pl.wikipedia.org/wiki?curid=761564" title="Sligo Airport">
Sligo Airport



</doc>
<doc id="761567" url="https://pl.wikipedia.org/wiki?curid=761567" title="Teatr Maryjski">
Teatr Maryjski

Teatr Maryjski (ros. Марии́нский теа́тр) – teatr opery i baletu znajdujący się w Petersburgu. Pod obecną nazwą w latach 1860–1920 i po 1992 (na cześć cesarzowej Marii Aleksandrowny); w latach 1935-1992 nosił imię komunistycznego działacza Siergieja Kirowa i znany był jako Leningradzki Państwowy Akademicki Teatr Opery i Baletu im. S.M. Kirowa (ros. Ленинградский государственный академический театр оперы и балета имени С. М. Кирова). Obecny gmach teatru Maryjskiego został wybudowany na miejscu dawnego, spalonego teatru. Teatr został otwarty w 1860 (zespół istniał od 1783); jest to (obok moskiewskiego teatru Bolszoj) jedna z najwybitniejszych rosyjskich scen muzycznych, o bogatej tradycji, reprezentująca bardzo wysoki poziom wokalistyki, tańca i choreografii.
Historia.
Decyzja o utworzeniu zespołu teatralnego w Petersburgu została podjęta przez cesarzową Katarzynę II 12 czerwca 1783 roku. 5 października tego samego roku nastąpiła jego inauguracja. Wystawiono wówczas operę "Il Mondo della luna", autorstwa Giovanniego Paisellego. Budynek zaprojektowany został przez Antonio Rinaldiego. Repertuar składał się wówczas przede wszystkim z oper francuskich i włoskich, ale znaleziono też miejsce dla rodzimych dzieł rosyjskich. Przebudowy budynku między 1802 a 1803 rokiem dokonał Jean-François Thomas de Thomon, jednakże teatr Wielki spłonął w 1811 roku. Odbudowa zakończyła się w 1818 roku. Kolejne lata znane są jako złota era rosyjskiego baletu, z premierą Życia za cara Michaiła Glinki w 1836 roku. W kolejnych latach opery wystawiane były na deskach teatru Aleksandryjskiego i tzw. Teatru-Cyrku. Ten ostatni spłonął w 1859 roku i na jego miejscu rozpoczęto budowę nowego, obecnego gmachu. Autorem projektu architektonicznego był Alberto Cavos. Otrzymał on nazwę Teatru Maryjskiego ("Mariinskij tieatr") na cześć małżonki cesarza Aleksandra II Romanowa, Marii Aleksandrowny. Inauguracja nastąpiła 2 października 1860 roku, a wykonano wówczas "Życie za cara". 
W 1885 roku budynek został rozbudowany, a w 1894 roku przeszedł kolejną przebudowę oraz renowację wnętrz i fasady. Sytuacja teatru Maryjskiego zmieniła się po upadku monarchii i przewrocie październikowym. 9 listopada 1917 roku został on ogłoszony teatrem państwowym i jaki taki miał podlegać Ludowemu Komisariatowi Oświaty Rosyjskiej FSRR. Od 1920 roku nosił oficjalną nazwę Państwowego Akademickiego Teatru Opery i Baletu, a w 1935 roku jego patronem został Siergiej Kirow. W czasie II wojny światowej, od 1941 do 1944 roku, działalność teatru była zawieszona. Wznowiono ją dopiero 1 września 1944 roku, wykonaniem "Życia za cara" Michaiła Glinki. 
W czasach sowieckich teatr łączył umiejętnie klasykę z nowoczesnymi przedstawieniami operowymi. Pod koniec lat osiemdziesiątych XX wieku dyrekcję teatru objął Walerij Giergijew (w 1988 roku) i uczynił z niego jeden z najbardziej operatywnych zespołów operowych świata, który tworzy spektakle w koprodukcji m.in. z nowojorską Metropolitan Opera, mediolańską La Scalą, londyńską Covent Garden, San Francisco Opera i Festiwalem w Salzburgu. W 1992 roku powrócono do tradycyjnej nazwy. 
Nowy gmach.
Przygotowania do budowy nowego gmachu teatru Maryjskiego rozpoczęły się jeszcze w latach dziewięćdziesiątych XX wieku. W 2003 roku, w specjalnym konkursie, wyłoniono projekt architektoniczny, którego autorem został Dominique Perrault. W 2007 roku ostatecznie zrezygnowano z jego usług i wytypowano nowy projekt. Budowa rozpoczęła się w 2008 roku. Pochłonęła ona ok. 21 miliardów rubli i tym samym nowy teatr stał się jednym z najdroższych obiektów przeznaczonych na cele kultury, jakie wybudowane zostały na terenie Federacji Rosyjskiej. 
W nowym gmachu znalazła się sala widowiskowa, która może pomieścić ponad 2 tysiące widzów, a także sala prób dla zespołu baletowego, operowego, orkiestry oraz chóru. Swe miejsce znalazły tam także garderoby, pomieszczenia zaplecza technicznego, reprezentacyjne foyer, restauracje oraz sklepy. Na dachu budynku umiejscowiono amfiteatr dla 200 osób z tarasem widokowym. Obiekt składa z siedmiu kondygnacji naziemnych i trzech podziemnych. Komunikację ze starą budowlą zapewniają łączniki. Jego powierzchnia całkowita wynosi 8 tysięcy metrów kwadratowych. Zewnętrzna elewacja wykonana została z beżowego marmuru jurajskiego. Budynek charakteryzują duże panoramiczne okna, którym nadano różne rozmiary, a całość zwieńczona została metalowym dachem. Ściany dwupiętrowego foyer są podświetlane i wyłożone onyksem, posadzki wykonano natomiast z marmuru. Przy budowie wykorzystane zostały naturalne materiały budowlane, gips i drewno, mając na uwadze zapewnienie odpowiedniej akustyki. Projekt opracował kanadyjski architekt Jack Diamond. 
Nowy gmach nosi nazwę Maryjski-2 ("Mariinskij-2", Мариинский-2), a jego uroczyste otwarcie nastąpiło 2 maja 2013 roku. Wziął w nim udział prezydent Władimir Putin, który wygłosił specjalną mowę. Pojawiło się też wielu ludzi kultury, nauki, gospodarki oraz władz miasta i regionu. Nowy budynek wzbudził kontrowersje wśród mieszkańców Petersburga. Uznano, że nowoczesny obiekt źle wpisuje się w historyczne otoczenie tego miejsca i zaburza harmonię zabytkowej okolicy. Skrytykowany został m.in. przez dyrektora Ermitażu Michaiła Piotrowskiego. Zbierane są nawet podpisy pod petycją do władz miasta by obiekt został wyburzony.

</doc>
<doc id="761571" url="https://pl.wikipedia.org/wiki?curid=761571" title="David Kenyon Webster">
David Kenyon Webster

David Kenyon Webster (ur. 2 czerwca 1922 w Nowym Jorku, zm. 9 września 1961 w Santa Monica, Kalifornia) – amerykański żołnierz, pisarz i dziennikarz.
Życiorys.
Służył w 506 Pułku Piechoty Spadochronowej będącym częścią 101 Dywizji Powietrznodesantowej Armii Stanów Zjednoczonych podczas II wojny światowej.
Po zakończeniu wojny pracował jako dziennikarz w gazetach „The Wall Street Journal” i „Los Angeles Daily News”. Autor wspomnień pt. "Kompania spadochronowa", z której Stephen E. Ambrose zaczerpnął wiele fragmentów pisząc „Kompanię braci”. Napisał także książkę o rekinach "Myth and Maneater: The Story of the Shark" i książkę o swojej kompanii "Band of Brothers: Easy Company, 506th Regiment, 101st Airborne from Normandy to Hitler's Eagle's Nest". 
Odznaczony m.in. Brązową Gwiazdą i Purpurowym Sercem.
Zaginął w 1961 w czasie samotnego rejsu u wybrzeży Kalifornii.
Odniesienia w kulturze.
Postać szeregowca Davida Webstera pojawia się w serialu telewizyjnym Kompania Braci. W rolę Webstera wcielił się Eion Bailey.

</doc>
<doc id="761576" url="https://pl.wikipedia.org/wiki?curid=761576" title="Linia 6 metra w Paryżu">
Linia 6 metra w Paryżu

Linia 6 paryskiego metra jest linią zbudowaną w Paryżu w 1909 roku. Ostatnio rozbudowywana w 1942. Przebiega od stacji Nation do Charles de Gaulle Etoile. W ponad połowie długości jest linią nadziemną zbudowaną na wiaduktach. Linia przecina również Sekwanę niedaleko wieży Eiffla, przejeżdżając przez górny poziom mostu Bir-Hakeim.

</doc>
<doc id="761582" url="https://pl.wikipedia.org/wiki?curid=761582" title="Linia 7 metra w Paryżu">
Linia 7 metra w Paryżu

Linia 7 metra w Paryżu – jedna z szesnastu linii składających się na sieć metra w Paryżu. Przecina ona Paryż z północnego na południowy wschód, pokonując lekko zakrzywioną trasę o stacjach końcowych "La Courneuve – 8 Mai 1945" w Sekwanie-Saint-Denis na północy oraz "Mairie d’Ivry" i "Villejuif – Louis Aragon" w Dolinie Marny na południu, przebiegając przez centrum aglomeracji.
Uruchomiona w 1910 roku, jest jedną z dwóch linii w sieci (obok linii 13) rozgałęziających się na końcu trasy. Początkowo rozgałęzienie znajdowało się na północnym końcu linii, jednak w 1967 roku jedna z gałęzi została usamodzielniona i od tego czasu funkcjonuje jako autonomiczna linia 7 bis. W 1982 roku otwarto odgałęzienie linii na południu, od stacji "Maison Blanche" w kierunku miasta Le Kremlin-Bicêtre, następnie wydłużone do Villejuif.
Linia 7 jest jedną z najdłuższych w sieci, liczy bowiem 18 kilometrów. Ponadto ze wszystkich linii ma największą liczbę stacji – trzydzieści osiem. Pod względem popularności plasuje się na piątym miejscu ze 120 milionami pasażerów w 2004 roku.
Historia.
Powstanie linii.
Początkowy projekt z 1898 roku przewidywał budowę tzw. "Linii H", jako jednej z linii promieniście rozchodzących się z centrum miasta, pomiędzy Place du Danube i Palais-Royal. Część budowli z przeznaczeniem dla przyszłej linii powstała podczas budowy linii przecinających planowaną trasę, wśród nich skrzyżowanie pod Place del’Opéra wybudowane wraz z linią 3 w 1903 oraz peron dla linii 7 obok peronu linii 5 na wspólnej stacji "Gare de l’Est", zrealizowany w 1906 roku. Budowa tunelu w kierunku Parku Buttes Chaumont była kłopotliwa ze względu na budowę geologiczną terenu i liczne kopalnie gipsu, doraźnie zasypane. Tunel miejscami został wzniesiony w postaci podziemnego wiaduktu osadzonego na betonowych słupach wysokich na 25 metrów, opartych na położonym głęboko stałym podłożu.
Odcinek otwarto jeszcze przed przyznaniem koncesji na jego użytkowanie, pierwszy fragment od stacji "Opéra" do stacji "Porte de la Villette" uruchomiono 5 listopada 1910 roku. Eksploatacja kolejnego odcinka, pomiędzy stacjami "Louis Blanc" i "Pré Saint-Gervais", ruszyła 18 stycznia 1911 roku, opóźniona przez trudności napotkane w trakcie budowy. Stacje "Buttes Chaumont" i "Place des Fêtes" otwarto dopiero 13 lutego 1912 roku. Ruch na powstałym rozgałęzieniu odbywał się poprzez kierowanie pociągów z odcinka centralnego na przemian na odgałęzienia w kierunku stacji "Porte de la Villette" i "Pré Saint-Gervais". W ten sposób zerwano z tradycyjną oddzielną eksploatacją każdej nitki metra.
Wydłużenie do Palais-Royal.
Od początku w planach linii było przewidziane zakończenie jej przy Palais-Royal, aby umożliwić przesiadkę na linię 1. Jedna z koncepcji przewidywała lokalizację stacji końcowej pod Place du Carrousel, co pozwalałoby przedłużyć w przyszłości linię na lewy brzeg Sekwany, do Saint-Germain-des-Prés lub w stronę Pałacu Luksemburskiego. Brak zgody ze strony Académie des beaux-arts na przeprowadzenie linii pod Luwrem, z obawy przed negatywnym wpływem wstrząsów wywoływanych przez ruch metra na budynek pałacu, wymusił jednak zmianę planów. Tymczasem w 1909 budowa metra zdążyła już dotrzeć do Avenue del’Opéra, na wysokość Rue des Petits-Champs. Pilnie poszukiwano więc rozwiązania pozwalającego skierować linię na wschód, aby ominąć Luwr od północy, przy czym utworzenie stacji końcowej pod Place du Théâtre-Français było niemożliwe ze względu na brak miejsca. W koncesji przyznanej całej sieci metra przewidziano zatem przedłużenie linii do ratusza miejskiego, a następnie do placu Bastylii. Przy Palais-Royal powstała jedynie tymczasowa stacja końcowa, na łuku Rue Saint-Honoré.
Przedłużenie linii ze stacji "Opéra" do stacji "Palais Royal", długie na jedynie 650 metrów, zostało zaakceptowane przez miasto 23 marca 1912 roku. Trudności przy budowie stacji końcowej spowodowały, że prace ciągnęły się ponad dwa lata. Tunel został przekazany operatorowi metra, "Compagnie du chemin de fer métropolitain de Paris" (CMP), 22 grudnia 1914 roku, jednak spółka zgłosiła problem z zawracaniem pociągów, wymagający budowy dodatkowego toru manewrowego o długości 120 metrów poza obrębem stacji. Magistrat zlecił budowę tego przedłużenia, co odsunęło otwarcie linii o kolejne półtora roku. Odcinek linii do stacji "Palais Royal" otwarto 1 lipca 1916, a więc podczas I wojny światowej. Z powodu wojny niedostępne były płytki ceramiczne, dlatego nowo otwarte stacje miały proste, surowe wykończenie.
Wydłużenie do Pont Marie.
W momencie zakończenia I wojny światowej, budowa przedłużenia linii na południe pozostawała przerwana na wysokości Rue de Marengo, na wznowienie prac trzeba było jednak czekać aż do 1921 roku, gdy zrealizowano odcinek od Luwru do mostu Louis Philippe. Skomplikowana trasa wymagała budowy ostrych zakrętów, aby ominąć Luwr, a następnie wkraczała na nabrzeża Sekwany. 16 kwietnia 1926 roku otwarto kolejne przedłużenie linii z trzema stacjami, z których ostatnią była "Pont Marie".
Przekroczenie Sekwany.
W 1927 roku ruszyły prace nad przedłużeniem linii do stacji "Porte de Choisy". W tym samym roku zlecono budowę tunelu pod Sekwaną, mającego przebiegać na wschód od mostu Sully. Biorąc pod uwagę trudności, jakich nastręcza budowa tunelu pod rzeką i czas budowy takiej przeprawy, zdecydowano o równoległej budowie przedłużenia linii na lewym brzegu Sekwany, od stacji "Jussieu – Halle-aux-vins" (dziś "Jussieu") do stacji "Porte de Choisy", przy tymczasowym włączeniu ich do linii 10.
Do realizacji tego założenia wybudowano dwutorowe połączenie między stacjami "Maubert – Mutualité" linii 10 i "Place Monge" przyszłej linii 7, aby składy linii 10 mogły prowizorycznie obsługiwać odcinek linii 7 oczekujący na ukończenie budowy połączenia pod rzeką. 15 lutego 1930 roku budowa odcinka tymczasowo należącego do linii 10 dotarła do Place d’Italie, a 7 marca tego samego roku – do stacji "Porte de Choisy". Składy linii 10 kursowały tędy nieco ponad rok.
Na prawym brzegu Sekwany otwarto tymczasem przedłużenie linii 7 o jedną stację – od "Pont Marie" do "Sully – Morland". Miało to miejsce 3 czerwca 1930 roku.
Ta stacja była pierwszą o długości 105 metrów zrealizowaną na tej linii. Tunel pod rzeką, o kształcie rury i długości 678 metrów, został wybudowany metodą tarczową, z wyjątkiem wygiętej części północnej, drążonej metodą górniczą pod murowanym sklepieniem. Nietypowy układ miejsca narzucił na prawym brzegu budowę zakrzywionego tunelu o promieniu 130 metrów, który na lewym brzegu trzeba było przeprowadzić pod torami kolei orleańskiej (dzisiejsza linia C kolei podmiejskiej RER) i pod rozległymi piwnicami targu winnego. Tunel w niezakrzywionej części skonstruowany został z pierścieni, z których każdy składa się z 12 elementów i klinu, tworząc kolejne 75 centymetrów tunelu. Sklepienie tunelu znajduje się 4 metry pod dnem Sekwany w podłożu wapiennym z ziarnami glaukonitu. Budowa właściwego tunelu trwała od wiosny 1927 do końca 1930 roku i odbywała się w powietrzu o ciśnieniu 1,2 kg/cm2.
Tymczasem w lutym 1931 skończyły się prace nad przedłużeniem odcinka na lewym brzegu rzeki do stacji "Porte d’Ivry". Nowa stacja końcowa o 3 torach otrzymała połączenie z nowo powstałymi, nowoczesnymi warsztatami przy Porte de Choisy.
Reorganizacja linii w latach 30..
21 kwietnia 1931 roku zakończono budowę tunelu pod rzeką i stacji "Jussieu – Halle-aux-vins" na linii 7. Realizacja tej stacji wymagała prac na większą skalę z powodu swojego położenia pod targiem winnym; dziś w tym miejscu znajduje się kampus Uniwersytetu Pierre-et-Marie-Curie. Piwnice zostały podparte betonowymi kolebkami, przenoszącymi ciężar z filarów konstrukcji. Perony stacji przeznaczone dla linii 7 i 10 przylegają do siebie.
Tego samego dnia miała miejsce zmiana organizacji ruchu obu linii – linia 7 została wydłużona od stacji "Sully – Morland" na prawym brzegu Sekwany do stacji "Porte d’Ivry", natomiast składy linii 10 opuściły południowy odcinek linii 7 i ruszyły nowym tunelem prowadzącym do stacji "Jussieu – Halle-aux-vins". Odtąd linia 7 biegnie z północnego na południowy kraniec Paryża, przybierając kształt paraboli.
Wydłużenie do Ivry.
W 1939 przystąpiono do budowy nowego przedłużenia liczącego dwie stacje, ze stacją końcową przy siedzibie merostwa Ivry-sur-Seine. Przed II wojną światową udało się ukończyć tunel, jednak dalsze prace zostały przerwane. Po zakończeniu wojny departament Seine podjął dalszą budowę; 25 stycznia 1945 infrastruktura została przekazana CMP, a 1 maja 1946 roku, w Święto Pracy, miało miejsce otwarcie odcinka, połączone z licznymi lokalnymi manifestacjami.
Powstanie linii 7 bis.
Spośród obu północnych odgałęzień linii, znacznie większą popularnością cieszył się odcinek do stacji "Porte de la Villette", leżącej przy terminalu autobusów podmiejskich. Z tego powodu zdecydowano o odizolowaniu drugiego z odgałęzień, znajdującego się pomiędzy stacjami "Louis Blanc" i "Pré Saint-Gervais", od reszty linii 3 grudnia 1967, tworząc niezależną linię 7 bis.
W 1969 roku linię 7 wyposażono w centralę sterowania ruchem. Linia 7 bis jest ostatnią ze wszystkich w sieci, która otrzymała taką centralę; miało to miejsce w lutym 1975 roku. Testowana na linii 7 od 11 maja 1969 metoda eksploatacji, opierająca się na programowanych odjazdach, pozwoliła zmniejszyć minimalny interwał pomiędzy składami ze 115 do 95 sekund, dzięki czemu jednocześnie może kursować 58 pociągów zamiast 50, co daje wzrost przepustowości o 21%. Sukces eksperymentu spowodował, że programowanie odjazdów zostało wprowadzone w całej sieci metra.
Wydłużenie do Villejuif.
O wydłużeniu linii do miasta Villejuif, śladem drogi krajowej numer 7, zdecydowano w 1973 roku. Celem wydłużenia było objęcie obsługą metra terenu, na którym przez ostatnie 35 lat populacja uległa podwojeniu, wobec czego spodziewano się zwiększyć liczbę przewożonych linią pasażerów o 12,6 mln rocznie po otwarciu pierwszego odcinka wydłużenia, tj. od stacji "Maison Blanche" do "Le Kremlin-Bicêtre".
Przedłużenie ma formę ukośnego odgałęzienia łączącego się bezkolizyjnie z resztą linii na wysokości Porte d’Italie. Do stacji "Le Kremlin-Bicêtre" pociągi docierają rampą o nachyleniu 40‰. Jako że ruch pasażerski na obu odgałęzieniach linii jest stosunkowo zrównoważony, obecność rozgałęzienia nie jest pod tym względem kłopotliwa. Pierwszy fragment, wybudowany metodą odkrywką, o jednej stacji – "Le Kremlin-Bicêtre" – został otwarty 10 grudnia 1982 roku, a jego budowa pochłonęła 290 mln franków. Drugi etap z trzema stacjami, z których końcową jest "Villejuif – Louis Aragon" został ukończony 28 lutego 1985 roku.
Wydłużenia linii w Sekwana-Saint-Denis.
W czerwcu 1975 roku zarząd transportu w Paryżu zdecydował o wydłużeniu linii 7 na północ do fortu w Aubervilliers, z dwoma klasycznymi stacjami o peronach bocznych. To przedłużenie liczące 2,375 km wybudowano wzdłuż drogi krajowej nr 2, przyłączając je do pętli istniejącej na dotychczasowej stacji końcowej "Porte de la Villette". Prace nad pierwszym odcinkiem rozpoczęły się w 1976, a nad drugim w 1977 roku. Z wyjątkiem połączeń z pętlą w la Villette, tunel powstał metodą odkrywkową.
Przedłużenie zostało otwarte 4 października 1979. Od tego czasu tory pętli w la Villette są użytkowane jako garaże.
6 maja 1987 roku linia została ponownie wydłużona na północ, do stacji "La Courneuve – 8 Mai 1945", w celu umożliwienia przesiadki z metra do linii tramwajowej T1, otwartej w 1992 roku.
Trasa i stacje.
Trasa.
Całkowita długość linii 7 wynosi 18,594 km. Jest całkowicie podziemna. Ma 38 stacji, co czyni ją linią o największej ich liczbie w całej sieci. Na południu, na stacji "Maison Blanche" linia rozgałęzia się – pociągi kursują na przemian do stacji "Villejuif – Louis Aragon" i "Mairie d’Ivry".
Północny koniec linii znajduje się w mieście La Courneuve, w departamencie Sekwana-Saint-Denis, pod Carrefour des Quatre-Routes, na skrzyżowaniu dróg krajowych nr 186 i nr 2. Stacja "La Courneuve – 8 Mai 1945" umożliwia przesiadkę do tramwaju linii T1. Stacja ma trzy tory, z których środkowy może służyć zarówno przyjazdom, jak i odjazdom pociągów. Wszystkie trzy tory mają przedłużenie poza obrębem stacji, pełniąc funkcję postojową i manewrową (w przypadku jednego z torów).
Biegnąc pod drogą krajową nr 2, linia kieruje się na południowy zachód, obsługując stacje "Fort d’Aubervilliers" i "Aubervilliers – Pantin – Quatre Chemins". 400 metrów dalej linia wkracza w obręb Paryża, a pojedynczy tunel rozdziela się na dwa, umożliwiając połączenie z pętlą przy stacji "Porte de la Villette". Tor 1, biegnąc z północy przechodzi pod bocznicami prowadzącymi do warsztatów La Villette oraz pod trzytorową pętlą, dziś pełniącą rolę garaży, pokonując nachylenie rzędu 40‰ (czyli 40 milimetrów na metr lub 4%). Następnie tor 1 powraca na wysokość toru 2, docierając do 4-torowej stacji "Porte de la Villette".
Trasa ponownie pokonuje nachylenie 40‰, aby przebiec pod kanałem Saint-Denis, po czym powraca na pierwotną głębokość nachyloną również pod kątem 40‰ rampą, aby dotrzeć do stacji "Corentin Cariou". Przeszedłszy przez kolejne dwie stacje, linia dociera do stacji przesiadkowej "Stalingrad", a następnie przechodzi pod Rue La Fayette.
Pomiędzy stacjami "Stalingrad" i "Château-Landon" trasa przebiega pod tunelem linii 5 i jednym z ważniejszych kolektorów ściekowych. Następnie tunel rozdziela się i oba tory docierają na osobne, położone na różnych poziomach, perony stacji "Louis Blanc". Nietypowy układ stacji spowodowany jest istnieniem połączenia z dawnym odgałęzieniem do "Pré Saint-Gervais", dziś stanowiącego linię 7 bis.
Pokonując nachylenie pod kątem 40‰, oba tunele łączą się w jeden za stacją "Château-Landon", na której są odseparowane murem. Ciasny łuk pokonujący różnicę poziomów pozwala tunelowi przebiec przed dworcem Gare de l’Est, sytuując się na osi wschód-zachód. Stacja "Gare de l’Est" linii 7 częściowo przylega do stacji linii 5 o tej samej nazwie i jest z nią połączoną krótkim korytarzem na końcu peronów. Pod tymi dwoma stacjami usytuowana jest stacja linii 4. Dalszy bieg trasy odbywa się w kierunku zachodnim pod Rue de Chabrol, ponad tunelem linii B i D RER, następnie tunel biegnie ponownie pod Rue La Fayette, gdzie trasa skręca na południowy zachód. W ciągu biegnącego prosto tunelu o długości 1600 m usytuowane są cztery stacje.
Za stacją "Chaussée d’Antin – La Fayette" znajduje się połączenie pomiędzy liniami 3 i 7, następnie trasa przebiega ponad tunelem linii 9 pod Rue Halévy, mijając od wschodu budynek Opéra Garnier. Linia przebiega przez wspólną stację "Opéra" ponad tunelem linii 8 i pod tunelem linii 3, a także nad trasą linii A RER, usytuowanym poniżej przebiegu linii 8. Następnie linia wkracza pod Avenue del’Opéra, biegnąc na południowy wschód. Tunel przebiega nad kolektorem Clichy, aby dotrzeć do stacji "Pyramides" i "Palais-Royal".
Trasa omija zygzakiem Luwr i dociera na stację "Pont Neuf" pod Quai du Louvre, przechodząc pod tunelem linii 1. Pomiędzy stacjami "Pont Neuf" i "Châtelet" 100-metrowy fragment trasy ma 3 tory – dodatkowy, środkowy tor służy garażowaniu pociągów i jest połączony z pozostałymi torami na każdym z końców. Trzeci tor może także służyć prowizorycznemu zawracaniu lub wymijaniu się pociągów.
Od tego momentu trasa biegnie pod nabrzeżami Sekwany, na jej prawym brzegu. Linia dociera do stacji przesiadkowej "Châtelet", następnie obsługuje stacje "Pont Marie" i "Sully – Morland", gdzie jest usytuowana nad tunelem linii 14. Spadkiem pod kątem 40‰ tunel kieruje się pod Sekwanę, przebiega pod linią C RER i linią 10 metra, następnie znów rampą o nachyleniu 40‰ dociera na poziom stacji "Jussieu", przesiadkowej na biegnącą równolegle linię 10.
Linia przekracza kolektor Bièvre, przechodzi pod budynkami i Arenami Lutecji, pod kątem 40‰ wspina się na poziom toru łączącego z linią 10, następnie wkracza na stację "Place Monge", by znów zejść w głąb rampą o nachyleniu 40‰ i dotrzeć do stacji "Censier – Daubenton". Dalej linia biegnie pod Avenue des Gobelins, obsługuje stację "Les Gobelins" i dociera do Place d’Italie.
Następnie trasa przebiega pod pętlą stacji końcowej linii nr 5, gdzie znajduje się stacja "Place d’Italie", potem pod tunelem linii 6, gdzie znajduje się łącznik z linią 5, i w końcu pod bocznicą łączącą linię 6 z 7. Kilkadziesiąt metrów dalej bocznica ta łączy się z linią, tuż przed jej dotarciem do stacji "Tolbiac" (tu linia znów pokonuje różnicę wysokości). Następnie tunele ponownie pokonują spadek, aby osiągnąć stację "Maison Blanche". To właśnie za nią znajduje się rozgałęzienie linii, dokładnie pod nieczynną dziś trasą kolejową Petite Ceinture.
Odgałęzienie do stacji "Marie d’Ivry" wygina się na wschód, aby pobiec pod Boulevards des Maréchaux, gdzie usytuowane są stacje "Porte d’Italie" i "Porte de Choisy". Pokonując zakręt, linia kieruje się na południowy wschód, gdzie dociera do stacji "Porte d’Ivry", dawniej końcowej, mającej 3 tory przy krawędziach peronowych. Za tą stacją znajduje się bocznica prowadząca do warsztatów Choisy. Dalej tunel opuszcza Paryż, przecinając miasto Ivry-sur-Seine w departamencie Dolina Marny, gdzie umiejscowiona jest stacja "Pierre et Marie Curie". Aby dotrzeć do kolejnej stacji, "Mairie d’Ivry" linia pokonuje nachylenie pod kątem 36,75‰. Ta stacja, będąca końcową stacją linii, ma 3 tory przy krawędziach peronowych, których przedłużeniem są tory odstawcze położone pod Rue Robespierre.
Odgałęzienie w kierunku stacji "Villejuif – Louis Aragon" biegnie pod Avenue de la Porte d’Italie, przechodząc jednym z torów (nr 2) pod tunelem odgałęzienia do "Marie d’Ivry". Tunel opuszcza Paryż, wkraczając do miasta Le Kremlin-Bicêtre, położonego również w departamencie Val-de-Marne. Trasa biegnie tu w całości pod drogą krajową nr 7. Po długim odcinku bez stacji, linia obsługuje stację "Le Kremlin-Bicêtre", następnie dwie stacje w mieście Villejuif, aż dociera do stacji końcowej "Villejuif – Louis Aragon" o dwóch torach. Za stacją mieszczą się trzy długie tory odstawcze.
Plan linii.
Plan linii w postaci schematycznej stosowanej w systemie informacji liniowej przez "Régie autonome des transports parisiens" (RATP), przedsiębiorstwo obsługujące sieć metra.
Lista stacji.
Na południu linia 7 rozgałęzia się, tworząc dwie odnogi, jedną w kierunku Ivry-sur-Seine na południowym wschodzie, a drugą w stronę Villejuif na południu. Linia jest wyposażona w system liniowej informacji pasażerskiej (fr. "Système d'information en ligne", określany skrótem "SIEL"), pozwalający wyświetlać czas oczekiwania na składy w każdym z kierunków, tj. zmierzające zarówno na jedno, jak i na drugie odgałęzienie.
Lista wymienia stacje kolejno, począwszy od północy, aż do południowych stacji końcowych linii. Kursywą podano dodatkowe informacje o położonych w pobliżu stacji obiektach, naniesione w systemie informacji pasażerskiej linii. Podano wyłącznie przesiadki na linie metra, RER i tramwaju.
Zmiany nazw stacji.
W dziejach linii 7 pięć spośród jej stacji zmieniało nazwy:
Stacje o nietypowym wystroju.
Sześć spośród stacji linii 7 ma nietypową dekorację tematyczną:
Łączniki z resztą sieci.
Linia liczy sześć łączników zapewniających połączenie z resztą sieci metra:
Warsztaty.
Początkowo tabor linii był obsługiwany przez warsztaty La Villette. Są one połączone z linią bocznicą biegnącą na zachód od stacji "Porte de la Villette". Dziś służą one za bazę utrzymania torów całej sieci metra.
Od 1931 roku, kiedy wydłużono linię do "Porte d’Ivry" i wybudowano warsztaty Choisy, tabor jest obsługiwany przez tamtejszy warsztat utrzymania (fr. atelier de maintenance, AMT). Warsztaty Choisy są położone w 13. dzielnicy Paryża w pobliżu obwodnicy i są połączone bocznicą z, dawniej końcową, stacją "Porte d’Ivry". W 2007 roku pracowało w nich 330 osób.
Większe prace przy utrzymaniu taboru, jak również stałe przeglądy są realizowane w warsztatach Saint-Ouen, razem z innymi pociągami typu MF 77 kursującymi w sieci. Otwarte w 1908, warsztaty te są usytuowane w gminie Saint-Ouen, w departamencie Sekwana-Saint-Denis, w pobliżu obwodnicy Paryża, i są połączone z linią 4. Składają się one z trzech części: AMT dla składów linii 4, warsztatu przeglądów wszystkich składów typu MF 77 i taboru technicznego metra oraz warsztatu przeglądów osprzętowania elektronicznego składów wszystkich typów. Cały kompleks zajmuje powierzchnię 34 000 m2. W 2007 w tych warsztatach (nie licząc części będącej AMT linii 4) pracowało 200 osób.
Eksploatacja.
Ruch pociągów.
W 2008 roku przejazd całej linii (w każdym z kierunków) zajmował 48-56 minut w zależności od wariantu trasy (A, B, C lub D). Jak na wszystkich głównych liniach metra, pierwszy odjazd ze stacji końcowej ma miejsce około godziny 5:30, jednak na linii 7 w tym czasie (o 5:29) wyrusza w kierunku południowym także pociąg o skróconej trasie, ze stacji "Porte de la Villette". Z końcowej stacji "La Courneuve" pierwszy pociąg w kierunku "Mairie d’Ivry" wyrusza o 5:29, a w kierunku "Villejuif – Louis Aragon" – o 5:33. Z tej ostatniej pierwszy pociąg w kierunku północnym wyrusza o 5:28, a pierwszy skład z "Mairie d’Ivry" – o 5:30.
Ostatni odjazd z La Courneuve odbywa się o godzinie 0:25 w kierunku "Villejuif – Louis Aragon" i 0:27 w kierunku "Mairie d’Ivry". Ostatni pociąg w kierunku północnym, przemierzający całą linię, wyrusza ze stacji "Mairie d’Ivry" o godzinie 0:20, a ze stacji "Villejuif – Louis Aragon" – o 0:27. Ostatni pociąg ze stacji "Mairie d’Ivry", o 0:33, dociera tylko do "Porte de la Villette".
W piątkowe i sobotnie noce oraz w przeddzień świąt i w święta ostatni pociąg w kierunku południowym wyrusza o 0:27 z La Courneuve do stacji "Mairie d’Ivry", natomiast w kierunku "Villejuif – Louis Aragon" ostatni pociąg wyjeżdża o 2:07 z "Place d’Italie". Według ogłoszeń na stacjach, w te noce od godz. 1:00 odgałęzienie linii w kierunku stacji "Villejuif – Louis Aragon" jest odłączone od reszty linii i eksploatowane autonomicznie. Konieczna jest zatem przesiadka na stacji "Maison Blanche". W kierunku północnym pierwszy pociąg ze stacji "Villejuif – Louis Aragon" wyrusza o 1:20 do stacji "Place d’Italie", gdzie możliwa jest przesiadka na ostatni pociąg ze stacji "Mairie d’Ivry", wyruszający o 1:28 do La Courneuve.
Średni odstęp między pociągami wynosi poza odgałęzieniami od 2 do 4 minut w ciągu dnia, od 5 do 7 minut późnym wieczorem, od 4 do 5 minut w niedzielę i 10 minut w piątkowe i sobotnie noce oraz w przeddzień świąt i w święta po godzinie 1:15 z piątku na sobotę i po 0:30 w pozostałe noce. Na odgałęzieniach średni odstęp pomiędzy składami waha się od 3 do 7 minut w ciągu dnia, od 10 do 30 minut wieczorem i od 7 do 9 minut w sobotę i niedzielę.
Tabor.
W momencie otwarcia linii 5 listopada 1910 roku, obsługiwana była ona składami 5-wagonowymi (w tym 3 wagony silnikowe), każdy po 10,850 metrów długości. Niskie zapełnienie linii spowodowało zmianę taboru na składy 4-wagonowe (w tym 2 wagony silnikowe) Sprague-Thomson serii 600 19 listopada tego samego roku. W 1923 powrócono do składów 5-wagonowych o 3 wagonach silnikowych. W 1969 składy MF 67 z drugiego zamówienia dla metra zostały przeznaczone na linię 7. Dostawa rozpoczęła się 14 czerwca 1971 i trwała do października 1973 roku. Stary tabor Sprague-Thomson został przekazany na linię 12, co pozwoliło do 15 maja 1972 roku wymienić jej składy na nowsze. Od 12 września 1979 roku na linii 7 kursują składy MF 77, obecnie jedyny typ pociągu na linii.
Personel.
Wyróżnia się dwie kategorie personelu: pracowników stacji i maszynistów. Pracownicy stacji odpowiadają za kasy biletowe, zapewniają nadzór pasażerów oraz zarządzają przestrzenią stacji, kontrolują działanie urządzeń stacyjnych, mogą też mieć inne zadania w zależności od potrzeb. Część pracowników pełni funkcję rezerwy, mającej na celu zmienianie pracowników przy kasach. Maszyniści odpowiadają za prowadzenie pociągów, pracując na 3 zmiany: dzienną, mieszaną i nocną.
Taryfa i finansowanie.
Taryfa biletowa na linii jest identyczna z tą funkcjonującą w całej sieci RATP. Bilet "t+" pozwala na pojedynczy przejazd na dowolnym dystansie z dowolną liczbą przesiadek na inne linie metra lub RER w pierwszej strefie taryfowej.
Finansowanie funkcjonowania linii (utrzymanie infrastruktury i pociągów oraz pensje dla pracowników) należy do zadań RATP. Tymczasem dochody z biletów, których cena jest ustalana przez państwo, nie pokrywają całkowicie kosztów funkcjonowania linii. Pozostała kwota jest rekompensowana przez Zarząd Transportu regionu Île-de-France (fr. "Syndicat des transports d’Île-de-France", STIF), na czele którego zasiada od 2005 roku prezydent Rady regionalnej Île-de-France, złożonego z członków wybranych w lokalnych wyborach. Zarząd określa generalne zasady eksploatacji sieci transportowej, jak również ramowe godziny i częstotliwość kursowania pojazdów komunikacji miejskiej. Równowagę finansową zapewnia coroczna wpłata na rzecz STIF dokonywana przez przedsiębiorców i jednostki samorządowe z regionu.
Ruch pasażerski.
Poziom ruchu pasażerskiego linii 7 wraz z 7 bis, sytuuje je na trzeciej pozycji w sieci paryskiego metra, ustępując jedynie liniom 1 i 4. Jednak od 1992 do 2004 roku popularność linii spadła o 0,3%, większy spadek zanotowano jedynie na linii 3 (w badaniu nie uczestniczyła linia 14, uruchomiona w 1998).
Najbardziej uczęszczane stacje na linii to w kolejności malejącej "Gare de l’Est" (15,66 mln pasażerów), "Place d’Italie" (13,10 mln), "Châtelet" (12,84 mln) i "Opéra" (10,47 mln). W 1998 roku dzienny ruch pasażerski na linii 7 (bez linii 7 bis) sięgnął 398 975 pasażerów w dniu roboczym, 260 033 w sobotę i 156 850 w niedzielę. W 2003 roczny ruch pasażerski na linii (wyłączając linię 7 bis) wyniósł 113 611 641 pasażerów z dziennym przewozem średnio 409 534 pasażerów w dzień roboczy, 280 502 w sobotę i 181 751 w niedzielę.
Planowane wydłużenia.
Wydłużenie na północ.
Przedłużenie, pozostające w sferze hipotetycznych planów, jest wpisane w fazę 2 (na lata 2013-2020) "Schematu przewodniego regionu Île-de-France" (fr. "Schéma directeur de la région Île-de-France"), dokumentu określającego politykę urbanistyczną regionu. Badania przewidują wydłużenie linii o 3,7 km wzdłuż drogi krajowej nr 2, z dwoma nowymi stacjami. Pierwsza z nich miałaby się znaleźć przy dworcu kolejowym w Bourget (umożliwiając przesiadkę na linię B RER), druga zaś przed wejściem do Muzeum Lotnictwa i Astronautyki Le Bourget. Koszt przedłużenia jest szacowany na 340 mln €. Umożliwiałoby ono przesiadkę na linię czerwoną planowanej sieci transportu regionalnego Grand Paris Express, mającej powstać na bazie istniejącej infrastruktury kolejowej i metra.
Wydłużenie na południe.
Istnieje projekt przejęcia odgałęzienia linii 7 prowadzącego do Villejuif przez linię 14, po jej wydłużeniu do stacji "Maison Blanche". Pozwoliłoby to zakończyć kłopotliwą eksploatację rozgałęzienia.
Według "Schematu przewodniego regionu Île-de-France", przyjętego w 2008 roku, ten projekt wydaje się jednak być już nieaktualny.
Co więcej, obecnie przewiduje się przedłużenie linii 14 do Orly w ramach budowy sieci Grand Paris Express, po trasie zupełnie innej niż trasa odgałęzienia linii 7.
Do roku 2013 odgałęzienie do Villejuif ma zostać przedłużone w kierunku Athis-Mons za pomocą projektowanej linii tramwajowej T7.
Turystyka.
Linia 7, przecinając Paryż z północnego na południowy wschód, dociera do licznych atrakcji turystycznych, z których głównymi są:

</doc>
<doc id="761585" url="https://pl.wikipedia.org/wiki?curid=761585" title="Pikogram">
Pikogram



</doc>
<doc id="761586" url="https://pl.wikipedia.org/wiki?curid=761586" title="Wipo">
Wipo

Wipo, Wippo, Wipon (zm. po 1046) – pisarz, kronikarz, prezbiter cesarskiej kapeli dworskiej za czasów dynastii salickiej.
Życiorys.
Urodził się zapewne pod koniec X wieku. Jego rodzinnymi stronami była albo Szwabia, albo, co bardziej prawdopodobne, obszar obecnej zachodniej Szwajcarii (Burgundia). Prezbiterem w kapeli dworskiej Konrada II został zapewne ok. 1024, choć w kancelarii królewskiej mógł pracować już wcześniej. Brał udział w dwóch kampaniach wojennych cesarza Konrada II: burgundzkiej (1033) i przeciwko Wieletom (1035). Pod koniec lat 30. powrócił do Burgundii, gdzie dowiedział się o śmierci Konrada. Być może utrzymał swoje stanowisko także na dworze następcy, Henryka III, będąc jego spowiednikiem. Z Henrykiem, którego był być może wychowawcą i nauczycielem, spotkał się w lutym 1040 w Konstancji i 25 grudnia roku następnego w Strasburgu. W obu przypadkach miało to związek z wręczeniem władcy pozycji ze swojej twórczości (w Konstancji był to wiersz poświęcony śmierci Konrada II, w 1041 było to dziełko "Tetralogus"). Pod koniec życia osiadł gdzieś w pobliżu czeskiej granicy, gdzie zapewne stworzył swoje magnum opus: "Gesta Chuonradi II Imperatoris" (Chwalebne czyny cesarza Konrada II). Możliwe jest też, że uczestniczył jeszcze w zjeździe w Merseburgu w lecie 1046, w tym wypadku byłaby to jego ostatnia znana aktywność.

</doc>
<doc id="761589" url="https://pl.wikipedia.org/wiki?curid=761589" title="Stefan Lessard">
Stefan Lessard

Stefan Kahil Lessard (ur. 4 czerwca 1974 w Anaheim) – amerykański muzyk, obecnie basista zespołu Dave Matthews Band.
Urodzony w Anaheim w stanie Kalifornia, syn Rona i Janaki Lessard. Jego ojciec był muzykiem. Po wielu przeprowadzka, rodzina osiedliła się w 1987 w Charlottesville w stanie Wirginia. Zapisał się wówczas do Tandem Friends School, gdzie uczył go John D'earth, który zarekomendował później Lessarda jako basistę to zespołu tworzonego przez Dave'a Matthewsa. Lessard dołączył do zespołu w wieku zaledwie 16 lat. Wcześniej młody Lessard miał w zwyczaju zakradanie się do klubów i podglądanie zespołu podczas gry. Lessard ukończył liceum i dostał się na Virginia Commonwealth University w Richmond na kierunek muzyczny o specjalizacji jazzowej. Został jednak wyrzucony po 6 tygodniach, gdy stało się jasne, że nie jest w stanie pogodzić nauki z grą w zespole.
W 1997 Lessard poślubił swą wieloletnią dziewczynę, Josie Baucom. W 1998 urodził im się syn, Elijah Diego. Wcześniej, w 1996, stracili swą córeczkę (SIDS). Rozwiedli się w 2004. W październiku 2005 Lessard poślubił Jaclyn Burton, z którą ma dwie córki – Hazel Bailey i Florę Jude.https://antsmarching.org/bios/StefanLessard.php

</doc>
<doc id="761595" url="https://pl.wikipedia.org/wiki?curid=761595" title="Femtogram">
Femtogram



</doc>
<doc id="761596" url="https://pl.wikipedia.org/wiki?curid=761596" title="Disgusting Lies">
Disgusting Lies

Disgusting Lies – polska grupa crustcore’owa z Łodzi.
Historia zespołu.
Zespół powstał w 4 osobowym składzie w styczniu 1992. W czerwcu 1992 do zespołu doszedł nowy perkusista, a dotychczasowy przeszedł na drugi wokal. Przez kolejne 3 lata zespół istniał w pięcioosobowym składzie:
W tym okresie zespół zagrał kilkanaście koncertów i nagrał demo – „Byt Określa Świadomość” [Demonstracja Tapes – 1995].
W połowie 1995 do zespołu doszła gitarzystka – Yaga. W sześcioosobowym składzie, w listopadzie ’95 został zarejestrowany materiał na 7"EP – „Richman/Poorman” [Malarie Records – 1996]. Na początku 1997 zespół opuścił Kurzu, a rolę drugiego wokalisty przejął Marian (grając jednocześnie na gitarze). Latem '97 grupa pojechała na pierwszą trasę, grając koncerty w Polsce, Niemczech, Belgii i Francji. W roku 1998 ukazała się w Kanadzie składankowa kaseta – „Nightmare Reality # 5", na której znalazło się kilka utworów grupy pochodzących z 7"EP-„Richman/Poorman”. Zimą 1998 zespół nagrał materiał na 12"LP – „Pewnego Dnia... /One Day.../” [Malarie Records / Nikt Nic Nie Wie – 1999]. W kilku numerach na tym materiale gościnnie na wokalu wystąpiła Madziąga – wokalistka kapeli Nebula ze Zgorzelca.
W grudniu 1998 z zespołu odeszła Yaga, która wyjechała na stałe do Anglii, gdzie grała jakiś czas w Oi Polloi, a obecnie jest gitarzystką grupy Disorder.
W lutym 1999 w Japonii nakładem MCR Comp., ukazał się 7"EP split DISGUSTING LIES / FACT – „No One Complains”, który zawierał cztery utwory z sesji nagranej na LP. Wiosną 1999 odbyła się druga trasa – kilka koncertów w Chorwacji. Jesienią 2000 zespół przechodził kryzys, pojawiły się problemy i nieporozumienia, w rezultacie których, pod koniec października 2000 z zespołu odszedł Marian. Poszukiwania nowego gitarzysty trwały do końca kwietnia 2001, kiedy do grupy dołączył Bart i od tej chwili skład kapeli wyglądał następująco:
Do końca roku został przygotowany nowy materiał, nagrany w styczniu 2002. utwory nagrane podczas tej sesji zostały wydane jako 10”LP – „Don’t Ask, Just Listen!”, przez dwie włoskie wytwórnie [Agipunk/Angry rec. – 2002]. Wiosną 2003 odbyła się trasa promująca nową płytę – zespół grał we Włoszech i Szwajcarii. Rok 2004 to przygotowanie nowego materiału na split z włoską grupą Campus Sterminii. Po kilku miesiącach numery zostały nagrane i wydane na płycie – DISGUSTING LIES / CAMPUS STERMINII – 12” LP split.

</doc>
<doc id="761598" url="https://pl.wikipedia.org/wiki?curid=761598" title="När kärleken föds">
När kärleken föds



</doc>
<doc id="761599" url="https://pl.wikipedia.org/wiki?curid=761599" title="Attogram">
Attogram



</doc>
<doc id="761601" url="https://pl.wikipedia.org/wiki?curid=761601" title="Armia Czerwona">
Armia Czerwona

Armia Czerwona (właściwie Robotniczo-Chłopska Armia Czerwona, , RKKA) – siły zbrojne Rosji Radzieckiej (RFSRR) w latach 1918–1922, następnie wojska lądowe Sił Zbrojnych Związku Socjalistycznych Republik Radzieckich (ZSRR) w latach 1922–1946. W 1946 zmieniła nazwę na Armia Radziecka, pod którą istniała do 1992 roku.
W skład Armii Czerwonej wchodziły także Wojskowe Siły Powietrzne. Razem z marynarką, oddziałami NKWD (wojskami pogranicznymi, wojskami wewnętrznej ochrony republiki i Państwowej Straży Konwojowej) Armia Czerwona tworzyła Siły Zbrojne ZSRR od do 25 lutego 1946.
Za datę utworzenia Armii Czerwonej przyjmuje się 23 lutego 1918 (w Federacji Rosyjskiej do dziś tego dnia jest obchodzony Dzień Obrońcy Ojczyzny). Wtedy to rozpoczęto masowe przyjmowanie ochotników do Armii Czerwonej, utworzonej dekretem Rady Komisarzy Ludowych RFSRR „O Robotniczo-Chłopskiej Armii Czerwonej”, podpisanym .
Początki Armii Czerwonej.
Po rewolucji październikowej i rozpędzeniu 18 stycznia 1918 demokratycznie wybranej rosyjskiej Konstytuanty, 28 stycznia 1918 roku dotychczasowe bojówki partyjne bolszewików, zwane Czerwoną Gwardią, na mocy dekretu Rady Komisarzy Ludowych zostały przekształcone w Robotniczo-Chłopską Armię Czerwoną. Początkowo była to formacja ochotnicza, bez stopni wojskowych, a oficerowie przez krótki okres – bo zaledwie do maja 1918 – wybierani byli demokratycznie. Wtedy też wprowadzono powszechną służbę wojskową, a do każdej jednostki wojskowej przydzielono komisarzy politycznych (tzw. "politruków"), podległych osobnemu pionowi komisarzy politycznych. Istniała więc dwuwładza na każdym szczeblu dowodzenia (na najwyższym: dowódca liniowy – politruk). 4 września 1918 podjęto decyzję o przekształceniu Rosji bolszewickiej w "obóz wojskowy". Powołano Rewolucyjną Radę Wojenną Republiki z Lwem Trockim na czele, kierującą całym wysiłkiem wojennym kraju.
W tworzenie Armii Czerwonej był czynnie zaangażowany Lew Trocki. Oficjalnie jej pierwszym głównodowodzącym mianowany został 4 września 1918 Jukums Vācietis – oficer armii rosyjskiej łotewskiego pochodzenia, którego 8 lipca 1919 zastąpił Siergiej Kamieniew.
W czasie wojny domowej przez szeregi Armii Czerwonej przewinęło się 75 000 byłych oficerów Armii Imperium Rosyjskiego, w tym 775 generałów i 1726 innych oficerów sztabowych. Liczbę dezerterów z Armii Czerwonej w okresie styczeń 1919 – czerwiec 1920 ocenia się zaś na 2,6 miliona żołnierzy.
Armia Czerwona w latach dwudziestych.
Od 1921 roku po opanowaniu sytuacji w europejskich granicach Rosji bolszewickiej, rozpoczął się proces redukcji armii z etatów wojennych na pokojowe. Podstawowy element z jakiego składały się armie bolszewickie – dywizja strzelecka, zmniejszył swój etat z 58 tys. do 15 tys. żołnierzy.
W wyniku przejścia na organizację pułkową, zróżnicowanie ze względu na miejsce stacjonowania oraz wprowadzenie nowego systemu uzupełnień wojsk etat dywizji zmniejszono jeszcze bardziej.
Poziom redukcji Armii Czerwonej
Stan Armii Czerwonej w okresie międzywojennym związany był z reformami z lat 1924–1925.
Reforma polegała na przejściu na nowy system kompletowania piechoty i kawalerii, a więc głównych rodzajów wojska. Zakładała ona minimalną liczebność jednostek służących w ramach systemu kadrowego – skoszarowanego wraz z kadrami dowódców, a dominacje systemu kompletowania na zasadzie terytorialnej – milicyjnej (głównie szeregowi). System pozwolił utrzymywać w czasie pokoju stosunkowo małą armię (562 tys. w październiku 1924), a jednocześnie szkolić na letnich obozach masy przyszłych rezerwistów. Zaoszczędzono w ten sposób na utrzymaniu wojsk, co pozwoliło stopniowo powiększać stany zmagazynowanego uzbrojenia i je unowocześniać. I tak armia dysponowała:
Wprowadzono również zasadę jednoosobowego dowództwa zarówno o kompetencjach administracyjnych, jak i szkoleniowych wojsk i zlanie się kompetencji liniowych z politycznymi w jednych rękach. Dotyczy to głównie wyższych dowództw. I tak zatwierdzono instytucję Głównodowodzącego wszystkich Sił Zbrojnych ZSRR a został nim Ludowy Komisarz do spraw Wojsk i Sił Morskich. Miał on pod sobą Sztab Generalny RKKA (sprawy operacyjne), Dowództwo RKKA (sprawy administracyjne), Inspektorat RKKA (sprawy szkoleniowa), Polityczne Dowództwo RKKA („politrucy”), Dowództwo Wojsk Lotniczych RKKA, Dowództwo Sił Morskich ZSRR i inne. Rzuca się w oczy podległość „politruków” najwyższemu dowódcy wojsk.
Struktura organizacyjna Armii Czerwonej w końcu lat dwudziestych wyglądała następująco:
Armia Czerwona w latach trzydziestych XX w..
Nowym etapem w rozwoju Armii Czerwonej jest okres wielkich przeobrażeń w gospodarce sowieckiej związany z tzw. „pięciolatkami”. Zaczęły się one dosyć chaotycznie w 1929 roku rozbudową bazy przemysłowej wyraźnie ukierunkowanej na potrzeby wojska. Pierwsze korzyści zaczęły pojawiać się w 1931 roku. Wtedy też Armia Czerwona zsynchronizowała swoje plany rozwoju z możliwościami nowego przemysłu:
Powyższy projekt znalazł swoje odbicie w strukturze organizacyjnej RKKA:
Systematyczny proces rozbudowy trwał w następnych latach. Do końca 1937 roku, a więc do końca drugiej „pięciolatki” zamierzano skompletować uzbrojenie, które pozwoliłoby wystawić: 160 dywizji strzeleckich, 22 dywizje kawalerii oraz 6 korpusów zmechanizowanych. Jeśli chodzi o ciężkie uzbrojenie dałoby to 45 tys. dział (w latach 1935–1936 limit podniesiono o dodatkowe 5 tys. dział), 15 tys. czołgów oraz 7,5 tys. samolotów.
W rzeczywistości na 1 stycznia 1938 r. Armia Czerwona dysponowała następującym uzbrojeniem:
Opierając się na powyższych zapasach, RKKA dokonywała ciągłej rozbudowy organizacyjnej swych wojsk:
Armia Czerwona w przededniu II wojny światowej.
Wybuch II wojny światowej (1 września 1939 r.) zastał RKKA w trakcie realizacji kolejnego planu rozbudowy wojsk, ściśle zgranego w czasie z trzecią „pięciolatką”. Jego realizacja rozpoczęła się w styczniu 1938 roku i miała zakończyć się w styczniu 1943 roku.
Przewidywano wystawienie na wypadek wojny 170 dywizji strzeleckich o wysokich etatach wojennych (zebrane w 45 Korpusów Strzeleckich), 29 dywizji kawalerii (część zebrana w 5 Korpusów Kawalerii), 47 brygad w wojskach pancernych (w tym 12 brygad w 4 Korpusach Pancernych) oraz 124 pułki artylerii poza dywizyjnej (korpusów i Rezerwy Naczelnego Dowództwa). Gdyby wojna się przedłużała zamierzano zgromadzić w ciągu pół roku uzbrojenie dla kolejnych 30 dywizji strzeleckich. Liczba czołgów w linii po doliczeniu jednostek pancernych w dywizjach piechoty i kawalerii miała osiągnąć 17300 pojazdów.
Wraz z narastającym napięciem międzynarodowym następowała modyfikacja tego planu. W wyniku tworzonych na bieżąco korekt organizacyjnych Armia Czerwona, która na stopie pokojowej dysponowała 1 513 000 żołnierzy (stan na 1 stycznia 1938), na wypadek wojny miała rozwinąć się do maksymalnie 6 503 000 ludzi.
Zanim ta poprawiona machina mobilizacyjna została wprowadzona w ruch latem 1939 roku, stany Armii Czerwonej ulegały stopniowemu powiększaniu poprzez powołania na obozy szkoleniowe rezerwistów, którzy podnosili etaty bojowe wojsk na ważnych kierunkach strategicznych co ostatecznie dało grubo ponad 2 miliony żołnierzy.
Pod względem organizacyjnym wyglądało to następująco:
Zawodowy korpus oficerski utworzono w 1935. W latach 1937–1939 w pokazowych procesach podczas czystek stalinowskich skazano i stracono wielu wyższych oficerów, m.in. Marszałka ZSRR Michaiła Tuchaczewskiego.
Armia Czerwona w czasie II wojny światowej.
Armia Czerwona przed atakiem Niemiec na ZSRR.
Na temat liczebności, składu, organizacji i uzbrojenia Armii Czerwonej, a także planów jej rozwinięcia strategicznego w latach 1940–1941 mówią następujące dokumenty w Wikiźródłach:
Armia Czerwona na froncie wschodnim.
W maju 1945 roku RKKA liczyła 11 milionów 400 tysięcy żołnierzy. W czasie wojny w skład Armii Czerwonej wchodziło 70 armii ogólnowojskowych, 18 armii lotniczych, 5 uderzeniowych, 11 gwardyjskich i 6 gwardyjskich pancernych. Ponadto istniały armie NKWD, armie obrony powietrznej kraju, gwardyjska armia powietrznodesantowa i 10 armii saperskich.
Ludobójstwo niemieckie.
Niemieccy agresorzy w pierwszej fazie wojny wzięli do niewoli ogromną liczbę broniących kraju żołnierzy. Znaczna część spośród tych jeńców wojennych zginęła, zarówno na skutek złych warunków panujących w obozach jenieckich (głód, choroby), jak i bezpośredniej eksterminacji. Nawet do 3,3 miliona jeńców radzieckich zostało zgładzonych w wyniku polityki ludobójstwa nazistowskiego
III Rzesza formalnie była sygnatariuszem szeregu konwencji regulujących status jeńca wojennego. Mimo tego stosunek Niemców do wziętych do niewoli żołnierzy Armii Czerwonej opierał się przede wszystkim na ideologii rasistowskiej.
Polacy w Armii Czerwonej.
Ogółem w Armii Czerwonej podczas Wielkiej Wojny Ojczyźnianej służyło 250 tysięcy Polaków, w tym w obronie Leningradu ok. 2,5 tys., Moskwy blisko 3 tys., Stalingradu ponad 10 tys., Kaukazu ok. 1 tys., Krymu i Sewastopola kilkaset.
Polacy zajmowali nawet najwyższe stanowiska dowódcze, jak marszałek Konstanty Rokossowski.
Około 100 tys. Polaków powołano do Armii Czerwonej w ramach powszechnego poboru w latach 1940–1941, po włączeniu do Związku Radzieckiego ziem wschodnich. W kwietniu 1940 powołano rocznik 1918, jesienią 1940 i wiosną 1941 powołano roczniki 1919 i 1920. Około 20 tys. Polaków powołano do Armii Czerwonej w latach 1941–1943 w wyniku powszechnej mobilizacji. Blisko 80 tys. Polaków powołano w roku 1944, po zajęciu zachodniej Białorusi i zachodniej Ukrainy.
Od 1943 ponad 30 tys. Polaków z RKKA przeszło do 1 Armii Wojska Polskiego.
Ponadto, ok. 13 tys. Polaków było radzieckimi partyzantami. Ponad 5 tys. Polaków walczyło na przedwojennej sowieckiej Białorusi, z czego 703 zostało odznaczonych przez Prezydium Rady Najwyższej ZSRR. Na Ukrainie na wschód od Zbrucza w ruchach partyzanckich udzielało się ponad 7 tys. Polaków. Z radzieckimi partyzantami współpracowało też kilkadziesiąt tysięcy Polaków na terenach wcielonych do ZSRR w 1939.
Zbrodnie wojenne Armii Czerwonej.
Żołnierze Armii Czerwonej dopuścili się rabunków, gwałtów i aktów przemocy na ludności cywilnej i jeńcach wojennych. Często niszczyli oni obiekty użyteczności publicznej, np. w Gliwicach Armia Czerwona spaliła dwa największe kina i teatr miejski. Zdarzało się im nawet zabijać cywilów, w dniach 23–26 stycznia 1945 zginęło tam 817 osób. Po zdobyciu Budapesztu żołnierze radzieccy otrzymali przyzwolenie na 48-godzinny bezkarny rabunek mienia. W powojennych Węgrzech 400 tys. kobiet zostało zarejestrowanych jako zarażone chorobami wenerycznymi, także na skutek gwałtu.
System rang wojskowych w Armii Czerwonej.
Po przewrocie bolszewickim w listopadzie 1917 roku pagony w wojsku zostały wycofane, jako jeden z najbardziej znienawidzonych symboli „starego porządku” carskiej Rosji. Zniesiono również stopnie wojskowe, używano jedynie skrótowców wskazujących na to, jakim związkiem taktycznym, czy operacyjnym dowodzi dany dowódca.
W latach 30. w ZSRR pojawiły się jednak pomysły chociaż częściowego przywrócenia rang, z przyczyn pragmatycznych (brak stopni utrudniał dowodzenie i zarządzanie wojskiem), a także ideologicznych, na fali przywracania niektórych elementów symboliki carskiej w czasach stalinowskich. W 1935 roku ustanowiono po raz pierwszy stopnie w Armii Czerwonej; nazwy niektórych nawiązywały do tradycji przedrewolucyjnych, takich jak major, czy kapitan, a inne, takie jak komkor, czy komdiw były nadal pomysłem bolszewików. Wciąż nie wrócono też do pagonów, a oznaczenia stopnia były noszone na patkach kołnierzowych i rękawach. W 1940 roku wprowadzono kolejną reformę rang, przywracając większość nazw stopni w brzmieniu przedrewolucyjnym, także stopnie generalskie, i nieznacznie zmieniając wygląd patek. Z analizy wielu zdjęć wynika jednak, że jeszcze w 1941 wielu szeregowych i kaprali nie miało tzw. tarcz strzeleckich (emblematów piechoty wz. 40). Było to spowodowane krótkim okresem od ich wprowadzenia, w czasie którego nie zdążono szybko wyposażyć w nie milionów czerwonoarmistów.
Armia Czerwona wróciła do pagonów po zwycięstwie pod Stalingradem w 1943 roku, wprowadzając oprócz nich zupełnie także nowe mundury ze stójką, w stylu armii carskiej. Pagony w wersji dla munduru polowego miały kolor zielony, lecz różniły się obwódką dla poszczególnych rodzajów wojsk: w przypadku piechoty był to kolor malinowy dla stopni oficerskich, podoficerskich i czerwonoarmisty oraz czerwony dla stopni generalskich. Pagony Wojskowych Sił Powietrznych dla czerwonoarmistów, podoficerów i oficerów miały obwódkę błękitną, kawalerii niebieską, artylerii i wojsk pancernych czerwoną, służb medycznych czerwoną dla oficerów, a ciemnozieloną dla pozostałych, zaś wojsk inżynieryjnych czarną. Pagony dla stopni generalskich miały obwódkę czerwoną w piechocie, artylerii, wojskach pancernych i służbach medycznych, niebieską w lotnictwie, a malinową w wojskach inżynieryjnych i kwatermistrzostwie. Marszałek Związku Radzieckiego nosił pagony z czerwoną obwódką.
W poniższych artykułach zaprezentowano graficzne odtworzenie oznaczeń stopni w Armii Czerwonej w poszczególnych latach:
Stopnie używane przez Armię Radziecką (po zmianie nazwy) w latach 1955–1992 przedstawiono w artykule Armia Radziecka.

</doc>
<doc id="761604" url="https://pl.wikipedia.org/wiki?curid=761604" title="Nokia N93">
Nokia N93

Nokia N93 – model telefonu komórkowego (smartphone) firmy Nokia, który został wprowadzony na rynek w roku 2006.

</doc>
<doc id="761610" url="https://pl.wikipedia.org/wiki?curid=761610" title="Wielkie Księstwo Ruskie">
Wielkie Księstwo Ruskie

Wielkie Księstwo Ruskie (, "Wełyke Kniaziwstwo Ruśke") – państwo obejmujące ziemie dzisiejszej środkowej Ukrainy, istniejące od września 1658 do 1659 r.
Wielkie Księstwo Ruskie zostało utworzone na mocy unii hadziackiej pomiędzy Rzecząpospolitą a Kozackim Wojskiem Zaporoskim, z ziem województw: kijowskiego, bracławskiego i czernihowskiego. Województwa te zostały wyodrębnione już w 1649 r., na podstawie Ugody zborowskiej.

</doc>
<doc id="761612" url="https://pl.wikipedia.org/wiki?curid=761612" title="Zeptogram">
Zeptogram



</doc>
<doc id="761613" url="https://pl.wikipedia.org/wiki?curid=761613" title="Ród heraldyczny">
Ród heraldyczny



</doc>
<doc id="761618" url="https://pl.wikipedia.org/wiki?curid=761618" title="Klejnotni">
Klejnotni



</doc>
<doc id="761620" url="https://pl.wikipedia.org/wiki?curid=761620" title="Guadalupe Victoria">
Guadalupe Victoria

Guadalupe Victoria właśc. José Miguel Ramón Adaucto Fernández y Félix (ur. 29 września 1786 w Tamazula, zm. 21 marca 1843 w Perote) – meksykański polityk i wojskowy (generał), pierwszy prezydent Meksyku w latach 1824–1829. 
Życiorys.
Victoria urodził się w rodzinie meksykańskich "criollo" 29 września 1786 roku w Tamazuli w Durango.
Studiował w seminarium katolickim w Durango i w "Colegio de San Ildefonso" w Meksyku. Porzucił studia i przyłączył się do rebeliantów dowodzonych przez José Maríę Morelosa (1765–1815). Zmienił nazwisko aby okazać swe oddanie walce o suwerenność Meksyku (Matka Boska z Guadalupe jest patronką Meksyku i została przyjęta jako symbol powstania). Po śmierci Morelosa, Victoria kontynuował walkę przeciwko Hiszpanom w górach położonych koło Veracruz i Puebli. Po wycofaniu się wojsk kolonialnych z Meksyku i uznaniu przez Hiszpanię niepodległości swojej byłej kolonii do władzy doszedł Agustin de Iturbide (1783–1824). Początkowo Victoria popierał go ale po tym jak Iturbide w 1822 roku aresztował wszystkich przeciwników politycznych i rozwiązał legislaturę przyłączył się do zamachu stanu przeprowadzonego przez gen. Lópeza de Santa Annę (1794–1876). W 1823 roku spiskowcy doprowadzili do obalenia Iturbidego.
W 1824 roku Victoria został pierwszym prezydentem Meksyku wybranym w wyborach. Mimo że jako dowódca wojskowy wykazywał się nieprzeciętnymi zdolnościami, to jako prezydent nie miał odpowiednich kompetencji. Victoria nie mógł sobie poradzić z zawiłościami polityki, często był wykorzystywany przez tych, którym zaufał. Za jego rządów gospodarka kraju kulała i praktycznie nie przeprowadzono żadnych ważniejszych reform. Iturbide, który powrócił z wygnania z Włoch, został wkrótce stracony. W sprawach zagranicznych młode państwo nawiązało stosunki dyplomatyczne z wszystkimi ważniejszymi państwami. Victoria wyrzucił z kraju także wszystkich Hiszpanów, którzy byli nielojalni wobec nowej władzy. Najtrudniejszym momentem w jego prezydenturze był roku 1827, kiedy to wiceprezydent Nicolás Bravo (1786–1854) przygotował zamach stanu, który został stłumiony dzięki pomocy generałów Santa Anny i Vicentego Guerrero (1782–1831).
Victoria zmarł wskutek komplikacji związanych z epilepsją w 1843 roku w Perote, gdzie też został pochowany.

</doc>
<doc id="761621" url="https://pl.wikipedia.org/wiki?curid=761621" title="Joktogram">
Joktogram



</doc>
<doc id="761624" url="https://pl.wikipedia.org/wiki?curid=761624" title="Zapłon">
Zapłon

Zapłon – w ogólnym znaczeniu jest to proces chemiczny, w którym energia termiczna produkowana przez daną reakcję chemiczną jest wystarczająca do podtrzymywania tej reakcji.
Zapłon ma wiele znaczeń używanych w różnych dziedzinach nauki i techniki:

</doc>
<doc id="761626" url="https://pl.wikipedia.org/wiki?curid=761626" title="Muszę krzyczeć!">
Muszę krzyczeć!

Muszę krzyczeć! to debiutancki album zespołu Farba, wydany w maju 2003 roku przez wytwórnię Sony Music Entertainment Poland. Na płycie znalazło się 12 premierowych utworów a wszystkie teksty napisała wokalistka, Joanna Kozak. Piosenki utrzymane są w stylistyce pop-rockowej i nie ujawniają jeszcze własnego, stylu zespołu, choć charyzmatyczny wokal Asi stanowi dość rozpoznawalny element brzmienia grupy. Zawartość płyty, przez swoją różnorodność, jest dowodem muzycznych poszukiwań członków zespołu. Stricte rockowe kawałki ("Muszę krzyczeć!", "Daleko...", "Nie warte nic") sąsiadują z utworami nastrojowymi ("Chcę tu zostać", "A jeśli to nie prawda?").

</doc>
<doc id="761627" url="https://pl.wikipedia.org/wiki?curid=761627" title="Krab Halloween">
Krab Halloween

Krab Halloween ("Gecarcinus quadratus" lub "Gecarcinus ruricola", jest czasami także nazywany "krabem bezustym" lub, mylnie, "krabem trójkolorowym") - jeden z gatunków kraba. Jako odrębny gatunek został sklasyfikowany w 1853 przez szwajcarskiego badacza Henriego de Saussure.
Krab ten jest krabem typowo lądowym, lecz w morzu jest spotykany równie często. Jest wszystkożerny, ale w środowisku naturalnym żywi się mniejszymi owadami oraz małymi rybami oraz glonami.
Występowanie.
Krab Halloween występuje w Ameryce Środkowej, w puszczach i na plażach Panamy, Kostaryki oraz Nikaragui. Spotykany czasem również w Morzu Karaibskim.
Wygląd i życie.
Wyglądem bardzo przypomina kraba tęczowego i bardzo często jest z nim mylony. Jedyną znaczącą różnicą pomiędzy tymi dwoma gatunkami jest to, że krab Halloween ma całkowicie fioletowe, równe szczypce (krab tęczowy ma szczypce szare i jedno jest zawsze większe od drugiego). Poza tym są bardzo podobne; krab Halloween posiada także pomarańczowe (miejscami czerwone) odnóża oraz ciemnoniebieski (czasami zdarza się także czarny) głowotułów.
Krab Halloween osiąga rozmiary 15-20 cm, a średnia długość jego życia wynosi około 15 lat.

</doc>
<doc id="761628" url="https://pl.wikipedia.org/wiki?curid=761628" title="Italo disco">
Italo disco

Italo disco – termin marketingowy wprowadzony w 1983 roku przez Bernharda Mikulskiego, założyciela wytwórni płytowej ZYX Music. Termin ten odnosi się do włoskiej elektronicznej muzyki dyskotekowej z lat 80. XX wieku oraz muzyki z innych części Europy i Ameryki Północnej, które ją naśladowały.
Historia.
Przed powstaniem terminu italo disco w 1983 roku, wykonawców tego nurtu określano terminem "Spaghetti-Dance" lub po prostu zaliczano ich twórczość do muzyki disco.
Muzyka italo disco wywodzi się głównie z muzyki disco, funk i euro disco. Typowy utwór nurtu "italo disco" ma kontrastujące ze sobą zwrotki i refren oraz podkład muzyczny z syntezatora.
Pod koniec dekady lat 80. popularność tego nurtu zaczęła drastycznie maleć, aż w końcu w połowie lat 90. całkowicie zniknął z rynku. Od 2007 roku można zauważyć coraz większy wzrost zainteresowania wykonawcami muzyki italo disco, który przejawia się powstawaniem stacji radiowych i portali internetowych promujących ten nurt muzyczny, spotkaniami fanów italo disco, zwiększoną liczbą koncertów wykonawców tego gatunku, a w coraz większej ilości lokali odtwarzana jest muzyka z tego nurtu muzycznego.
Z italo disco wywodzi się podgatunek tej muzyki: eurobeat. Nieliczne instrumentalne utwory italo disco, tworzone w pierwszej połowie lat 80. przez formacje Hypnosis, Koto i Laserdance, w drugiej połowie lat 80. dały początek samodzielnemu gatunkowi spacesynth (nazywanemu także spacedance czy synthdance). Gatunek ten, podobnie jak italo disco, zniknął ze sceny muzycznej w połowie lat 90., ale po roku 2000, dzięki Internetowi, odrodził się jako niszowy nurt muzyki elektronicznej.
Nurt italo disco wywarł także wpływ na powstanie muzyki house, dance i muzyki techno. Nurt na początku lat 90. XX wieku stracił popularność na rzecz muzyki eurodance, której jednym z przedstawicieli był brytyjski muzyk pochodzenia jamajskiego Ice MC debiutując nagraniem do singla "Easy", którego producentem był włoski muzyk Roberto Zanetti, znany z muzyki italo disco jako Savage.
Wykonawcy.
Najbardziej znanymi przedstawicielami są zespoły i wykonawcy tacy jak: Francesco Napoli, Savage, Ken Laszlo, P.Lion, Albert One, Radiorama, Valerie Dore, Sabrina, Scotch, Baltimora, Martinelli, Raggio di Luna, Righeira, Ryan Paris, Spagna, Miko Mission, Silver Pozzoli, La Bionda, Gazebo, Eddy Huntington, Den Harrow.
Instrumenty.
Syntezatorowe brzmienie utworów italo disco uzyskiwano za pomocą syntezatorów: Roland JX-8P, Roland Juno60/106, Yamaha DX7, ARP Odyssey, a także samplera Emulator II, automatu perkusyjnego Roland TR-808 oraz perkusji elektronicznych Simmonsa, Minimooga, Oberheima, Linndruma.
Italo disco w Polsce.
Gatunek ten był pierwowzorem dla nazwy nurtu polskiej muzyki tanecznej – disco polo i bywa często z nim mylony jednak odróżnia go wyraźne przesłanie skierowane do odbiorcy. Muzyka italo disco pomimo prostej i łatwo „wpadającej w ucho” melodii przeważnie zawiera teksty mówiące o życiu oraz troskach z nim związanych, niejednokrotnie dając życiowe rady i wskazówki, natomiast w warstwie muzycznej od disco polo odróżnia brak jakichkolwiek elementów muzyki biesiadnej. Z tego powodu muzyka italo disco często zaliczana jest do muzyki dance. Na początku lat 90. Krzysztof Krawczyk próbując powrócić na estradę tworzył w nurcie italo disco, głównie remiksy swoich starszych przebojów z lat 70. i 80., a także nagrał kilka innych utworów.

</doc>
<doc id="761629" url="https://pl.wikipedia.org/wiki?curid=761629" title="Draska">
Draska



</doc>
<doc id="761630" url="https://pl.wikipedia.org/wiki?curid=761630" title="Grupa Operacyjna (zespół muzyczny)">
Grupa Operacyjna (zespół muzyczny)

Grupa Operacyjna – polska grupa muzyczna wykonująca hip-hop komediowy. Powstała w 1996 roku w Zielonej Górze jako grupa czteroosobowa. Rok później formacja została rozwiązana. W 2000 roku Ziemowit Brodzikowski nawiązał współpracę z Mieszkiem Sibilskim. Nagrali wspólnie solowe demo Sibilskiego zatytułowane "Świat Foxa" (wówczas Sibilski posługiwał się pseudonimem „Fox”, natomiast Ziemowit – „Andruss”). Grupa debiutowała albumem "Terapia szokowa" wydanym w 2005 roku.
W 2012 roku zespół zawiesił działalność. W 2016 roku Mieszko Sibilski zaczął występować w spotach reklamowych serwisu cinkciarz.pl. Obecnie współpracuje ze sklepem internetowym Eobuwie.pl
Historia.
Początki pomysłu pod nazwą Grupa Operacyjna sięgają 1996 roku, kiedy dzisiejszy producent duetu – Ziemowit Brodzikowski – założył swój pierwszy zespół, który szybko upadł. W 2000 roku Ziemowit poznał Mieszka Sibilskiego, który nagrywał swoje solowe utwory pod pseudonimem Fox. W 2001 roku muzycy postanowili stworzyć zespół i szukając nazwy, sięgnęli po dawny pomysł Brodzikowskiego.
Debiutancki album pt. "Terapia szokowa" wydali w 2005 roku. Najbardziej znany utwór z tej płyty to piosenka pt. "III Wojna Światowa". W 2006 Grupa Operacyjna nagrała piosenkę i teledysk "Nie będzie niczego" z udziałem Krzysztofa Kononowicza. W 2007 nagrała utwór i teledysk "Bądź sobą", a następnie utwór "Świr". Kolejny singel zespołu nosi nazwę "Mordo ty moja", nawiązującą do zwrotu „Mordo ty moja” używanego w kampanii wyborczej w 2007.
We wrześniu tego samego roku Sibilski został pozwany do sądu przez wokalistkę Dorotę „Dodę” Rabczewską, która zarzuciła mu, że poświęcona jej piosenka "Podobne przypadki" przyczynia się do utraty jej dobrego imienia. W dniu 10 listopada 2009 sąd rejonowy w Zielonej Górze oddalił w całości powództwo Dody. W uzasadnieniu sąd stwierdził że: "„Doda sama posługuje się aroganckim i wulgarnym językiem.”". Wokalistka odwołała się od tej decyzji. W marcu 2010 sąd apelacyjny w Poznaniu uznał, że doszło do naruszenia dóbr osobistych Dody tekstem piosenki „Podobne przypadki”. Sąd uznał, że Mieszko Sibilski musi przeprosić Dodę na łamach ogólnopolskiego dziennika oraz na stronie internetowej zespołu. W grudniu 2007 pojawił się teledysk do ostatniego singla z drugiej płyty, czyli do piosenki "Północ". W utworze i teledysku gościnnie wystąpił Krzysztof Kiljański. W 2008 nakręcili teledysk do swojego najnowszego utworu pod tytułem "Mieszko", z gościnnym udziałem Szymona Majewskiego. 3 października ukazał się nowy album Grupy Operacyjnej "Stan wyjątkowy".
We wrześniu 2009 roku powstał utwór "Lepszy świat". Większość zdjęć do klipu wykonano na stadionie żużlowym Falubazu. W październiku 2009 roku pojawił się kolejny teledysk. Tym razem do piosenki pt. "Pusty stadion", która jest cegiełką do akcji KoniecPZPN.pl. W realizacji teledysku udzieliły pomocy redakcja programu "Szkło kontaktowe TVN24" oraz redakcja SuperStacji. Piosenkę można było usłyszeć w Panoramie, Faktach TVN czy Szkle kontaktowym. Piosenka stała się również przebojem stacji Viva Polska, gdzie utwór znalazł się na notacji oraz liście przebojów – PL Top 10. Kolejne teledyski powstały do utworów "Wampir" i "Klątwa".
30 stycznia 2010 roku odbyła się premiera nowego albumu zespołu – "Materiał wybuchowy".
Jesienią 2010 lider zespołu – Mieszko – brał udział w pierwszej edycji programu "Królowie Densfloru" w stacji VIVA Polska. 1 listopada 2012 roku Grupa Operacyjna zawiesiła działalność.

</doc>
<doc id="761635" url="https://pl.wikipedia.org/wiki?curid=761635" title="Guisane">
Guisane

Guisane – rzeka we francuskich Alpach w departamencie Alpy Wysokie, rozdzielająca Alpy Delfinackie na zachodzie od Alp Kotyjskich na wschodzie.
Niektóre źródła podają, że Guisane bierze swój początek w rejonie przełęczy Lautaret, na północnych stokach masywu Pics de Combeynot w grupie górskiej Écrins. W rzeczywistości potoki źródłowe rzeki spływają głównie spod odcinka grzbietu pomiędzy dwiema przełęczami: Lautaret i Galibier, a za główne źródła należy uznać najdłuższy z nich i najzasobniejszy w wodę Torrent de la Roche Noire, wypływający na wysokości ok. 2780 m n.p.m. na południowo-wschodnich stokach szczytu Pic des Trois Evêchés (3118 m n.p.m.).
Guisane spływa w kierunku południowo-wschodnim przez Monêtier-les-Bains i Villeneuve-la-Salle, by tuż poniżej Briançon ujść do Durance (chociaż Guisane jest w tym miejscu dłuższa niż Durance i niesie też więcej wody). Długość Guisane wynosi ok. 32 km.
Nazwa rzeki pochodzi od łacińskich słów "Aqui Sanatio", którymi starożytni Rzymianie nazywali szeroko znane wówczas źródło termalne na terenie dzisiejszego Monêtier-les-Bains.

</doc>
<doc id="761638" url="https://pl.wikipedia.org/wiki?curid=761638" title="Wald">
Wald



</doc>
<doc id="761639" url="https://pl.wikipedia.org/wiki?curid=761639" title="SWIG">
SWIG

SWIG ("ang." Simplified Wrapper and Interface Generator) – wolne oprogramowanie używane do łączenia programów lub bibliotek napisanych w językach programowania C/C++ z językami skryptowymi takimi jak JavaScript, Lua, Octave, Perl, PHP, Python, R, Ruby, Scilab, Tcl, a także językami programowania Java, C#, D, Go, Guile, Ocaml i Racket.

</doc>
<doc id="761640" url="https://pl.wikipedia.org/wiki?curid=761640" title="Optymalizacja sieci">
Optymalizacja sieci

Optymalizacja sieci (ang. "Network Optimalisation") – szereg działań mających na celu poprawienie jakości działania sieci komórkowej. Optymalizacje jest jednym z etapów planowania sieci komórkowej.
Podstawą do poprawy jakości sieci są dane statystyczne o działaniu sieci zebrane na drodze:
Kolejnymi krokami optymalizacji są zebranie danych o działaniu sieci, analiza danych wejściowych i opracowanie parametrów optymalizacji, tuning sieci (zazwyczaj tym etapem zajmuje się centrum eksploatacji i utrzymania sieci).
Przyczynami wymuszającymi tuning sieci mogą być np.:
Działaniami zmierzającymi do poprawienia jakości sieci mogą być np.:

</doc>
<doc id="761641" url="https://pl.wikipedia.org/wiki?curid=761641" title="Swig">
Swig



</doc>
<doc id="761643" url="https://pl.wikipedia.org/wiki?curid=761643" title="Network Optimisation">
Network Optimisation



</doc>
<doc id="761644" url="https://pl.wikipedia.org/wiki?curid=761644" title="Tuning sieci">
Tuning sieci



</doc>
<doc id="761646" url="https://pl.wikipedia.org/wiki?curid=761646" title="Broken Social Scene">
Broken Social Scene

Broken Social Scene – kanadyjska grupa, czasami nazywana kolektywem, utworzona w 1999 w Toronto przez muzyków Kevina Drew i Brendana Canninga. Większość muzyków zespołu gra obecnie lub grało w innych zespołach skupionych głównie wokół sceny muzycznej w Toronto. Zespół nie lubi być określanym jako supergrupa twierdząc, że na scenie niezależnej każdy muzyk bierze udział w kilku projektach jednocześnie. Styl muzyczny grupy to połączenie stylów wszystkich jej członków, których na różnych etapach działalności było od sześciu do dziewiętnastu. Nie można jednak powiedzieć, że którykolwiek z nich jest byłym członkiem, gdyż każda osoba kiedyś związana z zespołem może w dowolnym momencie pojawić się na scenie gościnnie lub na dłuższy czas. 
Historia.
Feel Good Lost.
Debiutancki album jeszcze wtedy duetu Broken Social Scene, ambientowy Feel Good Lost został wydany przez Noise Factory Records w 2001 roku. Przy nagraniach gościnnie wzięli udział Justin Peroff, Charles Spearin, Bill Priddle, Leslie Feist, Jessica Moss oraz Evan Cranley. Podczas koncertów promujących płytę Drew i Canning uznali za niezwykle trudne zrobienie ciekawego show na podstawie materiału nagranego wcześniej, dlatego zdecydowali się na poproszenie znajomych muzyków z Toronto w tym muzyków, którzy pomagali nagrywać album, ale i Andrew Whitemana, Jasona Colletta i Emily Haines by wzbogacić nieco występy. Po czasie do koncertującego składu dołączyli również James Shaw, Justin Peroff, John Crossingham i Amy Millan.
You Forgot It in People.
Wszyscy wcześniej wymienieni gościnni muzycy dołączyli do Kevina, Brendana, Peroffa i Spearina by nagrać drugi album zespołu, You Forgot It in People. Płyta ukazała się w październiku 2002 roku i zdobyła tytuł alternatywnej płyty roku Juno Awards w 2003 roku. Podczas trasy koncertowej promującej album występowali Drew, Canning, Peroff, Whiteman and Jason Collett, razem z innymi członkami, którzy byli akurat dostępni w danym dniu występu. 
W 2003 roku ukazała się płyta Bee Hives, zawierająca strony B singli i remixy.
Broken Social Scene.
Trzeci album zespołu ukazał się 4 października 2005]roku. Do zespołu dołączyli kolejni członkowie między innymi k-os, Jason Tait i Murracy Lughtburn. Album zdobył tytuł alternatywnego albumu roku Year Award. W lipcu 2006 roku zespół tymczasowo zawiesił działalność dając poszczególnym członkom czas na rozwijanie swoich prywatnych projektów.
Broken Social Scene Presents....
8 czerwca 2007 roku, muzyczny portal internetowy Pitchfork poinformował, że Kevin Drew nagrywa solowy album. Przy nagrywaniu płyty pomagali inni członkowie BSS, a album wyprodukowany został przez Ohada Benchertrita i Charlesa Spearina. Album "Broken Social Scene Presents Kevin Drew, Spirit If" zapowiedziany został jako pierwszy z serii "Broken Social Scene Presents...". Drugim albumem był "Something for All of Us". Ukazał się 22 lipca 2008.
Forgiveness Rock Record.
17 czerwca 2009 roku zespół zagrał pierwszy po zawieszeniu działalności koncert jako goście specjalni na festiwalu North by Northeast. Podczas koncertu zagrali kilka nowych kompozycji z nadchodzącego, czwartego albumu. Płyta "Forgivness Rock Record ukazała się 4 maja 2010 roku. Był to pierwszy krążek zespołu nagrywany poza Kanadą, a także pierwszy z nowym producentem Johnem McEntire'm. Całość nagrań została zrealizowana w jego studiu Soma w Chicago, a w nagraniach wzięli udział prawie wszyscy dotychczasowi członkowie zespołu. 

</doc>
<doc id="761647" url="https://pl.wikipedia.org/wiki?curid=761647" title="Rettenbach am Auerberg">
Rettenbach am Auerberg

Rettenbach am Auerberg, Rettenbach a.Auerberg – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Stötten am Auerberg. Leży w Allgäu, około 10 km na wschód od Marktoberdorfu.
Polityka.
Wójtem gminy jest Wilhelm Fischer, rada gminy składa się z 8 osób.

</doc>
<doc id="761650" url="https://pl.wikipedia.org/wiki?curid=761650" title="Num Lock">
Num Lock

Num lock – jeden z klawiszy klawiatury komputerowej. Naciśnięcie go włącza klawiaturę numeryczną (klawisze znajdujące się zazwyczaj po prawej stronie klawiatury: cyfry od 0 do 9, znaki +,-,/.,* oraz Enter). Sygnalizowany jest on zazwyczaj zapaleniem diody na klawiaturze. Ponowne naciśnięcie klawisza wyłącza klawiaturę numeryczną, przywracając poprzednie funkcje klawiszy (tożsame z klawiszami insert, delete oraz klawiszami nawigacyjnymi – home, page up, end, page down i strzałkami).

</doc>
<doc id="761651" url="https://pl.wikipedia.org/wiki?curid=761651" title="Baltimora">
Baltimora

Baltimora – włoska grupa Italo disco. Działała w połowie lat 80. XX wieku. Najbardziej znana z hitu "Tarzan Boy" z 1985 roku. Frontmanem zespołu był Jimmy McShane (ur. 23 maja 1957, zm. 29 marca 1995) – północnoirlandzki tancerz. Według niektórych źródeł mimo pozycji frontmana i pierwotnych planów założyciela grupy, nie był jej wokalistą prowadzącym, lecz śpiewał jedynie chórki – główne partie wokalne wykonywał Maurizio Bassi. Teksty piosenek pisane były przez Naimy Hackett oraz Maurizio Bassi, McShane napisał słowa do utworu "Survivor In Love".
Życie McShane'a.
Jimmy McShane urodził się 23 maja 1957 roku w Irlandii Północnej, w Londonderry, gdzie wychowywał się i dorastał. Przez krótki okres pracował w Czerwonym Krzyżu, jednak postanowił rozpocząć karierę tancerza i piosenkarza. W 1985 roku razem z Maurizio Bassim utworzył zespół italo disco, którego został frontmanem. Bassi, włoski muzyk i producent muzyczny, zauważył McShane'a z powodu jego charakterystycznego wyglądu i stylu tanecznego i zaproponował mu udział w nowym projekcie jako tancerz i wokalista. McShane był osobą otwarcie homoseksualną, w społeczności gejowskiej znany był pod pseudonimem "Ruby". Wśród najbliższych uchodził za radosnego, często rozrzutnego, żyjącego pełnią życia człowieka. Przez wiele lat walczył z postępującą chorobą, zażywając leki, mające na celu przedłużenie życia. Zmarł 29 marca 1995 na AIDS.
Kariera.
Singel "Tarzan Boy" miał premierę latem 1985 roku i okazał się ogromnym sukcesem, debiutując w pierwszych piątkach europejskich list przebojów. Piosenka cieszyła się także znacznym powodzeniem w USA, gdzie przez 13 tygodni nie opuszczała zestawienia Billboard Hot 100.
Pierwszy album zespołu, "Living In The Background", ukazał się w 1985 roku i chociaż płyta zawierała tylko sześć utworów, wytwórnia zdecydowała się na wydanie jeszcze trzech singli ("Living in the Background", "Woody Boogie" i "Chinese Restaurant"), żaden z nich nie powtórzył jednak sukcesu piosenki "Tarzan Boy". W 1987 roku pojawił się drugi longplay zespołu, zatytułowany "Survivor in Love", ale tylko jeden singel z tej płyty ("Key Key Karimba") zdołał uplasować się w pierwszej dwudziestce zestawień europejskich list przebojów. Po miernym sukcesie płyty i braku chęci wydania kolejnej ze strony wytwórni Bassi zdecydował o rozwiązaniu projektu.
Piosenka "Tarzan Boy" powróciła do zestawienia Billboardu w 1993 roku jako remix i dotarła do 51. miejsca.

</doc>
<doc id="761652" url="https://pl.wikipedia.org/wiki?curid=761652" title="Kongres Nowej Kaledonii">
Kongres Nowej Kaledonii

Kongres Nowej Kaledonii (fr. "Congrès de la Nouvelle-Calédonie") – zgromadzenie parlamentarne Nowej Kaledonii, funkcjonujące od 1999, powstałe na mocy porozumienia z Numei z 1998. Kongres Nowej Kaledonii został ustanowiony ustawą z 19 marca 1999, nadającą Nowej Kaledonii specjalny status. Ustawa ta nadaje Kongresowi dwa ważne uprawnienia: możliwość stanowienia prawa lokalnego ("lois du pays") oraz powoływania rządu Nowej Kaledonii.
Powstanie Kongresu stanowi kolejny krok w transferze władzy z Francji metropolitarnej do Nowej Kaledonii. Wcześniej istniejące instytucje (Rada Generalna, "Conseil général", 1884–1957, Zgromadzenie Terytorialne, "Assemblée territoriale", 1957–1985 oraz Kongres Terytorium, "Congrès du territoire", 1985–1999) miały bardziej ograniczone uprawnienia. Kolejnym etapem miało być referendum w sprawie niepodległości terytorium przewidziane na rok 2018.
Kongres Nowej Kaledonii składa się z 54 członków, którzy reprezentują Wyspy Lojalności (7 członków), Prowincję Południową (15) oraz Prowincję Północną (32). Wybory odbywają się co 5 lat. Pierwsze wybory do Kongresu odbyły się w maju 1999.

</doc>
<doc id="761653" url="https://pl.wikipedia.org/wiki?curid=761653" title="Grupa w Składzie">
Grupa w Składzie

Grupa w Składzie – polski zespół muzyczny założony w 1972 roku w Ożarowie Mazowieckim. Legenda polskiej muzyki awangardowej. Grupa w Składzie grała różnorodną muzykę, opierającą się głównie na improwizacji, tzw. intuicyjną, eksperymentalną. Nawiązywała do twórczości takich tuzów awangardy jak: John Cage, Karlheinz Stockhausen, czy grupa Fluxus.
Historia.
Zespół powstał na przełomie 60/70 lat XX wieku w Ożarowie Mazowieckim. Podstawowy skład zespołu tworzyli: Milo Kurtis (fagot, kontrabas, keyboard i buzuki), Jacek „Krokodyl” Malicki (gitara, flet bambusowy, talerze) i Andrzej Kasprzyk (saksofon i flet). Z grupą współpracowali: Andrzej „Amok” Turczynowicz (gitara), Witold Popiel, Andrzej Przybielski (trąbka) i wielu innych.
Koncerty Grupy w Składzie odbywały się w warszawskim klubie studenckim na Krakowskim Przedmieściu "Sigma". Tam też zespół współpracował z artystami konceptualnymi – m.in. Zofią Kulik, Pawłem Freizlerem, Przemysławem Kwiekiem czy Jerzym Kaliną. Poza tym uczestniczył w szeregu działań i praktyk artystycznych, takich jak: „I Czyszczenie Sztuki”, „Osiągnięcia awangardy a sztuka polityczna”, „Zjazd marzycieli”, „Papierowy prorok”. Był rezydentem kilku przestrzeni artystycznych oprócz Sigmy także Repassage i Galerii El w Elblągu.
Muzycy wystąpili na Warszawskiej Jesieni oraz wrocławskim Festiwalu Jazzowym Jazz nad Odrą. W 1972 roku w kategorii otwartej otrzymali wyróżnienie na Festiwalu Młodzieżowej Muzyki Współczesnej w Kaliszu a w 1973 wywalczyli tam pierwszą nagrodę. Grupa zawiesiła działalność w 1975 roku, lecz muzyka zespołu powróciła na polskie sceny dzięki generacji młodych jazzmanów – dzisiaj określa się ją jako jass.
W 2008 roku zespół reaktywował się w składzie: Jacek Malicki, Milo Kurtis i Witold Popiel. Pierwszy koncert po latach dał 3 grudnia w Centrum Sztuki Współczesnej w Warszawie, przy okazji prapremiery filmu dokumentalnego Irka Dobrowolskiego "Spalony" – film o artyście Jacku Wilewskim. 20 grudnia 2013 w Muzeum Sztuki Nowoczesnej odbył się koncert połączony z promocją pierwszego w dyskografii grupy albumu na który składał się sześćdziesięciominutowy zapis występu na Festiwalu Młodzieżowej Muzyki Współczesnej, miks nagrań połączony z utrwalonym zapisem performance Janusza Bałdygi, Łukasza Szajny i Jerzego Onucha oraz jedna nowa kompozycja. Płytę wydało Stowarzyszenie Inicjatyw Twórczych „Trzecia Fala”.

</doc>
<doc id="761654" url="https://pl.wikipedia.org/wiki?curid=761654" title="Jimmy McShane">
Jimmy McShane



</doc>
<doc id="761655" url="https://pl.wikipedia.org/wiki?curid=761655" title="Roślina samopylna">
Roślina samopylna



</doc>
<doc id="761657" url="https://pl.wikipedia.org/wiki?curid=761657" title="Stötten am Auerberg">
Stötten am Auerberg

Stötten am Auerberg, Stötten a.Auerberg – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, siedziba wspólnoty administracyjnej Stötten am Auerberg. Leży w Allgäu, około 7 km na południowy wschód od Marktoberdorfu, przy drodze B16.
Polityka.
Wójtem gminy jest Joachim Ernst, rada gminy składa się z 12 osób.
Oświata.
W gminie znajduje się przedszkole (53 dzieci) oraz szkoła (143 uczniów).

</doc>
<doc id="761667" url="https://pl.wikipedia.org/wiki?curid=761667" title="Unterthingau">
Unterthingau

Unterthingau – gmina targowa w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, siedziba wspólnoty administracyjnej Unterthingau. Leży w Allgäu, około 10 km na zachód od Marktoberdorfu, przy drodze B12.
Polityka.
Wójtem gminy jest Bernhard Dolp, w radzie gminy zasiada 14 osób.
Oświata.
W gminie znajduje się przedszkole (118 miejsc), szkoła podstawowa i średnia.

</doc>
<doc id="761668" url="https://pl.wikipedia.org/wiki?curid=761668" title="Henri Tajfel">
Henri Tajfel

Henri Tajfel (także Hersz Mordche; ur. 22 czerwca 1919 we Włocławku, zm. 3 maja 1982 w Oksfordzie) – angielski psycholog społeczny polsko-żydowskiego pochodzenia.
Tajfel wychował się w Polsce. Z powodu ograniczeń dotyczących żydowskich studentów, opuścił Polskę by studiować we Francji. W przededniu wybuchu drugiej wojny światowej studiował chemię na paryskiej Sorbonie, ale zrezygnował ze studiów, gdyż - jak sam stwierdził - "brakowało mu do tego serca" (za Leonardem Mlodinowem) i wolał smakować uroki Paryża. Zaciągnął się do armii francuskiej, dostał się do niewoli niemieckiej i resztę wojny spędził w różnych obozach jenieckich. Jak wspomina miał w związku z tym poważne rozterki, gdyż jako Francuz byłby tylko przeciwnikiem a przyznając się do żydostwa polskiego pochodzenia niechybnie poniósłby śmierć, więc wybrał opcję pośrednią i przez kolejne 4 lata podawał się za francuskiego Żyda. Tajfel, którego prawie cała rodzina zginęła w czasie wojny, po wyzwoleniu pracował w kilku organizacjach pomocy uchodźcom i ofiarom wojny.
W 1946 rozpoczął studia psychologiczne, początkowo we Francji, a od 1954 w Wielkiej Brytanii. Tutaj zaczął interesować się nową szkołą psychologii społecznej (tzw. “New Look”) i badał proces błędów w percepcji. Późniejsze jego badania koncentrowały się na psychologii relacji pomiędzy grupami – jak procesy psychologiczne kształtują i jak równocześnie są kształtowane przez procesy społeczne.
W 1967 został profesorem psychologii społecznej na Uniwersytecie w Bristolu, gdzie pracował do śmierci. Opracował tutaj swój schemat eksperymentalny, znany jako "minimal group experiments", do badań nad uprzedzeniami międzygrupowymi i kategoryzacją społeczną. Wraz z Johnem Turnerem opracował teorię tożsamości społecznej ("Social Identity Theory" – SIT), która usiłuje tłumaczyć, jak własna przynależność grupowa wpływa na ocenę siebie, swojej grupy i grup obcych – w szczególności zaś faworyzowanie własnej grupy i dyskryminowanie grup obcych.

</doc>
<doc id="761669" url="https://pl.wikipedia.org/wiki?curid=761669" title="Aeroflot">
Aeroflot



</doc>
<doc id="761672" url="https://pl.wikipedia.org/wiki?curid=761672" title="Zgromadzenie-UMP">
Zgromadzenie-UMP

Zgromadzenie na rzecz Kaledonii w Republice (fr. "Rassemblement pour une Calédonie dans la République", "Le Rassemblement-UMP") – konserwatywna partia polityczna na Nowej Kaledonii założona w 1977 przez Jacques'a Lafleura. Partia działa na rzecz zachowania dotychczasowego statusu archipelagu jako terytorium zamorskiego Francji. Partia stowarzyszona jest z francuską partią Unia na rzecz Ruchu Ludowego. 
W czasie wyborów do Kongresu w 2004 zdobyła 24,5% głosów, co dało jej 16 z 54 mandatów, tyle samo co innej profrancuskiej partii Wspólna Przyszłość.

</doc>
<doc id="761673" url="https://pl.wikipedia.org/wiki?curid=761673" title="Görisried">
Görisried

Görisried – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Unterthingau. Leży w Allgäu, około 10 km na południowy zachód od Marktoberdorfu, nad rzeką Wertach.
Polityka.
Wójtem gminy jest Thea Barnsteiner, wcześniej urząd ten obejmował Georg Kugler. Rada gminy składa się z 12 osób.
Oświata.
W gminie znajduje się przedszkole (50 miejsc i 46 dzieci).

</doc>
<doc id="761674" url="https://pl.wikipedia.org/wiki?curid=761674" title="Niewygodna prawda (film 2006)">
Niewygodna prawda (film 2006)

Niewygodna prawda (ang. "An Inconvenient Truth") – amerykański film dokumentalny z 2006 roku w reżyserii Davisa Guggenheima, poświęcony zmianom klimatycznym na Ziemi, a w szczególności globalnemu ociepleniu. Film został oparty głównie na multimedialnej prezentacji byłego wiceprezydenta USA Ala Gore'a, którą tworzył on w ciągu kilku lat jako część swojej kampanii na temat globalnego ocieplenia.
Premiera filmu miała miejsce w styczniu 2006 na Sundance Film Festival, a w kinach ukazał się 24 maja. Obraz jest trzecim najbardziej kasowym filmem dokumentalnym w historii kina. Zarówno Gore, jak i dystrybutor filmu – wytwórnia filmowa Paramount Classics – zobowiązali się przekazać wpływy z filmu na edukacyjne programy dotyczące globalnego ocieplenia.
Treść.
Film przedstawia dane i przewidywania dotyczące zmian klimatycznych na Ziemi. Fragmenty prezentacji na wykładach na całym świecie Ala Gore'a są przeplatane wydarzeniami z życia Al Gore. Gore przedstawia naukowe dowody potwierdzające teorię globalnego ocieplenia i konsekwencje, które się z nim wiążą, jeśli emisja gazów cieplarnianych nie zostanie w niedalekiej przyszłości ograniczona.
Zobacz też.
Inne filmy i programy na temat globalnego ocieplenia.

</doc>
<doc id="761679" url="https://pl.wikipedia.org/wiki?curid=761679" title="USS Maryland (BB-46)">
USS Maryland (BB-46)

USS Maryland (BB-46) amerykański pancernik typu "Colorado", trzeci okręt United States Navy noszący nazwę siódmego stanu USA.
Okręt został zamówiony 5 grudnia 1916. Stępkę położono 24 kwietnia 1917 w Newport News Shipbuilding Company. Został zwodowany 20 marca 1920, matką chrzestną była pani E. Brook Lee, żona głównego księgowego stanu Maryland. Jednostka weszła do służby 21 lipca 1921 z komandorem C.F. Prestonem jako dowódcą.
Przed II wojną światową.
"Maryland", jako pierwszy okręt amerykański wyposażony w działa kal. 406 mm, był dumą US Navy. Podczas dziewiczego rejsu w pobliżu wschodniego wybrzeża USA wielokrotnie prezentował się ludności amerykańskiej. Pojawił się w Annapolis na promocji rocznika 1922 w United States Naval Academy oraz w Bostonie na rocznicy bitwy o Bunker Hill i w Dniu Niepodległości USA. Pomiędzy 18 sierpnia i 25 września odbył pierwszą zagraniczną podróż, transportując sekretarza stanu Charlesa Evansa Hughesa do Rio de Janeiro na wystawę z okazji stulecia Brazylii. W następnym roku, po ćwiczeniach floty w rejonie kanału Panamskiego "Maryland" przeszedł przez kanał w drugiej połowie czerwca i został przydzielony do "Battle Line" stacjonującej na zachodnim wybrzeżu USA.
Okręt odbył podróż dobrej woli do Australii i Nowej Zelandii w 1925, gościł także na pokładzie prezydenta-elekta Herberta Hoovera w czasie jego pacyficznej części wizyty w państwach Ameryki Łacińskiej w 1928. W latach 20. i 30. XX wieku okręt był częścią głównych sił floty i uczestniczył w wielu szkoleniach i manewrach. W 1940 "Maryland" i inne pancerniki wchodzące w skład "Battle Force" zmieniły swoje miejsce bazowania na Pearl Harbor. Okręt stał w tym porcie, gdy Japończycy przeprowadzili atak 7 grudnia 1941.
II wojna światowa.
Marynarz Leslie Short, który pisał kartę świąteczną w pobliżu swojego stanowiska karabinu maszynowego był pierwszym, który użył broni do obrony okrętu i strącił jeden z dwóch samolotów torpedowych, które zaatakowały stojący burta w burtę pancernik "Oklahoma" (BB-37). Zasłonięty od torped przez sąsiedni okręt, "Maryland" rozpoczął prowadzenie ognia przeciwlotniczego ze swoich dział. Pomimo że dwie bomby trafiły go, okręt walczył, a po zakończeniu ataku wroga wysłał swoje oddziały strażaków na sąsiednie okręty. Japończycy ogłosili, że okręt liniowy został zatopiony. Jeszcze w grudniu pancernik o własnych siłach opuścił Pearl Harbor, by 30 grudnia wpłynąć do doków naprawczych Puget Sound Navy Yard na zachodnim wybrzeżu USA.
Okręt wyszedł ze stoczni 26 lutego 1942 nie tylko naprawiony, a także zmodernizowany i w pełni gotowy do służby. Podczas bitwy pod Midway, wraz z innymi starymi pancernikami, nie mogąc nadążyć za znacznie szybszymi lotniskowcami, pozostawał w siłach zapasowych. Później "Maryland" przeprowadzał szkolenia aż do 1 sierpnia, kiedy wrócił do Pearl Harbor.
Przydzielone do służby strażniczej na południowych liniach komunikacyjnych do Australii i na fronty walki na Pacyfiku "Maryland" i "Colorado" operowały z wysp Fiji w listopadzie i zostały przesunięte na Nowe Hebrydy w lutym 1943. Okręt wrócił do Pearl Harbor po dziesięciu miesiącach służby na wodach południowego Pacyfiku, po czym zmodernizowano jego artylerię przeciwlotniczą, dodając kolejne stanowiska dział kal. 40 mm.
Podczas operacji desantowych na Pacyfiku siła ognia "Maryland" i podobnych okrętów odgrywała ważną rolę, gdyż było to główne wsparcie dla lądującej piechoty morskiej. Pancernik opuścił Hawaje 20 października, udając się na południowy Pacyfik. Stał się także okrętem flagowym dla kontradmirała Harry`ego W. Hilla, dowódcy "Southern Attack Force" w ramach inwazji na wyspy Gilberta. Okręt miał także na pokładzie generała majora Juliana C. Smitha, dowódcę Drugiej Dywizji Marines. 20 listopada wcześnie rano najcięższe działa okrętu rozpoczęły pięciodniowy ostrzał celów nabrzeżnych i zapewniały wsparcie artyleryjskie w ramach desantu na Tarawę. W czasie operacji w atolu, w wyniku wstrząsów wywołanych przez oporopowrotniki dział zepsuło się radio. Bez radia na okręcie flagowym żaden inny okręt nie był w stanie odebrać współrzędnych celów od piechoty morskiej, gdyż komendy musiały przejść przez "Maryland". Usterkę jednak dość szybko naprawiono i ogień pancerników pomógł żołnierzom USMC w zwycięstwie. Kiedy wyspa została zajęta, okręt pozostawał w pobliżu, osłaniając transporty do momentu gdy udał się 7 grudnia do USA.
"Maryland" wypłynął z San Pedro w stanie Kalifornia 13 stycznia 1944, spotkał się z TF 53 na Hawajach i udał się w dalszą drogę. Rankiem 31 stycznia znalazł się w pobliżu atolu Kwajalein wchodzącego w skład wysp Marshalla. Okręt został przydzielony do niszczenia bunkrów i blokhauzów na wyspie Roi, którą ostrzeliwał przez cały dzień. Następnego dnia wspierał ogniem lądujące oddziały do momentu, gdy te znalazły się 500 jardów od plaży. Po tej operacji okręt popłynął do Bremerton w celu wymiany dział i na przegląd.
Dwa miesiące później "Maryland" znów gotowy do akcji popłynął 5 maja na zachód, aby uczestniczyć w największej kampanii, przeprowadzonej w czasie wojny, na Pacyfiku – lądowaniu na wyspie Saipan. Wiceadmirał Turner wyznaczył TF 52 trzy dni na zmiękczenie wyspy przed desantem. Ogień otwarto o 05.45 14 czerwca. Po uciszeniu dwóch dział artylerii nabrzeżnej "Maryland" napotkał tylko mały ogień ze strony wroga, samemu atakując salwa za salwą. Japończycy próbowali kontratakować lotnictwem. 18 czerwca działa pancernika zaliczyły pierwsze strącenie, ale cztery dni później samolot G4M Betty przedarł się na niskim pułapie, atakując spomiędzy wzgórz Saipanu dwa zakotwiczone pancerniki. Przelatując nad dziobem "Pennsylvania" samolot zrzucił torpedę, która trafiła "Maryland" w lewą burtę. Straty były małe i po krótkim czasie okręt udał się do Eniwetok, a krótko potem odpłynął do stoczni remontowej w Pearl Harbor.
19 sierpnia, 34 dni po dotarciu do stoczni, okręt, dzięki pracy stoczniowców 24 godziny na dobę, wypłynął w kierunku strefy walk. Na krótko ćwiczył w pobliżu Salomonów, po czym dołączył do "Western Fire Support Group" (TG 32.5) dowodzonej przez kontradmirała J. B. Oldendorfa, kierującej się w stronę wysp Palau. Pierwszy ostrzał przeprowadzony 12 września osłaniał operację trałowania oraz działania podwodnych oddziałów saperskich, następne miały na celu zniszczenie celów na lądzie i były prowadzone do 15 września. Wtedy oddziały lądowe zaatakowały plaże. Cztery dni później zorganizowany opór ustał, co pozwoliło na wycofanie okrętów w rejon wysp Admiralicji. 
Przydzielony do Siódmej Floty "Maryland" udał się ponownie w bój 12 października by osłaniać ważne lądowanie na Filipinach w zatoce Leyte. Pomimo zagrożenia ze strony pływających min morskich siły inwazyjne weszły do zatoki 18 października. Bombardowanie przeprowadzone następnego dnia oraz lądowanie 20 października poszło po myśli Amerykanów. Japończycy zdecydowali się zaatakować siły inwazyjne zarówno lotnikami kamikaze jak i atakiem sił morskich przeprowadzonym z trzech kierunków.
Ostrzeżone przez okręty podwodne i samoloty zwiadowcze amerykańskie siły, których główną siłą były pancerniki i krążowniki, podpłynęło 24 października na południowy koniec zatoki Leyte, by bronić cieśniny Surigao i floty desantowej. 25 października wcześnie rano siły japońskie, w skład których wchodziły m.in. pancerniki "Fusō" i "Yamashiro", wpłynęły w cieśninę. Amerykanie atakowali wroga stopniowo. Najpierw torpedami szybkich ścigaczy torpedowych ("PT boats"), następnie torpedami niszczycieli. Te ostatnie zniszczyły pancernik "Fusō". Następnie odezwały się działa amerykańskich krążowników. W końcu, o godzinie 03.55, otworzyły ogień amerykańskie pancerniki. Kolejne salwy pocisków dużego kalibru zwolniły posuwanie się sił wroga i wznieciły pożary na japońskich pancernikach. W końcu zdziesiątkowana flota wycofała się, pozostawiając za sobą tonące ciężkie okręty. Wiele kolejnych okrętów zostało zatopionych przez dzienne naloty amerykańskiego lotnictwa morskiego. Siły amerykańskie odparły też atak centralnego i północnego zgrupowania okrętów podczas zwarcia zwanego "bitwą w zatoce Leyte".
Po zakończeniu starcia, do 29 października, "Maryland" patrolował południowe podejścia do cieśniny Surigao. 16 listopada, po pobraniu zapasów w Manus na wyspach Admiralicji, podjął ponownie zadania patrolowe. W tym czasie japońskie ataki lotnicze nadal stanowiły poważne zagrożenie. Podczas rajdu 17 listopada działa TG 77.2 zestrzeliły 11 atakujących samolotów. Dwa dni później, krótko po świcie, zdeterminowany pilot kamikaze zanurkował z chmur i rozbił się pomiędzy dwiema przednimi wieżami artyleryjskimi pancernika. 31 marynarzy zginęło w eksplozji i późniejszym pożarze. 29 listopada okręt ponownie został uszkodzony przez atak samobójczy, ale jednostka pozostawała na patrolu do 2 grudnia. "Maryland" dotarł do Pearl Harbor 18 grudnia i podczas następnych dwóch miesięcy stoczniowcy naprawili i zmodernizowali okręt zwany "Fighting Mary."
4 marca 1945, po szkoleniu przypominającym, "Maryland" udał się na zachodni Pacyfik i dotarł do Ulithi 16 marca. Tam dołączył do TF 54 dowodzonego przez kontradmirała M.L. Deyo i 21 marca opuścił wyspę w ramach przygotowań do inwazji na Okinawę. Okręt zbliżył się do brzegów japońskich 25 marca i rozpoczął ostrzeliwanie przydzielonych mu celów na południowowschodniej części umocnionej wyspy. Dodatkowym zadaniem okrętu, który miał odciągnąć uwagę wroga od prawdziwego lądowania na zachodnich plażach, było wspieranie ogniem artyleryjskim rajdu dywersyjnego na południowe wybrzeże wyspy. 3 kwietnia okręt otrzymał prośbę o wsparcie artyleryjskie od krążownika "Minneapolis" (CA-36). Krążownik nie mógł uciszyć okopanej baterii dział nabrzeżnych kal. 203 mm i poprosił o ogień dział kal. 406 mm z pancernika. Okręt liniowy oddał sześć salw, które zniszczyły stanowisko wroga.
"Maryland" pełnił obowiązki okrętu wsparcia artyleryjskiego do 7 kwietnia, kiedy wraz z TF 54 popłynął przechwycić japońskie siły nawodne. Okręty wroga, wśród których pancernik "Yamato", zostały zaatakowane przez samoloty z lotniskowców "Fast Carrier Task Force". Sześć z dziesięciu okrętów japońskich zostało zatopionych. Tego samego dnia o zmierzchu "Maryland" po raz trzeci w ciągu dziesięciu miesięcy został trafiony przez kamikaze. Samolot z załadowaną bombą 230 kg rozbił się na szczycie wieży nr 3 od strony sterburty. Eksplozja zniszczyła stanowisko dział kal. 20 mm, powodując śmierć 53 członków załogi. Okręt, nadal ostrzeliwał stanowiska wroga z najcięższych dział. Podczas ochrony zachodniego obszaru transportu, 11 kwietnia po południu, pancernik zestrzelił dwa samoloty.
14 kwietnia "Maryland" opuścił dotychczasowe rejony, gdzie wspierał oddziały lądowe ogniem artyleryjskim i udał się jako eskorta transportów w kierunku USA. Płynąc przez Mariany i Pearl Harbor, dotarł 7 maja do Puget Sound Navy Yard w Bremerton. Następnego dnia rozpoczął się rozbudowany remont okrętu. Po ukończeniu prac w sierpniu okręt uczestniczył w operacji Magic Carpet. Przez następne cztery miesiące odbył 5 podróży pomiędzy zachodnim wybrzeżem USA i Pearl Harbor, przewożąc na kontynent ponad 8 tysięcy weteranów wojny na Pacyfiku.
Po II wojnie światowej.
17 grudnia, po ukończeniu służby w ramach operacji "Magic Carpet", pancernik zawinął do Seattle. 15 kwietnia 1946 okręt wszedł do Puget Sound Naval Shipyard i 16 lipca 1946 został przeniesiony do rezerwy. Oficjalnie ze służby został wycofany 3 kwietnia 1947 w Bremerton i pozostał tam jako część Floty Rezerwowej Pacyfiku. 8 lipca 1959 "Maryland" został sprzedany na złom firmie Learner Company z Oakland.
2 czerwca 1961 J. Millard Tawes, gubernator Maryland, odsłonił pomnik ku czci pancernika i jego załogi. Zbudowany z granitu i brązu, zawierający dzwon okrętowy z "Fighting Mary" – upamiętnia okręt i ludzi, którzy służyli narodowi amerykańskiemu. Znajduje się na terenie State House w Annapolis. 
"Maryland" otrzymał siedem odznaczeń battle star za służbę w czasie II wojny światowej.

</doc>
<doc id="761681" url="https://pl.wikipedia.org/wiki?curid=761681" title="Kraftisried">
Kraftisried

Kraftisried – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Unterthingau. Leży w Allgäu, około 12 km na zachód od Marktoberdorfu, przy drodze B12.
Polityka.
Wójtem gminy jest Jutta Breitenmoser, poprzednio funkcję tę sprawował Johann Hartmann. Rada gminy składa się z 8 osób.

</doc>
<doc id="761682" url="https://pl.wikipedia.org/wiki?curid=761682" title="Katastrofa lotu Adam Air 574">
Katastrofa lotu Adam Air 574

Katastrofa lotu Adam Air 574 wydarzyła się 1 stycznia 2007. Samolot Boeing 737-400 indonezyjskich tanich linii lotniczych Adam Air, lecący między indonezyjskimi miejscowościami Surabaja i Manado z 96 pasażerami i 6 osobami załogi na pokładzie, stracił łączność z kontrolerami lotów. Częściowo zachowany wrak maszyny spoczywa na dnie morza opodal wybrzeża prowincji Celebes Zachodni. Czarną skrzynkę i rejestrator rozmów w kokpicie (FDR i CVR) odkryto w pozycjach (na głębokości 2,000 m) i (na głębokości 1900 m). Wydobyto je 27 sierpnia 2007 i 28 sierpnia 2007.
Samolot.
Siedemnastoletni dwusilnikowy Boeing 737-400 (nr rejestracyjny: PK-KKW) został zbudowany w 1989. Zanim stał się częścią floty Adam Air służył siedmiu innym przewoźnikom. Do 1 stycznia 2007 maszyna spędziła w powietrzu 45 371 godzin, ostatni przegląd przechodząc 25 grudnia 2005.
Przebieg lotu.
1 stycznia 2007 o godzinie 12.55 czasu lokalnego, rejs nr 574 (KI-574) do Manado – na wyspie Celebes (inaczej: Sulawesi) – opuścił port lotniczy w mieście Surabaja na Jawie, udając się w drugą partię podróży ze stolicy kraju – Dżakarty. Na pokładzie znajdowało się 96 pasażerów i sześcioosobowa załoga. Wśród podróżnych – w większości powracających z obchodów Nowego Roku mieszkańców Indonezji – znajdowało się jedenaścioro dzieci. Miejsca na pokładzie zajęła także trzyosobowa, amerykańska rodzina. Dwugodzinny lot miał planowo zakończyć się o 16.00 czasu lokalnego (15.00 czasu na Jawie). W połowie trasy, załoga samolotu natrafiła na wyjątkowo niesprzyjające warunki pogodowe: nad Cieśniną Makasarską panowała burzliwa, sztormowa pogoda, a prędkości wiatru osiągały 130 km/h. O godzinie 14.07, gdy samolot przecinał poziom FL350 (35 tys. stóp – ok. 10650 m) – łączność za załogą została zerwana, a samolot zniknął z ekranu radaru kontroli lotów w Makasar na południowym Celebes.
Ostatnie znane położenie samolotu odnalazł singapurski satelita. Inną lokalizację podały indonezyjskie siły powietrzne.
Akcja poszukiwawcza.
2 stycznia 2007 pojawiła się informacja o odnalezieniu wraku maszyny, w rejonie gór wyspy Celebes. Eddy Suyanto – głównodowodzący z Bazy Powietrznej Hasanuddin w Makassar – powiadomił w komunikacie radiowym: ""Samolot jest zniszczony. Wysłaliśmy ekipy na miejsce. Samolot odnaleziono około 20 km od miasteczka Polewali w górach. Pogoda jest w porządku." " Jednocześnie pojawiła się wiadomość, że spośród 102 ludzi na pokładzie, 12 osób ocalało.
Po dotarciu na rzekome miejsce katastrofy zespołu indonezyjskich żołnierzy z bazy powietrznej, okazało się, iż pogłoski o odnalezieniu wraku okazały się fałszywe. Minister transportu Indonezji – Hatta Rajasa – zdementował wcześniejsze informacje, zaś Eddy Suyanto przeprosił w kolejnym komunikacie krewnych ofiar za błędne wiadomości. Okazało się, że za pogłoski odpowiadają mieszkańcy lokalnych wsi, a dwunastu rzekomo ocalałych z upadku maszyny, w rzeczywistości pochodzi z katastrofy promu, który dwa dni wcześniej zatonął w tym samym regionie, także podczas złych warunków pogodowych.
3 stycznia 2007 rozpoczęto przeszukiwania Cieśniny Makasarskiej.
7 stycznia 2007 w poszukiwaniach samolotu brał już udział zespół ponad 3600 osób. Do akcji włączyły się także jednostki Marynarki Wojennej Stanów Zjednoczonych i Singapuru, który przysłał dwa, wykrywające promieniowanie podczerwone, samoloty typu Fokker-50. Prócz tego, obszar patrolowało sześć helikopterów i samolot z "Navy Nomad" oraz wojskowy Boeing 737-200 "Surveiller".
Cieśninę Makassar i jej głębiny przeczesywały natomiast – specjalnie przystosowane do wykrywania metalu – okręty wraz z dwoma niewielkimi, zdalnie sterowanymi łodziami podwodnymi.
Na lądzie – tropikalne, górskie obszary (obejmujące tereny przybrzeżnej miejscowości Majene i górskiego regionu Toraja) przeszukiwały ekipy zarówno żołnierzy indonezyjskiej armii, jak i ochotnicy. Centrum koordynacji działań rozlokowało się w mieście Makassar.
10 stycznia 2007 oficjalnie zakończono poszukiwania wraku samolotu Adam Air 574. Jednocześnie rozpoczęły się procesy sądowe o odszkodowania dla krewnych ofiar.
3 lutego 2007 okręt "Tanjung Dalpele" zabrał w miejsce zaginięcia maszyny krewnych ofiar, by tam w hołdzie ofiarom rejsu nr 574 rzucili na wodę wieńce kwiatów.
Znaleziska.
Fragmenty wraku.
8 stycznia 2007 sonar indonezyjskiego okrętu KRI "Fatahillah" wykrył trzy duże, metalowe obiekty, spoczywające w odległości trzech do sześciu kilometrów od siebie opodal miejscowości Mamuju, na zachodnim wybrzeżu Celebes. Aby zidentyfikować owe metalowe znaleziska, Marynarka Wojenna Stanów Zjednoczonych użyczyła okrętu USNS "Mary Sears".
9 stycznia 2007 USNS "Mary Sears" wyposażony w specjalistyczny sprzęt, m.in. podwodną kamerę i wykrywacz metali – dotarł na miejsce, wraz z kanadyjskim samolotem, który miał pomóc w kartografii rejonu odnalezionych szczątków. Wkrótce w okolicy pojawiło się dwanaście okrętów wojennych – m.in. KRI "Ajak", KRI "Nala" i KRI "Leuser". Okazało się, że obszar dna Cieśniny Makasarskiej, opodal miasteczka Majene, pokrywają duże ilości szczątków. Ich analizy potwierdziły, że należą do rozbitego samolotu.
11 stycznia 2007 300 metrów od brzegu, nieopodal Pare-Pare, miejscowy rybak odkrył prawy statecznik poziomy rozbitego Boeinga.
Rybak za swoje znalezisko otrzymał nagrodę w wysokości 50 milionów rupii (5,5 tysiąca dolarów). Wkrótce morze wyrzuciło na brzeg fragmenty foteli, kamizelek ratunkowych samolotu, pojemnik na pożywienie z wyposażenia maszyny, osiem fragmentów aluminium i włókien, oponę podwozia, dowód osobisty, podpórkę pod głowę z fotela i flarę.
13 stycznia 2007 odnaleziono półtorametrowej długości fragment skrzydła. Do 29 stycznia liczba odnalezionych fragmentów maszyny osiągnęła 206, z czego 194 na pewno należało do Boeinga 737.
15 stycznia 2007 singapurski samolot rekonesansowy wykrył plamę paliwa, rozciągniętą przy zachodnich wybrzeżach Celebes, jednak zanim na miejsce przybył jakikolwiek okręt, silne prądy morskie zniosły wyciek w inne miejsce.
21 stycznia 2007 okręt USNS "Mary Sears" znalazł czarną skrzynkę (FDR) i rejestrator rozmów w kokpicie (CVR) opodal wybrzeża prowincji Celebes Zachodni na głębokości 2000 i 1900 m. Obie pozycje znajdują się w odległości 1,4 km od siebie. Po miesiącach targowania się rządu indonezyjskiego z linią lotniczą o to, kto ma pokryć koszty ich wydobycia, szacowane na miliony dolarów, 23 sierpnia 2007 statek "Eas" przybył do portu Makasar w celu rozpoczęcia tej akcji. Na pokładzie znajdowała się mała głębinowa łódź podwodna zdolna do zanurzeń do 6000 metrów (20 000 stóp), z sonarem i kamerami.
Czarna skrzynka i rejestrator rozmów w kokpicie.
27 sierpnia 2007 w pobliżu wybrzeża miejscowości Majene na Celebes podwodny robot – głębinowa łódź podwodna firmy Phoenix International wydobyła czarną skrzynkę. Rejestrator rozmów w kokpicie został wydobyty 28 sierpnia 2007. Oba aparaty zostały przemieszczone o 10 do 14 metrów przez silne prądy morskie. Oba aparaty zostały wysłane do zbadania do Waszyngtonu. Koszt operacji wydobycia obu aparatów szacowano na ponad 3 miliony USD, z czego 2 mln miał pokryć rząd Indonezji a pozostałą sumę linia lotnicza Adam Air. Po wydobyciu aparatów utrwalających dane lotu, rozpoczęła się akcja wydobywania większych części samolotu.
Ciało i pozostałości ludzkie.
11 stycznia 2007, nieopodal miejsca odnalezienia statecznika, zauważono unoszące się na wodzie ciało Azjatki. Stacja "Metro TV" ukazała nawet nieocenzurowane ujęcia unoszących się w porcie Pare-Pare zwłok. Przeprowadzona jednak sekcja ujawniła, iż ciało musiało przebywać w wodzie jedynie od pięciu dni – wkrótce pojawiły się doniesienia, że zwłoki należą nie do jednego z podróżnych z pokładu rejsu nr 574, a do niedawno zaginionej mieszkanki okolic. Oprócz tego, z morza wydobyto fragmenty odzieży, najprawdopodobniej należące do pasażerów, a także kępki włosów, które poddano badaniom DNA. Ich wynik pozostaje nieznany.
Przyczyny katastrofy.
W raporcie wydanym 25 marca 2008 napisano, że przyczyną katastrofy było nieprawidłowe działanie przyrządów nawigacyjnych i błąd pilota, który przypadkowo wyłączył autopilota i nie przejął kontroli nad maszyną, co doprowadziło do lotu nurkowego z prędkością ponad 900 km/h (w chwili zakończenia rejestracji lotu), o 170 km/h więcej, niż dopuszczalna prędkość tej maszyny. Na 20 s przed końcem rejestracji parametrów lotu, jeszcze podczas lotu, w samolocie wystąpiły uszkodzenia konstrukcji.

</doc>
<doc id="761685" url="https://pl.wikipedia.org/wiki?curid=761685" title="Leszek Dunecki">
Leszek Dunecki

Leszek Ryszard Dunecki (ur. 2 października 1956 w Toruniu) – polski lekkoatleta, sprinter, medalista olimpijski.
Osiągnięcia.
Jako junior zdobył złoty medal w skoku w dal podczas Mistrzostw Europy Juniorów w 1975.
Startował na Igrzyskach Olimpijskich w Moskwie 1980, gdzie zdobył srebrny medal w sztafecie 4 x 100 m (razem z Krzysztofem Zwolińskim, Zenonem Licznerskim i Marianem Woroninem). W biegach indywidualnych zajął 6. miejsce w biegu na 200 m, a na 100 m odpadł w ćwierćfinale.
Był mistrzem Europy w sztafecie 4 x 100 m na Mistrzostwach Europy w Pradze 1978 (razem z Zenonem Nowoszem, Licznerskim i Woroninem). Indywidualnie był czwarty na 200 m i piąty na 100 m.
Był wicemistrzem Europy w hali na 60 m w Wiedniu 1979.
Siedem razy zdobył tytuł mistrza Polski:
Osiem razy poprawiał rekordy Polski na 200 m (do 20,24 s) i w sztafecie (do 38,33 s).
Był zawodnikiem AZS-AWF Warszawa i Startu Lublin.
Jest synem Grzegorza Duneckiego, przedwojennego mistrza Polski na 200 m. Leszek Dunecki jest prezesem Lubelskiego Okręgowego Związku Lekkiej Atletyki. Jego żona Małgorzata była także znaną lekkoatletką, olimpijką.

</doc>
<doc id="761688" url="https://pl.wikipedia.org/wiki?curid=761688" title="Kaltental">
Kaltental

Kaltental – gmina targowa w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Westendorf. Leży w Allgäu, około 18 km na północny wschód od Marktoberdorfu, nad rzeką Hühnerbach.
Polityka.
Wójtem jest Manfred Hauser, rada gminy składa się z 12 osób.

</doc>
<doc id="761690" url="https://pl.wikipedia.org/wiki?curid=761690" title="Zakład ubezpieczeń">
Zakład ubezpieczeń

Zakład ubezpieczeń (towarzystwo ubezpieczeniowe, ubezpieczyciel) – przedsiębiorstwo prowadzące działalność gospodarczą za zezwoleniem w zakresie ubezpieczeń osobowych, majątkowych i reasekuracji na podstawie umowy, które zobowiązuje się do odpowiedniego świadczenia w razie wystąpienia skutków zdarzeń losowych.
Zakłady ubezpieczeń w Polsce.
W świetle ustawy o działalności ubezpieczeniowej i reasekuracyjnej zakład ubezpieczeń może prowadzić w Polsce działalność ubezpieczeniową wyłącznie w formie spółki akcyjnej, towarzystwa ubezpieczeń wzajemnych lub głównego oddziału – oddziału zakładu ubezpieczeń z państwa niebędącego członkiem Unii Europejskiej.
Zakłady ubezpieczeń podlegają nadzorowi finansowemu Komisji Nadzoru Finansowego (KNF).
Działających w Polsce ubezpieczycieli skupia Polska Izba Ubezpieczeń (PIU).

</doc>
<doc id="761691" url="https://pl.wikipedia.org/wiki?curid=761691" title="Lotnisko LaGuardia">
Lotnisko LaGuardia



</doc>
<doc id="761692" url="https://pl.wikipedia.org/wiki?curid=761692" title="Oberostendorf">
Oberostendorf

Oberostendorf – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Westendorf. Leży w Allgäu, około 20 km na północny wschód od Marktoberdorfu.
Polityka.
Wójtem gminy jest Karl Fischer, rada gminy składa się z 12 osób.
Oświata.
W gminie znajduje się przedszkole (43 miejsc i 35 dzieci) oraz szkoła podstawowa (4 klasy).

</doc>
<doc id="761696" url="https://pl.wikipedia.org/wiki?curid=761696" title="Osterzell">
Osterzell

Osterzell – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Westendorf. Leży w Allgäu, około 15 km na północny wschód od Marktoberdorfu.
Polityka.
Wójtem gminy jest Johann Strohhacker, poprzednio stanowisko to obejmował Josef Fleschutz. Rada gminy składa się z 8 osób.
Oświata.
W Osterzell znajduje się przedszkole (50 miejsc i 31 dzieci).

</doc>
<doc id="761697" url="https://pl.wikipedia.org/wiki?curid=761697" title="Nadaswaram">
Nadaswaram

Nadaswaram () – południowoindyjski instrument dęty, przypominający obój. Podobny do shehnai, używanego na północy Indii, jest nieco szerszy. Jest on wykorzystywany w hinduskiej muzyce klasycznej. Uważany za jeden z tzw. "mangala vaidya", czyli instrumentów przyciągających pomyślność. Z tego względu często jest używany z okazji ceremonii weselnych. Zazwyczaj nadaswaram występują parami, z akompaniamentem podobnego doń ottu oraz bębna thavil.

</doc>
<doc id="761699" url="https://pl.wikipedia.org/wiki?curid=761699" title="Zdzisław Jóźwiak">
Zdzisław Jóźwiak

Zdzisław Jóźwiak (ur. 7 września 1930 w Łękach Górnych, zm. 8 marca 1978 w Łodzi) – polski aktor, reżyser, scenarzysta, pedagog. Syn Apoloniusza i Marianny z Leoniaków. 
Życiorys.
Absolwent I Liceum Ogólnokształcącego im. Gen. J.H. Dąbrowskiego w Kutnie. W 1955 ukończył Państwową Wyższą Szkołę Teatralną w Łodzi. 
W sezonie 1955/56 został zaangażowany do Teatrów Dramatycznych w Częstochowie. W latach 1956-1960 występował w Teatrze Ziemi Pomorskiej w Bydgoszczy, min. grał tytułową rolę w Kordianie. 
Był współorganizatorem Sceny Studyjnej Teatru Polskiego w Bydgoszczy i współtwórcą sztuk, uznanych za wydarzenia artystyczne, zwłaszcza „W małym dworku” Witkacego (1960).
W roku 1960 przeniósł się do Łodzi, gdzie grał najpierw w Teatrze Ziemi Łódzkiej, następnie w Teatrze 7.15 i w Teatrze Jaracza, w którym pozostał już do końca życia. Zagrał tu wiele ról w głośnych spektaklach reżyserowanych przez najwybitniejszych polskich reżyserów, min. „Namiestnik” Hochhutha, „Przełom” Ławreniewa, „Wesele” Wyspiańskiego, „Kolumbowie” Bratnego, „Irydion” i “Nieboska komedia” Krasińskiego, "Szewcy” Witkacego czy „Szaleństwa panny Ewy” wg powieści Makuszyńskiego.
Na początku lat 60. współpracował z alternatywnym teatrem “Pstrąg”. Był członkiem Rady Programowej Łódzkiego Domu Kultury (ŁDK), twórcą i wieloletnim dyrektorem Zespołu Małych Form ŁDK, który w czasie, kiedy nim kierował (1963 – 1969), dał ok. 300 występów dla ok. 80 tys. widzów i otrzymał wiele nagród i wyróżnień.
Był scenarzystą i reżyserem wielu sztuk i widowisk, jak „Śnieg pada na zakochanych” (1959), "Wyznania” (1961), „Mercedes” (1962), “Rogate dusze” (1963), “Żołnierz zwycięzca” (1967), „Dwudziesta noc” (1971), „Lubimy stąpać po ziemi” (1972), „Sarmacki astronom” (1973) i wielu innych. Pisał wiersze. Pracował nad sztuką teatralną i słownikiem teatralnym, których nie zdążył już ukończyć.
Poza pracą sceniczną prowadził aktywną działalność dydaktyczną w Państwowej Wyższej Szkole Teatralnej, w Studium Sztuki Estradowej przy Łódzkiej Estradzie, Łódzkim Towarzystwie Muzycznym im. Karola Szymanowskiego, na Międzywydziałowych Studiach Kulturalno-Oświatowych Uniwersytetu Łódzkiego. Współpracował także z Wydziałem Kultury i Oświaty Urzędu Miasta. Był konsultantem programowym Estrady Łódzkiej.
W roku 1971 otrzymał Odznakę Honorową Miasta Łodzi, a w 1973 Odznakę Zasłużonego Działacza Kultury.
Żona Krystyna Froelich – również aktorka, którą poznał w 1955 r. w Łódzkiej Szkole Teatralnej i z którą był angażowany w teatrach w Częstochowie, Bydgoszczy i Łodzi. Rozwiedziony w 1975 roku. Córka Katarzyna Dragović – anglistka, filmoznawca, właścicielka szkoły reklamy, mieszka z rodziną w Warszawie.
Zmarł tragicznie w wyniku wypadku 8 marca 1978 w Łodzi. Pochowany został na cmentarzu parafialnym w Łękach Kościelnych.

</doc>
<doc id="761703" url="https://pl.wikipedia.org/wiki?curid=761703" title="Stöttwang">
Stöttwang

Stöttwang – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Westendorf. Leży w Allgäu, około 15 km na północny wschód od Marktoberdorfu, nad rzeką Gennach.
Polityka.
Wójtem gminy jest Richard Ficker, rada gminy liczy 12 osób.
Oświata.
W gminie znajduje się przedszkole, szkoła podstawowa i I część Hauptschule.

</doc>
<doc id="761707" url="https://pl.wikipedia.org/wiki?curid=761707" title="Alcohol 52%">
Alcohol 52%



</doc>
<doc id="761708" url="https://pl.wikipedia.org/wiki?curid=761708" title="Santa Monica Mountains">
Santa Monica Mountains



</doc>
<doc id="761709" url="https://pl.wikipedia.org/wiki?curid=761709" title="John Heminges">
John Heminges

John Heminges (istnieją też wersje nazwiska: Hemminge i Hemings) (ok. 1556 - 1630) – angielski aktor. Obecnie jest najbardziej znany z tego, że był jednym z redaktorów Pierwszego Folio, zbioru dzieł Williama Shakespeare’a wydanego w 1623 roku. Za życia pracował jako aktor dla King’s Men, był też managerem finansowym grupy. Występował na deskach Globe Theatre.
Prawdopodobnie to dla niego została stworzona postać Falstaffa.

</doc>
<doc id="761710" url="https://pl.wikipedia.org/wiki?curid=761710" title="San Gabriel Mountains">
San Gabriel Mountains



</doc>
<doc id="761711" url="https://pl.wikipedia.org/wiki?curid=761711" title="Vincent Delerm">
Vincent Delerm

Vincent Delerm (ur. 31 sierpnia 1976 w Évreux) – francuski piosenkarz, pianista i kompozytor. Jest synem pisarza Philippe'a Delerma. Jego pierwszy album "Vincent Delerm" został wydany w 2002, drugi "Kensington Square" w 2004 i trzeci "Les Piqûres d'araignée" w 2006 roku – wszystkie przez firmę fonograficzną "Tôt ou tard".

</doc>
<doc id="761712" url="https://pl.wikipedia.org/wiki?curid=761712" title="Gelatin">
Gelatin



</doc>
<doc id="761713" url="https://pl.wikipedia.org/wiki?curid=761713" title="I liga polska w piłce nożnej (1953)">
I liga polska w piłce nożnej (1953)

I liga w piłce nożnej 1953 – 19. edycja najwyższych w hierarchii rozgrywek ligowych polskiej klubowej piłki nożnej.
Tytuł obroniła Unia Chorzów, zdobywając 86% punktów możliwych do zdobycia, co jest najlepszym wynikiem w historii ligi. Absolutnymi beniaminkami ligi były Odra Opole i Gwardia Warszawa.
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."
Uwagi.
Opis przedstawia nazewnictwo klubów zgodnie z ówczesną nomenklaturą klubów w ramach zrzeszeń sportowych.

</doc>
<doc id="761714" url="https://pl.wikipedia.org/wiki?curid=761714" title="Pasaż Grunwaldzki">
Pasaż Grunwaldzki

Pasaż Grunwaldzki – centrum handlowo-rozrywkowe z parkingiem wielopoziomowym oraz multipleksem, przy Placu Grunwaldzkim we Wrocławiu. Inwestorem jest firma Echo Investment S.A.
Kompleks otwarto 4 kwietnia 2007 o godzinie 7:00, jednak niedługo po tym – około godziny 10 – pasaż został zamknięty przez inspektorów „z powodów technicznych”. W rzeczywistości właściciel nie otrzymał pozwolenia od inspekcji budowlanej, o czym wiedział już wcześniej. Ponieważ sklep i tak otwarto, firma zajmująca się budową zapłaciła prawie 340 tys. złotych kary. 
Pasaż ponownie otwarto 21 kwietnia o godzinie 11:00.
Powierzchnia całkowita Pasażu wynosi ok. 130 tys. m², z czego najwięcej zajmują: elektromarket Saturn (5 tys. m²), C&amp;A (2,4 tys. m²) i H&amp;M (2,2 tys. m²). Oprócz wielu popularnych sieci sklepów obecnych w wielu centrach handlowych w Polsce, znajdują się tu firmy które otworzyły pierwszy sklep we Wrocławiu. Są to: Stradivarius, Oysho i Pull&amp;Bear należące do hiszpańskiej grupy Inditex.
Okoliczności otwarcia w dniu 4 kwietnia 2007.
W chwili pierwszego otwarcia Pasażu na teren kompleksu weszło około 4 tysięcy klientów – osób, które oczekiwały w kolejce na otwarcie pasażu od godziny 21.30 poprzedniego dnia. Elektromarket Saturn został otwarty o godzinie 7.00, a cały kompleks dopiero o 9.00. O godzinie 9.30 z bliżej nieokreślonych przyczyn, którymi później okazał się brak zezwolenia na użytkowanie obiektu, personel Pasażu poinformował o zamknięciu budynku i konieczności jego opuszczenia. Wstrzymano również możliwość wstępu na teren obiektu. Pomimo deklaracji o zamknięciu Pasażu o godzinie 10.00, wszyscy klienci zostali obsłużeni do godziny 11.00, po czym ochrona ogłosiła całkowite zamknięcie kompleksu wywołując konsternację i dezorientację wśród nowo przybyłych osób.
Otwarcie Pasażu spowodowało paraliż komunikacyjny miasta Wrocławia, w tym arterii komunikacyjnej łączącej Wrocław z drogą ekspresową na Warszawę. Związane było to ze zmianą organizacji ruchu drogowego na nowo otwartym Rondzie Reagana.
Ogół okoliczności otwarcia Pasażu wywołał kontrowersje nagłośnione m.in. przez lokalne media oraz żywą reakcję konkurencji (billboardy Galerii Dominikańskiej „U nas wrota są zawsze otwarte” nawiązujące do kampanii Pasażu „Wrota otwarte”; internetowy serwis Allegro.pl, jeszcze w dzień niefortunnego otwarcia wziął udział w tej akcji: przed głównym, zamkniętym już wejściem stał transparent „Tu już zamknięte, na Allegro.pl czynne całą dobę”) i najemców. Market Saturn rozwiesił w mieście reklamy przedstawiające kobietę krzyczącą „A właśnie, że się nie zamknę!!!” i podpis „!!!SATURNOWYM ZAMYKACZOM MÓWIMY NIE!!!”.

</doc>
<doc id="761715" url="https://pl.wikipedia.org/wiki?curid=761715" title="Santa Susana Mountains">
Santa Susana Mountains



</doc>
<doc id="761717" url="https://pl.wikipedia.org/wiki?curid=761717" title="Westendorf (powiat Ostallgäu)">
Westendorf (powiat Ostallgäu)

Westendorf – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, siedziba wspólnoty administracyjnej Westendorf. Leży w Allgäu, około 18 km na północny wschód od Marktoberdorfu, nad rzeką Gennach.
Polityka.
Wójtem gminy jest Erich Negele, w radzie gminy zasiada 12 osób.
Oświata.
W gminie znajduje się przedszkole oraz szkoła podstawowa.

</doc>
<doc id="761723" url="https://pl.wikipedia.org/wiki?curid=761723" title="Innsbruck Airport">
Innsbruck Airport



</doc>
<doc id="761728" url="https://pl.wikipedia.org/wiki?curid=761728" title="System CoCoA">
System CoCoA

CoCoA () – wolny system algebry komputerowej przeznaczony do obliczeń liczbowych i wielomianowych, dostępny na licencji GNU General Public License. CoCoA jest dostępna na wielu systemach operacyjnych, w tym Macintosh na PPC, x86 Linux na x86 x86-64 &amp; PPC Sun Solaris na SPARC i Microsoft Windows na x86. System jest używany głównie przez naukowców, ale może być użyteczny także dla "prostych" zadań.
Wybrane cechy CoCoA:

</doc>
<doc id="761731" url="https://pl.wikipedia.org/wiki?curid=761731" title="Stottwang">
Stottwang



</doc>
<doc id="761732" url="https://pl.wikipedia.org/wiki?curid=761732" title="Stoettwang">
Stoettwang



</doc>
<doc id="761733" url="https://pl.wikipedia.org/wiki?curid=761733" title="Gorisried">
Gorisried



</doc>
<doc id="761734" url="https://pl.wikipedia.org/wiki?curid=761734" title="Impotent">
Impotent



</doc>
<doc id="761735" url="https://pl.wikipedia.org/wiki?curid=761735" title="Goerisried">
Goerisried



</doc>
<doc id="761737" url="https://pl.wikipedia.org/wiki?curid=761737" title="Stotten am Auerberg">
Stotten am Auerberg



</doc>
<doc id="761738" url="https://pl.wikipedia.org/wiki?curid=761738" title="Stoetten am Auerberg">
Stoetten am Auerberg



</doc>
<doc id="761739" url="https://pl.wikipedia.org/wiki?curid=761739" title="I liga polska w piłce nożnej (1954)">
I liga polska w piłce nożnej (1954)

I liga w piłce nożnej 1954 – 20. edycja najwyższych w hierarchii rozgrywek ligowych polskiej klubowej piłki nożnej.
Mistrzostwo zdobyła drużyna Ogniwa Bytom.
Absolutnym beniaminkiem ligi była .
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="761741" url="https://pl.wikipedia.org/wiki?curid=761741" title="Westendorf">
Westendorf



</doc>
<doc id="761742" url="https://pl.wikipedia.org/wiki?curid=761742" title="Stowarzyszenie Amerykańskich Pisarzy SF i Fantasy">
Stowarzyszenie Amerykańskich Pisarzy SF i Fantasy



</doc>
<doc id="761743" url="https://pl.wikipedia.org/wiki?curid=761743" title="Piłka nożna na Letnich Igrzyskach Olimpijskich 1936">
Piłka nożna na Letnich Igrzyskach Olimpijskich 1936

Wyniki turnieju piłki nożnej odbywającego się na Letnich Igrzyskach Olimpijskich w roku 1936 w Berlinie.
Ćwierćfinały.
Po meczu Austria złożyła protest z powodu wtargnięcia peruwiańskich kibiców na boisko, gdy drużyna ta zdobyła czwartą bramkę w ostatniej minucie meczu. FIFA nakazała powtórkę meczu, jednak reprezentacja Peru się na nią nie stawiła w proteście przeciwko werdyktowi. Do półfinału awansowała więc reprezentacja Austrii.

</doc>
<doc id="761744" url="https://pl.wikipedia.org/wiki?curid=761744" title="Fastrada">
Fastrada

Fastrada (zm. 794) – królowa Franków, córka saksońskiego hrabiego z Dolnej Saksonii, Radulfa.
Życiorys.
W 783 brała udział w buncie przeciwko władcy Franków Karolowi Wielkiemu. Rok później została jego czwartą żoną, po śmierci Hildegardy. Urodziła Karolowi dwie córki: Teodradę, późniejszą ksieni w Argenteuil i Hiltrudę. Według relacji kronikarzy królowa miała demoniczny charakter i nakłaniała Karola do okrucieństwa. Prawdopodobnie pod wpływem Fastrady Karol skazał na dożywotnie zamknięcie w klasztorze swego syna z pierwszej żony Himiltrudy (uznanej za nałożnicę), Pepina Garbatego. Podczas małżeństwa z Fastradą Karol spłodził z jedną z kochanek córkę imieniem Hruodhaida.
Leland Palmer zagrała rolę Fastrady w musicalu "Pippin" w reżyserii Stephena Schwartza.
Została pochowana w kościele św. Albana w Moguncji.

</doc>
<doc id="761746" url="https://pl.wikipedia.org/wiki?curid=761746" title="Stan przewodzenia">
Stan przewodzenia

Stan przewodzenia - stan elementu półprzewodnikowego zawierającego złącze p-n, w którym rezystancja pomiędzy jego połączeniami wyjściowymi jest stosunkowo niewielka. 
Dla podstawowego złącza p-n jakim jest dioda stan przewodzenia uzyskuje się przez polaryzację w kierunku przewodzenia. Następuje to poprzez przyłożenie napięcia dodatniego do obszaru typu "p" oraz napięcia ujemnego do obszaru typu "n". Dla bardziej skomplikowanych struktur, takich jak tyrystor lub triak stan przewodzenia jest osiągany w bardziej złożony sposób (poprzez użycie trzeciego napięcia podawanego na tzw. bramkę)
Oporność dynamiczna w stanie przewodzenia jest silnie nieliniowa - wartość rezystancji zmniejsza się ze wzrostem przepływającego prądu. Skutkuje to stałością spadku napięcia na elemencie półprzewodnikowym (w zależności od rodzaju użytych materiałów i rozwiązań konstrukcyjnych od 0,2 V do 1,5 V). Każdy element półprzewodnikowy posiada górną granicę natężenia prądu jaki może przez niego płynąć w stanie przewodzenia. Wartość tej granicy wynika z gospodarki cieplnej układu - jeśli nie zostanie zapewnione odpowiednie chłodzenie struktury wówczas wydzielająca się energia cieplna spowoduje uszkodzenie struktury.
Nielinowość charakterystyki napięcie-prąd w stanie przewodzenia jak również w stanie zaporowym jest szeroko stosowana m.in. w układach prostowniczych.

</doc>
<doc id="761747" url="https://pl.wikipedia.org/wiki?curid=761747" title="Luitgarda">
Luitgarda

Luitgarda (zm. 4 czerwca 800) – królowa Franków, prawdopodobnie córka hrabiego z Alemanii.
Życiorys.
W 796, po śmierci Fastrady została piątą żoną Karola Wielkiego. W 800 wraz z mężem i pasierbami Ludwikiem i Karolem wyruszyła na wyprawę za Alpy. Małżonkowie musieli jednak zawrócić, gdyż Luitgarda zachorowała i trzy dni później zmarła. Królowa uchodziła za najpiękniejszą z żon Karola i najbardziej przez niego ukochaną. Nadworni poeci pisali na temat jej pobożności, szlachetności i szczodrości, jak również zapale do nauki i umiłowania sztuki. Małżeństwo pozostało jednak bezdzietne. Po śmierci ukochanej żony, Karol nie ożenił się ponownie, poświęcając się związkom z kochankami.

</doc>
<doc id="761749" url="https://pl.wikipedia.org/wiki?curid=761749" title="Waloński Kamień">
Waloński Kamień

Waloński Kamień (niem. "Mannstein") – zespół skał na Pogórzu Karkonoskim w województwie dolnośląskim.
Skały znajdują się w południowo-zachodniej Polsce, na Pogórzu Karkonoskim, w miejscowości Przesieka, u podnóża północnych stoków wzniesienia Płonik.
Jest to kilka różnej wielkości skałek granitowych o wysokości ponad 2 m. Na południowej ścianie jednej ze skał dwa połączone kociołki wietrzeniowe, które po przewróceniu się bloku skalnego znalazły się na jego boku. Kształtem i wielkością przypominają sylwetkę człowieka, stąd niemiecka nazwa skały. Na połączeniu kociołków nieregularne zagłębienia, w których prawdopodobnie już w XIX, a najpóźniej w latach 40. XX w. zaczęto dopatrywać się rytu dłoni (nie można jednak wykluczyć teorii, że zagłębienia te to efekt działania sił przyrody). Obok kociołków wykuty znak krzyża łacińskiego. Ponieważ skała występowała w opisach zawartych w XV-wiecznych Księgach Walońskich jako ważny punkt orientacyjny, stąd ryt (ryty) na skale przypisuje się walończykom, XV-XVI-wiecznym poszukiwaczom złota i kamieni szlachetnych.
Turystyka.
Obok Walońskiego Kamienia przechodzą szlaki turystyczne:

</doc>
<doc id="761750" url="https://pl.wikipedia.org/wiki?curid=761750" title="Stadion Žuknica">
Stadion Žuknica

Stadion Žuknica – stadion piłkarski w Kostrenie, w Chorwacji. Obiekt może pomieścić 3000 widzów. Swoje spotkania rozgrywają na nim piłkarze klubu NK Pomorac Kostrena. Stadion był jedną z aren Mistrzostw Europy U-17 2017.

</doc>
<doc id="761754" url="https://pl.wikipedia.org/wiki?curid=761754" title="Susanna Hall">
Susanna Hall

Susanna Hall, z domu Shakespeare (ochrzczona 26 maja 1583, zm. 1649) – najstarsza córka Williama Shakespeare’a i Anne Hathaway.
Urodziła się zaledwie sześć miesięcy po małżeństwie rodziców; prawdopodobnie fakt, iż jej matka była w ciąży, spowodował, że Szekspir w wieku 18 lat poślubił o 8 lat starszą Annę. Jej chrzest odbył się w kolegiacie Świętej Trójcy w Stratford-upon-Avon, w mieście tym także się wychowywała. Podobnie jak większość kobiet w XVII w. nie odebrała żadnego wykształcenia, nie umiała czytać ani pisać.
Susanna została zaręczona z dr. Johnem Hallem, kiedy miała 24 lata. Hall posiadał w Stratford własny budynek, gdzie udzielał konsultacji medycznych. Był już w tym czasie znanym i szanowanym obywatelem miasta. Wzięli ślub 5 czerwca 1607, w 1608 roku urodziła się ich córka, Elizabeth. Nie mieli innych dzieci, była to też jedyna wnuczka, jaką znał Shakespeare; dzieci Judith, młodszej siostry Susanny, urodziły się już po jego śmierci.
Susanna umarła w wieku 66 lat; jest pochowana w kolegiacie Świętej Trójcy, obok jej rodziców.

</doc>
<doc id="761755" url="https://pl.wikipedia.org/wiki?curid=761755" title="Stadion Zuknica">
Stadion Zuknica



</doc>
<doc id="761756" url="https://pl.wikipedia.org/wiki?curid=761756" title="Susanna Shakespeare">
Susanna Shakespeare



</doc>
<doc id="761758" url="https://pl.wikipedia.org/wiki?curid=761758" title="Žuknica">
Žuknica



</doc>
<doc id="761759" url="https://pl.wikipedia.org/wiki?curid=761759" title="Robert Woodward">
Robert Woodward

Robert Burns Woodward (wym. ; ur. 10 kwietnia 1917 w Bostonie, zm. 8 lipca 1979 w Cambridge) – amerykański chemik organik, laureat Nagrody Nobla.
Biografia.
Zajmował się chemią organiczną, m.in. syntezą totalną związków pochodzenia naturalnego. Prowadził także badania nad ustaleniem struktury produktów naturalnych m.in. penicyliny (1944), strychniny (1947), ferrocenu (1952). Opisał zależność spektroskopii UV i struktury ketonów (tzw. reguły Woodwarda). W 1953 opisał teoretycznie biogenezę cholesterolu. W 1964 opracował regułę oktantów. Współpracował blisko z Roaldem Hoffmanem nad teoretycznymi badaniami reakcji chemicznych (obaj określili tzw. reguły Woodwarda-Hoffmana). Wraz z współpracownikami opracował m.in. syntezę totalną chininy (1944), cholesterolu i kortyzonu (1951), lanosterolu (1954), rezerpiny (1956), chlorofilu (1960), tetracykliny (1962), cefalosporyny C (1965) i witaminy B12 (1976). W 1965 roku zdobył Nagrodę Nobla w dziedzinie chemii "za osiągnięcia w dziedzinie syntezy organicznej". 
Studia chemiczne w MIT ukończył w 1936, a już rok później uzyskał stopień doktora.
Laureat Medalu Copleya.
Życie prywatne.
Woodward słynął z zamiłowania do niebieskiego koloru (nosił niebieskie garnitury i krawaty, jeździł niebieskim samochodem), był też nałogowym palaczem (palił w laboratorium i podczas wykładów). Był dwukrotnie żonaty: z Irją Pullmann (1937–1946) i Eudoxią Muller (1946–1972), miał czworo dzieci.
Zmarł w 1979 roku w czasie snu z powodu ataku serca.

</doc>
<doc id="761760" url="https://pl.wikipedia.org/wiki?curid=761760" title="Hildegarda (imię)">
Hildegarda (imię)

Hildegarda – imię żeńskie pochodzenia germańskiego. Wywodzi się od połączenia słów "hild" – „bitwa” i "gard" – ochrona, czyli „ta, która chroni przed wojną”.
Imię to nosiły:
w historii: św. Hildegarda z Bingen znana ze swej mistycznej poezji i proroczych wizji (XII wiek) oraz Hildegarda – żona Karola Wielkiego, a także Hildegarda Burjan.
w literaturze: Hildegarda Schoppe (zwana Żabą) – bohaterka cyklu powieści Małgorzaty Musierowicz "Jeżycjada", np. "Żaba"
Hildegarda imieniny obchodzi 30 kwietnia, 17 września.
Hildegarda zajmuje 235 miejsce wśród najpopularniejszych polskich imion.

</doc>
<doc id="761761" url="https://pl.wikipedia.org/wiki?curid=761761" title="New Place">
New Place

New Place - nazwa miejsca w Stratford-upon-Avon, w którym ostatnie lata życia spędził William Szekspir.
Dom został zbudowany w 1483 roku. Szekspir kupił go za 600 funtów w 1597, zamieszkał w nim jednak dopiero w 1610. Był drugim co do wielkości budynkiem w Stratford, a jednocześnie jedynym wybudowanym z kamienia. Po śmierci poety, w 1616, dom trafił w ręce jego córki, Susanny Hall. 
W drugiej połowie XVIII w. właściciel budynku, zmęczony nieustannymi wizytami ciekawskich, postanowił wyburzyć dom. Dzisiaj można oglądać jego fundamenty, dzięki muzeum zorganizowanemu w sąsiednim domu, "Nash's House".

</doc>
<doc id="761762" url="https://pl.wikipedia.org/wiki?curid=761762" title="I liga polska w piłce nożnej (1952)">
I liga polska w piłce nożnej (1952)

I liga w piłce nożnej 1952 – 18. edycja najwyższych w hierarchii rozgrywek ligowych polskiej klubowej piłki nożnej.
Rozgrywki skrócone z powodu przygotowań do letnich igrzysk olimpijskich w Helsinkach. Oprócz rozgrywek ligowych rozegrano także pierwszy puchar ligi polskiej pod nazwą Puchar Zlotu Młodych Przodowników. Brały w nim udział kluby z I ligi, bez reprezentantów kraju.
Absolutnym beniaminkiem ligi był OWKS Kraków.
Sezon zasadniczy.
Grupa II.
Rozgrywki w obu grupach zakończono 2 listopada 1952, wskutek czego do finału zakwalifikowali się zwycięzcy grup, zaś zdegradowane zostały zespoły z ostatniego miejsca w grupach
Finał.
Tytuł mistrzowski zdobyła Unia Chorzów.
Klasyfikacja końcowa.
Miejsca 1, 3, 5, 7, 9, 11 zajęły kluby z grupy zwycięzcy finału.
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."
Uwaga.
Opis przedstawia nazewnictwo drużyn zgodnie z ówczesną nomenklaturą klubów w ramach zrzeszeń sportowych.

</doc>
<doc id="761763" url="https://pl.wikipedia.org/wiki?curid=761763" title="Stan zaporowy">
Stan zaporowy

Stan zaporowy – stan elementu półprzewodnikowego zawierającego złącze p-n, w którym oporność pomiędzy jego połączeniami wyjściowymi jest stosunkowo duża. 
Dla podstawowego złącza p-n jakim jest dioda stan zaporowy uzyskuje się przez polaryzację w kierunku zaporowym. Następuje to poprzez przyłożenie napięcia ujemnego do obszaru typu "p" oraz napięcia dodatniego do obszaru typu "n" (tzw. napięcie wsteczne). W bardziej skomplikowanych strukturach, takich jak tyrystor lub triak stan zaporowy jest stanem "domyślnym" - element taki może zostać przełączony w stan przewodzenia przy spełnieniu określonych warunków.
Oporność w stanie zaporowym jest stosunkowo duża - w praktyce przyjmuje się, że prąd nie płynie (są to wartości rzędu mikroamperów lub mniej). Jeśli jednak przyłożone napięcie wsteczne przekroczy pewną graniczną wartość, wówczas z powodu przebicia lawinowego następuje szybki spadek rezystancji i w efekcie uszkodzenie elementu. Dlatego też, dla większości elementów półprzewodnikowych dąży się do pracy w obszarze bezpiecznym. Jednym z wyjątków jest jednak dioda Zenera, dla której punkt pracy znajduje się w pobliżu granicy przebicia lawinowego. 
Stan zaporowy jest również wykorzystywany w diodach pojemnościowych. Złącze p-n posiada pewną pojemność elektryczną, której wartość zależy od wartości przyłożonego napięcia. Własność tą wykorzystuje się do automatycznego strojenia odbiorników fal radiowych.
Nielinowość charakterystyki napięcie-prąd w stanie zaporowym jak również w stanie przewodzenia jest szeroko stosowana m.in. w układach prostowniczych.

</doc>
<doc id="761764" url="https://pl.wikipedia.org/wiki?curid=761764" title="Kołobrzeg (stacja kolejowa)">
Kołobrzeg (stacja kolejowa)

Kołobrzeg – stacja kolejowa w Kołobrzegu, w województwie zachodniopomorskim, w Polsce. Według klasyfikacji PKP ma kategorię dworca turystycznego.
Orientacyjny, najkrótszy czas dojazdu do większych polskich miast: Koszalin – 0:34 godz. (EIP), Szczecin – 2:05 godz., Gdańsk – 2:55 godz. (EIP), Poznań – 3:55 godz., Warszawa – 5:50 godz. (EIP), Wrocław – 6:30 godz., Łódź - 7:40 godz., Kraków - 8:20 godz. (EIP).
Pasażerowie.
W roku 2017 wymiana pasażerska wyniosła 1,02 mln osób (2,8 tys. dziennie), co dało jej 89. miejsce w Polsce.
W roku 2018 stacja obsługiwała 3 tys. pasażerów na dobę (łącznie 1,1 mln osób).
W roku 2019 wymiana pasażerska wyniosła 1,17 mln osób (3,2 tys. dziennie), co dało jej 89. miejsce w Polsce.
W roku 2020 wymiana pasażerska wyniosła 695 tys. osób (1,9 tys. dziennie), co dało jej 82. miejsce w Polsce.
W roku 2021 wymiana pasażerska wyniosła 986 tys. osób (2,7 tys. dziennie), co dało jej 74. miejsce w Polsce.
Historia.
Kołobrzeska stacja została oficjalnie otwarta 1 czerwca 1859 roku, w dniu otwarcia linii do Białogardu – była to wtedy stacja czołowa nieprzelotowa. Ten stan rzeczy zmienił się 25 maja 1882 roku, gdy oddano do użytku należącą do "Towarzystwa Kolei Żelaznej Dąbie - Kołobrzeg" ("Altdamm-Kolberger Eisenbahn") linię w kierunku Szczecina. 18 maja 1899 Kołobrzeg staje się stacją węzłową – zostaje otwarta linia do Koszalina.
W roku 1945 w czasie bitwy o Kołobrzeg w rejonie dworca toczyły się ciężkie walki. Niemcy użyli w działaniach bojowych pociąg pancerny Panzerzug 72A. 17 marca Wojsko Polskie dokonało natarcia na dworzec kolejowy, który został zdobyty w nocy przez oddziały 7 Pułku Piechoty.
Drugim kołobrzeskim dworcem normalnotorowym był Kołobrzeg Kostrzewno (niem. Siederland), leżący u zbiegu ulic Jedności Narodowej, Solnej i Bałtyckiej.
Oprócz tego istniała stacja Kołobrzeg Wąskotorowy, stacja zlikwidowana na początku lat 60. XX wieku – stacja początkowa Kołobrzeskiej Kolei Wąskotorowej wiodącej m.in. do Karlina, Gościna i Dargocic. Stacja ta znajdowała się w obok dworca Kołobrzeg Kostrzewno.
Wszystkie trzy linie dochodzące do stacji są jednotorowe. Linia do Goleniowa nie jest zelektryfikowana; przewozy pasażerskie obsługują na niej autobusy szynowe, a ruch towarowy jest niewielki.
W marcu 2015 Przewozy Regionalne podpisały z Skanską umowę na rozbudowie hali postojowej EZT. 8 grudnia tego samego roku odbyło się uroczyste otwarcie obiektu.

</doc>
<doc id="761766" url="https://pl.wikipedia.org/wiki?curid=761766" title="Hildegarda (żona Karola Wielkiego)">
Hildegarda (żona Karola Wielkiego)

Hildegarda (ur. ok. 758, zm. 30 kwietnia 783 w Thionville) – królowa Franków, córka hrabiego Vizgau Gerolda i Emmy (Immy) z Alemanii, wnuczka księcia alemańskiego Gottfrieda, czczona jako błogosławiona w Kościele katolickim. 
Życiorys.
Około 771, gdy była jeszcze dzieckiem, została trzecią żoną króla Franków Karola Wielkiego, który porzucił dla niej poprzednią żonę Gerpergę (Dezyderatę). Księżniczka urodziła Karolowi dziewięcioro dzieci:
Wyczerpana licznymi porodami Hildegarda zmarła podczas wojen męża z Sasami.
Dzień obchodów.
Cesarzowa Hildegarda wspominana jest w "dies natalis" (30 kwietnia).

</doc>
<doc id="761770" url="https://pl.wikipedia.org/wiki?curid=761770" title="Eros A">
Eros A



</doc>
<doc id="761771" url="https://pl.wikipedia.org/wiki?curid=761771" title="Piłka nożna na Letnich Igrzyskach Olimpijskich 1908">
Piłka nożna na Letnich Igrzyskach Olimpijskich 1908

Wyniki turnieju piłki nożnej odbywającego się na Letnich Igrzyskach Olimpijskich w roku 1908 w Londynie. W turnieju tym wystąpiły same drużyny z Europy. W tym roku FIFA posiadała w swojej organizacji 15 członków.
Wyniki.
Pierwsza runda.
Reprezentacje Węgier i Bohemii zrezygnowały. Reprezentacje Holandii i Francji A uzyskały automatyczny awans do półfinału.
O trzecie miejsce.
Reprezentacja Szwecji zagrała, gdy pierwsza reprezentacja Francji odmówiła występu.

</doc>
<doc id="761773" url="https://pl.wikipedia.org/wiki?curid=761773" title="Rogatkowate (rośliny)">
Rogatkowate (rośliny)

Rogatkowate ("Ceratophyllaceae") – rodzina roślin z monotypowego rzędu rogatkowców "Ceratophyllales" o niepewnej pozycji w systemie klasyfikacyjnym okrytonasiennych. Reprezentowana jest przez jeden żyjący rodzaj – rogatek "Ceratophyllum". Rośliny te spotykane są w wodach słodkich na całym świecie z wyjątkiem obszarów okołobiegunowych. Nie mają większego znaczenia ekonomicznego. Bywają uprawiane w akwariach i zbiornikach wodnych do natleniania wody. Zdarza się, że są problematyczne, gdy intensywnie się rozrastają utrudniając przepływ wód w kanałach żeglugowych lub zasilających elektrownie wodne. Rośliny zapylane są przez wodę (hydrogamia) i nasiona przenoszone są także przez wodę (hydrochoria). Zimują w postaci pąków śpiących (turionów). Ziarna pyłku nie mają bruzd. Łagiewka pyłkowa jest rozgałęziona.
Systematyka i ewolucja.
Rodzina i zarazem rząd "Ceratophyllales" nie mają jednoznacznie ustalonej pozycji w systemie klasyfikacyjnym okrytonasiennych. Analizy molekularne wskazują najczęściej siostrzaną pozycję tych roślin w stosunku do dwuliściennych właściwych "eudicots". Z drugiej strony istnieją skamieniałości przedstawiające rośliny o pośrednich cechach między rogatkowatymi i zieleńcowcami "Chloranthales". Niektóre dane wskazują na to, że grupa ta wyodrębniła się z okrytonasiennych przed rozdzieleniem linii rozwojowych dwuliściennych właściwych i jednoliściennych, ewentualnie, że rogatki stanowią klad bazalny w obrębie jednej lub drugiej z tych linii rozwojowych. Pod koniec drugiego dziesięciolecia XXI wieku potwierdzono w szeregu analiz bliskie pokrewieństwo rogatkowców z zieleńcowcami, w niektórych badaniach wręcz wskazywano na siostrzaną relację tych rzędów, mających tworzyć wspólny klad (np. badania DNA mitochondrialnego oraz morfologii). Yang i in. (2020) stwierdzili, że w czasie jury najpierw oddzieliły się linie rozwojowe jednoliściennych, następnie magnoliowych, w czasie późnej jury – zieleńcowców, rogatkowców i w końcu już w kredzie nastąpiło różnicowanie w obrębie dwuliściennych właściwych. 
W systemie Ruggiero i in. (2015) rząd tworzy jeden z 18 nadrzędów okrytonasiennych – "Ceratophyllanae".
Rogatkowate reprezentują bardzo dawną grupę roślin i w przeszłości mogły być bardzo zróżnicowane. W zapisie kopalnym znane są rośliny zaliczane do tej rodziny wyodrębniane w rodzaj "Donlesia" sprzed ok. 100 milionów lat. Za spokrewnione uznawane są skamieniałości gatunku sprzed około 125 milionów lat – "Montsechia vidalii", klasyfikowane do własnej rodziny "Montsechiaceae". Najstarsze znaleziska klasyfikowane do rodzaju rogatek "Ceratophyllum" datowane są na 45 milionów lat.
Pozycja rogatkowatych jest niepewna. Przedstawiane są prowizorycznie jako siostrzaną pozycję tych roślin w stosunku do dwuliściennych właściwych "eudicots".
Pozycja rogatkowców na tle wczesnych dwuliściennych według APweb (aktualizowany system APG IV):
W systemach XX-wiecznych rodzina rogatkowatych zaliczana była zwykle do (jak teraz wiadomo parafiletycznego w ówczesnym ujęciu) rzędu grzybieniowców "Nymphaeales".
Jeden żyjący rodzaj rogatek "Ceratophyllum" z czterema gatunkami. Do rodziny należy także wymarły, kredowy rodzaj "Donlesia" oraz "Ceratostratiotes" z europejskiego miocenu.

</doc>
<doc id="761775" url="https://pl.wikipedia.org/wiki?curid=761775" title="Pogotowie opiekuńcze">
Pogotowie opiekuńcze

Pogotowie opiekuńcze – instytucja zajmująca się wychowaniem i opieką młodzieży. Trafiają do niej dzieci znajdowane na ulicy, uciekające z domów lub innych placówek wychowawczo-opiekuńczych, niepełnoletnie ofiary przemocy domowej lub małoletni przestępcy, przebywając w tej placówce w czasie trwania procesu sądowego. Okres pobytu w pogotowiu nie powinien przekraczać 3 miesięcy, choć może być maksymalnie przedłużony o dalsze 3 miesiące (brane są pod uwagę trwające sprawy dotyczące wychowanka, lub też ukończenie roku szkolnego), formalnie maksymalnym okresem jest 6 miesięcy.
Głównym celem Pogotowia Opiekuńczego jest pomoc dzieciom i młodzieży (11–18 lat) znajdującej się w trudnej sytuacji oraz wymagających zapewnienia opieki całodobowej. Celem działania pogotowia opiekuńczego jest: powrót dziecka do własnej rodziny, umieszczenie go w placówce zastępującej rodzinę (np. dom dziecka lub podobnej), czy też w innej, odpowiedniej placówce (socjalizacyjnej, resocjalizacyjnej).
Zasadniczym zadaniem pogotowia opiekuńczego jest zakwalifikowanie dziecka do odpowiedniej placówki opiekuńczo-wychowawczej lub do rodziny zastępczej oraz doprowadzenie dziecka w czasie jego pobytu do normy w zakresie wychowania. O przyjęciu dziecka do pogotowia opiekuńczego decyduje orzeczenie sądowe (sąd wydaje takie orzeczenie w przypadkach nagłych, wymagających natychmiastowego zapewnienia dziecku opieki całkowitej), wniosków dyrektorów szkół, inspektorów placówek opiekuńczo-wychowawczych w celu ustalenia najkorzystniejszego dla nich środowiska wychowawczego, a także na prośbę rodziców dziecko może być przyjęte do takiej placówki, lecz ta powinna być poparta decyzją organu administracji oświatowej.
W przypadku niepomyślnych warunków wychowawczych w rodzinie, np. alkoholizm, trudności zdrowotne, bieda i ubóstwo, bezrobocie czy też uzależnienia, należy dążyć do resocjalizacji środowiska rodzinnego. Mówi się o tzw. rewaloryzacji środowiska rodzinnego, które prowadzi do stwarzania dzieciom rodziny zastępczej lub opiekuńczej, umieszczenie dziecka w domu dziecka czy pogotowiu opiekuńczym.
Zadania pogotowia opiekuńczego.
Pogotowie opiekuńcze jest miejscem, gdzie dziecko nie powinno przebywać dłużej niż 3 miesiące.
Struktura organizacyjna.
W pogotowiu znajduje się zespół do spraw okresowej oceny sytuacji dziecka, który składa się z: pedagogów, psychologów, lekarzy, wychowawców oraz referenta ds. kwalifikacji oraz pracownika socjalnego.
Funkcją tego zespołu jest kwalifikowanie dziecka do umieszczenia w:
Zespół może zdecydować także w sprawie powrotu dziecka do rodziny własnej, o adopcji i przysposobieniu (w porozumieniu z sądem).
Organizacja życia codziennego.
Każde dziecko, które trafia do pogotowia opiekuńczego powinno najpierw przebywać na oddziale izolacyjnym, gdzie poddawane jest zabiegom higienicznym oraz badaniom lekarskim. W wielu placówkach jednak nie istnieją oddziały izolacyjne, więc dzieci przyjmowane są bezpośrednio do grup wychowawczych.
Z oddziału izolacyjnego dziecko jest kierowane do grupy wychowawczej w internacie. Z tej grupy bezpośrednio uczęszcza na zajęcia szkolne. Jeżeli dziecko ma poniżej 7 lat, wtedy trafia do grupy przedszkolnej. Dzieci poniżej 7 lat najczęściej trafiają do Domu Małego Dziecka.
Organizacja życia w internacie pogotowia opiekuńczego i podział wychowanków na grupy jest zależne od wieku dzieci. Dzieci starsze powinny być odizolowane od młodszych (z wyjątkiem rodzeństwa), ponieważ mają zwykle większy bagaż doświadczeń negatywnych, są zaniedbane wychowawczo.
Pogotowie opiekuńcze skupia najczęściej wychowanków wymagających zindywidualizowanych oddziaływań. Każdy z nich ma odrębną, niepowtarzalną biografię i własne, w swoisty sposób odczuwane przykre doświadczenia życiowe.

</doc>
<doc id="761776" url="https://pl.wikipedia.org/wiki?curid=761776" title="Bogusze (województwo warmińsko-mazurskie)">
Bogusze (województwo warmińsko-mazurskie)

Bogusze – wieś w Polsce położona w województwie warmińsko-mazurskim, w powiecie ełckim, w gminie Prostki nad rzeką Ełk i przy drodze krajowej nr 65.
Wieś leży po obu stronach rzeki Ełk, na historycznym Mazowszu (część prawobrzeżna) i Podlasiu (część lewobrzeżna), przy historycznym trójstyku Mazowsza, Podlasia i Mazur. Znajduje się na terenach pojaćwieskich.
Wierni kościoła rzymskokatolickiego należą do parafii Trójcy Przenajświętszej w Grajewie.
Historia.
Osada powstawał na ziemiach zwanych Kamiennym Brodem. 14 marca 1438 roku Władysław I w Wąsoszu wystawił przywilej dla Bogusza z Łku na 20 włók przy granicy krzyżackiej i rzece Łek (obecnie Ełk) po jej obu brzegach i prawem zbudowania młyna, który utrwalił pierwociny osadnictwa najodleglejszym zakątku panowania mazowieckiego u zbiegu granicy Mazowsza, Wielkiego Księstwa Litewskiego i państwa krzyżackiego. 
Bogusz nie był w zamian zobowiązany do zwykłej służby rycerskiej, jakiej żądano od innych osadników, lecz nakazano mu pilnować puszczy, a szczególnie miejsc polowań, sąsiednich jezior, brać udział w polowaniach książęcych. Bogusz miał wiec identyczne obowiązki co osocznicy pilnujący puszcz na sąsiednich terenach W. Ks. Litewskiego. Nie spadł jednak do rzędu chłopów i jego potomkowie Boguszowie herbu Trzaska należeli do szlachty cząstkowej. 
Bogusz ten jest najprawdopodobniej Boguszem wójtem, który miał lokować w 1426 roku dla księcia wieś "Grajwy" (późniejsze Grajewo). Łek podany przy jego imieniu oznacza istniejącą w owym czasie osadę nad rzeką Łek, a późniejsza pełna nazwa wsi brzmiała Bogusze a rippa Łek (Bogusze Rypałki). 
W 1545 roku nieopodal wsi spotkały się komisje graniczne Prus i W. Ks. Litewskiego pracujące przy wytyczaniu granicy między tymi państwami. Wówczas na granicy między Prusami Książęcymi a Wielkim Księstwem Litewskim ustawiono murowany słup graniczny. 
Do 1663 roku wieś zajmowali wyłącznie sami Boguszowie. W 1676 roku już obok 3 zagród Boguszów były 2 Karwowskich, 1 Mścichowskiego, 1 Rogowskiego, 1 Pomiana i 3 luźnych chłopów pana Kuliga. W 1784 roku mieszkali Boguszowie, Rogowscy, Rydzewski, Toczyłowski, Wroczyński, a w XIX wieku Rogowscy, Szymanowscy, Żbikowski i Jan Żelachowski. Faktycznie już w XVIII wieku Szymanowscy i Żelachowscy dziedziczyli części po Boguszach. 
W 1827 roku we wsi były 54 domy zamieszkiwane przez 273 osoby, w roku 1859 było 37 domów i 265 mieszkańców. W 1870 w wyniku represji carskich po powstaniu styczniowym, Grajewo, które utraciło prawa miejskie weszło w skład gminy Bogusze.
31 lipca 1920 roku oddział 50 żołnierzy Armii Czerwonej zajął wieś. Po klęsce wojsk bolszewickich w bitwie pod Warszawą, gdy sytuacja na froncie się odwróciła, radzieckie oddziały uciekały do Prus Wschodnich.
Od 1 czerwca 1921 roku w Boguszach stacjonowała Placówka Straży Granicznej I linii „Bogusze”.
W dniach 26 i 27 września 1928 roku prezydent Ignacy Mościki, przed nadaniem sztandaru 9 Pułkowi Strzelców Konnych w Grajewie, odwiedził swego kolegę ze studiów, właściciela majątku Bogusze Stanisława Żelachowskiego.
W 1930 roku przy samej granicy pruskiej w zakupionym przez gminę Bogusze starym gmachu, po jego gruntownym remoncie umieszczono czteroklasową Szkołę Powszechną.
3 września 1939 wieś została spalona przez Niemców w odwecie za udaną akcję 1. batalionu 135 Pułku Piechoty na Prostkach. W dniu 20 września 1939 roku Niemcy opuścili teren wsi z uwagi wytyczoną linię demarkacyjną między Związkiem Radzieckim, a Rzeszą Niemiecką. 
Po wejściu Rosjan w 1939 roku właściciel majątku Bogusze Stanisław Żelachowski został wraz z rodziną wywieziony na Syberię. Zmarł w drodze jesienią 1940 r. w Mińsku. Symboliczna mogiła znajduje się na cmentarzu w Grajewie. 
W czerwcu 1941 roku Niemcy po napaści na ZSRR ponownie zajęli wieś. W latach 1941-1944 w Boguszach znajdował się obóz jeniecki Oflag 56 i Stalag 373 gdzie rozstrzelano 30 tys. żołnierzy rosyjskich, 460 włoskich i setki cywilnej ludności polskiej oraz obóz przejściowy dla Żydów, Polaków i Litwinów. 
W dniu 22.07.1959 roku na terenie byłego jenieckiego obozu hitlerowskiego odsłonięto pomnik ku czci pomordowanych.
Po II wojnie światowej Bogusze należały administracyjnie do powiatu szczuczyńskiego w województwie białostockim. W 1948 roku powiat przemianowano na powiat grajewski. Do 1954 roku wieś była siedzibą gminy Bogusze. Gmina została zniesiona wraz z reformą wprowadzającą gromady. Po reformie administracyjnej w 1973 roku jednostki nie przywrócono. W latach 1975-1998 miejscowość należała administracyjnie do województwa suwalskiego. Ponowne zmiany podziału administracyjnego państwa umiejscowiły ją w powołanym 1 stycznia 1999 roku województwie warmińsko-mazurskim, w powiecie ełckim.
Zabytki.
W okolicy wsi znajduje się zabytkowy słup graniczny z 1545 roku, wystawiony z funduszy księcia Albrechta u ówczesnego zbiegu granic trzech części Rzeczypospolitej: Korony Polskiej, Litwy i lennych Prus Książęcych.

</doc>
<doc id="761779" url="https://pl.wikipedia.org/wiki?curid=761779" title="Channel Islands (Kalifornia)">
Channel Islands (Kalifornia)

Channel Islands (Channel Islands of California, znane także jako Wyspy Santa Barbara) – archipelag 8 wysp w Ameryce Północnej, na obszarze Stanów Zjednoczonych, przy wybrzeżu południowej Kalifornii.
Długość archipelagu od najdalej na północ wysuniętej wyspy San Miguel do położonej najbardziej na południu wyspy San Clemente wynosi 257,5 km. Całkowita powierzchnia wynosi 908,79 km². Największą wyspą jest Santa Cruz (249,95 km², a najmniejszymi Santa Barbara (2,63 km²) i Anacapa (2,95 km²).
5 wysp (San Miguel, Santa Rosa, Santa Cruz, Anacapa i Santa Barbara) wchodzi w skład utworzonego w 1980 r. Parku Narodowego Channel Islands. 2 wyspy (San Nicolas i San Clemente) są w pełni kontrolowane przez Marynarkę Wojenną Stanów Zjednoczonych. Tylko jedna wyspa, Santa Catalina, ma znaczącą liczbę cywilnych mieszkańców. Według danych z 2000 roku mieszkało na niej 3696 osób, głównie w mieście Avalon.
Na 4 z 8 wysp archipelagu występuje endemiczny gatunek rośliny – "Lyonothamnus floribundus" , a na 6 z 8 wysp archipelagu endemiczny urocjon wyspowy, zwany lisem wyspowym.

</doc>
<doc id="761784" url="https://pl.wikipedia.org/wiki?curid=761784" title="Jonathan Tweet">
Jonathan Tweet

Jonathan Tweet jest twórcą gier fabularnych, znanym między innymi z prac nad grami takimi jak "Ars Magica", "Everway", "Over the Edge" i "Talislanta". Obok Monte Cooka i Skipa Williamsa jest także głównym twórcą trzeciej edycji systemu "Dungeons &amp; Dragons". Obecnie pracuje dla wydawnictwa Wizards of the Coast.
Na jego stronie domowej znaleźć można między innymi krótkie eseje o tematyce kulturalnej i politycznej ze szczególnym uwzględnieniem tematów religii i ateizmu.

</doc>
<doc id="761789" url="https://pl.wikipedia.org/wiki?curid=761789" title="Mecze Lecha Poznań w europejskich pucharach">
Mecze Lecha Poznań w europejskich pucharach



</doc>
<doc id="761791" url="https://pl.wikipedia.org/wiki?curid=761791" title="Chybotek (Przesieka)">
Chybotek (Przesieka)

Chybotek – blok skalny na Pogórzu Karkonoskim w województwie dolnośląskim w miejscowości Przesieka.
Blok skalny znajduje się w południowo-zachodniej Polsce w obrębie Karkonoskiego Padołu Śródgórskiego, u podnóża północnych zboczy wzniesienia Płonik, kilkadziesiąt metrów na zachód od Walońskiego Kamienia. Jest to duży blok skalny o masie ok. 7 ton, oparty na niższych skałach tylko w dwóch punktach. Był tak doskonale zrównoważony, że dawał się wprowadzić ręką w lekki ruch przy użyciu niewielkiej siły. Obecnie poruszanie Chybotka nie jest już możliwe, ze względu na zarośnięte podłoże. Zbudowany jest z granitu karkonoskiego. .
Turystyka.
W pobliżu Chybotka przechodzą szlaki turystyczne:

</doc>
<doc id="761793" url="https://pl.wikipedia.org/wiki?curid=761793" title="Dekanat Elbląg Południe">
Dekanat Elbląg Południe

Dekanat Elbląg Południe – jeden z 20 dekanatów w rzymskokatolickiej diecezji elbląskiej.
Parafie.
W skład dekanatu wchodzi 8 parafii:
Sąsiednie dekanaty.
Dzierzgoń, Elbląg Północ, Elbląg Śródmieście, Malbork I, Nowy Staw, Pasłęk I, Pasłęk II

</doc>
<doc id="761795" url="https://pl.wikipedia.org/wiki?curid=761795" title="Kelly Bishop">
Kelly Bishop

Kelly Bishop (Carole Bishop) (ur. 28 lutego 1944 w Colorado Springs) – amerykańska aktorka.
Dorastała w Denver, gdzie uczyła się by zostać baletnicą. W wieku 18 lat przeniosła się do Nowego Jorku gdzie dostała pierwszą pracę jako tancerka w Radio City Music Hall. Później występowała jako tancerka w Las Vegas i telewizji, aż do roku 1967, gdy dostała rolę w Golden Rainbow, pierwszej roli na Broadwayu. Od roku 1981 jest mężatką (mąż Lee Leonard).
Po wygraniu kilku nagród przeniosła się do Los Angeles. Najważniejszy film to "Niezamężna kobieta", jednak największą popularność przyniosła jej rola matki Babe (Jennifer Grey) w "Dirty Dancing".

</doc>
<doc id="761796" url="https://pl.wikipedia.org/wiki?curid=761796" title="Mecze piłkarskie Stomilu Olsztyn w I lidze polskiej">
Mecze piłkarskie Stomilu Olsztyn w I lidze polskiej



</doc>
<doc id="761799" url="https://pl.wikipedia.org/wiki?curid=761799" title="Dekanat Elbląg Śródmieście">
Dekanat Elbląg Śródmieście

Dekanat Elbląg - Śródmieście – jeden z 20 dekanatów w rzymskokatolickiej diecezji elbląskiej.
Parafie.
W skład dekanatu wchodzi 6 parafii:
Byłe parafie dekanatu:
Sąsiednie dekanaty.
Elbląg Południe, Elbląg Północ, Malbork I, Nowy Dwór Gdański, Nowy Staw

</doc>
<doc id="761802" url="https://pl.wikipedia.org/wiki?curid=761802" title="Palmiarnia (Schönbrunn)">
Palmiarnia (Schönbrunn)

Palmiarnia w Schönbrunn (niem. "Palmenhaus") – jedna z największych palmiarni w Europie, mieszcząca się w ogrodzie francuskim przy Pałacu Schönbrunn. Została wzniesiona na życzenie cesarza Franciszka Józefa i według projektu Franza Xavera Segenschmida w 1882 r.
W "Palmiarni" znajduje się roślinność z pierwotnych lasów trzech kontynentów. Cały zbudowany ze stali i szklony pawilon ma 113 m długości i 28 m wysokości. Podzielony jest według rodzaju klimatu na trzy części:
Turystom udostępniono możliwość zwiedzania nocnego, co dodatkowo potęguje doznania estetyczne, których można doświadczyć zwiedzając za dnia. Nocą można zwiedzać "Palmiarnię" z poziomu galerii pod dachem, która w dzień nie jest dostępna.

</doc>
<doc id="761805" url="https://pl.wikipedia.org/wiki?curid=761805" title="Dekanat Elbląg Północ">
Dekanat Elbląg Północ

Dekanat Elbląg Północ – jeden z 21 dekanatów w rzymskokatolickiej diecezji elbląskiej.
Parafie.
W skład dekanatu wchodzi 6 parafii:

</doc>
<doc id="761807" url="https://pl.wikipedia.org/wiki?curid=761807" title="Radomice Drugie">
Radomice Drugie



</doc>
<doc id="761810" url="https://pl.wikipedia.org/wiki?curid=761810" title="Bentley Mark VI">
Bentley Mark VI

Bentley Mark VI − samochód osobowy produkcji firmy Bentley. Był to pierwszy model przedstawiony po II wojnie światowej.
Wyprodukowano 5 208 egzemplarzy tego modelu w różnych wersjach nadwoziowych. Jeden z tych egzemplarzy został wykonany na zamówienie francuskiego przemysłowca o nazwisku Gadol w 1947 r. Samochód został swoiście wyposażony: siedzenia, tapicerka drzwi, pokrycie deski rozdzielczej, oraz schowka za kanapą zostały wykonane ze skóry filipińskich żab. Pasażerowie tylnych siedzeń mieli do dyspozycji 2 zegary, barometr, kompas oraz wskaźnik pochyłości. Auto nie posiadało klamek, drzwi otwierało się za pomocą specjalnej, ukrytej pod chromową inkrustacją, dźwigni. Po kilku latach został on poddany kolejnym zabiegom ulepszającym w Wielkiej Brytanii, a następnie z powrotem odesłany do Franay.
Dane techniczne.
Ogólne:
Opony:
Osiągi:
Napęd:
Auto było kilkakrotnie nagradzane w prestiżowych konkursach elegancji. W 2006 r. na aukcji Barrett-Jacksona w Palm Beach, samochód ten został wylicytowany za sumę 1 728 000 USD.

</doc>
<doc id="761814" url="https://pl.wikipedia.org/wiki?curid=761814" title="Franz Segenschmid">
Franz Segenschmid

Franz Xaver von Segenschmid (ur. 2 grudnia 1839 w Wiedniu, zm. 8 czerwca 1888 w Baden bei Wien) - architekt austriacki, konstruktor m.in. Palmiarni przy Pałacu Schönbrunn.
Był synem Wilhelma producenta jedwabiu. W latach 1856-1860 studiował na Politechnice Wiedeńskiej a następnie w latach 1860-1862 w wiedeńskiej Szkole Sztuk Pięknych. Od 1864 był członkiem austriackiego Stowarzyszenia Inżynierów i Architektów. Odznaczony w 1882 Orderem Korony Żelaznej 3 klasy, w 1884 Oficer Orderu Leopolda. Jako "Obersthofmeister" zajmował się głównie renowacją i przebudową zamków i rezydencji należących do rodziny cesarskiej. Zmarł po długiej i ciężkiej chorobie w wieku 49 lat.

</doc>
<doc id="761815" url="https://pl.wikipedia.org/wiki?curid=761815" title="Franz Xaver Segenschmid">
Franz Xaver Segenschmid



</doc>
<doc id="761816" url="https://pl.wikipedia.org/wiki?curid=761816" title="Arma (bóstwo)">
Arma (bóstwo)

Arma – w mitologii Hetytów bóstwo lunarne, wyobrażane jako skrzydlaty stwór w czapce z rogami i sierpem księżyca w ręku.
W piśmie klinowym słowo "arma" oznaczało księżyc, występujący tylko w formie sierpowatej (półksiężyc). Za świętą liczbę tego bóstwa uważano 30 jako nawiązującą do dni miesiąca księżycowego.
Odpowiednikiem "Arma" u Hurytów było inne bóstwo lunarne – Kuszuh.

</doc>
<doc id="761817" url="https://pl.wikipedia.org/wiki?curid=761817" title="Franz Xaver von Segenschmid">
Franz Xaver von Segenschmid



</doc>
<doc id="761818" url="https://pl.wikipedia.org/wiki?curid=761818" title="Franz von Segenschmid">
Franz von Segenschmid



</doc>
<doc id="761819" url="https://pl.wikipedia.org/wiki?curid=761819" title="Quoted-printable">
Quoted-printable



</doc>
<doc id="761820" url="https://pl.wikipedia.org/wiki?curid=761820" title="Zawisza Bydgoszcz w krajowych rozgrywkach w piłce nożnej">
Zawisza Bydgoszcz w krajowych rozgrywkach w piłce nożnej



</doc>
<doc id="761821" url="https://pl.wikipedia.org/wiki?curid=761821" title="Goły">
Goły

Goły – rodzaj klusek ziemniaczanych występujących w tradycyjnej, wiejskiej kuchni kieleckiej.
Przygotowywane są z tartych, surowych ziemniaków odsączonych z nadmiaru wody z dodatkiem kilku surowych jajek. Z przygotowanej masy formuje się ręcznie okrągłe, spłaszczone kluski średnicy ok. 3–4 cm. Gotowane są na osolonym wrzątku. Podawać je można ze skwarkami lub na mleku.
Goły stanowiły dawniej jedno z podstawowych, prostych dań w codziennej kuchni na wsi kieleckiej, w której na początku XX w. dość powszechnie panowało ubóstwo (przeludnienie, słabe gleby). Podstawę wyżywienia stanowiły wówczas ziemniaki i kapusta.

</doc>
<doc id="761826" url="https://pl.wikipedia.org/wiki?curid=761826" title="Zagłębie Sosnowiec w krajowych rozgrywkach w piłce nożnej">
Zagłębie Sosnowiec w krajowych rozgrywkach w piłce nożnej



</doc>
<doc id="761829" url="https://pl.wikipedia.org/wiki?curid=761829" title="Wenzel Anton von Kaunitz">
Wenzel Anton von Kaunitz

Wenzel Anton von Kaunitz (ur. 2 lutego 1711 w Wiedniu, zm. 27 czerwca 1794 tamże) – książę, austriacki mąż stanu i dyplomata.
Wywodził się ze starego rodu czeskiego hrabiów Kaunitzów, w roku 1764 z rąk cesarskich otrzymał tytuł księcia Rzeszy ("Reichsfürst von Kaunitz-Rietberg"). Kanclerz Austrii w latach 1753–1792, twórca sojuszu Austrii z Francją przeciw Prusom (wojna siedmioletnia 1756–1763), jeden z głównych inspiratorów I rozbioru Polski. Był jednym z piewców absolutyzmu oświeconego oraz mecenasem literatury i sztuki.
W latach 1741–1744 był austriackim ambasadorem w Turynie, a w latach 1750–1753 w Wersalu. Jako ambasador przy wersalskim dworze przyczynił się do tzw. odwrócenia przymierzy (franc. "renversement des alliances"). Był zdania, że trwająca dwa wieki rywalizacja austriacko-francuska przyczyniła obu krajom jedynie szkody, a w tym czasie wzrosły w siłę inne państwa takie jak: Królestwo Prus, Królestwo Wielkiej Brytanii czy Imperium Rosyjskie. Zaproponował więc Francuzom sojusz. Pomogła mu madame Pompadour, która przekonała Ludwika XV i ministrów do przyjęcia propozycji Kaunitza.
W roku 1753 został kanclerzem ("Staatskanzler" – austriackim MSZ). Poprzednio urząd ten sprawował Johann Christoph von Bartenstein, zaufany człowiek Marii Teresy. Kaunitz, którego energię dostrzegła cesarzowa, spowodował ograniczenie władzy Bartensteina jedynie do spraw polityki finansowej i ekonomicznej, po pewnym czasie sam przejął wszystkie sprawy. Najwyższy urząd w państwie Kaunitz sprawował aż do śmierci cesarza Leopolda II w 1792 roku. Jako kanclerz zreformował i zmodernizował państwo Habsburgów.
W 1760 roku z jego inicjatywy powołano do życia Radę Stanu ("Staatsrat") jako organ doradczy monarchy, kontrolujący wszystkie władze w państwie.
W 1736 roku poślubił Marię Ernestynę von Starhemberg (1717–1749). Para miała siedmioro dzieci, w tym:

</doc>
<doc id="761830" url="https://pl.wikipedia.org/wiki?curid=761830" title="Wenzel Anton Kaunitz">
Wenzel Anton Kaunitz



</doc>
<doc id="761831" url="https://pl.wikipedia.org/wiki?curid=761831" title="Wenzel Anton Graf Kaunitz">
Wenzel Anton Graf Kaunitz



</doc>
<doc id="761832" url="https://pl.wikipedia.org/wiki?curid=761832" title="Wenzel Anton Graf von Kaunitz">
Wenzel Anton Graf von Kaunitz



</doc>
<doc id="761833" url="https://pl.wikipedia.org/wiki?curid=761833" title="Domek Napoleona">
Domek Napoleona

Domek Napoleona – budynek dawnej komory celnej przy alei Jana Pawła II 62 w Białymstoku. 
Opis.
W latach 1815–1918 w odległości 9 km na zachód od tego miejsca biegła granica między Królestwem Kongresowym a Rosją. Po upadku powstania listopadowego w 1831 r. granica administracyjna stała się również granicą celną.
Budynek jest małą klasycystyczną rotundą o kopulastym dachu, z portykiem i zwężającymi się ku górze ścianami. Zbudowano go w połowie XIX w., na krótko przed zniesieniem w 1851 r. granicy celnej. Legenda głosi, że w czasie wyprawy na Moskwę w 1812 r. w domku tym zatrzymał się Napoleon Bonaparte, rozstając się z Marią Walewską. W rzeczywistości Napoleon w Białymstoku nie był, a wyprawa na Moskwę, jak i śmierć cesarza w 1821 r. miały miejsce długo przed wybudowaniem białostockiej komory celnej.

</doc>
<doc id="761834" url="https://pl.wikipedia.org/wiki?curid=761834" title="Monika Borys">
Monika Borys

Monika Borys-Kukulska (ur. 14 sierpnia 1965 w Warszawie) – polska piosenkarka, tancerka, aktorka, fotomodelka. Absolwentka wydziału estradowego Państwowej Szkoły Baletowej w Warszawie.
Kariera.
Urodziła się w Warszawie. Jej matka prowadziła Dziecięcy Zespół Pieśni i Tańca Varsovia. Mając 19 lat zadebiutowała w przedstawieniu "Seks i pieniądze" autorstwa Ryszarda Marka Grońskiego i Daniela Passenta w reż. Witolda Fillera na scenie warszawskiego Teatru Syrena, gdzie pracowała przez osiem lat.
W 1985 rozpoczęła karierę estradową w widowisku „Kołobrzeska Legenda” na Festiwalu Piosenki Żołnierskiej, gdzie wykonała piosenkę „Z piłką na plaży” (muz. Janusz Kępski, sł. Janusz Szczepkowski). W drugiej połowie lat 80. rozpoczęła współpracę z Ryszardem Poznakowskim, który do słów Grażyny Orlińskiej skomponował jej pierwszą piosenkę „To nie jest pora na miłość” w 1987. Z piosenkami tego kompozytora występowała również na różnych festiwalach, m.in. na Festiwalu Piosenki Żołnierskiej w Kołobrzegu. W 1988 w plebiscycie czytelników „Panoramy” została uznana za najlepszy debiut roku. W listopadowej telewizyjnej giełdzie piosenki zwyciężyła piosenką „Słodka Lady”.
W 1989 za piosenkę „Co ty królu złoty” otrzymała nagrodę publiczności podczas koncertu Premier w ramach 26. Krajowego Festiwalu Piosenki Polskiej w Opolu. W tym samym roku wystąpiła z tym utworem także na Festiwalu w Sopocie. Nagrała wiele teledysków, a jej piosenki cieszyły się powodzeniem w konkursie radiowym Programu I Polskiego Radia – "Radiowa Piosenka Tygodnia". Na pierwsze miejsce tej listy trafiły nagrania „Co ty królu złoty”, „Nie masz prawa” i „Ty uratujesz mnie”. W 1990 roku na festiwalu w Opolu w krótkim koncercie poświęconym pamięci Anny Jantar wykonała jej utwór „Moje jedyne marzenie”, a także zaśpiewała swoje przeboje: „Słodka Lady”, „Co ty królu złoty”. W tym samym roku wydała debiutancki album pt. "Ściana i groch" oraz ponowiła współpracę z Teatrem Syrena, czego owocem był singiel, jak i również nagranie piosenek „Bóg stworzył dla mnie świat”, „Sexy bądź” oraz „Za każdy błąd”. W 1991 na galowym koncercie opolskiego festiwalu zaśpiewała utwór „Przydział twój” w duecie ze swoim mężem Jarosławem Kukulskim. Na tym samym festiwalu wzięła udział w konkursie, gdzie zaśpiewała piosenki „Dance with Me” i „Słodka Lady”. Wydała również płytę z piosenkami dla dzieci. W grudniu tego samego roku nagrała kolędy na kolejny album. Na początku 1993 wystąpiła z premierową piosenką „Życie jest jak sen” w telewizyjnym konkursie "Muzyczna Jedynka". Pod koniec 1994 roku nagrała piosenkę „Nie jestem zła”, która miała kandydować do Krajowego Festiwalu Piosenki Polskiej w Opolu, jednak plany się nie powiodły.
W połowie lat 90. zawiesiła karierę muzyczną, by zająć się rodziną oraz chorym mężem. Na scenę powróciła w 1996 roku, kiedy to podpisała kontrakt płytowy z Quazar Records i wydała pierwszy od kilku lat album. Autorska płyta prezentowała nowe, bardziej akustyczne brzmienie. Album lansowały single „Pomóż mi wstać” oraz „Niebo we łzach”. W 2003 roku pojawiła się informacja o przygotowywanej przez piosenkarkę nowej płycie "Stracony czas" i promujących ją teledyskach. Album nigdy jednak nie został wydany. Rok później ukazał się krążek z kolędami w wykonaniu Borys. Na początku 2008 roku piosenkarka rozpoczęła pracę nad nowymi utworami. Ukazały się one na minialbumie w sierpniu tego samego roku. Znalazło się na nim sześć utworów, z czego jeden to remiks hitu sprzed lat – „Co ty królu złoty”. Taki tytuł nosiło też całe wydawnictwo.
Życie prywatne.
Była drugą żoną Jarosława Kukulskiego, kompozytora większości piosenek z jej repertuaru, z którym rozwiodła się w 2003 roku. Mają syna Piotra (ur. 1989). Z poprzedniego związku męża miała również pasierbicę, piosenkarkę Natalię Kukulską.
Radiowa Piosenka Tygodnia.
Wszystkie piosenki pochodzą z płyty "Ściana i groch".

</doc>
<doc id="761836" url="https://pl.wikipedia.org/wiki?curid=761836" title="Entomopter">
Entomopter

Entomopter – statek powietrzny z napędzanymi skrzydłami wykonującymi ruchy wzorowane na ruchach skrzydeł owadzich. Buduje się modele doświadczalne.
Uzyskanie siły nośnej w entomopterze jest z punktu widzenia technicznego bardzo trudne. Owady wytwarzają siłę nośną szybkimi ruchami skrzydeł, tworząc pod ich powierzchnią wiry (opływ turbulentny), natomiast we wszystkich aerodynach tworzonych przez człowieka dąży się do uzyskania opływu laminarnego. Wiry pod powierzchnią skrzydeł są zjawiskiem niebezpiecznym, jednakże jeżeli są krótkotrwałe tak jak w przypadku owadów, dają one wyjątkowo dużą siłę nośną, nieosiągalną w maszynach latających budowanych dotychczas.

</doc>
<doc id="761840" url="https://pl.wikipedia.org/wiki?curid=761840" title="Puchar Ligi Polskiej w piłce nożnej">
Puchar Ligi Polskiej w piłce nożnej



</doc>
<doc id="761841" url="https://pl.wikipedia.org/wiki?curid=761841" title="Palmiarnia w Schönbrunn">
Palmiarnia w Schönbrunn



</doc>
<doc id="761847" url="https://pl.wikipedia.org/wiki?curid=761847" title="Stanislav Griga">
Stanislav Griga

Stanislav Griga (ur. 4 listopada 1961 w Żylinie) – słowacki piłkarz (napastnik) i trener. Uczestnik, wraz z reprezentacją Czechosłowacji, finałów Mistrzostw Świata we Włoszech w 1990.
Kariera piłkarska.
Debiutował w barwach miejscowego MŠK Žilina (kilkadziesiąt lat później zaczynał tam również karierę trenerską) skąd w roku 1981 przeszedł do Sparty Praga. W praskim klubie grał, z jednosezonową przerwą, kiedy to reprezentował barwy Dukli Praga, do 1990, po czym wyjechał do Holandii, do Feyenoordu. Piłkarską karierę Griga zakończył w Rapidzie Wiedeń.
Kariera trenerska.
Trenerską karierę zaczynał w pierwszoligowych drużynach słowackich: MŠK Žilina, Dukli Trenczyn (obecnie AS Trenczyn) i Slovanie Bratysława (z tym ostatnim zdobył, w sezonie 1998/99 tzw. "dublet" czyli mistrzostwo ligi i Puchar Słowacji. W roku 1999 został szkoleniowcem reprezentacji Słowacji U-20, a w roku 2000 trafił do drużyny U-21, z którą zajął 4. miejsce (po porażce 0-1 z Hiszpanią w meczu o brązowy medal) na Mistrzostwach Europy U-21.
W roku 2003, Griga wyjechał do Czech, gdzie w latach 2003-2005 prowadził ekipę Slovana Liberec. Z klubu odszedł w roku 2005 i udał się w medytacyjną podróż do stanu Pendżab w Indiach. Po powrocie objął posadę trenera w praskiej Sparcie, z którą zdobył Puchar Czech w sezonie 05/2006 i zakwalifikował się do Pucharu UEFA. Latem 2006 roku, w związku ze słabymi wynikami stołecznej drużyny na początku nowego sezonu (po pięciu kolejkach Sparta Praga zajmowała 9. miejsce w tabeli Gambrinus Ligi) Griga został zwolniony, a jego miejsce zajął Michal Bílek – wcześniej szkoleniowiec Viktorii Pilzno.

</doc>
<doc id="761849" url="https://pl.wikipedia.org/wiki?curid=761849" title="Szyjka macicy">
Szyjka macicy

Szyjka macicy (łac. "Cervix uteri") – zgrubiała, dolna część mięśniówki macicy. Łączy pochwę z jamą macicy. Dzięki licznym zmarszczeniom sprzyja wydostawaniu się płodu na zewnątrz. Szyjka macicy jest kanałem dla plemników, który je wiedzie z pochwy do macicy.
Szyjka macicy pod wpływem hormonów podlega pewnym zmianom w cyklu miesiączkowym. Zmiany szyjki macicy dostępne są dla kobiety w samobadaniu. Dotykając palcami (badanie palpacyjne) szyjki macicy, może ona sama ocenić zmiany w jej położeniu, konsystencji i stopniu rozwarcia jej zewnętrznego ujścia. W fazie niepłodności szyjka jest twarda i zamknięta. W miarę zbliżania się jajeczkowania ujście otwiera się, odcinek pochwowy szyjki staje się bardziej miękki i unosi się. Po jajeczkowaniu szyjka wraca do stanu sprzed owulacji. Badanie szyjki macicy wykorzystuje się w metodach naturalnego planowania rodziny.
Szyjka macicy wydziela kilka rodzajów śluzu.
Śluz szyjkowy.
Wydzielina wytwarzana przez szyjkę macicy, reagując na zmienne poziomy estrogenów i progesteronu. Typ śluzu zależny jest od fazy cyklu miesiączkowego. Zmiana śluzu dotyczy jego konsystencji, wyglądu i odczucia.
Po miesiączce, przy niskim poziomie estrogenów, gęsty i lepki śluz gestagenny zamyka ujście szyjki macicy. W miarę narastania poziomu estrogenów szyjka zostaje pobudzona do wydzielania estrogennego śluzu: najpierw typu L (ang. "loaf" – bochenek), odpowiedzialnego za tzw. selekcję plemników a następnie wysoce płodnego śluzu typu S (ang. "string" – sznurek). Po owulacji śluzy typu L i S zanikają a pojawia się ponownie śluz gestagenozależny.
Ocena parametrów śluzu szyjkowego jest wykorzystywana w metodach naturalnego planowania rodziny.

</doc>
<doc id="761852" url="https://pl.wikipedia.org/wiki?curid=761852" title="UTF-32">
UTF-32



</doc>
<doc id="761855" url="https://pl.wikipedia.org/wiki?curid=761855" title="Zapora Hoovera">
Zapora Hoovera

Zapora Hoovera (ang. "Hoover Dam", oficjalna nazwa w latach 1933–1947 "Boulder Dam") – betonowa zapora wodna typu grawitacyjno-łukowego, zbudowana w Czarnym Kanionie na rzece Kolorado w Stanach Zjednoczonych, na granicy stanów Arizona i Nevada. W chwili ukończenia w 1936 była zarówno największą na świecie elektrownią wodną, jak i największą na świecie konstrukcją betonową. Została pokonana pod oboma względami przez zaporę Grand Coulee w 1945. Obecnie jest to 38. elektrownia wodna pod względem wielkości na świecie.
Zapora znajduje się 48 km na południowy wschód od Las Vegas. Tama ma wysokość 224,1 m i długość 379,2 m. Szerokość u podstawy wynosi 200 m, a na górze 15 m. Maksymalna moc elektrowni wodnej wynosi 2074 MW. Powyżej zapory znajduje się sztuczne jezioro Mead. Jezioro ma powierzchnię 639 km², objętość 35,2 km³ i sięga do 177 km w górę rzeki.
Zapora i elektrownia wodna są zarządzane przez Biuro ds. Melioracji ("United States Bureau of Reclamation") podlegające Departamentowi Zasobów Wewnętrznych. W 1981 zapora została wpisana na Narodową Listę Miejsc Historycznych, a w 1985 stała się Narodowym Pomnikiem Historycznym USA.
Budowa.
Zapora została nazwana imieniem Herberta Hoovera, który odegrał kluczową rolę w jej powstaniu, początkowo jako sekretarz handlu, następnie jako prezydent USA. Budowa rozpoczęła się w 1931, a 30 września 1935 została uroczyście otwarta przez prezydenta USA Franklina Delano Roosevelta. Prace zakończono w 1936, ponad dwa lata wcześniej niż planowano.
Skład betonu, z którego została zbudowana tama przedstawia poniższa tabela:
Kultura.
Zapora Hoovera jest miejscem końcowych wydarzeń w grze , oraz .
Obiekty wzorowane na Zaporze Hoovera zostały także umieszczone w grach: , Duke Nukem Forever, , Half-Life.
Pojawia się również w trzeciej części książek o Percym Jacksonie.

</doc>
<doc id="761856" url="https://pl.wikipedia.org/wiki?curid=761856" title="Hoover Dam">
Hoover Dam



</doc>
<doc id="761857" url="https://pl.wikipedia.org/wiki?curid=761857" title="Georg Brandt (wojskowy)">
Georg Brandt (wojskowy)

Georg Brandt (ur. 24 sierpnia 1876 roku w Woltersdorfie, w powiecie Jerichower Land, zm. 21 kwietnia 1945 r. w Berlinie) – niemiecki generał, kawalerzysta, m.in. dowódca 3 Dowództwa Odcinka Grenzschutzu. Dowodzący operacją zajęcia przez Niemców polskiej części śląskiego okręgu przemysłowego we wrześniu 1939 r.
Życiorys.
Służbę wojskową rozpoczął w 1894 r. wstępując do 15 pułku dragonów. W 1900 r. jako żołnierz niemieckiego korpusu ekspedycyjnego wziął udział w tłumieniu powstania bokserów w Chinach. Absolwent pruskiej akademii wojennej. W pierwszych latach I wojny światowej dowodził szwadronem kawalerii, potem został przeniesiony do sztabu 9. dywizji kawalerii.
Po wojnie pełnił kolejno funkcję dowódcy pułku i dywizji. W latach 1929-1931 był inspektorem kawalerii w Republice Weimarskiej. Po 1931 r. przeszedł do rezerwy.
Do czynnej służby wojskowej wrócił w 1939 r. jako generał porucznik; objął dowództwo 9 Odcinka Grenzschutzu.
We wrześniu 1939 r. powierzono mu zadanie zajęcia Katowic i innych miast polskiego Śląska, oraz uchronienia kopalń i innych zakładów przemysłowych przed zniszczeniem oraz jak najszybszym wznowieniem w nich wydobycia lub produkcji. W wydanych we wrześniu 1939 r. rozkazach nakazywał żołnierzom, by traktowali Ślązaków z szacunkiem, gdyż nie są "na terenie wroga", lecz na dawnych niemieckich ziemiach.
W sierpniu 1942 r. jako generał kawalerii przeszedł na emeryturę.
21 kwietnia 1945 r. w otoczonym przez Armię Czerwoną Berlinie popełnił samobójstwo.

</doc>
<doc id="761860" url="https://pl.wikipedia.org/wiki?curid=761860" title="Hrabstwo Brown (Illinois)">
Hrabstwo Brown (Illinois)

Hrabstwo Brown – hrabstwo w USA, w stanie Illinois, według spisu z 2000 roku liczba ludności wynosiła 6950. Siedzibą hrabstwa jest Mount Sterling.
Geografia.
Według spisu hrabstwo zajmuje powierzchnię 796 km², z czego 792 km² stanowią lądy, a 4 km² (0,52%) stanowią wody.
Historia.
Hrabstwo Brown zostało wydzielone z hrabstwa Schuyler w 1839 roku. Zostało nazwane nazwiskiem generała Jacoba Browna, który pokonał Brytyjczyków w bitwie pod Sackett’s Harbor w 1813 roku.
Demografia.
Według spisu z 2000 roku hrabstwo zamieszkuje 6950 osób, które tworzą 2108 gospodarstw domowych oraz 1380 rodzin. Gęstość zaludnienia wynosi 9 osób/km². Na terenie hrabstwa jest 2456 budynków mieszkalnych o częstości występowania wynoszącej 3 budynków/km². Hrabstwo zamieszkuje 80,29% ludności białej, 18,2% ludności czarnej, 0,09% rdzennych mieszkańców Ameryki, 0,13% Azjatów, 0,07% mieszkańców Pacyfiku, 0,68% ludności innej rasy oraz 0,55% ludności wywodzącej się z dwóch lub więcej ras, 3,93% ludności to Hiszpanie, Latynosi lub inni.
W hrabstwie znajduje się 2108 gospodarstw domowych, w których 29,10% stanowią dzieci poniżej 18 roku życia mieszkający z rodzicami, 55,30% małżeństwa mieszkające wspólnie, 6,8% stanowią samotne matki oraz 34,5% to osoby nie posiadające rodziny. 30,8% wszystkich gospodarstw domowych składa się z jednej osoby oraz 13,9% żyje samotnie i ma powyżej 65 roku życia. Średnia wielkość gospodarstwa domowego wynosi 2,36 osoby, a rodziny wynosi 2,96 osoby.
Przedział wiekowy populacji hrabstwa kształtuje się następująco: 17,8% osób poniżej 18 roku życia, 12,6% pomiędzy 18 a 24 rokiem życia, 37,5% pomiędzy 25 a 44 rokiem życia, 19,4% pomiędzy 45 a 64 rokiem życia oraz 12,7% osób powyżej 65 roku życia. Średni wiek populacji wynosi 35 lat. Na każde 100 kobiet przypada 174,7 mężczyzn. Na każde 100 kobiet powyżej 18 roku życia przypada 194,5 mężczyzn.
Średni dochód dla gospodarstwa domowego wynosi 35 445 dolarów, a średni dochód dla rodziny wynosi 43 207 dolarów. Mężczyźni osiągają średni dochód w wysokości 24 888 dolarów, a kobiety 20 558 dolarów. Średni dochód na osobę w hrabstwie wynosi 14 629 dolarów. Około 4,8% rodzin oraz 8,5% ludności żyje poniżej minimum socjalnego, z tego 10% poniżej 18 roku życia oraz 10% powyżej 65 roku życia.
Jednak co piąty czarny mieszkaniec hrabstwa Brown wymieniony w spisie jest uwięziony w stanowym więzieniu. Niemal 27,51% populacji to więźniowie. Jeżeliby nie brać pod uwagę więźniów, to w hrabstwie ludność biała stanowiłaby 98,65%.

</doc>
<doc id="761864" url="https://pl.wikipedia.org/wiki?curid=761864" title="Liga polska w piłce nożnej (1936)">
Liga polska w piłce nożnej (1936)

Liga polska w piłce nożnej 1936 – 10. edycja najwyższych w hierarchii rozgrywek ligowych polskiej klubowej piłki nożnej. W poprzednim sezonie spadły dwie drużyny a awansowała tylko jedna. Miało to na celu stopniowe zmniejszenie liczby drużyn w lidze do 10.
Absolutnym beniaminkiem Ligi był Dąb Katowice.
Klasyfikacja medalowa mistrzostw Polski po sezonie.
"Tabela obejmuje wyłącznie kluby mistrzowskie."

</doc>
<doc id="761873" url="https://pl.wikipedia.org/wiki?curid=761873" title="Wybory prezydenckie w Stanach Zjednoczonych w 2004 roku">
Wybory prezydenckie w Stanach Zjednoczonych w 2004 roku

Wybory prezydenckie w USA w 2004 roku wygrał George W. Bush. Został wybrany na drugą kadencję. Jego największym rywalem w wyborach na prezydenta był John F. Kerry.

</doc>
<doc id="761879" url="https://pl.wikipedia.org/wiki?curid=761879" title="Jan Mayen (wyspa)">
Jan Mayen (wyspa)



</doc>
<doc id="761881" url="https://pl.wikipedia.org/wiki?curid=761881" title="Przełęcz Dargowska">
Przełęcz Dargowska

Przełęcz Dargowska (słow. "Dargovský priesmyk", 473 m n.p.m.) – przełęcz w północnej (słowackiej) części Gór Tokajsko-Slańskich, oddzielająca masywy Mošníka na północy i Bogoty na południu. Na przełęczy znajdują się źródła Trnávki, dopływu Ondawy.
Przełęczą Dargowską przebiega droga krajowa nr 50 (E50) z Koszyc do Trebišova.
Na przełomie grudnia 1944 i stycznia 1945, gdy Armia Czerwona przełamywała niemiecką obronę na linii Gór Tokajsko-Slańskich, Przełęcz Dargowska była miejscem zaciekłych walk, w których zginęły 22 tysiące żołnierzy. Obecnie na przełęczy znajdują się pomnik, pamiątkowy ogród różany, izba pamięci, wystawa sprzętu wojskowego i ścieżka dydaktyczna.

</doc>
<doc id="761882" url="https://pl.wikipedia.org/wiki?curid=761882" title="Przełęcz Slańska">
Przełęcz Slańska

Przełęcz Slańska (słow. "Slanský priesmyk") – przełęcz w północnej (słowackiej) części Gór Tokajsko-Slańskich, oddzielająca masywy Bogoty na północy i Wielkiego Milicza na południu. 310 m n.p.m. 
Na Przełęczy Slańskiej leży wieś Slanec z ruinami gotyckiego zamku z XIII wieku. Przełęczą przebiegają droga i linia kolejowa z Koszyc do Trebišova. 
Przez przełęcz biegnie szlak czerwony Ruská Nová Ves – Tri Chotáre – Przełęcz Hanuszowska – Čierna hora – przełęcz Červená mlaka – przełęcz Grimov laz – Makovica – Mošník – Przełęcz Herlańska – Lazy – Przełęcz Slańska – Slanec. 
Przełęcz Slańska już w starożytności była używana jako dogodne przejście ze wschodniej części Wielkiej Niziny Węgierskiej w dolinę Torysy i dalej na Ruś Czerwoną. W 1929 znaleziono w Slancu skarb rzymskich monet.

</doc>
<doc id="761886" url="https://pl.wikipedia.org/wiki?curid=761886" title="Gilbert Charles Stuart">
Gilbert Charles Stuart

Gilbert Charles Stuart (ur. 3 grudnia 1755 w Newport, RI, zm. 9 lipca 1828 w Bostonie) – amerykański malarz-portrecista, któremu sławę przyniósł niedokończony portret Jerzego Waszyngtona, jeden z najbardziej znanych w USA portretów.
Życiorys.
Zaczął malować gdy miał 13 lat. Jego pierwsze prace to proste, oszczędnie malowane portrety. Gdy miał 20 lat wybrał się do Anglii, gdzie od roku 1777 pobierał nauki w studiu malarskim Benjamina Westa. W 1782 r. wystawił w Akademii Królewskiej w Londynie kilka swoich prac, które zostały entuzjastycznie przyjęte przez krytyków, co skłoniło Stuarta do otwarcia własnego studia. Przez następne 5 lat bogaci Anglicy i Szkoci zamawiali u niego swe portrety.
W roku 1787 żyjący ponad stan Stuart musiał – uciekając przed wierzycielami – opuścić Anglię. Schronił się w Dublinie, w Irlandii.
Na początku 1793 roku, z myślą namalowania portretu ówczesnego prezydenta Stanów Zjednoczonych, Jerzego Waszyngtona, powrócił do Stanów Zjednoczonych. Pierwotnie otworzył pracownię malarską w Nowym Jorku, aby w 1794 roku przeprowadzić się do Filadelfii, siedziby rządu federalnego.
Jego uczennicą była miniaturzystka Sarah Goodridge, która w 1825 roku namalowała jego portret. Realistyczna i wnikliwa miniatura z jego podobizną była krytykowana przez innych jako niepochlebna, ale wysoce ceniona przez samego Stuarta. Malarz oprawił ją w bransoletę splecioną z pukli włosów własnych i swej żony, a następnie podarował swojej matce w lipcu 1827 roku. Goodridge namalowała dodatkowe kopie tej miniatury, zaś Asher Brown Durand wykonał na jej podstawie rycinę.
Portret Waszyngtona.
Postanowił zarobić pieniądze, malując portret Jerzego Waszyngtona, który pozował mu trzykrotnie w latach 1794–1796. Portret zwany "„Vaughan”" przedstawia popiersie Waszyngtona, "„Lansdowne”" przedstawia naturalnej wielkości męża stanu, zaś "„Atheneum”" to owalny, nieukończony zarys głowy. Artysta sprzedał wiele kopii tych portretów, które sporządzał wraz z córką i uczniami.
W roku 1805 przeniósł się do Bostonu, gdzie dał się poznać jako człowiek czarujący, szybko i sprawnie pracujący portrecista oraz jako mistrz chętnie udzielający porad młodym artystom.

</doc>
<doc id="761889" url="https://pl.wikipedia.org/wiki?curid=761889" title="Falowanie morza">
Falowanie morza



</doc>
<doc id="761895" url="https://pl.wikipedia.org/wiki?curid=761895" title="Hydrazydy">
Hydrazydy

Hydrazydy - grupa organicznych związków chemicznych, o ogólnym wzorze: R-CO-NH-NH2.
Związki te można otrzymać w reakcji kwasów karboksylowych i ich pochodnych z hydrazyną. Reakcja ta polega na addycji nukleofilowej z eliminacją cząsteczki wody lub alkoholu, czy chlorowodoru w zależności od substratu.
Przykłady hydrazydów: 

</doc>
<doc id="761897" url="https://pl.wikipedia.org/wiki?curid=761897" title="Stanisław Papież">
Stanisław Papież

Stanisław Papież (ur. 29 marca 1965 w Krakowie) – polski polityk i dziennikarz, poseł na Sejm IV i V kadencji.
Życiorys.
W 1988 ukończył studia z zakresu teologii na Papieskiej Akademii Teologicznej, z zawodu dziennikarz. Był publicystą politycznym i teologicznym „Naszego Dziennika”. Działa w licznych organizacjach, m.in. w krakowskim stowarzyszeniu Klub Fides et Ratio (którego był współzałożycielem i prezesem, a następnie objął funkcję wiceprezesa) oraz w Katolickim Stowarzyszeniu Dziennikarzy.
W wyborach parlamentarnych w 2001 został wybrany na posła IV kadencji z listy Ligi Polskich Rodzin w okręgu krakowskim (należał wówczas do Porozumienia Polskiego, potem wystąpił z tej partii). Zasiadał w Komisji Polityki Społecznej, Komisji Kultury i Środków Przekazu, Komisji Sprawiedliwości i Praw Człowieka oraz Komisji Edukacji, Nauki i Młodzieży. W wyborach parlamentarnych w 2005 nie dostał się do Sejmu, mandat posła V kadencji objął w listopadzie 2006, zastępując Marka Kotlinowskiego, powołanego w skład Trybunału Konstytucyjnego, ponownie pracował m.in. w Komisji Kultury i Środków Przekazu. W wyborach parlamentarnych w 2007 bez powodzenia ubiegał się o reelekcję, ponownie z listy LPR. W wyborach do Parlamentu Europejskiego w 2009 jako przedstawiciel LPR kandydował z listy Libertas. W wyborach parlamentarnych w 2015 ubiegał się o mandat poselski z ramienia KWW Grzegorza Brauna „Szczęść Boże!”. W wyborach samorządowych w 2018 kandydował z listy Ruchu Narodowego do sejmiku małopolskiego. W 2019 jako członek RN startował do Sejmu z listy Konfederacji.

</doc>
<doc id="761898" url="https://pl.wikipedia.org/wiki?curid=761898" title="Thomas Sully">
Thomas Sully

Thomas Sully, amerykański malarz-portrecista ur. 19 czerwca 1783 r. w Horncastle w Anglii, zm. 5 listopada 1872 r. w Filadelfii. Malowane przez niego portrety odznaczały się elegancją i pieczołowitością w przedstawianiu szczegółów ubioru, biżuterii i innych detali.
Urodził się w Anglii, ale gdy miał 9 lat jego rodzice wyemigrowali do Ameryki. Zaczął naukę malarstwa gdy miał 12 lat. W roku 1808 osiedlił się w Filadelfii, gdzie wkrótce stał się czołowym portrecistą. Znaczny wpływ na jego malarstwo mieli Benjamin West i Thomas Lawrence, których odwiedził podróżując do Anglii w latach 1809 i 1810. Do Anglii wybrał się także w roku 1837 by namalować portret królowej Wiktorii.

</doc>
<doc id="761901" url="https://pl.wikipedia.org/wiki?curid=761901" title="Zygmunt Horyd">
Zygmunt Horyd

Zygmunt Horyd (ur. 30 kwietnia 1896 w Warszawie, zm. 12 września 1939 w Mostach) – polski wojskowy i inżynier budownictwa wodnego, komandor podporucznik. Był oficerem piechoty i morskim oficerem technicznym. Brał udział w I wojnie światowej i wojnie polsko-bolszewickiej. Poległ podczas kampanii wrześniowej, będąc dowódcą batalionu marynarzy. Kawaler Orderu Virtuti Militari oraz Orderu Krzyża Grunwaldu.
Służba wojskowa.
Urodził się 30 kwietnia 1896 roku w Warszawie, w rodzinie Leona (zm. 1929) i Filipiny z domu Karl. Był młodszym bratem Władysława ps. „Przerwic” (1892–1937), komendanta Okręgu III POW w Siedlcach, oficera 22 pułku piechoty i Stanisławy ps. „Myszka” (1894–1975) zamężnej z Edwardem Dryll, odznaczonej Medalem Niepodległości.
Zygmunt Horyd od listopada 1914 roku do marca 1916 roku służył w Polskiej Organizacji Wojskowej. W tym okresie ukończył Szkołę Podchorążych. Następnie wstąpił do Legionów Polskich i w szeregach 5 pułku piechoty Legionów Polskich brał udział w bitwie pod Kostiuchnówką w lipcu 1916 roku. Podczas starć został ranny i wzięty do niewoli rosyjskiej, z której uciekł i przez Szwecję przedostał się do Polski. 1 lipca 1917 roku wcielono go do 1 pułku artylerii Legionów Polskich. Awansował na porucznika piechoty ze starszeństwem z dniem 1 czerwca 1919 roku oraz odbył przeszkolenie w Szkole Podchorążych Piechoty. W trakcie wojny polsko-bolszewickiej walczył podobnie jak brat w 22 pułku piechoty.
1 października 1921 roku rozpoczął studia z dziedziny hydrotechniki na Uniwersytecie Warszawskim, które ukończył 9 lutego 1926 roku. W 1924 roku przeniesiono go od Korpusu Morskich Oficerów Technicznych w Marynarce Wojennej i skierowano do Komendy Portu Wojennego Modlin, gdzie został oficerem w Warsztatach Portowych. 3 maja 1926 został mianowany kapitanem ze starszeństwem z dniem 1 lipca 1925 i 2. lokatą w korpusie technicznym. Od 1927 roku służył na różnych stanowiskach w Dowództwie Floty oraz Komendzie Portu Wojennego Gdynia, był m.in. kierownikiem Rejonu Inżynieryjnego Wybrzeża Morskiego. 1 września 1931 roku wyznaczono go szefem Budownictwa Wybrzeża Morskiego we Flocie i Obszarze Nadmorskim. Na tym stanowisku kierował budową Warsztatów Portowych Marynarki Wojennej, a także uczestniczył w pracach nad budową portu w Gdyni. Z dniem 1 stycznia 1934 roku awansował na komandora podporucznika. W marcu 1939 pełnił służbę w Komendzie Portu Wojennego Gdynia na stanowisku szefa budownictwa Wybrzeża Morskiego.
4 września 1939 roku sformował batalion marynarzy na bazie Kadry Floty. Jednostka weszła w skład Lądowej Obrony Wybrzeża i walczyła na linii Rumia–Pierwoszyno. Kmdr ppor. inż. Zygmunt Horyd poległ 12 września w natarciu pod Mostami prowadząc tyralierę marynarzy do ataku na bagnety. Jego ciało ekshumowano ze zbiorowej mogiły i pochowano na cmentarzu Witomińskim (kwatera 1-4-2). Pogrzeb odbył się 6 października 1939. Jego symboliczny grób znajduje się na cmentarzu Powązkowskim w Warszawie (kwatera 272-1-25,26).
W latach 1995–2002 imieniem „Komandora Podporucznika Inżyniera Zygmunta Horyda” wyróżniony był stacjonujący w Gdyni – Babich Dołach 3 batalion zabezpieczenia Brygady Lotnictwa Marynarki Wojennej. Po rozwiązaniu batalionu imię przejęła utworzona w jego miejsce 43 Baza Lotnicza, która z dniem 1 stycznia 2011 roku została przeformowana w 43 Bazę Lotnictwa Morskiego. Nosi je również ulica w Gdyni – Pogórzu.

</doc>
<doc id="761903" url="https://pl.wikipedia.org/wiki?curid=761903" title="Kongres Deputowanych">
Kongres Deputowanych

Kongres Deputowanych (hiszp. "Congreso de los Diputados") – izba niższa Kortezów Generalnych, dwuizbowego parlamentu hiszpańskiego.
Tworzy go 350 członków wybieranych na 4-letnią kadencję w oparciu o ordynację proporcjonalną. Wyjątkiem są dwa okręgi jednomandatowe w enklawach Ceuta i Melilla, położonych na północnym wybrzeżu Afryki. Głosy na mandaty przeliczane są w każdej z 52 prowincji oddzielnie z wykorzystaniem metody D’Hondta. Próg wyborczy wynosi 3% w skali okręgu. Czynne i bierne prawo wyborcze przysługuje obywatelom od 18 roku życia.
Kongres Deputowanych jest izbą reprezentującą wszystkich obywateli Hiszpanii.

</doc>
<doc id="761906" url="https://pl.wikipedia.org/wiki?curid=761906" title="Namárië">
Namárië

Namárië (qya. "Żegnaj"), także "Lament Galadrieli" – wiersz w quenyi umieszczony w powieści J.R.R. Tolkiena pt. "Władca Pierścieni" (księga druga).
"Namárië" jest najdłuższym tekstem w tym języku zawartym w powieści. Muzyka do jego słów została skomponowana przez Donalda Swanna. Nagranie tej kompozycji znajduje się na albumie "The Road Goes Ever On" wydanym w 1967 roku.

</doc>
<doc id="761907" url="https://pl.wikipedia.org/wiki?curid=761907" title="Namarie">
Namarie



</doc>
<doc id="761912" url="https://pl.wikipedia.org/wiki?curid=761912" title="Olimpiada Filozoficzna">
Olimpiada Filozoficzna

Olimpiada Filozoficzna – przedmiotowa olimpiada szkolna z zakresu filozofii, dla uczniów szkół ponadgimnazjalnych (i w szczególnych przypadkach gimnazjalnych), organizowana od roku szkolnego 1988/1989. Organizacja Olimpiady Filozoficznej uregulowana jest rozporządzeniem Ministra Edukacji Narodowej. Tytuł finalisty bądź laureata Olimpiady Filozoficznej (dalej skrótem: OF) jest równoznaczny z osiągnięciem maksymalnej liczby punktów na egzaminie maturalnym z filozofii.
Historia.
Olimpiada Filozoficzna była początkowo organizowana przez Towarzystwo Krzewienia Kultury Świeckiej (w latach szkolnych 1988/1989 oraz 1989/1990). W roku 1990 Zarząd Główny Polskiego Towarzystwa Filozoficznego podjął uchwałę o przejęciu patronatu nad Olimpiadą Filozoficzną. Od roku szkolnego 1990/1991 do dnia dzisiejszego Polskie Towarzystwo Filozoficzne (PTF) pozostaje organizatorem tego konkursu.
Przewodniczącym Komitetu Głównego Olimpiady Filozoficznej (KGOF) pod patronatem PTF był w latach 1990-2006 prof. dr hab. Władysław Krajewski. Od kwietnia 2006 roku funkcję Przewodniczącej KGOF pełni prof. dr hab. Barbara Anna Markiewicz.
W roku 2009 Ministerstwo Edukacji Narodowej zdecydowało o cyklicznym rozpisywaniu konkursów na organizację olimpiad przedmiotowych na okres trzech lat. Polskie Towarzystwo Filozoficzne wygrało dwa kolejne konkursy (w 2010 i 2013 roku).
Cele i program.
Głównym celem organizacji Olimpiady Filozoficznej jest krzewienie nauk filozoficznych, poprzez promowanie wiedzy na temat podstawowych dyscyplin filozoficznych, postawy otwartości, krytycznego i logicznego myślenia oraz wrażliwości aksjologicznej. Program Olimpiady Filozoficznej jest wprawdzie zgodny z programem nauczania filozofii w szkołach średnich, wykracza jednak poza stawiane w nich wymagania, dając szczególnie umotywowanym uczniom okazję do wykazania samodzielnie nabytej dodatkowej wiedzy czy umiejętności.
Struktura.
Olimpiada Filozoficzna składa się z trzech etapów. Jakkolwiek sposób organizacji każdego z etapów ewoluował w czasie, od 2009 roku obowiązuje następujący schemat organizacyjny:
Podstawowe informacje, tj. lista tematów etapu szkolnego, zakres materiału, wymagane umiejętności zamieszczone są w Programie oraz w Regulaminie Olimpiady Filozoficznej.
Organizator.
Organizatorem Olimpiady Filozoficznej jest Polskie Towarzystwo Filozoficzne, które powołuje Komitet Główny Olimpiady Filozoficznej z Przewodniczącym na czele. KGOF powołuje składy Komitetów Okręgowych Olimpiady Filozoficznej, publikuje listę tematów etapu szkolnego, tworzy testy i tematy esejów na zawody okręgowe, organizuje etap centralny, nadzoruje pracę KOOF i wydaje Biuletyn Olimpiady Filozoficznej (BOF). Komitety Okręgowe (ich lista publikowana jest corocznie w BOF i na stronie internetowej PTF) organizują zawody szkolne i okręgowe oraz dystrybuują Biuletyny i informacje o Olimpiadzie Filozoficznej na poziomie lokalnym. Dla szczególnie zainteresowanych uczniów organizowane są również letnie szkoły filozoficzne.
Uprawnienia finalisty i laureata.
Z tytułem finalisty i laureata łączą się pewne uprawnienia: ocena celująca z przedmiotu szkolnego „filozofia” (jeżeli jest on nauczany w danej szkole), wstęp na wydziały filozoficzne uczelni wyższych w całej Polsce oraz maksymalna liczba punktów na maturze z filozofii.
Tytuł laureata OF łączy się z większymi możliwościami w zakresie wyboru kierunków studiów, np. sześciu pierwszych laureatów OF ma wstęp na Międzywydziałowe Indywidualne Studia Humanistyczna na UW itp.
Laureaci OF mogą także liczyć na dodatkowe punkty w trakcie procesu rekrutacyjnego na uczelnie zagraniczne.
Międzynarodowa Olimpiada Filozoficzna (MOF).
W trakcie każdej kolejnej edycji Olimpiady Filozoficznej odbywają się eliminacje do Międzynarodowej Olimpiady Filozoficznej. Do eliminacji może przystąpić finalista lub laureat OF. Polegają one na napisaniu w języku obcym (angielskim, francuskim, hiszpańskim, niemieckim) eseju filozoficznego na jeden z podanych tematów. Eliminacje odbywają się w dniu zawodów centralnych.
Biuletyn Olimpiady Filozoficznej.
Od 1991 roku wydawany jest Biuletyn Olimpiady Filozoficznej, w którym publikowane są przydatne informacje o Olimpiadzie Filozoficznej (aktualny program, regulamin, skład i adresy komitetów okręgowych i komitetu głównego itp.) oraz wyróżnione prace uczestników OF i MOF, wykłady, eseje, recenzje książek itp. Biuletyny można odebrać w siedzibach Komitetów Okręgowych, w siedzibie Komitetu Głównego oraz na stronie internetowej PTF.

</doc>
<doc id="761914" url="https://pl.wikipedia.org/wiki?curid=761914" title="Senat (Hiszpania)">
Senat (Hiszpania)

Senat (hisz. "Senado") – izba wyższa Kortezów, parlamentu hiszpańskiego. Tworzy go 266 senatorów, wybieranych lub nominowanych w tym samym czasie co Kongres Deputowanych na tę samą 4-letnią kadencję.
208 senatorów wybieranych jest w oparciu o ordynację większościową w wielomandatowych okręgach wyborczych. Co do zasady każda prowincja wybiera 4 senatorów, z wyjątkiem prowincji wyspiarskich, które wybierają 1-3. Pomimo że wybieranych w danej prowincji jest 4 członków Senatu, każdy wyborca ma do dyspozycji tylko 3 głosy, a poszczególne partie mianują po 3 kandydatów. Dzięki temu ograniczeniu zwycięska partia nie zdobywa wszystkich mandatów, lecz zazwyczaj wygrywa w danej prowincji w stosunku 3-1.
Pozostałe mandaty nie są obsadzane w drodze wyborów bezpośrednich, ale senatorów nominują parlamenty 17 wspólnot autonomicznych. Parlament każdej wspólnoty może nominować 1 senatora na każdy milion mieszkańców. Po zaokrągleniu (np. Madryt liczy 5,6 miliona mieszkańców, a wyznacza 6 członków Senatu) oznacza to, że obecnie w ten sposób wyznaczanych jest 58 senatorów.
Podobnie jak w Polsce, hiszpański Senat ma w stosunku do izby niższej ograniczone uprawnienia: tylko Kongres Deputowanych zatwierdza rząd udzielając premierowi wotum zaufania, a decyzje Senatu mogą być zmienione, jeśli głosuje za takim rozwiązaniem większość bezwzględna Kongresu.

</doc>
<doc id="761916" url="https://pl.wikipedia.org/wiki?curid=761916" title="Kevin Federline">
Kevin Federline

Kevin Earl Federline (ur. 21 marca 1978 we Fresno) – amerykański raper, DJ, zawodowy wrestler, tancerz, aktor i model. Jego nazwisko Federline jest pochodzenia niemieckiego.
Życiorys.
Wczesne lata.
Urodził się we Fresno, w stanie Kalifornia jako jeden z trzech synów Julie (z domu Story), byłej kasjerki bankowej w stanie Oregon, i Mike’a Federline, mechanika samochodowego. Wychowywał się w dwoma braćmi: Chrisem i Curtisem. Kiedy miał osiem lat, jego rodzice rozwiedli się. Wychowywała go matka. W wieku jedenastu lat wraz z bratem Chrisem przeniósł się do swego ojca do Fresno, w stanie Kalifornia.
Kariera.
Zaczął tańczyć w szkole średniej w organizacji non-profit Dance Empowerment. Następnie uzyskał dyplom ukończenia szkoły średniej GED. Swoje pierwsze zwycięstwo zdobył w Rap Battle w Milton, na Florydzie. Przez wiele lat był rezerwowym tancerzem takich wykonawców jak Michael Jackson („You Rock My World”), Justin Timberlake, Gwen Stefani, Pink, Christina Milian, Usher, Destiny's Child, Britney Spears czy zespół LFO. 
Wystąpił jako tancerz w programie rozrywkowym ABC "Drew Carey zaprasza" ("The Drew Carey Show", 2001) z Drew Careyem, a także dwóch odcinkach sitcomu Warner Bros. "Nikki" (2001, 2002) z Nikki Cox oraz hip-hopowym komediodramacie muzyczno-sportowym przedstawiającym subkulturę tancerzy ulicznych "Rewanż" ("You Got Served", 2004). 
Podpisał kontrakt jako model dla Five Star Vintage linii San Francisco, firmy odzieżowej Blue Marlin. W początkowej serii reklam w sierpniu 2006. 
W 2006 wydał dwa single – „Y’all Ain’t Ready” i „PopoZão”. Po słabych recenzjach ze strony krytyków, utwory nie zostały uwzględnione na jego debiutanckim albumie "Playing with Fire" ("Zabawy z ogniem"), który ukazał się 31 października 2006 i choć był szeroko krytykowany, ale mimo to odniósł sukcesy w branży rozrywkowej.
Federline pojawił się w programach WWE, jako Angle promował swój album "Playing with Fire". Po raz pierwszy pojawił się w wydaniach WWE Raw z 16 października 2006 i 23 października 2006, w których wdał się w fizyczne sprzeczki z WWE Championem Johnem Ceną. W następnym tygodniu przybył na ring, aby pomóc Johnny’emu Nitro w jego meczu z Johnem Ceną. Po tym, jak Cena dostał się w twarz Federline, Federline uderzył go mocno. Pojawił się ponownie podczas turnieju "Cyber Sunday", 5 listopada 2006, uderzając Cenę z paskiem Kinga Bookera World Heavyweight Championship i pomagając Bookerowi wygrać mecz Champion of Champions, który został zorganizowany między Ceną, Bookerem i Big Show. Następnej nocy, 6 listopada 2006, wyzwał Cenę na mecz na noworocznej edycji Raw, którą Cena zaakceptował. Wygrał ten mecz bez dyskwalifikacji dzięki ingerencji Johnny’ego Nitro i Umagi. Później w nocy, po meczu głównego turnieju Johna Ceny, Cena poszedł za Federline i wprowadził go na ring i dwukrotnie wykonał ruch FU.
Według "Wrestling Observer Newsletter", Federline został dobrze przyjęty za kulisami. Źródła podają, że tak dobrze współpracował z firmą i personelem, że WWE może w najbliższej przyszłości zapewnić mu regularną rolę na show firmy Raw. Inne źródła i zapaśnicy mówili również o ogólnie dobrej postawie Federline za kulisami. 
Wystąpił gościnnie w teledysku ówczesnej żony Britney Spears „My Prerogative” (2004), serialu CBS ' ("CSI: Crime Scene Investigation", 2006) jako Cole „Pig” Tritt, reklamie ubezpieczeniowej podczas Super Bowl XLI (4 lutego 2007), komedii "Wiadomości bez cenzury" ("The Onion Movie", 2008), serialu The CW "Pogoda na miłość" ("One Tree Hill", 2008) w roli Jasona oraz komedii Johna Putcha ' ("American Pie: The Book of Love", 2009) u boku Eugene Levy jako kanadyjski strażnik graniczny.
Życie prywatne.
Był związany z aktorką Shar Jackson, z którą ma córkę Kori (ur. 31 lipca 2002) i syna Kaleba (ur. 20 lipca 2004). 
18 września 2004 ożenił się z piosenkarką pop Britney Spears, z którą ma dwóch synów: Seana Prestona (ur. 14 września 2005 w Santa Monica, w stanie Kalifornia) i Jaydena Jamesa (ur. 12 września 2006). 7 listopada 2006 Britney Spears złożyła wniosek o rozwód z Federline. Para rozwiodła się 30 lipca 2007. W styczniu 2008, Federline otrzymał wyłączną opiekę nad dziećmi. 
10 sierpnia 2013 poślubił siatkarkę Victorię Prince, z którą ma dwie córki: Jordan Kay (ur. 16 sierpnia 2011) i Peyton Marie (ur. 4 kwietnia 2020).
Podjął pracę jako instruktor tańca.

</doc>
<doc id="761917" url="https://pl.wikipedia.org/wiki?curid=761917" title="Llançà">
Llançà

Llançà (hiszp. "Llansá") – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 27,98 km². Zgodnie z danymi INE, w 2005 roku liczba ludności wynosiła 4371, a gęstość zaludnienia 156,22 osoby/km². Wysokość bezwzględna gminy równa jest 4 metry. Współrzędne geograficzne gminy to 42°22'0"N, 3°9'9"E.
Miejscowości.
W skład gminy Llançà wchodzą trzy miejscowości, w tym miejscowość gminna o tej samej nazwie:

</doc>
<doc id="761918" url="https://pl.wikipedia.org/wiki?curid=761918" title="Llansá">
Llansá



</doc>
<doc id="761919" url="https://pl.wikipedia.org/wiki?curid=761919" title="Llanca">
Llanca



</doc>
<doc id="761920" url="https://pl.wikipedia.org/wiki?curid=761920" title="El Port">
El Port

El Port – miejscowość w Hiszpanii, w Katalonii, w prowincji Girona, w comarce Alt Empordà, w gminie Llançà.
Według danych INE z 2005 roku miejscowość zamieszkiwało 1 311 osób.

</doc>
<doc id="761921" url="https://pl.wikipedia.org/wiki?curid=761921" title="La Valleta">
La Valleta

La Valleta – miejscowość w Hiszpanii, w Katalonii, w prowincji Girona, w comarce Alt Empordà, w gminie Llançà.
Według danych INE z 2005 roku miejscowość zamieszkiwało 13 osób.

</doc>
<doc id="761928" url="https://pl.wikipedia.org/wiki?curid=761928" title="Siódmaczek leśny">
Siódmaczek leśny

Siódmaczek leśny (syn. s. europejski) "Trientalis europaea" L., właśc. "Lysimachia europaea" (L.) U. Manns &amp; Anderb.) – gatunek rośliny należący do rodziny pierwiosnkowatych. Występuje w Ameryce Północnej, Azji i Europie. W Polsce roślina pospolita na niżu, w górach rzadka.
Biologia i ekologia.
Bylina, hemikryptofit. Siedlisko: lasy szpilkowe, jałowe lasy liściaste, torfowiska, polany. Występuje przeważnie na jałowych glebach i kwaśnej leśnej próchnicy (roślina kwasolubna). Przedsłupne lub równoczesne kwiaty kwitną od maja do czerwca. Roślina samopylna. W klasyfikacji zbiorowisk roślinnych gatunek charakterystyczny dla Cl."Vaccinio-Piceetea" i Ass. "Calamagrostio villosae-Piceetum".

</doc>
<doc id="761929" url="https://pl.wikipedia.org/wiki?curid=761929" title="Trientalis europaea">
Trientalis europaea



</doc>
<doc id="761935" url="https://pl.wikipedia.org/wiki?curid=761935" title="Germaringen">
Germaringen

Germaringen – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu. Leży w Allgäu, około 15 km na północ od Marktoberdorfu.
Polityka.
Wójtem gminy jest Kaspar Rager, w skład rady gminy wchodzi 16 osób.
Oświata.
W gminie znajduje się przedszkole (175 miejsc i 144 dzieci) oraz szkoła podstawowa (29 nauczycieli i 536 uczniów).

</doc>
<doc id="761938" url="https://pl.wikipedia.org/wiki?curid=761938" title="SURCAL 1A">
SURCAL 1A

SURCAL 1A – "kalibracja" [urządzeń] "wywiadowczych" (ang. "Surveilance Calibration") – amerykański wojskowy satelita technologiczny. Stanowił wspólne przedsięwzięcie US Air Force i US Navy. Wysłany wraz z 4 innymi satelitami: Calsphere 1, Injun 3, Black Sphere, SURCAL 2A.
Nieudana próba.
Pierwsza próba wysłania satelity SURCAL, oznaczonego jako SURCAL 1, nie powiodła się. Ważący 98,5 kg statek uległ zniszczeniu wraz z rakietą nośną Thor Able Star, która wystartowała 24 stycznia 1962 z Cape Canaveral Air Force Station i nie osiągnęła orbity.

</doc>
<doc id="761939" url="https://pl.wikipedia.org/wiki?curid=761939" title="SURCAL 2">
SURCAL 2



</doc>
<doc id="761940" url="https://pl.wikipedia.org/wiki?curid=761940" title="SURCAL 1">
SURCAL 1



</doc>
<doc id="761944" url="https://pl.wikipedia.org/wiki?curid=761944" title="Halblech">
Halblech

Halblech – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu. Leży w Allgäu, częściowo w grupie górskiej Ammergauer Alpen, około 22 km na południowy wschód od Marktoberdorfu, przy drodze B17.
Najwyższym punktem jest Hochplatte.
Polityka.
Wójtem gminy jest Bernhard Singer, rada gminy liczy 16 członków.
Oświata.
W gminie znajduje się przedszkole (125 miejsc i 96 dzieci) oraz szkoła (12 nauczycieli i 255 uczniów).

</doc>
<doc id="761945" url="https://pl.wikipedia.org/wiki?curid=761945" title="Lechbruck am See">
Lechbruck am See

Lechbruck am See, Lechbruck a.See – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu. Leży w Allgäu, około 15 km na południowy wschód od Marktoberdorfu, nad rzeką Lech.
Polityka.
Wójtem gminy jest Helmut Angl, poprzednio urząd ten obejmował Dietmar Hollmann. Rada gminy składa się z 14 członków.
Współpraca.
Miejscowości partnerskie:

</doc>
<doc id="761947" url="https://pl.wikipedia.org/wiki?curid=761947" title="Mauerstetten">
Mauerstetten

Mauerstetten – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu. Leży w Allgäu, około 12 km na północ od Marktoberdorfu, przy drodze B12.
Polityka.
Wójtem gminy jest Armin Holderried, jego poprzednikiem na tym stanowisku był Alexander Müller. Rada gminy składa się z 16 osób.
Oświata.
W gminie znajduje się przedszkole (78 miejsc) oraz szkoła podstawowa (Hörmann-Volksschule Mauerstetten, klasy 1-4, 149 uczniów).

</doc>
<doc id="761949" url="https://pl.wikipedia.org/wiki?curid=761949" title="Bromus secalinus">
Bromus secalinus



</doc>
<doc id="761950" url="https://pl.wikipedia.org/wiki?curid=761950" title="Bóbr (ujednoznacznienie)">
Bóbr (ujednoznacznienie)

Zwierzęta:
Rzeki:
Miejscowości:
Inne:

</doc>
<doc id="761952" url="https://pl.wikipedia.org/wiki?curid=761952" title="Derek Anderson">
Derek Anderson



</doc>
<doc id="761953" url="https://pl.wikipedia.org/wiki?curid=761953" title="Nesselwang">
Nesselwang

Nesselwang– uzdrowiskowa gmina targowa w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu. Leży w Allgäu, około 18 km na północny zachód od Marktoberdorfu, przy autostradzie A7, drodze B309 i linii kolejowej Kempten (Allgäu)-Reutte-Garmisch-Partenkirchen.
Polityka.
Wójtem gminy jest Franz Erhart z CSU, poprzednio funkcję tę sprawował Josef Köberle. Rada gminy składa się z 16 osób.

</doc>
<doc id="761954" url="https://pl.wikipedia.org/wiki?curid=761954" title="Pfronten">
Pfronten

Pfronten – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu. Leży w Allgäu, nad rzeką Vils, przy drodze B309 i linii kolejowej Kempten (Allgäu)-Reutte-Garmisch-Partenkirchen.
Dzielnice.
Berg, Dorf, Halden, Heitlern, Kappel, Kreuzegg, Meilingen, Ösch, Rehbichel, Ried, Röfleuten, Steinach i Weißbach.
Polityka.
Wójtem gminy jest Josef Zeislmeier z Pfrontner Liste, rada gminy liczy 20 osób.

</doc>
<doc id="761955" url="https://pl.wikipedia.org/wiki?curid=761955" title="Derek Anderson (koszykarz)">
Derek Anderson (koszykarz)

Derek Anderson (ur. 18 lipca 1974) – amerykański koszykarz, występujący na pozycji rzucającego obrońcy.
Kariera.
Przed przybyciem do NBA Derek bronił barw college'u Kentucky. W drafcie w 1997 roku został wybrany przez Cleveland Cavaliers z numerem 13. W swoim debiutanckim sezonie 1997/98 w barwach Cavs rozegrał 66 spotkań zdobywając w nich średnio 11.7 punktu na mecz. W sezonie 1998/99 wystąpił w 38 meczach zdobywając średnio 10.8 punktu na mecz. Cały sezon 1999/00 Anderson rozegrał w barwach Los Angeles Clippers. Wystąpił w tym sezonie w 64 spotkaniach rzucając 16.9 punktu na mecz. Przed sezonem 2000/01 przeniósł się do San Antonio Spurs, w barwach których rozegrał 82 mecze zdobywając średnio 15.5 punktu na mecz. Po tym sezonie Anderson zdecydował się po raz kolejny zmienić barwy klubowe. Sezon 2001/02 rozegrał w Portland Trail Blazers. Wystąpił w 70 spotkaniach swojej drużyny ze średnią 10.8 punktu na mecz. W sezonie 2002/03 rozegrał 76 meczów rzucając w nich 13.9 punktu na mecz. W kolejnym sezonie w barwach Blazers 2003/04 pojawiał się na boisku 51 razy zdobywając w nich 13.6 punktu na mecz. W sezonie 2004/05 wystąpił w 47 meczach rzucając w nich średnio 9.2 punktu. Sezon 2005/06 Anderson rozegrał w dwóch klubach. W pierwszej części sezonu bronił barw Houston Rockets. Rozegrał w tej drużynie 20 spotkań rzucając średnio 10.8 punktu na mecz. Potem przeniósł się do Miami Heat, w barwach których wystąpił w 66 meczach rzucając w nich średnio 6.9 punktu. W sezonie 2006/07 Anderson był zawodnikiem Charlotte Bobcats. Anderson rozegrał również 16 spotkań w play-off ligi NBA w barwach Cleveland, San Antonio i Portland.

</doc>
<doc id="761956" url="https://pl.wikipedia.org/wiki?curid=761956" title="Ronsberg">
Ronsberg

Ronsberg – gmina targowa w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu. Leży w Allgäu, około 20 km na północny zachód od Marktoberdorfu.
Polityka.
Wójtem gminy jest Gerhard Kraus, w skład rady gminy wchodzi 12 osób.
Oświata.
W gminie znajduje się przedszkole (85 miejsc i 75 dzieci) oraz szkoła (11 nauczycieli i 153 uczniów), stan na rok 2008.

</doc>
<doc id="761958" url="https://pl.wikipedia.org/wiki?curid=761958" title="Ruderatshofen">
Ruderatshofen

Ruderatshofen – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu, wchodzi w skład wspólnoty administracyjnej Biessenhofen. Leży w Allgäu, około 5 km na północny zachód od Marktoberdorfu, przy linii kolejowej Lindau (Bodensee)-Buchloe.
Polityka.
Wójtem gminy jest Johann Stich, rada gminy składa się z 12 osób.

</doc>
<doc id="761960" url="https://pl.wikipedia.org/wiki?curid=761960" title="Schwangau">
Schwangau

Schwangau – miejscowość i gmina w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Ostallgäu. Leży w Allgäu, około 25 km na południowy wschód od Marktoberdorfu, przy drodze krajowej B17.
Na terenie gminy znajdują się zamki: Neuschwanstein, Hohenschwangau i Bullachberg.
Polityka.
Wójtem gminy jest Reinhold Sontheimer, rada gminy składa się z 16 osób.

</doc>
<doc id="761976" url="https://pl.wikipedia.org/wiki?curid=761976" title="Dekanat Iława – Wschód">
Dekanat Iława – Wschód

Dekanat Iława - Wschód – jeden z 20 dekanatów w rzymskokatolickiej diecezji elbląskiej.
Parafie.
W skład dekanatu wchodzi 6 parafii:
Sąsiednie dekanaty.
Grunwald "(archidiec. warmińska)", Iława – Zachód, Lubawa "(diec. toruńska)", Miłomłyn, Nowe Miasto Lubawskie "(diec. toruńska)"

</doc>
<doc id="761978" url="https://pl.wikipedia.org/wiki?curid=761978" title="Sielpia">
Sielpia



</doc>
<doc id="761980" url="https://pl.wikipedia.org/wiki?curid=761980" title="Dekanat Kwidzyn – Śródmieście">
Dekanat Kwidzyn – Śródmieście

Dekanat Kwidzyn - Śródmieście – jeden z 20 dekanatów w rzymskokatolickiej diecezji elbląskiej.
Parafie.
W skład dekanatu wchodzi 7 parafii:
Sąsiednie dekanaty.
Gniew "(diec. pelplińska)", Kwidzyn – Zatorze, Łasin "(diec. toruńska)", Nowe nad Wisłą "(diec. pelplińska)", Sztum

</doc>
<doc id="761981" url="https://pl.wikipedia.org/wiki?curid=761981" title="Dekanat Kwidzyn – Zatorze">
Dekanat Kwidzyn – Zatorze

Dekanat Kwidzyn – Zatorze – jeden z 20 dekanatów w rzymskokatolickiej diecezji elbląskiej.
Parafie.
W skład dekanatu wchodzi 7 parafii:
Byłe parafie dekanatu:
Sąsiednie dekanaty.
Kwidzyn – Śródmieście, Łasin "(diec. toruńska)", Prabuty, Susz, Sztum

</doc>
<doc id="761982" url="https://pl.wikipedia.org/wiki?curid=761982" title="Dekanat Malbork I">
Dekanat Malbork I

Dekanat Malbork I – jeden z 20 dekanatów w rzymskokatolickiej diecezji elbląskiej.
Parafie.
W skład dekanatu wchodzi 11 parafii:
Historia.
Po II wojnie światowej parafie w Malborku, Krzyżanowie, Żuławce Sztumskiej, Kalwie, Dąbrówce Malborskiej i Królewie należały do dekanatu elbląskiego i malborskiego, z siedzibą urzędu dziekańskiego w Elblągu w diecezji warmińskiej. W 1945 roku w Malborku istniały parafie: św. Jana Chrzciciela i świętego Jerzego (Matki Bożej Nieustającej Pomocy). W 1957 roku na terenie diecezji warmińskiej dokonano nowego podziału dekanalnego. Wówczas zmieniono nazwę dekanatu na elbląsko - malborski. 1 września 1964 biskup warmiński Tomasz Wilczyński wydał dekret o utworzeniu dekanatu Sztum - Malbork. W skład dekanatu weszły parafie:
W 1970 roku utworzono odrębne dekanaty: Sztum i Malbork. 25 marca 1992 dekanat Malbork został włączony do nowo utworzonej diecezji elbląskiej. W 1992 roku powstał dekanat Malbork I, gdyż do diecezji elbląskiej włączono także dekanat malborski (Dekanat Malbork II) funkcjonujący dotąd w granicach diecezji gdańskiej. W skład dekanatu Malbork I w 1992 roku wchodziły parafie:
W 1993 roku biskup elbląski Andrzej Śliwiński erygował w Malborku parafie: Miłosierdzia Bożego, w 1998 roku Zesłania Ducha Świętego, w 2000 roku bł. 108 Męczenników Polskich.
Sąsiednie dekanaty.
Dzierzgoń, Elbląg – Południe, Malbork II, Nowy Staw, Sztum

</doc>
<doc id="761985" url="https://pl.wikipedia.org/wiki?curid=761985" title="Dekanat Malbork II">
Dekanat Malbork II

Dekanat Malbork II – jeden z 21 dekanatów w rzymskokatolickiej diecezji elbląskiej. Powstał 3 sierpnia 1986 roku z podziału dekanatu Nowy Staw w diecezji gdańskiej jako dekanat malborski. Od 25 marca 1992 roku dekanat Malbork II jest częścią diecezji elbląskiej.
Parafie.
W skład dekanatu wchodzi 7 parafii:
Sąsiednie dekanaty.
Gniew ("diec. pelplińska"), Malbork I, Nowy Staw, Sztum, Tczew ("diec. pelplińska")

</doc>
<doc id="761986" url="https://pl.wikipedia.org/wiki?curid=761986" title="Dekanat Miłomłyn">
Dekanat Miłomłyn

Dekanat Miłomłyn – jeden z 21 dekanatów w rzymskokatolickiej diecezji elbląskiej.
Parafie.
W skład dekanatu wchodzi 6 parafii:
Sąsiednie dekanaty.
Dzierzgoń, Grunwald "(archidiec. warmińska)", Iława – Wschód, Iława – Zachód, Morąg, Ostróda – Wschód "(archidiec. warmińska)", Ostróda – Zachód "(archidiec. warmińska)", Susz

</doc>
<doc id="761988" url="https://pl.wikipedia.org/wiki?curid=761988" title="Dekanat Morąg">
Dekanat Morąg

Dekanat Morąg – jeden z 21 dekanatów w rzymskokatolickiej diecezji elbląskiej.
Parafie.
W skład dekanatu wchodzi 10 parafii:
Sąsiednie dekanaty.
Dzierzgoń, Łukta "(archidiec. warmińska)", Miłomłyn, Orneta "(archidiec. warmińska)", Ostróda – Wschód "(archidiec. warmińska)", Pasłęk I, Pasłęk II, Świątki "(archidiec. warmińska)"

</doc>
<doc id="761990" url="https://pl.wikipedia.org/wiki?curid=761990" title="Dekanat Krynica Morska">
Dekanat Krynica Morska

Dekanat Krynica Morska – jeden z 21 dekanatów w rzymskokatolickiej diecezji elbląskiej. Do maja 2017 dekanat nosił nazwę „Nadmorski”.
Parafie.
W skład dekanatu wchodzi 9 parafii:
Historia.
Dekanat nadmorski powstał 3 sierpnia 1986 roku z części dekanatu Nowy Dwór Gdański. W latach 1925–1992 tereny dekanatu wchodziły w skład diecezji gdańskiej. W wyniku reformy Kościoła rzymskokatolickiego w Polsce, od 25 marca 1992 roku dekanat nadmorski jest częścią diecezji elbląskiej. Wtedy również do dekanatu włączono parafię w Krynicy Morskiej należącą wcześniej do diecezji warmińskiej.
Sąsiednie dekanaty.
Elbląg – Śródmieście, Gdańsk - Dolne Miasto "(archidiec. gdańska)", Nowy Dwór Gdański, Żuławy Steblewskie "(archidiec. gdańska)"

</doc>
<doc id="761992" url="https://pl.wikipedia.org/wiki?curid=761992" title="Dekanat Nowy Dwór Gdański">
Dekanat Nowy Dwór Gdański

Dekanat Nowy Dwór Gdański – jeden z 21 dekanatów w rzymskokatolickiej diecezji elbląskiej.
Parafie.
W skład dekanatu wchodzi 10 parafii:
Sąsiednie dekanaty.
Elbląg – Śródmieście, nadmorski – Stegna, Nowy Staw, Żuławy Steblewskie "(archidiec. gdańska)"

</doc>
<doc id="761993" url="https://pl.wikipedia.org/wiki?curid=761993" title="Dekanat Nowy Staw">
Dekanat Nowy Staw

Dekanat Nowy Staw – jeden z 21 dekanatów w rzymskokatolickiej diecezji elbląskiej.
Parafie.
W skład dekanatu wchodzi 7 parafii:
Sąsiednie dekanaty.
Elbląg – Południe, Elbląg – Śródmieście, Malbork I, Malbork II, Nowy Dwór Gdański, Tczew "(diec. pelplińska)", Żuławy Steblewskie "(archidiec. gdańska)"

</doc>
<doc id="761994" url="https://pl.wikipedia.org/wiki?curid=761994" title="Dekanat Pasłęk I">
Dekanat Pasłęk I

Dekanat Pasłęk I – jeden z 21 dekanatów w rzymskokatolickiej diecezji elbląskiej.
Parafie.
W skład dekanatu wchodzi 6 parafii:
Sąsiednie dekanaty.
Elbląg – Południe, Elbląg – Północ, Frombork "(archidiec. warmińska)", Morąg, Orneta "(archidiec. warmińska)", Pasłęk II, Pieniężno "(archidiec. warmińska)"

</doc>
<doc id="761995" url="https://pl.wikipedia.org/wiki?curid=761995" title="Dekanat Pasłęk II">
Dekanat Pasłęk II

Dekanat Pasłęk II – jeden z 21 dekanatów w rzymskokatolickiej diecezji elbląskiej.
Parafie.
W skład dekanatu wchodzi 5 parafii:
Sąsiednie dekanaty.
Dzierzgoń, Elbląg – Południe, Morąg, Pasłęk I

</doc>
<doc id="761996" url="https://pl.wikipedia.org/wiki?curid=761996" title="Dekanat Prabuty">
Dekanat Prabuty

Dekanat Prabuty – jeden z 21 dekanatów w rzymskokatolickiej diecezji elbląskiej.
Parafie.
W skład dekanatu wchodzi 6 parafii:
Sąsiednie dekanaty.
Dzierzgoń, Kwidzyn – Zatorze, Susz, Sztum

</doc>
<doc id="761998" url="https://pl.wikipedia.org/wiki?curid=761998" title="Dekanat Susz">
Dekanat Susz

Dekanat Susz – jeden z 21 dekanatów w rzymskokatolickiej diecezji elbląskiej.
Parafie.
W skład dekanatu wchodzi 8 parafii:
Sąsiednie dekanaty.
Dzierzgoń, Iława – Zachód, Kwidzyn – Zatorze, Miłomłyn, Prabuty

</doc>
<doc id="761999" url="https://pl.wikipedia.org/wiki?curid=761999" title="Giterna">
Giterna

Giterna - średniowieczny instrument muzyczny, uważany za przodka dzisiejszej mandoliny.
Tylko trzy egzemplarze tego instrumentu zachowały się do dnia dzisiejszego, jeden w Metropolitan Museum of Art, drugi w Muzeum Zamkowym w Wartburgu, trzeci odkryto podczas wykopalisk archeologicznych na terenie Starego Miasta w Elblągu.
Historia.
Najdawniejsze przedstawienia giterny pochodzą z XIII wieku. Instrument ten przybył prawdopodobnie do Europy, z arabskiej Hiszpanii i uważa się go za miniaturową wersję lutni, choć niewykluczone, że pochodzi od arabskiego instrumentu (również odmiany lutni) zwanej "gabusi" 
Giterna cieszyła się największą popularnością w czasach średniowiecza, jednak w XV wieku została całkowicie niemal zdominowana przez lutnię i z czasem zapomniana.
Giterna była wzmiankowana w literaturze jako instrument do akompaniowania pieśni (często śpiewanych w tawernach).
W ikonografii możemy znaleźć przykłady używania plektronu do gry na tym instrumencie.
Chociaż się uważa (The Harvard Music Dictionary), że giterna dała początek mandorze, to jednak w XIII-wiecznych poematach trubadurów (Juan Ruiz, Guiraut de Calanso) oraz w wierszach kompozytora Guillaume'a de Machaut  spotykamy razem z giterną również mandorę, co udowodnia, że były to dwa różne instrumenty.
Budowa.
Giterna przypomina wyglądem małą lutnię. Posiada wypukłe pudło rezonansowe, jednakże w przeciwieństwie do klasycznej lutni, czy mandory, nie jest ono zbudowane z oddzielnych, klejonych ze sobą listewek, lecz dłubane z jednego kawałka drewna. Giterna posiada drewnianą płytę wierzchnią, otwór rezonansowy przykryty ozdobną rozetą, wykonywaną oddzielnie z drewna lub pergaminu i montowaną do płyty, oraz krótki gryf o kształcie mocno zwężającym się w stronę główki i kilkoma jelitowymi progami wiązanymi wokół gryfu. Główka giterny jest mocno wygięta i przypomina kształtem literę C.
Giterna posiadała pięć strun albo pięć chórów (pary strun) wykonane z jelit. Strojenie g - d1 - a1 - e2 - h. Struny naciągano na drewniane kołki.
Później się pojawiła "oktawna" giterna ze strojeniem G - d - a - e1 - h1, którą stali się nazywać cytrą (później - waldcittern).

</doc>
<doc id="762000" url="https://pl.wikipedia.org/wiki?curid=762000" title="Sisymbrium officinale">
Sisymbrium officinale



</doc>
<doc id="762001" url="https://pl.wikipedia.org/wiki?curid=762001" title="Dekanat Sztum">
Dekanat Sztum

Dekanat Sztum – jeden z 21 dekanatów w rzymskokatolickiej diecezji elbląskiej.
Parafie.
W skład dekanatu wchodzi 11 parafii:
Sąsiednie dekanaty.
Dzierzgoń, Gniew "(diec. pelplińska)", Kwidzyn – Śródmieście, Kwidzyn – Zatorze, Malbork I, Malbork II, Prabuty

</doc>
<doc id="762003" url="https://pl.wikipedia.org/wiki?curid=762003" title="Ceratophyllaceae">
Ceratophyllaceae



</doc>
<doc id="762009" url="https://pl.wikipedia.org/wiki?curid=762009" title="Joris Vercammen">
Joris Vercammen

abp dr Joris August Odilius Ludovicus Vercammen (ur. 14 października 1952 w Lier) – arcybiskup Utrechtu, zwierzchnik Kościoła Starokatolickiego w Holandii. Przewodniczący Międzynarodowej Konferencji Biskupów Starokatolickich. Wykładowca teologii praktycznej w Wyższym Seminarium Duchownym Kościoła Starokatolickiego w Utrechcie. Arcybiskup Utrechtu jest symbolicznym zwierzchnikiem duchowym starokatolicyzmu, choć każdy z Kościołów krajowych posiada pełną niezależność jurysdykcyjną i organizacyjną.
Joris Vercammen z pochodzenia jest belgijskim Flamandem. W 1979 roku przyjął święcenia prezbiteratu w Kościele rzymskokatolickim i przez prawie dekadę pracował w diecezji antwerpskiej jako duszpasterz młodzieży. W 1988 roku przeszedł do Kościoła Starokatolickiego w Holandii. Od 1989 roku pracował jako proboszcz w parafii św. Marii Magdaleny w Eindhoven, a od 1996 roku jest także wykładowcą w Seminarium Kościoła w Utrechcie.
11 marca 2000 roku został wybrany arcybiskupem Utrechtu, sakrę biskupią otrzymał 1 lipca 2000 roku z rąk biskupa Lamberta Wirix-Speetjensa, do współkonsekracji wybrano biskupów Wiktora Wysoczańskiego z Kościoła Polskokatolickiego i Joachima Vobbego z Kościoła Starokatolickiego w Niemczech. Od czasu swoich święceń biskupich działa na rzecz zbliżenia ekumenicznego wspólnoty starokatolickiej z innymi wyznaniami, w tym z Kościołem rzymskokatolickim i anglikańskim. W 2006 roku został wybrany do Komitetu Centralnego Światowej Rady Kościołów. Kilkukrotnie odwiedzał Polskę, szczególnie w okresie prowadzenia dialogu pomiędzy Unią Utrechcką, a Kościołem Starokatolickim Mariawitów.
Joris Vercammen jest żonaty z Hilde Witters, para ma troje dzieci, dwóch synów i córkę.
29 września 2019 roku zapowiedział ustąpienie z urzędu arcybiskupa Utrechtu z dniem 11 stycznia 2020.

</doc>
<doc id="762010" url="https://pl.wikipedia.org/wiki?curid=762010" title="Związek Polskich Artystów Plastyków">
Związek Polskich Artystów Plastyków

Związek Polskich Artystów Plastyków (ZPAP) – stowarzyszenie zarejestrowane w marcu 1911 r. w Krakowie, pierwotnie pod nazwą Związek Powszechny Artystów Plastyków, z inicjatywy Tytusa Czyżewskiego oraz Zbigniewa i Andrzeja Pronaszków.
Historia.
W 1911 liczyło 112 członków, zaś pierwszym prezesem Związku Powszechnego Artystów Polskich był Leon Kowalski. 
W 1921 powstał Związek Polskich Artystów Plastyków w Krakowie, z siedzibą przy (tzw. „Dom Artystów” przy placu św. Ducha w Krakowie).
W 1961 został wybity medal upamiętniający o treści "50-lecie Związku Polskich Artystów Plastyków 1911-1961", zaprojektowany przez Wandę Czełkowską.
18 grudnia 1981 działalność ZPAP zawieszono podobnie, jak wielu innych stowarzyszeń twórczych. 20 czerwca 1983 ZPAP rozwiązano w odwecie za poparcie postulatów „Solidarności” przez jego członków.
W grudniu 1989 roku w Krakowie odbył się XVII Walny Zjazd Delegatów, który uchwalił „Deklarację Programową” i wybrał nowe władze. 14 czerwca 1989 ZPAP ponownie zarejestrowano. Po 9 latach od zawieszenia działalności XVII Walny Zjazd Delegatów ZPAP wybrał nowego prezesa, którym został Zbigniew Makarewicz.
Decyzją Ministra Kultury 1 lutego 1995 Związek uzyskał zezwolenie na zbiorowe zarządzanie prawami autorskimi do dzieł plastycznych w kwestiach: zwielokrotniania wszelkimi technikami, w tym drukarską, reprograficzną, magnetyczną i cyfrową, wprowadzania do obrotu oryginału lub zwielokrotnionych egzemplarzy dzieła, użyczenia i najmu oryginału lub zwielokrotnionych egzemplarzy dzieła, wystawiania dzieł, nadawania za pomocą wizji przewodowej lub bezprzewodowej przez stację naziemną i satelitarną, reemitowania, publicznego udostępniania dzieł w miejscu i czasie wybranym przez zainteresowanych oraz prawo do pobierania na rzecz twórców i ich spadkobierców wynagrodzenia w wysokości 5% od ceny dokonywanych zawodowo odsprzedaży oryginalnych egzemplarzy dzieła plastycznego.
28 kwietnia 2004 roku Okręg Krakowski uzyskał osobowość prawną na mocy postanowienia Sądu Rejonowego dla Krakowa Śródmieścia o wpisie ZPAP Okręg Krakowski do Krajowego Rejestru Sądowego – Rejestru Stowarzyszeń, Innych Organizacji Społecznych i Zawodowych, Fundacji Oraz Publicznych Zakładów Opieki Zdrowotnej oraz Rejestru Przedsiębiorstw.
ZPAP zrzesza ponad 7000 twórców sztuk wizualnych: malarstwo, grafika, rzeźba, medalierstwo, ceramika, szkło, witraż, tkanina artystyczna, architektura wnętrz, wzornictwo przemysłowe, scenografia skupionych w 22 okręgach i 2 oddziałach w największych miastach Polski, jest reprezentowany w Światowym Komitecie Wykonawczym Międzynarodowego Stowarzyszenia Sztuk Plastycznych i Radzie Artystów Europy.
Zarząd główny mieści się w Warszawie.
Współczesna struktura.
Okręgi.
Bielsko-Biała, Bydgoszcz, Częstochowa, Gdańsk, Gliwice-Zabrze, Katowice, Kielce, Koszalin, Kraków (w tym Oddział Nowy Sącz), Lublin, Łódź, Olsztyn, Opole, Poznań, Radom, Rzeszów, Szczecin, Tarnów, Toruń, Warszawa, Wrocław, Zakopane, Zielona Góra.

</doc>
<doc id="762011" url="https://pl.wikipedia.org/wiki?curid=762011" title="Artur z Bretonii">
Artur z Bretonii



</doc>
<doc id="762013" url="https://pl.wikipedia.org/wiki?curid=762013" title="Muscari comosum">
Muscari comosum



</doc>
<doc id="762018" url="https://pl.wikipedia.org/wiki?curid=762018" title="Granat nasadkowy PRB 103">
Granat nasadkowy PRB 103

PRB 103 – belgijski, odłamkowy granat nasadkowy.
Granat PRB 103 jest wersją granatu obronnego PRB 8 wyposażoną w tuleję ze statecznikami umożliwiającą wystrzelenie z dowolnego karabinu z nasadką do miotania granatów o średnicy 22 mm. Granat jest miotany z prędkością początkową 58 m/s i osiąga zasięg 250-270 m. Zapalnik uzbraja się 1,5 s po wystrzeleniu i ma działanie uderzeniowe. W momencie wybuchu powstaje około 500 odłamków dających 100% szansę porażenia celu znajdującego się w promieniu 12 m od miejsca upadku. Promień bezpieczny to 40 m.

</doc>
<doc id="762019" url="https://pl.wikipedia.org/wiki?curid=762019" title="Addycja rodnikowa">
Addycja rodnikowa

Addycja rodnikowa – reakcja chemiczna (jedna z reakcji rodnikowych), rodzaj addycji, w której uczestniczą wolne rodniki.
Rodniki, pomimo że są elektrycznie obojętne, mają nieparzystą liczbę elektronów walencyjnych i dlatego łatwo wchodzą w reakcje z innymi związkami. Najczęściej, tworzą one wiązania w sposób homogeniczny, czyli taki, w którym każdy substrat wnosi do wiązania po jednym niesparowanym elektronie. Konfiguracja elektronowa, jaką najczęściej przyjmują rodniki, liczy siedem elektronów walencyjnych, przez co jeden z nich pozostaje niesparowany.
Addycja rodnikowa polega na przyłączeniu się rodnika do obojętnej cząsteczki, podczas którego następuje rozerwanie wiązania wielokrotnego. W efekcie tworzy się nowy produkt rodnikowy z jednym niesparowanym elektronem. Przykładem takiej reakcji jest addycja rodnika do dowolnego alkenu:

</doc>
<doc id="762025" url="https://pl.wikipedia.org/wiki?curid=762025" title="Conium maculatum">
Conium maculatum



</doc>
<doc id="762026" url="https://pl.wikipedia.org/wiki?curid=762026" title="Granada (emirat)">
Granada (emirat)



</doc>
<doc id="762028" url="https://pl.wikipedia.org/wiki?curid=762028" title="Rifeni">
Rifeni



</doc>
<doc id="762031" url="https://pl.wikipedia.org/wiki?curid=762031" title="Związek Narodowej Odbudowy">
Związek Narodowej Odbudowy

Związek Narodowej Odbudowy (nid. Verbond voor Nationaal Herstel, VNH) – holenderskie konserwatywno-nacjonalistyczne ugrupowanie polityczne działające od 1933 r.
Zarys historyczny.
Począwszy od 1931 r. w Holandii trwały próby zjednoczenia wszystkich konserwatywnych i nacjonalistycznych sił politycznych prowadzone przez Horacego Hugona Alexandra van Gybland Oosterhoffa. Jesienią 1932 r. założył on Obóz Narodowej Odbudowy, który miał przygotować utworzenie nowego ugrupowania. 28 stycznia 1933 r. został powołany Związek Narodowej Odbudowy. Funkcję honorowego przewodniczącego pełnił b. generał armii holenderskiej, blisko 80-letni Cornelis Snijders. Partia wzięła udział w wyborach parlamentarnych w tym samym roku, uzyskując 1 miejsce (William Westerman). Spore poparcie miała zwłaszcza w Hadze. Po 1935 r. główną rolę wśród holenderskiej skrajnej prawicy zaczął odgrywać Narodowo-Socjalistyczny Ruch Holenderski (Nationaal-Socialistische Beweging der Nederlanden, NSB). Wielu członków VNH przeszło do niego, chcąc nadać mu bardziej konserwatywne oblicze. W 1937 r. zmarł założyciel VNH, H. H. A. van Gybland Oosterhoff, pozostawiając ją w zamęcie. W wyborach parlamentarnych w tym roku partia straciła swoje jedyne miejsce w parlamencie, co było wynikiem dużego spadku poparcia społecznego. W następnych latach przeobraziła się ona bardziej w ośrodek myśli politycznej, kontynuujący wydawanie pisma "Nationaal Herstel". Po zajęciu Holandii przez Niemcy w maju 1940 r., VNH podjęła próby zorganizowania wspólnego frontu nacjonalistycznych ugrupowań, ale zostały one zignorowane przez okupantów. W 1941 r. partia została oficjalnie rozwiązana w związku z wprowadzeniem przez Niemców zakazu działalności wszelkich ugrupowań politycznych poza NSB.
Program.
Hasła głoszone przez VNH mieściły się na pograniczu faszyzmu i konserwatywnego nacjonalizmu. Partia uważała, że holenderskie społeczeństwo jest zepsute, gdyż brakuje silnej władzy. Występowano przeciw rewolucjonistom, socjalistom i komunistom, chcącym zniszczyć państwo, a także ruchom niepodległościowym na terenie Indii Holenderskich. Odbudowę państwa i społeczeństwa miał zapewnić powrót do takich wartości, jak solidarność, wierność i lojalność wobec monarchii holenderskiej oraz gotowość do samopoświęcenia. VNH opowiadała się za wprowadzeniem nowego systemu wyborczego, który pozwoliłby na wprowadzanie do parlamentu niezależnych kandydatów. Państwo miało mieć silną gospodarkę i wojsko w celu obrony. Chciano także zacieśnienia więzów z koloniami.

</doc>
<doc id="762033" url="https://pl.wikipedia.org/wiki?curid=762033" title="Ignacy Gazurek">
Ignacy Gazurek

Ignacy Gazurek (ur. 16 marca 1907 w Istebnej, zm. 24 września 1944 w Oosterbeek) – kapitan piechoty Wojska Polskiego, oficer wojsk powietrznodesantowych podczas II wojny światowej.
Życiorys.
W 1927 r. ukończył 5-letnie Seminarium Nauczycielskie w Cieszynie, a w 1930 r. Szkołę Podchorążych Rezerwy w Krakowie. Służbę rozpoczął w 20 pułku piechoty, a 1 stycznia 1933 r. został mianowany na stopień podporucznika rezerwy i został zastępcą dowódcy Kompanii Obywatelskiej w Istebnej.
W kampanii wrześniowej 1939 r. dowodził plutonem strzeleckim w 45 pułku piechoty Strzelców Kresowych, a po przedostaniu się do Francji w styczniu 1940 r. objął dowództwo kompanii w 10 pułku piechoty. 
Po upadku Francji przedostał się do Wielkiej Brytanii, gdzie otrzymał w październiku 1940 przydział do 4 Brygady Kadrowej Strzelców, a która we wrześniu 1941 r. przemianowana została na 1 Samodzielną Brygadę Spadochronową. 1 marca 1943 r. został mianowany kapitanem i wyznaczony na dowódcę 9 kompanii, a następnie dowódcę III batalionu, z którym wziął udział w operacji Market-Garden. Wylądował na spadochronie 21 września 1944 r. w rejonie Driel. Wraz z 8 kompanią spadochronową w nocy z 22 na 23 września przeprawił się na północną stronę Renu. Osłaniał tam wycofujących się brytyjskich spadochroniarzy z 1 Dywizji Powietrznodesantowej. Zginął w walce 24 września 1944 r. niedaleko Arnhem trafiony przez nieprzyjacielskiego strzelca wyborowego w ogródku przy Stationsweg 9 w Oosterbeek. Został pochowany na Cmentarzu Wojskowym w Oosterbeek, kwatera 25B–5. 
Od 1991 roku imię kpt. Ignacego Gazurka nosi 18 Bielski batalion powietrznodesantowy.
Odznaczenia.
Został uhonorowany m.in. następującymi odznaczeniami:

</doc>
<doc id="762034" url="https://pl.wikipedia.org/wiki?curid=762034" title="MECAR HE-RFL-60N">
MECAR HE-RFL-60N

HE-RFL-60N – belgijski, odłamkowy granat nasadkowy produkowany przez firmę MECAR SA.
HE-RFL-60N może być miotany przy pomocy dowolnego karabinu kalibru 7,62 mm NATO z urządzeniem wylotowym o średnicy 22 mm, przy pomocy naboju ślepego. Prędkość początkowa granatu to 65 m/s, zasięg 300 m. Zapalnik uzbraja się po przeleceniu przez granat 12 m. W momencie wybuchu powstaje około 500 odłamków zapewniających 100% prawdopodobieństwo porażenia celu w promieniu 8 m. Promień bezpieczny to 50 m.

</doc>
<doc id="762035" url="https://pl.wikipedia.org/wiki?curid=762035" title="Iwan Andriejewicz Czeladnin">
Iwan Andriejewicz Czeladnin



</doc>
<doc id="762044" url="https://pl.wikipedia.org/wiki?curid=762044" title="5 Batalion 14 Środkowobośniackiej Brygady NOVJ">
5 Batalion 14 Środkowobośniackiej Brygady NOVJ

5 Batalion 14. Środkowobośniackiej Brygady Szturmowej NOVJ () – polska formacja w partyzanckiej Narodowej Armii Wyzwolenia Jugosławii (NOVJ).
Partyzanci batalionu byli przedstawicielami polskiej, rusińskiej (m.in. Bojkowie i Łemkowie) oraz ukraińskiej mniejszości etnicznej w Bośni (potomkowie emigrantów z Galicji z XIX wieku, Polonia w Bośni liczyła ok. 20 tysięcy ludzi w latach 30. XX wieku). Batalion liczył początkowo około 200 żołnierzy podzielonych na 3 kompanie, pluton ciężkich karabinów maszynowych oraz pluton moździerzy, 6 września liczył już około 500 ludzi. Początkowo wchodził w skład 14 brygady natomiast 23 lipca 1944 wszedł w skład nowej 18 brygady 53 dywizji 5 korpusu bośniackiego.
Batalion powstał 7 maja 1944 w miejscowości Novi Martinac. We wrześniu 1944 przemianowano go na 3 Batalion. Oddział ten walczył na terenach Bośni, głównie przeciw nacjonalistycznym czetnikom, do rozwiązania w sierpniu 1945.
Flaga batalionu była biało-czerwona z czerwoną gwiazdą. Na furażerkach żołnierze polskiego pochodzenia pod czerwoną gwiazdką (materiałową bądź zrzutową metalową produkcji radzieckiej) mieli naszyty biało-czerwony prostokąt o wymiarach około 1,5 × 2 cm.
Dzieje batalionu opisano w książce "Batalion śmiałych".
Kalendarium walk batalionu.
1945.
Do 25 maja trwały walki z czetnikami. W okresie istnienia batalionu 93 jego żołnierzy zginęło, z czego 40 było Polakami.

</doc>
<doc id="762047" url="https://pl.wikipedia.org/wiki?curid=762047" title="Innan Glyvur">
Innan Glyvur

Innan Glyvur – wieś na wyspie Eysturoy, na Wyspach Owczych, mająca obecnie (I 2015 r.) 77 stałych mieszkańców. Kod pocztowy miejscowości FO-494.
Historia.
Innan Glyvur założono w 1884 roku.
Demografia.
Według danych Urzędu Statystycznego (I 2015 r.) jest 61. co do wielkości miejscowością Wysp Owczych.

</doc>
<doc id="762051" url="https://pl.wikipedia.org/wiki?curid=762051" title="Żelechowa">
Żelechowa

Żelechowa – część miasta i osiedle administracyjne Szczecina, będące jednostką pomocniczą miasta, położone w dzielnicy Północ. Granicę obszaru stanowią: ul. Bandurskiego, ul. Królewskiego („Trasa Północna”), potok Sienniczka, ul. Bogumińska, ogrody działkowe za ul. Hożą, tereny przemysłowe przy ul. Widuchowskiej, rzeka Odra, ul. Gościsława, trasa kolejowa Szczecin-Police i ul. Komuny Paryskiej. W skład osiedla wchodzi również "Sienno" (ul. Łączna).
Według danych z 2021 r. na osiedlu na pobyt stały zameldowanych było 14 258 osób.
Historia i zabudowa.
Dzielnica dzieli się na dwie części, przedzielone ulicą Obotrycką: "górną" (położoną po zachodniej części Obotryckiej, w której zabudowie przeważają domy jedno i dwurodzinne, budowane od lat 70. XX wieku do dzisiaj) oraz "dolną" (położoną po wschodniej części Obotryckiej, gdzie przeważa zabudowa przedwojenna, domy robotnicze z lat 20. i 30. XX wieku oraz powstają nowe osiedla wielorodzinne).
Nazwę "Żelechowa" wprowadzono urzędowo w 1946 roku, zastępując niemiecką nazwę "Züllchow".
Obszary zielone.
Osiedle położone na wschodnich stokach Wzgórz Warszewskich – kilka ciekawych krajobrazowo miejsc z punktami widokowymi w okolicach "Sienna" (wzgórza przy ul.Łącznej/Kormoranów/Piaskowej) i Słowiczego Stawu. Na terenie osiedla znajduje się kilka parków-cmentarzy poniemieckich, z których większość nagrobków została zatopiona w Stawie Brodowskim przy ul.Wilczej.
Samorząd mieszkańców.
Rada Osiedla Żelechowa liczy 15 członków. W wyborach do rad osiedli 20 maja 2007 roku udział wzięło 246 głosujących, co stanowiło frekwencję na poziomie 2,12%. W wyborach do rady osiedla 13 kwietnia 2003 udział wzięło 269 głosujących, co stanowiło frekwencję 2,41%.
Samorząd osiedla Żelechowa został ustanowiony w 1990 roku.
Transport.
W dolnej części znajduje się przystanek kolejowy Szczecin Żelechowo, obecnie nie wykorzystywany do przewozów pasażerskich.

</doc>
<doc id="762052" url="https://pl.wikipedia.org/wiki?curid=762052" title="Perfluorokarbon">
Perfluorokarbon



</doc>
<doc id="762058" url="https://pl.wikipedia.org/wiki?curid=762058" title="GOLESIN">
GOLESIN

GOLESIN – tajna szkoła średnia w okresie okupacji niemieckiej w Jarnutach w Generalnym Gubernatorstwie przy granicy z III Rzeszą koło Ostrołęki (niem. "Scharfenwiese") zorganizowana przez dyrektora Jana Radomskiego i grono wysiedlonych nauczycieli. Kryptonim GOLESIN został skomponowany z kilku pierwszych liter przedwojennej nazwy: Gimnazjum Ogólnokształcące LESzczyńskiego, zaś końcówka IN nawiązywała do nazw okolicznych miejscowości, jak np. Gucin i Czerwin.
Punkty nauczania rozrzucone po wsiach w promieniu 30 km gromadziły uczniów klas gimnazjalnych i licealnych z rodzin wysiedleńców, jak i lokalną młodzież wiejską. Rok szkolny 1941/42 był początkiem GOLESINA, zatwierdzonego przez centralne władze Tajnego Nauczania, a liczącego w tym czasie 40 uczniów i 6 nauczycieli. W trzecim, a zarazem ostatnim roku tajnego nauczania liczył 84 uczniów i 8 nauczycieli.
We wrześniu 1944 zakończył swe funkcjonowanie, gdy na tereny te wkroczyła Armia Czerwona. Po przejściu frontu odtajniony GOLESIN już jako „Ostrołęckie Gimnazjum i Liceum im. Stanisława Leszczyńskiego na wysiedleniu” kontynuował legalnie nauczanie w Czerwinie.
W GOLESINIE realizowano przedwojenny program nauczania, promując co roku uczniów z klasy do klasy oraz z gimnazjum do liceum. Kilkanaście osób zdało maturę w liceach warszawskich. Młodsi, po wyzwoleniu Ostrołęki w styczniu 1945 wrócili w mury przedwojennej szkoły, by tu kontynuować naukę. Dzięki GOLESINOWI kilkadziesiąt osób nie straciło lat nauki, zdobywając wykształcenie upoważniające do studiów wyższych – do drogi odbudowy polskiej inteligencji brutalnie tępionej przez okupantów.

</doc>
<doc id="762061" url="https://pl.wikipedia.org/wiki?curid=762061" title="9 Dywizja Artylerii Obrony Przeciwlotniczej">
9 Dywizja Artylerii Obrony Przeciwlotniczej

9 Dywizja Artylerii Obrony Przeciwlotniczej (9 DA OPL) - związek taktyczny artylerii przeciwlotniczej ludowego Wojska Polskiego.
Formowanie i zmiany organizacyjne.
W związku z przejściem Wojska Polskiego na etat pokojowy, rozkazem nr 0236 Naczelnego Dowódcy WP z 8 września 1945 roku dotychczasowa 3 Łużycka Dywizja Artylerii Przeciwlotniczej została rozformowana, a na jej bazie został utworzony 86 Łużycki pułk artylerii przeciwlotniczej. Pułk został dyslokowany do Legionowa, z zadaniem osłony przeciwlotniczej Warszawy. Na początku 1950 roku 86 paplot został przeformowany w 86 pułk artylerii OPL. Latem 1950 roku, w oparciu o ten pułk, została sformowana 9 Dywizja Artylerii Obrony Przeciwlotniczej.
W 1962 roku 9 DA OPL została przemianowana na 9 Dywizję Artylerii Obrony Powietrznej Kraju, a w 1967 roku na 3 Łużycką Dywizję Artylerii Obrony Powietrznej Kraju. W tym czasie dowództwo dywizji i jej 83 dywizjon dowodzenia stacjonowały w koszarach przy ul. 11 Listopada. 
W 1991 roku dywizja została przeformowana w 3 Warszawską Brygadę Rakietową Obrony Powietrznej.
Struktura organizacyjna.
W skład dywizje weszły:
Dywizja liczyła 4200 żołnierzy.
W 1951 roku dowództwo i wszystkie oddziały dywizji rozlokowano w Warszawie.
Ponadto w skład dywizji włączono 142 pułk reflektorów.
Stan osobowy dywizji zwiększył się do 4300 żołnierzy. 

</doc>
<doc id="762066" url="https://pl.wikipedia.org/wiki?curid=762066" title="Strzelenka">
Strzelenka

Strzelenka (Strzelniczka) – rzeka na Pojezierzu Kaszubskim, o długości 16,7 kilometra, wypływająca z jeziora Tuchom.
Płynie przez wsie Rębiechowo i Pępowo. Wpada do rzeki Raduni niedaleko wsi Lniska.
W latach 1807-1814 na rzece na odcinku od miejscowości Rębiechowo do ujścia do rzeki Raduni przebiegała granica Wolnego Miasta Gdańska.

</doc>
<doc id="762069" url="https://pl.wikipedia.org/wiki?curid=762069" title="Morzan">
Morzan



</doc>
<doc id="762070" url="https://pl.wikipedia.org/wiki?curid=762070" title="Muzeum Techniki i Przemysłu">
Muzeum Techniki i Przemysłu



</doc>
<doc id="762075" url="https://pl.wikipedia.org/wiki?curid=762075" title="Helmut Zenker">
Helmut Zenker

Helmut Zenker (ur. 11 stycznia 1949 w St. Valentin w Dolnej Austrii, zm. 7 stycznia 2003 w Wiedniu) – austriacki poeta i pisarz, pracujący swojego czasu także jako kierowca ciężarówek i operator. Od 1973 niezależny pisarz. Pochowany na Cmentarzu Centralnym w Wiedniu. 
Dzieła literackie to między innymi "Wer hier die Fremden sind" (1974), "Kassbach" (1974), "Herr Nowak macht Geschichten" (1976), "Der Drache Martin" (1977), "Der vierte Mann" (1978).

</doc>
<doc id="762076" url="https://pl.wikipedia.org/wiki?curid=762076" title="Łowin (województwo kujawsko-pomorskie)">
Łowin (województwo kujawsko-pomorskie)

Łowin (do 31 grudnia 2014 Łowiń) – wieś w Polsce położona w województwie kujawsko-pomorskim, w powiecie świeckim, w gminie Pruszcz. Według spisu powszechnego z 31 marca 2011 roku wieś liczyła 386 mieszkańców. 
Używana przez pruską administrację nazwa "Lowin" (a dla folwarku "Louisenhof") została w 1942 przemianowana na "Lowen". 
W latach 1975–1998 miejscowość administracyjnie należała do województwa bydgoskiego. 
We wsi znajduje się wpisany w 1985 roku na listę zabytków dom mieszkalny z kuźnią pod nr 142/A. 
Wzdłuż drogi powiatowej nr 1266C na odcinku Łowin – Łowinek rosła prawem chroniona aleja jarzębów szwedzkich. Przy powołaniu w alei w 1965 roku znajdowało się 160 drzew o obwodach od 155 do 275 cm, w 2010 roku drzewa posiadały obwody od 217 do 308 cm. Ochronę alei jako pomnika przyrody zniesiono w 2016 roku (45 drzew). Rosnąca na terenie gminy aleja jarzębów szwedzkich z okazami powyżej 300 cm w obwodzie była jedyną aleją drzew tego gatunku w woj. kujawsko-pomorskim. 

</doc>
<doc id="762077" url="https://pl.wikipedia.org/wiki?curid=762077" title="Widłonóg">
Widłonóg



</doc>
<doc id="762080" url="https://pl.wikipedia.org/wiki?curid=762080" title="Jinzoningen 18">
Jinzoningen 18



</doc>
<doc id="762084" url="https://pl.wikipedia.org/wiki?curid=762084" title="Żebropław">
Żebropław



</doc>
<doc id="762087" url="https://pl.wikipedia.org/wiki?curid=762087" title="Craig R. Baxley">
Craig R. Baxley

Craig Redding Baxley (ur. 20 października 1949 w Los Angeles) − amerykański kaskader, reżyser i aktor filmowy i telewizyjny.

</doc>
<doc id="762088" url="https://pl.wikipedia.org/wiki?curid=762088" title="Peter Paul Wiplinger">
Peter Paul Wiplinger

Peter Paul Wiplinger (ur. 25 czerwca 1939 w Haslach an der Mühl) – austriacki poeta. Od 1960 mieszka w Wiedniu, studia teatrologiczne, germanistyczne i filozoficzne. W latach 1980-1986 sekretarz Towarzystwa Przyjaciół Sztuki i kierownik Małej Galerii w Wiedniu, redaktor w "Wiener Kunsthefte", współpracownik radia.
Dzieła literackie to przede wszystkim "Hoc est enim, Gedichte" (1966), "Borders / Grenzen. Gedichte" (1977), "Gitter. Gedichte" (1981), "Farbenlehre" (1987), "Bildersprache" (1988).

</doc>
<doc id="762089" url="https://pl.wikipedia.org/wiki?curid=762089" title="Władysław Miegoń">
Władysław Miegoń

Władysław Miegoń (ur. 30 września 1892 w Samborcu, zm. 15 października 1942 w Dachau) – polski duchowny rzymskokatolicki, błogosławiony Kościoła katolickiego, starszy kapelan Wojska Polskiego, kapelan Floty i administrator parafii w Gdyni Oksywiu, uczestnik wojny polsko-bolszewickiej i kampanii wrześniowej, kawaler Orderu Virtuti Militari. Patron Wojska Polskiego.
Życiorys.
Młodość.
Władysław Miegoń urodził się 30 września 1892 w niewielkiej wsi Samborzec, 9 kilometrów od Sandomierza, w średnio zamożnej rodzinie chłopskiej jako najstarszy z ośmiorga dzieci Stanisława Miegonia (ur. 1866 w Nawodzicach) i Marianny z domu Rewera (ur. 1871). Ojciec Władysława, obok gospodarstwa rolnego prowadził również warsztat kołodziejski, co pozwoliło mu zapewnić środki na edukację dzieci. Wujem Władysława był bł. ks. Antoni Rewera.
W 1902 Władysław rozpoczął naukę w Męskim Progimnazjum w Sandomierzu. Po uzyskaniu w 1908 świadectwa dojrzałości wstąpił do Seminarium Duchownego. Dał się poznać nie tylko jako dobrze zapowiadający się kapłan, ale też gorący patriota i świetny organizator działalności kulturalno-oświatowej. 2 lutego 1915 otrzymał święcenia kapłańskie, a następnie rozpoczął posługę duszpasterską na ziemi sandomierskiej. W 1915 roku pracował jako wikariusz w parafii Bodzentyn, a w 1916 roku rozpoczął roczną pracę w parafii Głowaczów. Później został przeniesiony do Iłży.
Dwudziestolecie międzywojenne.
28 listopada 1918 Miegoń poprosił władze kościelne o zgodę na skierowanie go do duszpasterstwa wojskowego. Biskup sandomierski Marian Józef Ryx nie wyraził jednak na to zgody. Dopiero ponowienie prośby dało efekt w postaci pozwolenia. Władysław otrzymał przydział do Marynarki Wojennej i stopień kapelana (odpowiednik kapitana marynarki). Początkowo, gdy polskie siły morskie tak naprawdę jeszcze nie istniały, pełnił służbę w tworzącym się 1. Batalionie Morskim w Modlinie, później w Aleksandrowie Kujawskim. Stał się głównym organizatorem i wykładowcą kursów uzupełniających wiedzę z zakresu języka polskiego, matematyki, historii, geografii, wychowania patriotycznego.
10 lutego 1920 Miegoń brał udział w słynnych Zaślubinach Polski z morzem w Pucku. W kwietniu został kapelanem i oficerem oświatowym Komendy Portu Wojennego Puck, a w lipcu mianowany został kapelanem Pułku Morskiego. Uczestniczył w walkach batalionu morskiego podczas wojny polsko-bolszewickiej. W czasie walk frontowych dźwigał i opatrywał rannych. 9 sierpnia 1920 został ranny pod Makowem Mazowieckim. Marszałek Piłsudski osobiście odznaczył go za męstwo okazane na polu walki Krzyżem Srebrnym Orderu Virtuti Militari oraz Krzyżem Walecznych. Pod koniec roku Miegoń powrócił na stanowisko kapelana Komendy Portu Wojennego Puck. 
29 maja 1921 osobiście odprawiał mszę polową w związku z rozpoczęciem budowy portu w Gdyni. Później poświęcał nowe okręty floty Rzeczypospolitej (m.in. ORP „"Pomorzanin"”). Od 1924 Miegoń pełnił funkcję kapelana komendy portu wojennego Gdynia, gdzie przeniesiono dowództwo floty Marynarki Wojennej. Został również proboszczem parafii Najświętszej Marii Panny Królowej Polski w Gdyni. Wtedy też rozpoczął pracę nad składem i repertuarem powstającego przy komendzie Teatru Amatorskiego. Z czasem nie było gdyńskich uroczystości bez udziału tego zespołu, a także bez powołanego przez Władysława zespołu instrumentalno-wokalnego. W 1928 Miegoń przerwał pracę duszpasterską w środowisku marynarskim. Wyjechał aby odbyć studia z zakresu prawa kanonicznego na Katolickim Uniwersytecie Lubelskim w Lublinie. Istnieją także przesłanki, że przeniesienie miało związek z publiczną krytyką zamachu majowego, którą miał wygłosić. 
Do 1932 Miegoń był kierownikiem Rejonu Duszpasterstwa w Lublinie. 16 stycznia 1934 zastąpił ks. kapelana Jerzego Szackiego na stanowisku administratora parafii wojskowej w Gdyni. W ramach swoich obowiązków święcił bandery okrętowe, odprawiał nabożeństwa na pokładach statków, odbywał z marynarzami podróże w rejsach szkoleniowych. Stworzył również bibliotekę na Oksywiu. Mimo eksponowanego stanowiska nigdy nie okazywał wyższości. Wyrazem tego były humorystyczne wręcz sceny rozgrywające się na ulicach przy spotkaniach z marynarzami, których zwykle pierwszy pozdrawiał. Peszyło to niższych stopniem marynarzy. 4 lutego 1934 został mianowany starszym kapelanem ze starszeństwem z 1 stycznia 1934 i 4. lokatą w duchowieństwie wojskowym wyznania rzymskokatolickiego.
W 1936 brał udział w uroczystościach pogrzebowych gen. dyw. Gustawa Orlicz-Dreszera. Mediował wówczas z proboszczem parafii na Oksywiu, który nie chciał dopuścić do odprawienia w jego kościele mszy świętej żałobnej w intencji „rozwodnika i innowiercy”.
W 1938 Miegoń zainicjował budowę kościoła garnizonowego na Oksywiu. W 1939 stanowisko administratora parafii wojskowej w Gdyni łączył z funkcją kapelana Floty.
II wojna światowa i śmierć.
Podczas kampanii wrześniowej uczestniczył w walkach Lądowej Obrony Wybrzeża. Pełnił służbę kapelana, spędzając długie godziny w Szpitalu Morskim w Babich Dołach. 19 września dostał się do niewoli niemieckiej. Niemcy, zgodnie z Konwencjami Genewskimi, postanowili jednak zwolnić kapelana Miegonia. Otrzymał dokumenty gwarantujące mu nietykalność, odrzucił je jednak aby pozostać z żołnierzami, którzy potrzebowali jego posługi. Miał powiedzieć: „"Pragnę znosić ciężar niewoli wraz z żołnierzami!"”. 2 października na pokładzie statku MS „Wilhelm Gustloff„ został przewieziony z Gdyni do Flensburga. Przebywał w Stalagu IX C Rothenburg. Stamtąd, za zorganizowanie w oflagu uroczystości patriotycznych z okazji 11 listopada, został przewieziony do obozu koncentracyjnego w Buchenwaldzie. Niemcy przestali już wtedy respektować Konwencje Genewskie – jako oficer miał prawo przebywania w obozie jenieckim, jednak z uwagi na to że był kapłanem, odmówiono mu tego prawa. Od 8 lipca 1942 był więźniem numer 21 223 obozu koncentracyjnego Dachau. Tam zginął zamęczony. Ciało spalono w krematorium. 
13 czerwca 1999 roku papież Jan Paweł II beatyfikował ks. Władysława Miegonia w grupie 108 błogosławionych męczenników.

</doc>
<doc id="762092" url="https://pl.wikipedia.org/wiki?curid=762092" title="Akciabr (rejon łohojski)">
Akciabr (rejon łohojski)

Akciabr (biał. "Акця́бр", ros. "Октябрь"; pol. hist. "Chotajewicze") – agromiasteczko na Białorusi w rejonie łohojskim obwodu mińskiego. W 1939 r. zmieniono nazwę miejscowości na Okciabr.
Miejscowość położona jest przy drodze z Ziembina do Mołodeczna.
Historia.
W XVII wieku Chotajewicze były dziedzictwem Barbary Konstancji z Kowerczyńskich, księżnej Druckiej-Horskiej. Znajdował się tam w przeszłości klasztor dominikanów, skasowany przez władze rosyjskie w 1832 r. Dominikanie przebywali tam w latach 1681-1830. W kościele pw. św. Barbary znajdowały się znakomite organy. Wedle źródeł dominikańskich organistą do 1689 r. był o. Wincenty Bielakowski.
Przed 1914 r. znajdował się tam drewniany kościół parafialny pw. św. Ducha, wzniesiony w roku 1803. W Chotajewiczach znajdował się majątek rodziny Reklewskich zajmujący w 1909 r. obszar około 400 dziesięcin.
W 1843 r. proboszczem parafii w Chotajewiczach był ks. Hieronim Wasilewski, a wikarym ks. Stanisław Jurgiłowski z zakonu franciszkanów.
W pobliskich Wardomiczach (parafia Chotajewicze) urodziła się 19 stycznia 1866 r. Maria Witkowska, która zorganizowała w 1887 r. w Warszawie ukryte Zgromadzenie Sióstr Najświętszego Imienia Jezus pod opieką Najświętszej Maryi Panny Wspomożenia Wiernych.
Dnia 28 maja 1920 r. pod Chotajewiczami 1 Dywizjon Artylerii Konnej im. gen. Józefa Bema stoczył potyczkę z bolszewikami.
W czasie II wojny światowej od 22 września 1941 do 9 listopada 1941 r. proboszczem parafii w Okciabrze był bł. ks. Henryk Hlebowicz, zamordowany 9 listopada w okolicy Borysowa, najprawdopodobniej przez białoruską policję.

</doc>
<doc id="762094" url="https://pl.wikipedia.org/wiki?curid=762094" title="Energa HEAT-RFL-73N">
Energa HEAT-RFL-73N

Energa HEAT-RFL-73N – belgijski nasadkowy granat przeciwpancerny produkowany przez firmę MECAR SA.
Granat Energa HEAT-RFL-73N może być miotany przy pomocy dowolnego karabinu kalibru 7,62 mm NATO z urządzeniem wylotowym o średnicy 22 mm, przy pomocy naboju ślepego. Prędkość początkowa granatu jest równa 50 m/s. Zasięg maksymalny wynosi 250 m, skuteczny 150 m. Zalecana przez producenta odległość od celu to 100 m dla celi nieruchomych i 75 m dla ruchomych. Granat posiada głowicę kumulacyjna przebijającą pancerz stalowy o grubości do 275 mm lub warstwę betonu o grubości 600 mm. Posiada zapalnik uderzeniowy, działający przy kącie uderzenia do 70°.
Granat HEAT-RFL-73N był używany przez armię belgijską i eksportowany do niektórych krajów afrykańskich.

</doc>
<doc id="762100" url="https://pl.wikipedia.org/wiki?curid=762100" title="Bernhard Widder">
Bernhard Widder

Bernhard Widder (ur. w 1955 roku w Linzu) – austriacki poeta. Studia na Wydziale Architektury w Wiedniu; praca badawcza i prelekcje z dziedziny architektury oraz krytyki literackiej; liczne pobyty w USA, Meksyku i w państwach Ameryki Środkowej.
Dzieła literackie to między innymi "Liber Tropicus. Gedichte" (1983), "Beat Dichtung" (1991).

</doc>
<doc id="762104" url="https://pl.wikipedia.org/wiki?curid=762104" title="Energa HEAT-RFL-75N">
Energa HEAT-RFL-75N

Energa HEAT-RFL-75N – belgijski nasadkowy granat przeciwpancerny produkowany przez firmę MECAR SA.
Granat Energa HEAT-RFL-75N może być miotany przy pomocy dowolnego karabinu kalibru 7,62 mm NATO z urządzeniem wylotowym o średnicy 22 mm, przy pomocy naboju ślepego. Prędkość początkowa granatu jest równa 54 m/s. Zasięg maksymalny wynosi 275 m. Zalecana przez producenta odległość od celu to 100 m dla celi nieruchomych i 75 m dla ruchomych. Granat posiada głowicę kumulacyjna przebijającą pancerz stalowy o grubości do 275 mm lub warstwę betonu o grubości 600 mm. Zapalnik uderzeniowy uzbraja się w odległości 6 metrów od strzelca.
Granat HEAT-RFL-75N był używany przez US Armed Forces, armię brytyjską i Bundeswehrę.

</doc>
<doc id="762110" url="https://pl.wikipedia.org/wiki?curid=762110" title="Obiekt archeologiczny">
Obiekt archeologiczny

Obiekt archeologiczny – nieruchomy zabytek archeologiczny obejmujący jedną lub kilka jednostek stratygraficznych. Jest to wyróżniona ze względu na funkcję lub formę część stanowiska archeologicznego. 
Obiekty archeologiczne mogą być zagłębione w podłoże (np. domostwa zagłębione, jamy grobowe czy jamy zasobowe) bądź wzniesione na powierzchni podłoża (np. mury). Obiekt zagłębiony zazwyczaj ma wypełnisko, czyli jest wypełniony ziemią lub innym materiałem organicznym (np. popiołem) lub nieorganicznym (np. gruzem ceglanym), który został bądź to wrzucony celowo do zagłębienia po zaprzestaniu jego użytkowania, bądź też osadził się w sposób naturalny po porzuceniu danego miejsca przez człowieka.
Obiekty dzielą się na proste i złożone. Przykładowe obiekty proste to jamy zasobowe, piece garncarskie, studnie itp. W skład obiektów złożonych wchodzi wiele obiektów prostych np. stanowisko składające się z wielu pomieszczeń, konstrukcje mieszkalne itp.

</doc>
<doc id="762114" url="https://pl.wikipedia.org/wiki?curid=762114" title="Josef Weinheber">
Josef Weinheber

Josef Weinheber (ur. w 1892 w Wiedniu, zm. w 1945 w Kirschstetten) – austriacki pisarz i poeta. Od 1932 niezależny pisarz, w 1935 tytuł profesora i Nagroda Mozarta Fundacji Goethego, w 1941 nagroda Grillparzera, w 1942 doktorat honoris causa wydziału filozoficznego Uniwersytetu Wiedeńskiego. 
Dzieła literackie to między innymi "Der einsame Mensch" (1920), "Adel und Untergang" (1934), "Das Waisenhaus" (1924), "Wien wörtlich" (1935), "Vereinsamtes Herz" (1935), "Späte Krone" (1936), "Zwischen Göttern und Demonen" (1938), "Gold außer Kurs" (1943).
Jego nazwisko figurowało na Gottbegnadeten-Liste ("Lista obdarzonych łaską Bożą" w III Rzeszy)

</doc>
<doc id="762115" url="https://pl.wikipedia.org/wiki?curid=762115" title="Międzynarodowa Rada Krykieta">
Międzynarodowa Rada Krykieta

Międzynarodowa Rada Krykieta (ang. "International Cricket Council", skrót ICC) – międzynarodowa organizacja pozarządowa, zrzeszająca 106 narodowych federacji krykieta.
Została założona w 1909 roku jako Imperial Cricket Conference przez przedstawicieli Anglii, Australii i RPA, w 1965 zmieniono jej nazwę na International Cricket Conference, a w 1989 na wciąż obowiązującą International Cricket Council. Od sierpnia 2005 jej siedziba mieści się w Dubaju. Obecnym prezydentem ICC jest Alan Isaac z Nowej Zelandii.
Obecnie, od 2017, ICC ma 104 członków podzielonych na dwie grupy:

</doc>
<doc id="762121" url="https://pl.wikipedia.org/wiki?curid=762121" title="Przegląd zastosowań hathajogi w medycynie zachodniej">
Przegląd zastosowań hathajogi w medycynie zachodniej

W ramach badań naukowych medycyny zachodniej podejmowano próby adaptacji hathajogi dla higieny fizycznej i jako ćwiczeń relaksacyjnych. Dotyczy to również autorów polskich. Niniejszy artykuł stanowi wybiórczy przegląd historyczno-geograficzny tego zagadnienia.
Indie.
W Indiach próby zastosowania pochodzącej z tego kraju hathajogi doczekały się opieki akademickiej i instytucjonalnej. W 1959 przy indyjskim Ministerstwie Zdrowia powstał Departament Indyjskich Systemów Medycznych i Jogi. Tego samego roku przy Uniwersytecie w Saugorze powołano Katedrę Jogi jako systemu psychopedagogicznego.
Do najważniejszych prac uczonych indyjskich traktujących o adaptacji jogi do zachodniej medycyny należą badania pracownika Instytutu w Lonavla S. L. Vinekara (1963) oraz Swamiego Kuvalayanandy i D. Vinekara (1971). Książka Kuvalayanandy S. L. Vinekara "Joga – indyjski system leczniczy. Podstawowe zasady i metody" ukazała się w 1971 z przypisami, słownikiem terminologicznym i przeglądem piśmiennictwa o jodze w opracowaniu Tadeusza Paska. Badania Kuvalayanandy i D. Vinekara realizowane były przy wsparciu Ministerstwa Zdrowia.
Na świecie.
W 1960 wprowadzono hasło "Yoga" do "Index Medicus". W 1974 powstała Europejska Unia Federacji Krajowych Ćwiczeń Jogi. W 1977 IV Międzynarodowy Kongres Medycyny Psychosomatycznej w Kioto powołał stały Międzynarodowy Zespół Naukowy Adaptujący Jogę.
Wśród prób adaptacji jogi do medycyny zachodniej należy wymienić dokonania Amerykanina T. Bernarda z 1944 i Czechosłowaka A. van. Lysebetha z 1977.
Różnego rodzaju ćwiczenia relaksacji orientalnej, a zwłaszcza jogi, w Stanach Zjednoczonych i w Kanadzie stały się szeroko znane jako jedna z metod rekreacyjnych zarówno na uczelniach, jak i w ogólnej publicznej działalności. Działalność taką prowadził np. kanadyjski Wydział Oświaty, który objął w ramach swych kompetencji zajęcia dla osób dorosłych, jako tzw. "continuing education" – permanentne doszkalanie się i „ulepszanie stylu życia”. W University of Toronto podjęto także próby wdrożenia do szkoleń specjalistów wychowania fizycznego i zdrowotnego w Kanadzie.
Polska.
Ćwiczenia relaksowo-koncentrujące.
Jedne z pierwszych w Polsce naukowych opracowań systemu ćwiczeń, które przybliżały idee Wschodu, podjęto w latach 60. XX wieku w Akademii Wychowania Fizycznego w Warszawie (Zakład Fizjologii Instytutu Nauk Biologicznych). Do osób pracujących nad projektem należeli: prof. dr med. Wiesław Romanowski, mgr Tadeusz Pasek (stypendysta w Bihar School of Yoga w Indiach).
Ćwiczenia te znalazły wówczas praktyczne upowszechnienie w środowisku akademickim. Poddawane były weryfikacji. W roku 1977 Centralny Ośrodek Metodyczno-Szkoleniowy Zarządu Głównego TKKF zorganizował roczny kurs instruktorski.
Na Kongresie Medycyny Psychosomatycznej (Kyoto, 1977) polski model adaptacji jogi i systemów pokrewnych został bardzo pozytywnie oceniony. Wyniki wdrożeń ćwiczeń relaksowo-koncentrujących do systemu wychowania fizycznego referowano także na VI Światowym Kongresie Medycyny Psychosomatycznej 1981 w Montrealu.
Według prof. dr W. Degi (Psych. Pol. 1982, XVI, 5,371) w Polsce ćwiczenia jogi i zen weszły do nauki, terapii i rekreacji (profilaktyka) jako ćwiczenia relaksowo-koncentrujące w rehabilitacji nazwane psychokinezyterapią.
Poprzez publikacje w tym zakresie, wykłady, i prezentacje na sympozjach polski, uproszczony model ćwiczeń relaksowo-koncentrujących został wysoko oceniony w Kanadzie, gdzie prowadzono podobnego rodzaju doświadczenia.
Prof. dr Andrzej Szyszko-Bohusz wyraził opinię, że ćwiczenia relaksacyjno-koncentracyjne są początkiem „drogi wiodącej do pełniejszej psychofizycznej niezależności”, widząc w nich możliwość sterowania autonomicznym układem nerwowym, a nawet „zrozumienia istoty i sensu życia”. Dalszym etapem tej drogi jest według niego medytacja.
Stan relaksu.
Niezależne badania w oświacie (1962-63), w ramach przedmiotu wychowanie fizyczne, prowadził także prof. dr A. Szyszko-Bohusz. Dalsze poszukiwania wprowadziły do teorii świadomości pojęcie „stanu nie podlegającego zmianom”.
Zabiegi relaksowe.
Zastosowaniem jogi jako zabiegów relaksacyjnych w medycynie pracy i rehabilitacji zajmował się prof. dr med. Stanisław Grochmal.
Koncepcje para-jogiczne.
Prócz koncepcji ścisłej adaptacji jogi dla medycyny zachodniej istnieje także wiele koncepcji para-jogicznych i paramedycznych. Do najstarszych należy powstała na gruncie neurologii relaksacja progresywna Jacobsona z lat 30. XX w. Należy także wymienić powstałą, z inspiracji profesora Alfonso Caycedo na gruncie psychiatrii, sofrologię z lat 60. XX w., trening autogeniczny Schultza z lat 60. XX w. i powstałą na gruncie biofizyki koncepcję „homo electronicus” Włodzimierza Sedlaka z lat 60. XX w.
Stres a ćwiczenia.
Związek między ćwiczeniami opartymi na jodze a stresem poddali ocenie prof. H. Selye oraz prof. R. DeSmeta (1977).

</doc>
<doc id="762122" url="https://pl.wikipedia.org/wiki?curid=762122" title="Drive Test">
Drive Test

Drive Test – procedura badania jakości sieci komórkowej za pomocą testów wykonywanych poprzez specjalnie przystosowane do tego celu terminale znajdujące się w ruchu. Badaniu podlegają w szczególności niższe warstwy sieci, zwłaszcza interfejs radiowy. Idea drive testu polega na analizie połączenia testowego wykonywanego podczas przemieszczania się np. samochodem. Pozwala to na zbadanie sieci z perspektywy abonenta.
Podstawowe narzędzia wykorzystywane do drive testów:
Dzięki badaniu jakości sieci w ruchu możliwe jest poznanie słabych punktów sieci i weryfikację danych o pokryciu radiowym, pojemności sieci itp... wyznaczonych na drodze teoretycznej. Dodatkową zaletą takiej metody pomiaru jest możliwość automatyzacji procesu np. poprzez instalację automatycznego urządzenia pomiarowego w taksówce.
Typowymi danymi które są zapisywane w bazie danych jako dane pomiarowe są:
Efektem drive testów zakrojonych na szeroką skalę jest olbrzymia ilość danych których analiza może zająć wiele czasu.

</doc>
<doc id="762123" url="https://pl.wikipedia.org/wiki?curid=762123" title="Drive Testing">
Drive Testing



</doc>
<doc id="762125" url="https://pl.wikipedia.org/wiki?curid=762125" title="Energa HEAT-RFL-73 Jet HP">
Energa HEAT-RFL-73 Jet HP

Energa HEAT-RFL-73 Jet HP – belgijski nasadkowy granat przeciwpancerny produkowany przez firmę MECAR SA.
Granat Energa HEAT-RFL-73 Jet HP może być miotany przy pomocy dowolnego karabinu kalibru 7,62 mm NATO z urządzeniem wylotowym o średnicy 22 mm, przy pomocy naboju ślepego. Po około 50 ms od wystrzelenia włącza się pomocniczy silnik rakietowy zwiększający prędkość do 80 m/s. Zasięg maksymalny wynosi 550 m. Zalecana przez producenta odległość od celu to 200 m dla celi nieruchomych i 150 m dla ruchomych. Granat posiada głowicę kumulacyjna przebijającą pancerz stalowy o grubości do 300 mm lub warstwę betonu o grubości 600 mm. Zapalnik uderzeniowy uzbraja się w odległości 12 m od strzelca.

</doc>
<doc id="762128" url="https://pl.wikipedia.org/wiki?curid=762128" title="Alois Vogel">
Alois Vogel

Alois Vogel (ur. 1 stycznia 1922 roku w Wiedniu, zm. 2 kwietnia 2005) - austriacki pisarz i poeta. 
Życiorys.
W 1965 wydawał rocznik "Konfigurationen", w latach 1968-85 czynny w redakcji czasopisma "Alte und moderne Kunst", w lteksatach 1971-92 współwydawca czasopisma "Podium". W 1976 zamieszkał w Pulkau (Dolna Austria). 
Dzieła literackie to m.in. "Das andere Gesicht" (1959), "Im Gesang der Zikaden. Gedichte" (1964), "Zwischen Unkraut und blühenden Bäumen. Gedichte" (1964), "Jahr und Tag Pohanka" (1964), "Schlag schatten" (1977), "Totale Verdunkelung" (1980), "Pulkauer Aufzeichnungen" (1986), "Das blaue Haus" (1992), "Vom austriakischen Ringelspiel und dem prosperierden Weltuntergang" (1996). 

</doc>
<doc id="762129" url="https://pl.wikipedia.org/wiki?curid=762129" title="Peter Turrini">
Peter Turrini

Peter Turrini (ur. 26 września 1944 w Sankt Margarethen im Lavanttal w Karyntii) – austriacki pisarz. Znany głównie jako twórca prowokacyjnych sztuk teatralnych, a także scenariuszy filmowych, poezji i esejów.
Życiorys.
Peter Turrini dorastał w Maria Saal w Karyntii. Za pośrednictwem kompozytora Gerharda Lampersberga szybko wszedł w kontakt ze środowiskiem wiedeńskiej awangardy. W latach 1963–1971 parał się wieloma zawodami, a w latach 1967–1968 mieszkał na wyspie Rodos. Pisarstwu poświęcił się od roku 1971, dzieląc czas między Wiedeń i Retz. Dzieła Turriniego zostały przetłumaczone na trzydzieści języków i są wystawiane na całym świecie.
Twórczość.
Autor zyskał popularność sztukami "Rozznjogd" (1971) i "Sauschlachten" (1972) oraz jako scenarzysta serialu "Alpensaga" ("Saga alpejska"), kręconego w latach 1974–1979. Nie unikał literackiego wykorzystania dialektu, zwłaszcza w pierwszym etapie twórczości. Peter Turrini swoje spojrzenie na teatr określa tak: „Nie jest rolą teatru pokazywać fakty naturalistycznie albo rozwiązywać problemy, ale pokazywać je w sposób przerysowany”. Często porusza, w charakterystycznym tonie, tematykę świata skupionego wokół pracy. Turrini regularnie pojawia się na wieczorach autorskich oraz imprezach kulturalnych. Kojarzony jest z ruchem lewicowym.
Turrini napisał 36 sztuk teatralnych, trzy libretta operowe, 55 wydań książkowych, 14 zrealizowanych scenariuszy filmowych oraz 17 słuchowisk. 
Recepcja.
Wybór dzieł Turriniego dostępny jest także w tłumaczeniu na język polski.
Sztuki Petera Turriniego należą do jednych z najczęściej wystawianych w Polsce dramatów z kręgu dramatopisarzy austriackich. Analiza materiału recepcyjnego potwierdza wzrastające z roku na rok zainteresowanie polskiego odbiorcy twórczością austriackiego dramaturga i wzmożoną recepcją jego dzieł w ostatnich latach. Począwszy do roku 1997 regularnie w odstępie roku, dwóch lub trzech lat prezentowane są na scenach teatrów w Polsce premiery kolejnych dramatów tego autora. 
Nagrody i wyróżnienia.
Pisarz został uhonorowany licznymi nagrodami i wyróżnieniami, m.in. Nagrodą im. Gerharta Hauptmanna (1981), doktoratem honoris causa Uniwersytetu w Klagenfurcie (2010) oraz Nagrodą Nestroya za całokształt twórczości (2011), Vinzenz-Rizzi-Preis 2014 oraz w roku 2017 Kulturpreis des Landes Kärnten.

</doc>
<doc id="762130" url="https://pl.wikipedia.org/wiki?curid=762130" title="MECAR ARP-RFL-40N">
MECAR ARP-RFL-40N

ARP-RFL-40N – belgijski nasadkowy granat przeciwpancerny produkowany przez firmę MECAR SA.
Granat ARP-RFL-40N może być miotany przy pomocy dowolnego karabinu kalibru 5,56 mm z urządzeniem wylotowym o średnicy 22 mm, przy pomocy naboju ślepego. Prędkość początkowa granatu jest równa 90 m/s. Zasięg maksymalny wynosi 500 m, skuteczny 150-200 m. Granat posiada głowicę kumulacyjna przebijającą pancerz stalowy o grubości do 100 mm lub warstwę betonu o grubości 300 mm. Zapalnik uderzeniowy, uzbrajający się po przeleceniu przez granat 6 m.

</doc>
<doc id="762131" url="https://pl.wikipedia.org/wiki?curid=762131" title="Janusz Kubicki (samorządowiec)">
Janusz Kubicki (samorządowiec)

Janusz Krzysztof Kubicki (ur. 31 grudnia 1969 w Szprotawie) – polski samorządowiec i menedżer, od 2006 prezydent Zielonej Góry.
Życiorys.
Ukończył studia na kierunku zarządzanie i marketing w Wyższej Szkole Inżynierskiej w Zielonej Górze. Był działaczem ZSMP, AZS i samorządu studenckiego. Należał do SdRP, później był skarbnikiem lubuskiego SLD, a od 2003 przewodniczącym regionalnych struktur tej partii. Zawodowo związany był z Kompanią Piwowarską i zielonogórskim Polmosem. Później pracował na stanowisku dyrektora polikliniki w Zielonej Górze.
W drugiej turze wyborów samorządowych w 2006 jako kandydat LiD, ubiegając się o stanowisko prezydenta Zielonej Góry, uzyskał 53,09% głosów i pokonał tym samym posłankę PO Bożennę Bukiewicz. W 2010 uzyskał reelekcję w pierwszej turze wyborów. W styczniu 2012 oficjalnie zrezygnował z członkostwa w Sojuszu Lewicy Demokratycznej. Podjął następnie współpracę polityczną z Platformą Obywatelską, kandydując z powodzeniem z jej ramienia w 2014 do sejmiku lubuskiego. Zrzekł się jednak mandatu, pozostając na urzędzie prezydenta miasta, gdyż jego kadencja została wydłużona w związku z przesunięciem wyborów w Zielonej Górze. Było to wynikiem przyłączenia do miasta obszaru gminy Zielona Góra. W wyborach na urząd prezydenta miasta, przeprowadzonych 15 marca 2015, wygrał w I turze z wynikiem 68,26% poparcia wśród głosujących, kandydując ze swojego komitetu z jednoczesnym poparciem PO. W wyborach w 2018 został wybrany na kolejną kadencję, startując z ramienia komitetu związanego z Bezpartyjnymi Samorządowcami i przy poparciu PSL. W pierwszej turze głosowania otrzymał 58,2% głosów. Poparł w 2019 w wyborach parlamentarnych skupioną wokół PSL Koalicję Polską, a w 2020 kandydata tego środowiska w wyborach prezydenckich Władysława Kosiniaka-Kamysza. W 2020 sugerował spisek wokół zapoczątkowania pandemii COVID-19. Następnie wycofał się z tych poglądów po tym, jak sam wraz z żoną przeszedł chorobę.
Życie prywatne.
Syn Edwarda i Anny. Jest żonaty, ma dwóch synów: Wojciecha i Piotra.

</doc>
<doc id="762136" url="https://pl.wikipedia.org/wiki?curid=762136" title="Gerhard Rühm">
Gerhard Rühm

Gerhard Rühm (ur. 12 lutego 1930 w Wiedniu) – austriacki pisarz, kompozytor, rysownik. Członek tzw. Grupy Wiedeńskiej; wykładał w Wyższej Szkole Sztuk Pięknych w Hamburgu, mieszka w Wiedniu i w Kolonii. W roku 1991 otrzymał Wielką Austriacką Nagrodę Państwową w dziedzinie literatury.

</doc>
<doc id="762137" url="https://pl.wikipedia.org/wiki?curid=762137" title="MECAR ARP-RFL-40BT 5,56 mm">
MECAR ARP-RFL-40BT 5,56 mm

ARP-RFL-40BT 5,56 mm – belgijski nasadkowy granat przeciwpancerny produkowany przez firmę MECAR SA.
Granat "ARP-RFL-40BT 5,56 mm" może być miotany przy pomocy dowolnego karabinu kalibru 5,56 mm z urządzeniem wylotowym o średnicy 22 mm. Dzięki zastosowaniu pułapki pociskowej granat może być miotany przy pomocy naboi ostrych. Prędkość początkowa granatu jest równa 63 m/s. Zasięg maksymalny wynosi 275 m, skuteczny 100 m. Granat posiada głowicę kumulacyjna przebijającą pancerz stalowy o grubości do 100 mm lub warstwę betonu o grubości 300 mm. Zapalnik uderzeniowy, uzbrajający się po przeleceniu przez granat 6 m.

</doc>
<doc id="762140" url="https://pl.wikipedia.org/wiki?curid=762140" title="MECAR ARP-RFL-40BT 7,62 mm">
MECAR ARP-RFL-40BT 7,62 mm

ARP-RFL-40BT 7,62 mm – belgijski nasadkowy granat przeciwpancerny produkowany przez firmę MECAR SA.
Granat "ARP-RFL-40BT 7,62 mm" może być miotany przy pomocy dowolnego karabinu kalibru 7,62 mm NATO z urządzeniem wylotowym o średnicy 22 mm. Dzięki zastosowaniu pułapki pociskowej granat może być miotany przy pomocy naboi ostrych. Prędkość początkowa granatu jest równa 70 m/s. Zasięg maksymalny wynosi 300 m, skuteczny 200 m. Granat posiada głowicę kumulacyjna przebijającą pancerz stalowy o grubości do 100 mm lub warstwę betonu o grubości 300 mm. Zapalnik uderzeniowy, uzbrajający się po przeleceniu przez granat 10 m.

</doc>
<doc id="762141" url="https://pl.wikipedia.org/wiki?curid=762141" title="SAP">
SAP



</doc>
<doc id="762143" url="https://pl.wikipedia.org/wiki?curid=762143" title="Jean Bazaine">
Jean Bazaine

Jean René Bazaine (ur. 21 grudnia 1904 w Paryżu, zm. 4 marca 2001 w Clamart) – francuski malarz i witrażysta.
Bazaine studiował rzeźbę na École nationale supérieure des beaux-arts u Paula Landowskiego oraz literaturę na Sorbonie w Paryżu.
Bazaine był twórcą nowej szkoły paryskiej. Jego obrazy i rysunki są pełne koloru i emocji. Malarz uważał, że „trzeba znaleźć punkt przecięcia się wszystkich uczuć i wrażeń, tam gdzie mieści się sekret wszechświata”. Tworzył malarstwo abstrakcyjne.
Znane cykle obrazów: „Burza w ogrodzie”, „Ziemia i niebo”, „W mrocznym drzewie”. Zajmował się też witrażem – kościół Saint-Séverin w Paryżu (1950) i mozaiką – gmach UNESCO w Paryżu.

</doc>
<doc id="762144" url="https://pl.wikipedia.org/wiki?curid=762144" title="Heidi Pataki">
Heidi Pataki

Heidi Pataki (ur. 2 listopada 1940 r. w Wiedniu, zm. 25 kwietnia 2006 r.) – austriacka pisarka, poetka i publicystka.
Studiowała w Wiedniu na dwóch kierunkach, romanistyce i historii sztuki, tłumaczyła z języka serbsko-chorwackiego. Prowadziła działalność krytycznoliteracką i publicystyczną dla austriackiego radia, wyróżniała się też długoletnią współpracą z "Neues Forum" i "FilmSchrift", sprawowała prezesurę Grazer Autorenversammlung. 
Dzieła literackie to m.in. "Schlagzeilen. Gedichte" (1968), "Kurze Pause" (1993).

</doc>
<doc id="762152" url="https://pl.wikipedia.org/wiki?curid=762152" title="Ciało za milion">
Ciało za milion

Ciało za milion (ang. "The Big White") – amerykańska czarna komedia z 2005 roku z Robinem Williamsem i Holly Hunter w rolach głównych.
Opis fabuły.
Brat Paula Barnella (Robin Williams) – Raymond (Woody Harrelson) zaginął 5 lat temu. Paul postanawia wybrać pieniądze z polisy ubezpieczeniowej zaginionego – 1 milion dolarów. Okazuje się jednak, że pieniądze można wybrać dopiero po 7 latach od zaginięcia, chyba że znajdzie się ciało zmarłego, jako niezbity dowód do wypłacenia pieniędzy.
Paul znajduje przypadkiem w śmietniku zwłoki pewnego mężczyzny i wpada na pomysł, aby znalezione ciało posłużyło za jego brata. Zabiera "dowód" do domu, jednak okazuje się, że osobom, które wyrzuciły to ciało, jest im teraz potrzebne.
Paul planuje upozorować "śmierć" Raymonda, żeby dostać pieniądze z polisy. Zawozi ciało nad skarpę i zrzuca. Okłada je także świeżym mięsem, aby dzikie zwierzęta zmasakrowały ciało.
Policja znajduje pogryzione ciało i zawiadamia Paula. Ten, udając smutek po stracie brata, dostaje jego rzeczy osobiste.
Dzwoni do firmy ubezpieczeniowej i informuje, że znalazł ciało "brata". Chce wypłaty miliona dolarów.
Cała sprawa budzi podejrzenia pracownika-agenta ubezpieczeniowego, który węszy w tym oszustwo w celu wyłudzenia pieniędzy. Postanawia zbadać sprawę na własną rękę, udowodnić policji i kierownictwu, że Paul to oszust, i tym samym chce dostać awans, na którym tak bardzo mu zależy.
Równolegle w filmie toczy się wątek chorej żony Paula, cierpiącej na syndrom Turretta. Paul pieniądze z polisy chciał przeznaczyć na leczenie żony oraz spłatę długów i ratowanie swojej firmy.
"Właściciele" zwłok szybko wpadają na trop Paula i włamują się do jego domu. Żądają zwrotu ciała, w przeciwnym razie zabiją jego żonę.
Niespodziewanie zjawia się faktyczny (żywy) brat Paula – Raymond Barnell. Zaskoczony wiadomością o swojej straszliwej śmierci żąda części pieniędzy z odszkodowania.
Wszyscy zamieszani w sprawę schodzą się w jednym miejscu. Mordercy chcieli zwłoki od Paula w zamian za jego żonę. Zjawiają się również dociekliwy ubezpieczyciel i prawdziwy brat. W finale Raymond ginie, mordercy odchodzą ze swoją częścią pieniędzy, a Paul godzi się z agentem i wyjeżdża z żoną mając swoją, największą dolę z polisy.

</doc>
<doc id="762153" url="https://pl.wikipedia.org/wiki?curid=762153" title="Kazimierz Jackowski (inżynier)">
Kazimierz Jackowski (inżynier)

Kazimierz Wacław Jackowski (ur. 4 marca 1886 w Warszawie, zm. w kwietniu 1940 w Katyniu) – polski inżynier radiotechnik, major dyplomowany łączności Wojska Polskiego.
Życiorys.
Urodził się w rodzinie Aleksandra Kaliksta Jackowskiego h. Gozdawa (1848–1917) i Emilii Pauliny z Trembińskich (1852–1922). Był synem ciotecznym siostry Bolesława Prusa i chrześniakiem pisarza. Ukończył prywatne gimnazjum E. Rontalera w Warszawie. Następnie studiował na wydziale mechanicznym Politechniki Lwowskiej. Po studiach we Lwowie i Monachium oraz pracy w warszawskiej firmie „Progress” zajmującej się aparatami rentgenowskimi, został w 1915 roku powołany do armii rosyjskiej. W czasie I wojny światowej odbył studia w Oficerskiej Szkole Inżynierii, gdzie prowadził też zajęcia z radiotechniki, przerwane przez rewolucję październikową. 
Wrócił do Polski, w listopadzie 1918 wspólnie z dwoma oficerami przejął stację radiową pozostawioną przez Niemców w cytadeli warszawskiej. W tworzącym się Wojsku Polskim organizował polskie wojska radiotelegraficzne. Jako specjalista pełnił funkcję szefa radiotelegrafii w Naczelnym Dowództwie. 3 maja 1922 roku został zweryfikowany w stopniu majora ze starszeństwem z 1 czerwca 1919 roku i 21. lokatą w korpusie oficerów łączności. W 1923 roku był II zastępcą kierownika Centralnych Zakładów Wojsk Łączności w Warszawie, pozostając jednocześnie oficerem nadetatowym 1 Pułku Łączności w Zegrzu. Od następnego roku pełnił służbę w Pułku Radiotelegraficznym w Warszawie. W okresie od 1 listopada 1924 roku do 15 października 1925 roku był słuchaczem Kursu Doszkolenia Wyższej Szkoły Wojennej w Warszawie. Po ukończeniu kursu i otrzymaniu dyplomu naukowego oficera Sztabu Generalnego został przydzielony do Departamentu X Przemysłu Wojennego Ministerstwa Spraw Wojskowych. W 1928 roku pełnił służbę w Biurze Ogólno-Organizacyjnym M.S.Wojsk. Z dniem 30 czerwca 1929 roku został przeniesiony w stan spoczynku.
Rozpoczął pracę jako dyrektor Towarzystwa Elektrycznego "Bezet" Ap. Akc. w Warszawie. W roku 1929 współorganizował Stowarzyszenie Radiotechników Polskich (później członek warszawskiego oddziału Stowarzyszenia Elektryków Polskich), kierował Państwowymi Kursami Radiotechnicznymi, w 1926 współorganizował I Ogólnokrajową Wystawę Radiową, współtwórca Instytutu Radiotechnicznego w Warszawie, później włączonego do Państwowego Instytutu Telekomunikacyjnego. Od 1931 współzałożyciel i pierwszy dyrektor Muzeum Techniki i Przemysłu w Warszawie, które organizował na wzór wielkich muzeów technicznych: Deutsches Museum w Monachium i Science Museum w Londynie. Funkcję tę pełnił do 1939. Wykształcił pierwsze kadry muzealników polskich specjalizujących się w zabytkach techniki. Organizował dla nich stypendia zagraniczne. Działał aktywnie w Związku Muzeów. Przygotował podstawy pod ochronę zabytków techniki w Polsce.
W 1916 ożenił się Janiną Żółkiewską h. Lubicz (1898–1991). Ich syn Kazimierz Henryk ps. "Krzysztof" (1926–2012) był uczestnikiem powstania warszawskiego.
W czasie kampanii wrześniowej 1939 znalazł się w niewoli sowieckiej. Zamordowany przez NKWD w kwietniu 1940 w Katyniu. Pochowany na Polskim Cmentarzu Wojennym w Katyniu. Jego symboliczny grób znajduje się na cmentarzu Powązkowskim w Warszawie (kwatera 66-1-1,2).
Pośmiertnie mianowany w 2007 na stopień podpułkownika.

</doc>
<doc id="762156" url="https://pl.wikipedia.org/wiki?curid=762156" title="Synagoga Beit Warszawa w Warszawie">
Synagoga Beit Warszawa w Warszawie

Synagoga Beit Warszawa w Warszawie – synagoga znajdująca się przy ul. Stępińskiej 9 w Warszawie. Jest jedną z sześciu czynnych synagog i jedną z trzech tradycji reformowanej w mieście.
Historia.
Synagoga została założona w 2003 roku z inicjatywy Towarzystwa Kultury Żydowskiej Beit Warszawa.
Nabożeństwa odbywają się regularnie we wszystkie szabaty oraz święta w duchu postępowego nurtu judaizmu. Nie ma wydzielonego pomieszczenia dla kobiet. Synagoga wypożycza jarmułki oraz tality, których noszenie podczas nabożeństwa nie jest obowiązkowe.
W synagodze prowadzone są kursy przygotowawcze do konwersji na judaizm.
Wnętrze.
Wewnątrz, przy ścianie wschodniej stoi drewniany Aron ha-kodesz, na drzwiczkach którego namalowana jest menora, będąca symbolem organizacji Friends of Jewish Renewal in Poland, która współpracuje i wspiera Beit Warszawa. Wewnątrz szafy znajdują się dwa zwoje Tory, z których jeden został podarowany w 2002 roku przez społeczność żydowską z Missisipi. Na środku stoi stół, który pełni rolę zarówno pulpitu kantora oraz bimy. Na ścianach wisi kilkanaście abstrakcyjnych obrazów żydowskich artystów.

</doc>
<doc id="762162" url="https://pl.wikipedia.org/wiki?curid=762162" title="Kordian Tarasiewicz">
Kordian Tarasiewicz

Kordian Feliks Tarasiewicz (ur. 19 listopada 1910 w Warszawie, zm. 16 grudnia 2013 tamże) – polski przedsiębiorca.
Życiorys.
Urodził się 19 listopada 1910 w Warszawie, w rodzinie aktora Michała Tarasiewicza i Janiny z Marcinkowskich. W latach 1920–1929 uczył się w Szkole Ziemi Mazowieckiej, następnie studiował w Szkole Głównej Handlowej. Członek korporacji studenckiej Jagiellonia.
Od roku 1930 pracował w rodzinnej spółce Pluton, którą założył jego dziadek – Tadeusz Tarasiewicz. W 1934 został następcą dyrektora przedsiębiorstwa. W 1939 przedsiębiorstwo miało 31 sklepów mieszczących się w Warszawie, Łodzi, Poznaniu, Lwowie, Gdyni i Lublinie. W 1939 został członkiem zarządu Zrzeszenia Importerów Kawy i Herbaty RP.
Spółka Pluton ucierpiała wskutek wybuchu wojny. Okupanci niemieccy zabronili sprzedaży kawy. Aby przetrwać, przedsiębiorstwo założyło kawiarnię „Fregata” przy ul. Mazowieckiej. Po wojnie Tarasiewicz objął zarząd nad Palarnią Kawy we Wrzeszczu. W 1950 spółka Pluton została doprowadzona przez komunistyczne władze do upadłości.
W latach powojennych pełnił wiele funkcji zawodowych i społecznych. Od 1960 przez wiele lat pełnił funkcję dyrektora i członka Zarządu, a następnie Przewodniczącego Rady Nadzorczej CWU Libella Spółka z o.o., która finansowała ruch „Znak” oraz Klub Inteligencji Katolickiej. Był także prezesem Ogólnopolskiego Związku Hurtowników Spożywczych, członkiem zarządu Zrzeszenia Importerów i Eksporterów RP, prezesem Izby Przemysłowo-Handlowej w Warszawie. Działał w Polskim Związku Tenisowym, Społecznym Komitecie Opieki nad Starymi Powązkami im. Jerzego Waldorffa.
Od 13 października 1934 był mężem Marii Panasewicz.
Zmarł 16 grudnia 2013 w Warszawie. Pochowany 23 grudnia 2013 na cmentarzu Powązkowskim.

</doc>
<doc id="762164" url="https://pl.wikipedia.org/wiki?curid=762164" title="Gasnące Słońca">
Gasnące Słońca

Gasnące Słońca (ang. "Fading Suns") to gra fabularna science fiction utrzymana w klimacie space opery, wydana przez wydawnictwo Holistic Design. Świat gry był także użyty w grze komputerowej "Emperor of the Fading Suns", LARPie "Passion Play" i grze bitewnej "Noble Armada". W Polsce system został wydany przez Wydawnictwo Mag.
Autorzy.
Grę stworzyli Andrew Greenberg i Bill Bridges, autorzy gier takich jak i (wydanych przez wydawnictwo White Wolf).

</doc>
<doc id="762165" url="https://pl.wikipedia.org/wiki?curid=762165" title="Goldwin">
Goldwin



</doc>
<doc id="762166" url="https://pl.wikipedia.org/wiki?curid=762166" title="Cenotafium">
Cenotafium



</doc>
<doc id="762167" url="https://pl.wikipedia.org/wiki?curid=762167" title="Lament Galadrieli">
Lament Galadrieli



</doc>
<doc id="762168" url="https://pl.wikipedia.org/wiki?curid=762168" title="Fading Suns">
Fading Suns



</doc>
<doc id="762169" url="https://pl.wikipedia.org/wiki?curid=762169" title="Kenotaf">
Kenotaf



</doc>
<doc id="762172" url="https://pl.wikipedia.org/wiki?curid=762172" title="Ludwika Godlewska">
Ludwika Godlewska

Ludwika Godlewska ps. "Exterus" (ur. 11 października 1863 w Niegłosach (obecnie osiedle w Płocku), zm. 28 stycznia 1901 w Görbersdorf na Dolnym Śląsku) – polska powieściopisarka, epigonka pozytywizmu.
Jako pisarka debiutowała nowelką "Pan Apolinary Prądaszyński" w piśmie „Słowo” w roku 1895. Długo przebywała za granicą, lecząc chorobę płuc.
Życiorys.
Ludwika Godlewska urodziła się 11 października 1863 r. w Niegłosach pod Płockiem, gdzie ojciec autorki, Roch Bernard Godlewski był pierwszym dyrektorem Szkoły Rolniczej, założonej przez Wielopolskiego w 1859 r. Matka Ludwiki, Felicjanna Małgorzata była córką Jana Tokarskiego byłego oficera wojsk polskich i uczestnika powstania listopadowego. Gdy w 1863 r. Rosjanie zajęli Szkołę Rolniczą w Niegłosach, rodzina Godlewskich udała się do dziadków do Chojna. Tam autorka spędziła najmłodsze lata do 1870 r. to jest do czasu kupienia majątku Kłokock niedaleko Lipna w ziemi dobrzyńskiej. W Kłokocku Godlewska spędziła większość swojego życia z wyjątkiem kilku ostatnich lat pobytu w Warszawie i wyjazdami za granicę w celach leczniczych.
Godlewska kształciła się przeważnie w domu razem ze swymi czterema braćmi. Dla uzupełnienia edukacji domowej rodzice wysłali piętnastoletnią Ludwikę do Warszawy na tajną pensję panien Wróblewskich. Nauka odbywała się tylko po francusku. Panny w wieku od 15 do 18 lat uczyły się arytmetyki, stylistyki, literatury francuskiej, rysunku i muzyki. Po dwuletnim pobycie na pensji, gdzie Godlewska wykazała się dużymi zdolnościami do muzyki i rysunku, wyjechała na rok do Płocka. Tam, w zakładzie panien Hanusz w dalszym ciągu rozwijała swój talent muzyczny i przygotowywała się do roli gospodyni domu. Choć jej wykształcenie nie odbiegało od przeciętnego wykształcenia panny na wydaniu, to wrodzona inteligencja, zamiłowanie do czytania i zmysł obserwacji pozwoliły autorce zgromadzić duży materiał, który wykorzystała w swych utworach.
W 1891 roku Godlewska zmuszona była do wyjazdu w celu podreperowania zdrowia. Dwuletni niemal pobyt w miejscowościach uzdrowiskowych: Bad Gleichenberg, Merano i Gorycji przyniósł poprawę zdrowia i wiele przeżyć, które znalazły oddźwięk w jej pierwszej powieści "Po zdrowie". Godlewska przeżyła wtedy wielką i odwzajemnioną miłość do człowieka żonatego i dużo od niej starszego. Miłość ta była przyczyną wielu załamań psychicznych. Skończyła się tak, jak miłość Zofii i Ruszyca w powieści "Po zdrowie" – rozstaniem, zgodnie z wolą rodziców i poglądami autorki. Podczas pobytu za granicą Godlewska zwiedziła Wenecję, Mediolan, Weronę i Triest, poznała dużo osób ze świata nauki i sztuki i ustaliła swój światopogląd.
Po powrocie do kraju autorka zdecydowała się na podjęcie pracy nauczycielki w Warszawie, gdzie zamieszkała wspólnie z siostrą. Aby podnieść swoje kwalifikacje, dołączyła do kompletu uczennic nauczyciela fizyki Kramsztyka i gorliwie wypełniała luki w wykształceniu. W tym czasie zaczęła również tłumaczyć teksty z języka francuskiego dla redakcji „Słowa”. W „Słowie” wydrukowano również jej pierwszą nowelę pod tytułem "Pan Apolinary Prądaszyński". Powieść "Po zdrowie", będąca pierwszym utworem Godlewskiej, wyszła w „Ateneum”. Redaktor tego pisma Piotr Chmielowski, znany krytyk i historyk literatury, wydał o niej przychylną opinię, co równało się wprowadzeniu Godlewskiej w koła pisarzy. Odtąd kariera literacka autorki, występującej pod pseudonimem „Exterus”, toczyła się równo, bez załamań i konfliktów. W latach 1894-1899 powstały wszystkie jej dzieła. Są to: cztery powieści, jeden szkic powieściowy i osiem nowel. Utwory te powstały częściowo w Kłokocku, częściowo w Warszawie. Większe dzieła powstały w rodzinnym domu, którego nastrój sprzyjał twórczej pracy autorki.
Stan zdrowia Godlewskiej pogarszał się z roku na rok. Jesień 1898 r. przyniosła pisarce z jednej strony zwycięstwo powieści pt. "Dobrane pary" w konkursie powieściowym „Głosu”, z drugiej zapowiedź nieuleczalnej choroby płuc. W zimie 1897 r. Godlewska wyjechała znowu za granicę do Nervi, potem do Bozen-Gries i Bad Gleichenberg. Tam pozostawała pod opieką słynnego wówczas profesora medycyny we Lwowie dr. Sobierańskiego. Po kilku miesiącach wróciła do Kłokocka chora. Następnie wyjechała do Zakopanego. Tam poznała wielu wybitnych ludzi: Sienkiewicza, Przybyszewskiego, Rydla, Witkiewicza. Kuracja klimatyczna okazała się jednak nieskuteczna. We wrześniu 1899 r. Godlewska wróciła do Warszawy, a następnie znów wyjechała do Lwowa pod opiekę dr. Sobierańskiego. Ze Lwowa wyjechała do Görbersdorf na Dolnym Śląsku w Rzeszy Niemieckiej, gdzie 28 stycznia 1901 r. zakończyła życie. Ludwika Godlewska została pochowana w rodzinnym grobie na Powązkach.

</doc>
<doc id="762174" url="https://pl.wikipedia.org/wiki?curid=762174" title="CBBC">
CBBC

CBBC – brytyjski kanał telewizyjny adresowany do dzieci w wieku 6-12 lat, należący do publicznego nadawcy radiowotelewizyjnego, BBC. Jest dostępny w naziemnym i niekodowanym satelitarnym przekazie cyfrowym (Astra 2D na pozycji 28.2°E), przy czym do jego odbioru poza Wielką Brytanią potrzebna jest antena satelitarna o średnicy większej niż 60 cm (np. 80 cm w okolicach Paryża).
Skrót CBBC ("Children's BBC", dziecięce BBC) zaczął funkcjonować w 1985 jako nazwa bloku programów dla dzieci na antenie BBC One, BBC Two i BBC Choice. Potem także kanałów zagranicznych BBC (np. BBC Prime). Od 11 lutego 2002 działa także osobny kanał pod tą nazwą, prezentujący codziennie 14 godzin programu w godzinach 7:00-21:00 (dawniej 7:00-19:00, po czym jego miejsce w eterze zajął BBC Three). Siostrzaną stacją jest CBeebies.
26 maja 2022 roku dyrektor generalny BBC Tim Davie zapowiedział wyłączenie sygnału telewizyjnego CBBC w najbliższych latach i przeniesienie go do internetowej usługi nadawcy - Iplayer. Powodami mają być wzrost popularności używania platform streamingowych przez młodzież w ostatnich latach oraz cięcie kosztów.

</doc>
<doc id="762176" url="https://pl.wikipedia.org/wiki?curid=762176" title="Lista gości Międzynarodowej Stacji Kosmicznej">
Lista gości Międzynarodowej Stacji Kosmicznej

Jest to lista gości Międzynarodowej Stacji Kosmicznej zawierająca zarówno osoby, które weszły w skład stałych załóg ISS, jak i osoby odwiedzające ją jedynie podczas misji innych statków kosmicznych.
Zestawienia.
Wg stanu na 20 listopada 2016 roku.
Lista gości.
Nazwiska członków stałych załóg ISS są wytłuszczone. Dodatkowo przy nazwisku dowódcy którejś z ekspedycji znajduje się oznaczenie CDR, a stała załoga ISS, której ta osoba przewodziła została wytłuszczona w kolumnie "Ekspedycje".Przy nazwiskach kobiet znajduje się symbol: .Nazwiska turystów są "pochylone".Jeśli dana osoba odbyła lot jako astronauta Europejskiej Agencji Kosmicznej, to w kolumnie kraj, obok flagi określającej narodowość tej osoby, znajduje się także logo: .Niektóre osoby w czasie jednego lotu na ISS uczestniczą w dwóch misjach, tzn. na stację dostają się w składzie jednej misji, a wracają z niej w składzie innej. W takim przypadku w kolumnie "Misje" zastosowano zapis: misja #1/misja #2. Podobny zapis w kolumnie "Ekspedycje" zastosowano gdy dana osoba w sposób ciągły uczestniczyła w dwóch kolejnych ekspedycjach.Wg stanu na 20 listopada 2016 roku.

</doc>
<doc id="762178" url="https://pl.wikipedia.org/wiki?curid=762178" title="3 Front Ukraiński">
3 Front Ukraiński

3 Front Ukraiński (ros. "3-й Украинский фронт") – związek operacyjno-strategiczny Armii Czerwonej o kompetencjach administracyjnych i operacyjnych na zachodnim terytorium ZSRR, działający podczas wojny z Niemcami w czasie II wojny światowej.
Historia.
Utworzony został 20 października 1943 z Frontu Południowo-Zachodniego.
Rozwinął się w rejonie Zaporoża. W październiku – listopadzie przeprowadził operację w kierunku na Nikopol. 25 października wyzwolił Dniepropetrowsk i Dnieprodzierżyńsk. W marcu – kwietniu 1944 wojska Frontu brały udział w walkach nad Dnieprem. 10 kwietnia wyzwolił Odessę w ramach operacji krzyworoskiej i odeskiej. 17 kwietnia wyszedł na linię: Tyraspol, Bielajewka, Owidiopol. W sierpniu brał udział w operacji jassko-kiszyniowskiej w ramach której wojska Frontu wkroczyły na terytorium Królestwa Rumunii osiągając linię: Olteniţa, Silistra, Mangalia. We wrześniu wszedł do Carstwa Bułgarii, a później z armią bułgarską i Narodową Armią Wyzwolenia Jugosławii walczył od 28 września do 20 października w operacji belgradzkiej. Od października 1944 – lutego 1945 wojska Frontu brały udział w operacji budapeszteńskiej, wraz z 2 Frontem Ukraińskim, zajmując Węgry i część Austrii. W marcu uczestniczył w operacji balatońskiej razem z 2 Frontem Ukraińskim przeciw związkom taktycznym niemieckiej Grupy Armii Południe. W kwietniu wraz z 2 Frontem Ukraińskim przeprowadził operację wiedeńską przeciw Grupie Armii Południe, w wyniku której zajął Wiedeń 13 kwietnia 1945.
Rozformowany 15 czerwca 1945. Na bazie jego sztabu utworzono dowództwo Południowej Grupy Wojsk Radzieckich.
Oficerowie dowództwa.
Dowódcy frontu:
Komisarz:
Struktura organizacyjna.
Początkowo front składał się z:
W późniejszym okresie w skład frontu wchodziły:

</doc>
<doc id="762184" url="https://pl.wikipedia.org/wiki?curid=762184" title="Wiesław Machan">
Wiesław Machan

Wiesław Machan (ur. 4 stycznia 1909 we Lwowie, zm. 25 lipca 1993 w Warszawie) – polski kompozytor, aranżer, multinstrumentalista, dyrygent, pianista, a także rysownik.
Życiorys.
Urodzony 4 stycznia 1909 we Lwowie; syn Leona Machana (1877–1952) i Marii z domu Huth (1879–1955). Ukończył Konserwatorium Lwowskie w klasie koncertowej Wiktora Muenzera oraz Wydział Mechaniczny Politechniki Lwowskiej. 
W czasie studiów grał w zespołach kameralnych i rozrywkowych. Występował z nimi w Polskim Radiu, na balach i zabawach studenckich. Był również taperem w kinie. Karierę muzyczną rozpoczął w okresie międzywojennym jako muzyk w orkiestrach lwowskich. 
W 1929 założył swój własny zespół Machan Jazz, w którym grał na fortepianie. Na gitarze grał w duecie z pianistą Witoldem Krzemieńskim oraz w Wiennerschramer Kwartet, dla którego skonstruował pierwsze w Polsce skrzypce i gitarę elektryczną. 
W 1938 przeniósł się do Warszawy. Pracował tam jako inżynier mechanik w Fabryce Maszyn Precyzyjnych, jak również prowadził własny zespół Złota Siódemka. Grał też w orkiestrze Bronisława Stasiaka. Pierwsze lata okupacji spędził w Warszawie, a w czasie powstania warszawskiego dostał się do niewoli niemieckiej. Wywieziony został do obozu koncentracyjnego we Flossenbürgu. 
Po wyzwoleniu osiadł na Saskiej Kępie. Pracował jako inżynier w Departamencie Mechanizacji Ministerstwa Rolnictwa. Był również pianistą w zespołach rozrywkowych grających w warszawskich restauracjach. Współuczestniczył w reaktywowaniu Jazz Club przy Polskiej YMCA (z ang. Young Men’s Christian Association – Związek Chrześcijańskiej Młodzieży Męskiej). 
Gdy choroba rąk uniemożliwiła mu czynne muzykowanie, poświęcił się kompozycji oraz aranżacji. Uzupełnił w tym kierunku wykształcenie, studiując w systemie zaocznym u Kazimierza Sikorskiego i Macieja Zalewskiego. Współpracował w latach 1956–1960 jako kompozytor i aranżer z zespołem Błękitny Jazz Ryszarda Damrosza, również prowadził własny zespół muzyczny, towarzyszący licznym solistom w nagraniach płytowych. Z zespołem Machana dokonywali nagrań m.in. Marta Mirska, Rena Rolska i Zbigniew Rawicz. 
W latach 1961–1971 był dyrygentem i kierownikiem muzycznym teatru "Komedia" w Warszawie, a w latach 1972–1979 teatru "Syrena", tamże.
Należał do Polskiej Korporacji Akademickiej "Leopolia" we Lwowie.
Jego sylwetce zostało poświęcone jest hasło w telewizyjnej wersji "Leksykonu Polskiej Muzyki Rozrywkowej" odc. 61 w reżyserii Ryszarda Wolańskiego. 
Zmarł 25 lipca 1993 w Warszawie. Pochowany na cmentarzu Bródnowskim w Warszawie (kwatera 33H-5-19). 
Twórczość.
Działalność kompozytorską prowadził od początku lat 50. 
Skomponował: 
Życie prywatne.
Jego żoną była lwowianka Lidia Maria Machan (1915–2013) – aktorka i tancerka, z którą miał córkę Julittę Marię (1947–2013). 

</doc>
<doc id="762186" url="https://pl.wikipedia.org/wiki?curid=762186" title="Marie Sebag">
Marie Sebag

Marie Sebag (ur. 15 października 1986 w Paryżu) – francuska szachistka, posiadaczka męskiego tytułu arcymistrza (GM) od 2008 roku.
Kariera szachowa.
Jest trzykrotną mistrzynią Europy juniorek, z 1998 (w kategorii do 12 lat), 1999 (do lat 14) oraz 2002 roku (do lat 16). Oprócz tego dwukrotnie zdobyła Iraklionie medale mistrzostw świata juniorek do lat 18: srebrny w 2004 oraz brązowy w 2002 roku. W latach 2000 i 2002 dwukrotnie triumfowała w mistrzostwach Francji kobiet. W roku 2004 wystąpiła w Eliście w mistrzostwach świata rozegranych systemem pucharowym, w II rundzie przegrywając z Mają Cziburdanidze. Dwa lata później, w turnieju rozegranym w Jekaterynburgu osiągnęła o wiele lepszy wynik, awansując do najlepszej ósemki mistrzostw świata (w ćwierćfinale uległa Swietłanie Matwiejewej). W 2008 r. podzieliła II m. (za Antoanetą Stefanową, wspólnie z Anną Uszeniną) w turnieju "North Urals" w Krasnoturjinsku.
W latach 2002–2010 czterokrotnie reprezentowała Francję na szachowych olimpiadach, w roku 2004 w Calvii zajmując wraz z drużyną V miejsce.
Najwyższy ranking w dotychczasowej karierze osiągnęła 1 marca 2013 r., z wynikiem 2537 punktów zajmowała wówczas 8. miejsce na światowej liście FIDE, jednocześnie zajmując 1. miejsce wśród francuskich szachistek.

</doc>
<doc id="762189" url="https://pl.wikipedia.org/wiki?curid=762189" title="Piotr Doroszenko">
Piotr Doroszenko

Piotr Doroszenko (ukr. Петро Дорошенко, Petro Doroszenko, zwany Doroszem; ur. w 1627 roku w Czehryniu, zm. ) – hetman kozacki (Ukraina Prawobrzeżna) w latach 1665–1676.
Życiorys.
Był wnukiem Michała Doroszenki, hetmana kozackiego. Przypuszczalnie kształcił się w Kolegium Kijowsko-Mohylańskim. Od 1657 był pułkownikiem pułku pryłuckiego, potem został pułkownikiem pułku czehryńskiego. W czasach Pawła Tetery był generalnym esaułem i pułkownikiem czerkaskim.
Dążył do uniezależnienia Hetmanatu od Rzeczypospolitej i Carstwa Rosyjskiego, opierał się na sojuszu z Imperium Osmańskim i Chanatem Krymskim. Przeciwstawiał się podziałowi Ukrainy Naddnieprzańskiej pomiędzy Rzeczpospolitą a Rosję, dokonanym w rozejmie andruszowskim i chciał zachować jej integralność przez podporządkowanie jako protektorat Imperium Osmańskiemu.
W latach 1679–1682 pełnił funkcję wojewody carskiego w Wiatce.
Zmarł w Jaropołczu koło Moskwy, gdzie został pochowany.
Ocena postaci.
Znawca postaci hetmana Piotra Doroszenki, Jan Perdenia pisał o nim: "Był patriotą Ukrainy Kozackiej. Od chwili gdy został wybrany hetmanem (...) dążył do odzyskania niezależności i zjednoczenia Ukrainy z zachodnimi ziemiami ruskimi włącznie. (...) O wyznaczone sobie cele walczył do końca, nie licząc się z ponoszonymi przez naród stratami. Wszystkie nieszczęścia ludności, które miały być ofiarą na ołtarzu niepodległości Ukrainy, służyły też zaspokojeniu jego ambicji." A także: "Współcześni, których zbyt drogo kosztowało hetmaństwo Doroszenki i protektorat turecki, nie docenili jego zamiarów. W wyniku walk i przemarszów obcych wojsk kraj został zrujnowany, a znaczna część ludności wyginęła lub została uprowadzona w jasyr. Sam Doroszenko oporne osiedla przeznaczał na jasyr i obojętnie patrzył na tłumy ludzi pędzonych przez Czehryń w tatarskich łykach na Krym."Z kolei Franciszek Rawita-Gawroński scharakteryzował go w sposób następujący:Doroszenko, który przez długie lata wichrzył bez skutku i bez pożytku, walcząc przeciwko Rzptej sam lub wspólnie z Turcyą, jako jej wasal, doszedł nareszcie do kresu obłudy i bezmyślności politycznej. W tym dziwnym wirze swego życia przekonał się niewątpliwie, że poddanie się Turcyi jest ruiną kraju i ludzi. Rzptej starym kozackim zwyczajem nie ufał — była zbyt arystokratyczną, zbyt szlachecką, zbyt kulturalną dla niego, a przytem dzieliła go od niej religia; Turcya całym swoim ustrojem państwowym, gospodarstwem baszów i religią odpychała go od siebie. Pozostawała zatem Moskwa, w której ramiona przerzucił się.

</doc>
<doc id="762193" url="https://pl.wikipedia.org/wiki?curid=762193" title="Komitet Wojskowy NATO">
Komitet Wojskowy NATO

Komitet Wojskowy (ang. Military Committee, skr. MC) – naczelny organ wojskowy NATO.
Komitet Wojskowy NATO podlega Radzie Północnoatlantyckiej i Grupie Planowania Nuklearnego. Stanowi ważne ogniwo pomiędzy szczeblami politycznym i militarnym na poziomie strategicznym Sojuszu. Odpowiada za nadzorowanie rozwoju polityki i doktryn poprzez ścisłą współpracę z obydwoma dowódcami strategicznymi NATO w zakresie opracowania planów, formułowania zagadnień i zaleceń. Na podstawie politycznych decyzji Rady opracowuje i przekazuje dowódcom strategicznym NATO stosowne wytyczne wojskowe.
Zadania Komitetu Wojskowego.
Jego zadanie polega na wydawaniu zaleceń oraz udzielaniu opinii w sprawach wojskowych, które potem przedstawia Radzie NATO. Wydaje również dyrektywy ogólne podległym organom. Kieruje pracą dowództw regionalnych NATO. W skład Komitetu Wojskowego wchodzą szefowie sztabów generalnych państw członkowskich z wyjątkiem Islandii, która nie ma sił zbrojnych. Islandię reprezentuje osoba cywilna. Dla zachowania ciągłości pracy Komitetu każde państwo jest praktycznie reprezentowane przez stałego przedstawiciela. Państwa członkowskie przewodniczą przez rok Komitetowi Wojskowemu, zgodnie z porządkiem alfabetycznym języka angielskiego. Przewodniczący Komitetu Wojskowego przewodniczy zarówno spotkaniom szefów sztabów, jak i stałym sesjom. Wybierany jest przez szefów sztabów zwykle na trzyletnią kadencję.
Przewodniczący Komitetu Wojskowego kieruje bieżącymi pracami komitetu, reprezentuje Komitet Wojskowy na posiedzeniach Rady Północnoatlantyckiej, Komitetu Planowania Obrony i Grupy Planowania Nuklearnego, doradzając w kwestiach wojskowych jest rzecznikiem Sojuszu w kontaktach ze środkami masowego przekazu, składa oficjalne wizyty, podejmuje delegacje, reprezentuje Komitet Wojskowy zarówno w państwach członkowskich, jak i tych, z którymi Sojusz rozwija współpracę na bazie dialogu i partnerstwa ustanowionego w ramach Rady Współpracy Północnoatlantyckiej. Ma do pomocy Dyrektora Międzynarodowego Sztabu Wojskowego i jego Zastępcę.
Struktura Komitetu Wojskowego.
W latach 90. XX w Komitetowi Wojskowemu podporządkowani byli:
Komitetowi Wojskowemu podlega kilka specjalistycznych agencji wojskowych, jak np.: agencja do spraw standaryzacji broni. Organem wykonawczym Komitetu jest Międzynarodowy Sztab Wojskowy z siedzibą w Brukseli. W jego skład wchodzi grupa oficerów wszystkich państw członkowskich. Zajmuje się planowaniem strategicznym, operacyjnym i politycznym.
Stały Komitet Wojskowy.
4 kwietnia 1949 rozpoczęła pracę grupa robocza z zadaniem stworzenia instancji niezbędnych dla skutecznego działania Sojuszu. Grupa ta uznała, że "„militarna organizacja Sojuszu powinna być kierowana przez Komitet Wojskowy składający się z przedstawicieli państw członkowskich, względnie ich szefów sztabów...”". 5 października 1949 Komitet Obrony odbył swoje pierwsze posiedzenie i powołał na nim Komitet Wojskowy. Komitet spotkał się 6 października 1949 w Waszyngtonie na swym pierwszym posiedzeniu. 
&lt;br&gt;W 1949 utworzono także pięć regionalnych grup planowania. Były to:
Do wsparcia Komitetu Wojskowego przy realizacji jego zadań została utworzona Stała Grupa. Francja, Wielka Brytania i Stany Zjednoczone wyznaczyły swoich przedstawicieli do Grupy oraz zapewniły techniczne i personalne jej zabezpieczenie, a pozostałe państwa NATO mianowały akredytowanych narodowych przedstawicieli, którzy mieli być w ciągłym kontakcie ze Stałą Grupą. W 1950 roku Grupa przemianowana została na Komitet Przedstawicieli Wojskowych, a w 1957 Komitet Wojskowy Stałych Przedstawicieli. W tym samym roku Komitet został poszerzony o oficerów planowania, których zadaniem było uwzględnianie poglądów narodowych.
W 1963 utworzony został Międzynarodowy Sztab Planowania. W jego skład weszli zarówno członkowie Komitetu Wojskowego Stałych Przedstawicieli, jak i przedstawiciele tych państw, które tych przedstawicieli nie miały.
Stały Komitet Wojskowy realizował swoją pracę do roku 1966. W związku z wystąpieniem Francji ze zintegrowanej struktury wojskowej Sojuszu, upadła koncepcja utworzenia egzekutywy trzech państw, które stanowiły podstawę Grupy. W związku z tym Rada Sojuszu postanowiła z dniem 1 lipca 1966 rozwiązać Grupę i Międzynarodowy Sztab Planowania, a jej obowiązki przekazać bezpośrednio Komitetowi Wojskowemu.
10 lutego 1967 został utworzony Międzynarodowy Sztab Wojskowy, który składał się z oficerów państw, wchodzących w struktury wojskowe Sojuszu.

</doc>
<doc id="762197" url="https://pl.wikipedia.org/wiki?curid=762197" title="MECAR FRG-RFL-40N">
MECAR FRG-RFL-40N

FRG-RFL-40N – belgijski nasadkowy granat odłamkowy produkowany przez firmę MECAR SA.
Granat "FRG-RFL-40N" może być miotany przy pomocy dowolnego karabinu z urządzeniem wylotowym o średnicy 22 mm, przy pomocy naboju ślepego. Prędkość początkowa granatu jest równa 92 m/s. Zasięg maksymalny wynosi 500 m. W momencie wybuchu tworzy się około 300 odłamków. Zapalnik uzbraja się w odległości 6 m od strzelca.

</doc>
<doc id="762206" url="https://pl.wikipedia.org/wiki?curid=762206" title="MECAR FRG-RFL-40BT 5.56 mm">
MECAR FRG-RFL-40BT 5.56 mm

FRG-RFL-40BT 5.56 mm – belgijski nasadkowy granat odłamkowy produkowany przez firmę MECAR SA.
Granat "FRG-RFL-40BT 5.56 mm" może być miotany przy pomocy dowolnego karabinu kalibru 5,56 mm z urządzeniem wylotowym o średnicy 22 mm.Dzięki zastosowaniu pułapki pociskowej granat może być miotany przy pomocy naboju ostrego. Prędkość początkowa granatu jest równa 65 m/s. Zasięg maksymalny wynosi 300 m. W momencie wybuchu tworzy się około 300 odłamków. Zapalnik uzbraja się w odległości 6 m od strzelca.

</doc>
<doc id="762212" url="https://pl.wikipedia.org/wiki?curid=762212" title="MECAR FRG-RFL-40BT 7.62 mm">
MECAR FRG-RFL-40BT 7.62 mm

FRG-RFL-40BT 7.62 mm – belgijski nasadkowy granat odłamkowy produkowany przez firmę MECAR SA.
Granat "FRG-RFL-40BT 7.62 mm" może być miotany przy pomocy dowolnego karabinu kalibru 7,62 mm NATO z urządzeniem wylotowym o średnicy 22 mm. Dzięki zastosowaniu pułapki pociskowej granat może być miotany przy pomocy naboju ostrego. Prędkość początkowa granatu jest równa 78 m/s. Zasięg maksymalny wynosi 350 m. W momencie wybuchu tworzy się około 300 odłamków.

</doc>
<doc id="762220" url="https://pl.wikipedia.org/wiki?curid=762220" title="MECAR SMK-RFL-40N">
MECAR SMK-RFL-40N

SMK-RFL-40N – belgijski nasadkowy granat dymny produkowany przez firmę MECAR SA.
Granat SMK-RFL-40N może być miotany przy pomocy dowolnego karabinu z urządzeniem wylotowym o średnicy 22 mm, przy pomocy naboju ślepego. Zasięg maksymalny wynosi 315 m. Granat produkowany jest w dwóch wersjach różniących się zastosowanym środkiem dymotwórczym. Wersja emitująca przez ok. 120 sekund dym pomarańczowy służy do wskazywania celów lotnictwu, wersja emitująca przez 150 sekund dym biały służy do stawiania zasłon dymnych.

</doc>
<doc id="762222" url="https://pl.wikipedia.org/wiki?curid=762222" title="MECAR SMK-RFL-40BT 5.56 mm">
MECAR SMK-RFL-40BT 5.56 mm

SMK-RFL-40BT 5.56 mm – belgijski nasadkowy granat dymny produkowany przez firmę MECAR SA.
Granat "SMK-RFL-40BT 5.56 mm" może być miotany przy pomocy dowolnego karabinu kalibru 5,56 mm z urządzeniem wylotowym o średnicy 22 mm, przy pomocy naboju ostrego. Zasięg maksymalny wynosi 150 m. Granat produkowany jest w dwóch wersjach różniących się zastosowanym środkiem dymotwórczym. Wersja emitująca przez ok. 120 s dym pomarańczowy służy do wskazywania celów lotnictwu, wersja emitująca przez 150 s dym biały służy do stawiania zasłon dymnych.

</doc>
<doc id="762227" url="https://pl.wikipedia.org/wiki?curid=762227" title="Obrączka">
Obrączka



</doc>
<doc id="762228" url="https://pl.wikipedia.org/wiki?curid=762228" title="Analiza marketingowa">
Analiza marketingowa

Analiza marketingowa polega na ocenie zintensyfikowania działań marketingowych oraz na poszukiwaniu lepszego wzbogacenia danej firmy poprzez posiadanie odpowiednich i niezbędnych informacji o określonym rynku, znalezienie miejsca firmy w tym otoczeniu oraz zwiększenie sprzedaży na tym rynku a co za tym idzie zwiększenie potencjału firmowego. Analiza ta powinna uwzględnić różnorodne czynniki, które kształtują obecne, przyszłe możliwości oraz ograniczenia w poszerzaniu i wzbogacaniu działalności danej firmy. 
Analiza czynników zewnętrznych powinna uwzględniać: 
Analiza czynników wewnętrznych powinna z kolei obejmować: 

</doc>
<doc id="762230" url="https://pl.wikipedia.org/wiki?curid=762230" title="Tour de Ski">
Tour de Ski

Tour de Ski – prestiżowy cykl biegów w biegach narciarskich, rozgrywany od sezonu 2006/2007 na przełomie lat, tak jak Turniej Czterech Skoczni w skokach narciarskich, czy Grand Prix Niemiec w kombinacji norweskiej. Do cyklu zalicza się w zależności od sezonu od 7 do 9 biegów, rozgrywanych w ciągu 9 (lub więcej) dni, na terenie Niemiec, Włoch i Szwajcarii, a dawniej także Czech. Kobiety i mężczyźni rywalizują w tych samych dniach. Turniej rozgrywany jest na wzór zawodów Tour de France, tzn. formułą etapową. Klasyfikowani są jedynie zawodnicy i zawodniczki, którzy ukończyli całość zawodów
Zwycięzcami touru zostają zawodnicy mający najlepszy sumaryczny czas wszystkich zawodów, z uwzględnieniem premii sekundowych za wyniki w sprintach (pierwsza trzydziestka) oraz miejsca na podium i premie w prologu i biegu masowym (pierwsza trójka). Dodatkowo zawodnik i zawodniczka, którzy zdobędą najwięcej premii sekundowych, zwyciężają w rankingu sprinterów.
Łączna suma nagród w 2010 wyniosła 1.055.000 franków szwajcarskich. Nagradzani są zwycięzcy całego touru, zwycięzcy klasyfikacji sprinterskiej, zwycięzcy poszczególnych zawodów, liderzy touru w poszczególnych dniach, najlepsze reprezentacje.
Tour de Ski odgrywa bardzo ważną rolę w Pucharze Świata. 400 punktów otrzymywanych za zwycięstwo, powoduje, że zwycięzcy turnieju najczęściej zostają liderami Pucharu Świata, a często kończą jako ostateczni triumfatorzy tej klasyfikacji.

</doc>
<doc id="762233" url="https://pl.wikipedia.org/wiki?curid=762233" title="Rozmowy z katem">
Rozmowy z katem

Rozmowy z katem – utwór literatury faktu autorstwa Kazimierza Moczarskiego.
Historia publikacji.
Ukazała się po raz pierwszy w latach 1972–1974 w miesięczniku Odra, następnie jako książka, "Rozmowy" zostały wydane w 1977 (w niepełnej wersji). Wersja pełna i nieocenzurowana ukazała się po raz pierwszy w roku 1992 nakładem PWN. Książka ta stanowi dokumentalną i rzetelną relację, mającą cechy studium socjologicznego i psychologicznego.
Powstanie i tematyka dzieła.
Powieść jest oparta na autentycznych wydarzeniach. W roku 1949 Kazimierz Moczarski, dziennikarz, prawnik z wykształcenia, żołnierz Armii Krajowej, został osadzony przez władze komunistyczne wraz ze zbrodniarzem, wysokiej rangi oficerem SS Jürgenem Stroopem w jednej celi więzienia mokotowskiego w Warszawie. Stroop (m.in. likwidator getta warszawskiego podczas powstania w 1943, odpowiedzialny za śmierć dziesiątek tysięcy ludzi) został wcześniej skazany na karę śmierci przez amerykański sąd, w Polsce sądzony był m.in. za zbrodnie z Warszawy i poznańskiego. Umieszczając Moczarskiego ze zbrodniarzem władzom komunistycznym prawdopodobnie chodziło o złamanie psychiki polskiego bohatera wojennego i działacza AK. Wraz z nimi wyrok odbywał niejaki Gustaw Schielke, niemiecki policjant. Ta sytuacja sprowokowała Moczarskiego do stworzenia portretu osobowości hitlerowca, opisu jego życia i kariery oraz napisania książki o mechanizmach działania i rozwoju nazizmu.
Uwagę zwraca niezwykła pamięć Moczarskiego, który spisując rękopis tuż po wyjściu z więzienia w 1956, pamiętał wiele szczegółów z pobytu, takich jak rozmowy, gesty czy reakcje współwięźniów. Sam autor podejrzewał, że pamięć spowodowana była niezwykłym napięciem okresu wyczekiwania na wykonanie na nim wyroku śmierci. Przed opublikowaniem "Rozmów" wszystkie fakty w nich zawarte, w miarę możliwości, zostały przez autora zweryfikowane. Moczarski miał dostęp do niektórych świadków opisanych zdarzeń oraz do stenogramów i dokumentów procesowych polskich i amerykańskich.
Adaptacje.
W 1977 teatralną adaptację "Rozmów z katem" w Teatrze Powszechnym w Warszawie przedstawił Andrzej Wajda (premiera 22 grudnia 1977 roku) z Zygmuntem Hubnerem w roli Moczarskiego, Stanisławem Zaczykiem jako Stroopem oraz Kazimierzem Kaczorem w roli Schielkego. W 2006 roku powstał film fabularny, w reżyserii Macieja Englerta. W role Kazimierza Moczarskiego i Jürgena Stroopa wcielili się Andrzej Zieliński i Piotr Fronczewski, a w roli Schielkego Sławomir Orzechowski.

</doc>
<doc id="762236" url="https://pl.wikipedia.org/wiki?curid=762236" title="Zmarli w roku 2007">
Zmarli w roku 2007



</doc>
<doc id="762242" url="https://pl.wikipedia.org/wiki?curid=762242" title="Mistrzostwa Europy w Boksie 1981">
Mistrzostwa Europy w Boksie 1981

XXIV Mistrzostwa Europy w Boksie (mężczyzn) odbyły się w dniach 2-10 maja 1981 w Hakametsän jäähalli w Tampere (Finlandia). Walczono w dwunastu kategoriach wagowych. Startowało 170 uczestników z 22 państw, w tym dwunastu reprezentantów Polski.

</doc>
<doc id="762255" url="https://pl.wikipedia.org/wiki?curid=762255" title="Postimpresjonizm">
Postimpresjonizm

Postimpresjonizm (tzn. sztuka po impresjonizmie) – terminem tym określa się różne zjawiska w sztuce francuskiej na przełomie XIX i XX wieku, wywodzące się z impresjonizmu, ale w dużej mierze odrzucające go. Ramy czasowe określa się też bardziej precyzyjnie jako czas od ostatniej wystawy impresjonistów w 1886 roku do pierwszej wystawy fowistów w 1905 roku.
Postimpresjoniści kontynuowali kolorystyczne poszukiwania, a zarazem odrzucili wiele zasad pierwotnego impresjonizmu. Starali się uwolnić obraz od naśladownictwa natury, czyli koncepcji mimesis, kładli nacisk na autonomiczność dzieła malarskiego. Dla wielu artystów postimpresjonizm był punktem wyjściowym w dążeniu do własnego stylu.
Wybitni przedstawiciele tego nurtu to Vincent van Gogh, Paul Gauguin, Paul Cézanne i Henri Toulouse-Lautrec. Z nurtem tym wiąże się twórczość takich grup malarzy jak neoimpresjoniści, nabiści, szkoła z Pont-Aven.
W Polsce terminem postimpresjonizmu określa się kierunki kolorystyczne w malarstwie, zwłaszcza twórczość grupy kapistów.

</doc>
<doc id="762258" url="https://pl.wikipedia.org/wiki?curid=762258" title="Robert Zajonc">
Robert Zajonc

Robert Bolesław Zajonc (ur. 23 listopada 1923 w Łodzi, zm. 3 grudnia 2008 w Stanford, Kalifornia) – amerykański psycholog społeczny polskiego pochodzenia. Uważany za jednego z twórców nowoczesnej psychologii społecznej. Przez ponad 50 lat prowadził badania nad związkami pomiędzy procesami emocjonalnymi i procesami poznawczymi – m.in. nad zależnością kolejności urodzenia dziecka w rodzinie a jego poziomem IQ, związkiem pomiędzy myślą a uczuciem, psychologią a fizjologią organizmu człowieka.
Życiorys.
Studiował we Francji i w USA. Od 1956 do 1994 był profesorem Uniwersytetu Michigan w Ann Arbor, gdzie wcześniej doktoryzował się w 1955; od 1994 pracował jako profesor psychologii na Uniwersytecie Stanforda. Zajmował się głównie badaniem związków pomiędzy procesami emocjonalnymi i procesami poznawczymi.
W 1989 otrzymał tytuł doktora honoris causa Uniwersytetu Warszawskiego. Był członkiem zagranicznym Polskiej Akademii Nauk.

</doc>
<doc id="762260" url="https://pl.wikipedia.org/wiki?curid=762260" title="Oleśnica Rataje">
Oleśnica Rataje

Oleśnica Rataje – przystanek kolejowy w Oleśnicy, w województwie dolnośląskim, w Polsce. Wykorzystywany głównie przez pociągi jadące do Gdyni, Warszawy Wschodniej i Łodzi Kaliskiej. Znajdują się tu dwa perony oraz nadziemne przejście nad torami. 2 wiaty przystankowe. Brak poczekalni i kas biletowych. W budynku dawnej stacji mieszczą się mieszkania prywatne.
Przy stacji znajduje się pętla linii nr 2 oleśnickiej komunikacji miejskiej.
W roku 2017 przystanek obsługiwał 150–199 pasażerów na dobę.

</doc>
<doc id="762262" url="https://pl.wikipedia.org/wiki?curid=762262" title="Równoważnik dawki">
Równoważnik dawki



</doc>
<doc id="762263" url="https://pl.wikipedia.org/wiki?curid=762263" title="Ewa Pohoska">
Ewa Pohoska

Ewa Pohoska ps. "Iza", "Nina Zawadzka", "Halina Sosnowska" (ur. 19 lipca 1918 w Warszawie, rozstrzelana 11 lutego 1944 tamże) – polska dramatopisarka, publicystka, poetka, żołnierz AK.
Życiorys.
Była córką Jana i Hanny Ewy z d. Rzepeckiej, wnuczką Kazimierza Rzepeckiego, siostrzenicą Jana Rzepeckiego.
Ukończyła w 1935 prywatne liceum Wandy Posselt-Szachtmajerowej w Warszawie. Następnie studiowała etnografię na Uniwersytecie Warszawskim, z powodu wybuchu II wojny światowej nie zdążyła złożyć pracy magisterskiej i zdać egzaminu magisterskiego. Podczas okupacji niemieckiej należała do Armii Krajowej, w latach 1942–1944 działała w grupie młodzieży związanej z pismem i socjalistyczną grupą „Płomienie”. W 1943 wspólnie z Juliuszem Garzteckim założyła pismo „Droga”.
5 stycznia 1944, po aresztowaniu przez patrol niemieckiej żandarmerii Hanny Czaki, łączniczki BIP, Gestapo pojechało do jej mieszkania na Żoliborzu, gdzie odbywały się tajne wykłady socjologii Uniwersytetu Ziem Zachodnich i aresztowało wszystkich obecnych. Ewa Pohoska przyszła do mieszkania Czakich, chcąc ostrzec ich o niebezpieczeństwie, została aresztowana i przewieziona na Pawiak. Próby uratowania jej okazały się bezskuteczne. W nocy z 10 na 11 lutego 1944 wraz z grupą 36 kobiet (w tym Hanną Czaki) została rozstrzelana w ruinach getta warszawskiego.
W piśmie „Droga” opublikowano jej dramat „Schyłek amonitów”, który został wznowiony w miesięczniku „Dialog” w 1968. Również autorka wierszy.
Została pochowana na cmentarzu Powązkowskim (kwatera 17-6-30). 

</doc>
<doc id="762267" url="https://pl.wikipedia.org/wiki?curid=762267" title="Mercedes-Benz C107">
Mercedes-Benz C107



</doc>
<doc id="762269" url="https://pl.wikipedia.org/wiki?curid=762269" title="Kanakowie">
Kanakowie

Kanakowie () – rdzenni mieszkańcy Nowej Kaledonii, pochodzenia melanezyjskiego. Stanowią oni około 45% ludności Nowej Kaledonii.
Nazwa "Kanak" pochodzi od hawajskiego wyrazu "kanaka" („człowiek”). Nazwy tej, często rozumianej pejoratywnie, używano początkowo na określenie wszystkich rdzennych mieszkańców Oceanii. Później jej znaczenie zostało zawężone jedynie do Melanezyjczyków, aż wreszcie wyłącznie do melanezyjskiej ludności Nowej Kaledonii. W latach 60. XX wieku melanezyjscy Nowokaledończycy w ramach procesu „oceanizacji” słownictwa przejęli to określenie, zmieniając jego zapis z francuskiego "canaque" na bardziej melanezyjski "kanak". Obecnie określenie to ma duże znaczenie dla tożsamości rdzennych mieszkańców wyspy, zwłaszcza wśród ruchów dążących do uniezależnienia tego terytorium od Francji.
Na bazie tego słowo stworzone zostały nowe wyrazy:

</doc>
<doc id="762277" url="https://pl.wikipedia.org/wiki?curid=762277" title="Andreas Okopenko">
Andreas Okopenko

Andreas Okopenko (ur. 15 marca 1930 w Koszycach, zm. 27 czerwca 2010 w Wiedniu) – austriacki pisarz.
Ukończył studia chemiczne w Wiedniu. Lektor czasopisma oświatowego "Neue Wege", wydawca "publikationen einer wiener gruppe". Od 1968 niezależny pisarz. W latach 1975–1985 członek Grazer Autorenversammlung. Od 1991 członek prezydium Internationalen Erich- Fried- Gesellschaft.
Jego dzieła literackie to m.in.: "Grüner November" (1957), "Seltsame Tage" (1963), "Warum sind die Latrinen so traurig" (1969), "Der Akazienfresser" (1973)," Warnung vor Ypsilon" (1974), "Meteoriten" (1976), "Lockergedichte. Ein Beitrag zur Spontan-Poesie" (1983), "Schwänzellieder. Eronische Gedichte" (1992).

</doc>
<doc id="762278" url="https://pl.wikipedia.org/wiki?curid=762278" title="Chłopcy Murrowa">
Chłopcy Murrowa

Chłopcy Murrowa ( lub ) – określenie na grupę dziennikarzy CBS relacjonujących przebieg II wojny światowej. Tworzyli grupę wysoko wykwalifikowanych dziennikarzy, znanych z nietuzinkowego intelektu i zdolności opisowych. Dziennikarze zostali wybrani i zatrudnieni przez Edwarda Murrowa. Columbia Broadcasting System (CBS) w połowie lat 30. XX w. rozpoczęła tworzenie w Europie newsroomu. W 1937 r. do Londynu został wysłany Murrow, objął stanowisko dyrektora operacyjnego filii CBS. Jego zadaniem było pozyskiwanie korespondentów. Pierwszym pozyskanym dziennikarzem był William L. Shirer. Razem z Murrowem stali się prekursorami nowoczesnego dziennikarstwa. "Chłopcy Murrowa" byli obecni na najważniejszych teatrach II wojny światowej, informowali słuchaczy CBS o decydujących wydarzeniach dla ówczesnego świata. 
3 marca 1938 roku na antenie CBS miała miejsce historyczna relacja - Anschluss Austrii przez Rzeszę Niemiecką. Komentatorem na żywo z Wiednia był sam Edward Murrow. Komentarze na żywo nadawali: William L. Shirer z Londynu, Bob Trout z Nowego Jorku, Edgar Ansel Mowrer z Paryża i Pierre J. Huss z Berlina. Audycja była wielkim sukcesem, a w CBS do dnia dzisiejszego nadawane są tego rodzaju transmisje w programie "World News Roundup". 
Wszyscy "chłopcy" znali Edwarda Murrowa, ale nie znali siebie nawzajem. Jedni przemieszczali się z miejsca na miejsce, inni nie opuszczali miast do których byli przydzieleni. Musieli umieć obejść cenzurę w kraju w którym pracowali. Każdy komentarz czy sprawozdanie musiało być zapisane w formie skryptu. Kiedy dziennikarz nadawał swoją relację, cenzor siedział z palcem na przycisku. Jeśli tekst komentarza odbiegał od skryptu - wyłączano mikrofon. 
Po wojnie grupa reporterów została rozwiązana, ale Murrow pomagał swojemu zespołowi. Wspierał Winstona Burdetta, oskarżonego szpiegostwo. Część "chłopców Murrowa" pozostało w CBS, a niektórzy zrezygnowali z radia na rzecz telewizji. Wielu z nich napisało książki o latach wojny. Sam założyciel wrócił do Nowego Jorku i rekrutował kolejnych dziennikarzy do CBS. 
Lista Chłopców Murrowa.
Oryginalna lista korespondentów:

</doc>
<doc id="762285" url="https://pl.wikipedia.org/wiki?curid=762285" title="Flaga Nowej Kaledonii">
Flaga Nowej Kaledonii

Oficjalnymi flagami Nowej Kaledonii, francuskiego terytorium zamorskiego, od lipca 2010 roku są flaga Francji tzw. "Tricolore" i flaga Kanaków, rdzennych mieszkańców terytorium oraz ich politycznej reprezentacji Frontu Narodowego i Socjalistycznego Wyzwolenia Kanaków (FLNKS), dążącego do oderwania Nowej Kaledonii od Francji. Nowa Kaledonia jest jednym z niewielu państw (np. Kanada) czy terytoriów, które mają dwie oficjalne flagi. 
Pierwszym dużym wydarzeniem międzynarodowym, podczas którego wywieszono obie flagi, były Igrzyska Pacyfiku 2011.
Symbolika.
Flaga Kanaków została przyjęta przez partię FLNKS w 1980 r. Przedstawia ona trzy poziome pasy:
Z lewej strony mieści się żółty dysk, symbolizujący słońce, a na nim tradycyjna strzała Kanaków, którą dekorowane są dachy ich domostw.
Projekt flagi z 2006.
W październiku 2006 r. pojawił się projekt nowej flagi Nowej Kaledonii, który w zamierzeniu uwzględnia aspiracje rdzennej ludności Nowej Kaledonii Kanaków, których flaga z kolei nie jest akceptowana przez dawnych, dziewiętnastowiecznych kolonistów francuskich – Kaldoszy, jak i imigrantów z innych wysp Pacyfiku, m.in. Polinezyjczyków, Mikronezyjczyków i przybyszów z Azji Południowo-Wschodniej. Flaga podzielona jest na trzy równe poziome pasy: czerwony, szary i czerwony. Na środkowym szarym pasie znajduje się czarny stylizowany wizerunek ptaka kagu z rozłożonymi skrzydłami, charakterystycznego dla fauny wyspy. 

</doc>
<doc id="762286" url="https://pl.wikipedia.org/wiki?curid=762286" title="Konrad Bayer">
Konrad Bayer

Konrad Bayer (ur. w 1932 w Wiedniu, zm. w 1964 tamże) – austriacki pisarz i poeta. Wraz z H.C. Artmannem i Oswaldem Wienerem członek założonego w 1952 roku artclubu. Jeden z członków Grupy Wiedeńskiej ("Wiener Gruppe"). W 1962 był redaktorem awangardowego czasopisma "edition 1962". W 1963 spędził kilka miesięcy we Francji, spotkał się tam z F. Hundertwasserem. W 1963 i 1964 odczyty na posiedzeniach "Gruppe 47". W 1964 popełnił samobójstwo.

</doc>
<doc id="762291" url="https://pl.wikipedia.org/wiki?curid=762291" title="Dąb Piotrowy">
Dąb Piotrowy

Dąb Piotrowy – dąb szypułkowy, pomnik przyrody, rosnący przy kościele pw. Matki Bożej Różańcowej w miejscowości Toporów, w województwie lubuskim. Jest własnością parafii rzymskokatolickiej w Toporowie, nadzór nad drzewami sprawuje wojewódzki konserwator przyrody.
Charakterystyka.
Dąb ma 25 m wysokości, a jego obwód w pierśnicy (1,30 m od podstawy) wynosi 8,74 m, natomiast tuż nad gruntem aż 1140 cm (dane z 2011 roku).
Drzewo jest jednym z najstarszych dębów w Polsce, jego wiek szacowany jest na 613 lat (w 2016 roku). Ze względu na pusty środek (dla zabezpieczenia przed wywróceniem „olbrzyma” na pobliski zabytkowy kościół), fragment podstawy pnia został częściowo wypełniony betonem. Dąb jest w złym stanie zdrowotnym. Jego korona jest stosunkowo wąska (12 × 9 m), co może świadczyć o tym, że okaz jest w zaawansowanym stadium zamierania.
Nazwa.
Nazwa dębu łączy się z legendą przedstawioną w starych zapisach księgi parafialnej o tym, że car rosyjski Piotr I Wielki podczas podróży w 1697 r. do Holandii zatrzymał się w Toporowie (przedstawiając się jako Piotr Michajłow) i zjadł pod tym drzewem śniadanie.
Otoczenie.
Dąb Piotrowy rośnie w sąsiedztwie drugiego dębu (bez nazwy), którego wiek określany jest na około 400 lat. Drzewo także ma rangę pomnika przyrody. Z odległości kilku metrów obwody obu pomników wydają się podobne, jednak to tylko złudzenie, ponieważ młodszy dąb jest gęsto porośnięty bluszczem i w obwodzie ma „tylko” 6,20 m (w pierśnicy).
U podnóża znajduje się mały cmentarz z końca XIX wieku, z marmurowym krzyżem, na którym pochowani są członkowie rodziny Manteuffel, ich dzieci i bliscy znajomi. Tuż obok stoi zabytkowy kościół oraz kaplica, w podziemiach, której pochowani są dawni właściciele Toporowa.
Cały kompleks zabytków znajduje się na niewielkim wzgórzu, przez co wieża kościoła wraz z koronami dębów góruje nad miejscowością.

</doc>
<doc id="762295" url="https://pl.wikipedia.org/wiki?curid=762295" title="Fabryka Józefa Balle w Łodzi">
Fabryka Józefa Balle w Łodzi

Fabryka Józefa Balle przy ul. Sienkiewicza 72 w Łodzi
Fabryka wybudowana w 1898 roku przy ówczesnej ulicy Dzikiej, według projektu Leona Lubotynowicza, dla łódzkiego fabrykanta Józefa Balle. W 1908 roku fabrykę pasów transmisyjnych, kupili Goldman Luzer i Michał Nutkiewicz. Po roku Michał Nutkiewicz pozostał już sam, zmieniając profil firmy z przędzalni wigoniowej na produkcję tkanin technicznych, płócien filtracyjnych i chust do pras olejarskich. W latach 1918-1922 fabryka należała do Idy Raschig.
W 1984 roku budynek został wpisany do rejestru zabytków. Mieścił się w nim wówczas magazyn książek, należący do Domu Książki.
W marcu 1998 roku budynek kupiła Agora S.A. na potrzeby łódzkiej Gazety Wyborczej, której redakcja wprowadziła się do nowej siedziby we wrześniu 2000 roku. W 2004 roku w budynku zostało otwarte łódzkie studio Radia Złote Przeboje.
W ciągu trwającego dwa lata remontu, do zabytkowego muru dobudowano dwukondygnacyjny element w kształcie wachlarza. Został on, wraz z częścią starej fabryki od strony alei Piłsudskiego, wyłożony granitem.

</doc>
<doc id="762297" url="https://pl.wikipedia.org/wiki?curid=762297" title="Dwór sołtysów w Niemojowie">
Dwór sołtysów w Niemojowie

Dwór sołtysów (niem. "Freirichterei") – ruiny w Niemojowie w województwie dolnośląskim, w południowo-wschodniej części Gór Bystrzyckich.
Położenie.
Ruiny kamiennego dworu z 1576 roku położone są w dolinie Dzikiej Orlicy, we wsi Niemojów (gmina Międzylesie). Dwór został wzniesiony w dolinie na rozległej platformie nadrzecznej na wysokości 550 m n.p.m. W pobliżu przebiega dziś Droga Śródsudecka, nadgraniczna droga Zieleniec-Międzylesie.
Historia.
Wcześniej na miejscu obecnego dworu miał istnieć cesarski dwór myśliwski Worlitz. Kamienny dwór powstał w latach 1573-1576 wraz z założeniem wolnego sołectwa.
W 1647 roku w dworze sołtysów kwaterował feldmarszałek cesarski hr. Rudolf von Montecuccoli. W końcu XVII wieku wieś stała się własnością prywatną i najprawdopodobniej na ten okres trzeba datować znaczną rozbudowę tego dworu. Następna modernizacja budynków dworskich nastąpiła w latach 20. XVIII wieku, kiedy właścicielem domu był Franz von Ruprecht, po którym pozostały zdobione obramowania okienne oraz tablica z datą 1727 i nazwiskiem właściciela. Następną modernizacją w 1764 roku była budowa bramy i furty. W 1840 roku właścicielką dworu stała się księżna Marianna Orańska. Do 1939 roku w dworze należącym do rodziny Höhne znajdowała się gospoda. W siedmiu pokojach udostępnionych dla gości było 20 łóżek. Dziedziniec dworu służył wielu malarzom jako motyw. II wojnę światową dwór przetrwał bez większych zniszczeń. Po 1945 roku dwór był własnością skarbu państwa i stopniowo popadał w ruinę. W 1960 roku został objęty ochroną konserwatorską. W 1993 już jako ruina przeszedł w ręce prywatne.
Wyjątkowy stop architektoniczny.
Nigdzie wcześniej nie stosowano tak bogatych ukształtowań obramowań okiennych czy też wyjątkowej loggi widokowej – było to spotykane tylko w pałacach.
Dwór obecnie.
Obecnie dwór to dobrze zachowana ruina. Budynki wybudowane były z nieobrobionego kamienia skalnego, a ich ściany mają do 1 m grubości. Wszystkie budynki stoją wokół rozległego dziedzińca folwarcznego. Z pięciu niegdyś dużych budowli do dzisiejszych czasów zachowały się trzy. Budynek dworu (od południa) i budynek gospodarczy (od północnego wschodu) są najlepiej zachowanymi obiektami, ich ściany sięgają 6-7 m wysokości. Trzeci (przyległy do budynku dworu), budynek gospodarczo-mieszkalny jest bardziej zniszczony, a jego ściany sięgają pierwszej kondygnacji. Dwa pozostałe budynki gospodarcze zamykające dziedziniec od zachodu nie przetrwały do dziś.

</doc>
<doc id="762299" url="https://pl.wikipedia.org/wiki?curid=762299" title="Władysław Wysocki (kapitan)">
Władysław Wysocki (kapitan)

Władysław Wysocki (ur. 24 kwietnia 1908 w Bielsku Podlaskim, zm. 12 października 1943 pod Lenino) – kapitan piechoty Wojska Polskiego.
Życiorys.
Po ukończeniu gimnazjum w Bielsku wstąpił do Szkoły Podchorążych. W dniu 15 sierpnia 1931 roku Prezydent RP Ignacy Mościcki mianował go podporucznikiem ze starszeństwem z dniem 15 sierpnia 1931 roku i 119. lokatą w korpusie oficerów piechoty, a Minister Spraw Wojskowych marszałek Polski Józef Piłsudski wcielił do 42 pułku piechoty w Białymstoku i wyznaczył z dniem 1 września 1931 roku na stanowisko dowódcy plutonu.
W dniu 22 lutego 1934 roku awansował na porucznika ze starszeństwem z dniem 1 stycznia 1934 roku i 180. lokatą w korpusie oficerów piechoty. Dwa lata później został przeniesiony do 77 pułku piechoty w Lidzie. W 1938 roku został dowódcą kompanii karabinów maszynowych.
W czasie kampanii wrześniowej walczył w szeregach swojego pułku między innymi pod Piotrkowem Trybunalskim. Po zakończeniu walk wrócił do Bielska. W grudniu 1939 roku został aresztowany przez władze radzieckie i umieszczony w obozie internowanych.
W 1943 roku wstąpił do 1 Dywizji Piechoty im. Tadeusza Kościuszki. Awansowany na kapitana został dowódcą baterii moździerzy w 1 pułku piechoty.
W czasie bitwy pod Lenino, po śmierci dowódcy III batalionu, objął jego dowództwo. Walcząc w obronie szkoły w Trygubowej został śmiertelnie ranny. Zmarł 12 października 1943 roku. 
Upamiętnienie.
W dniu 4 października 1973 roku minister obrony narodowej generał broni Wojciech Jaruzelski nadał 1 Praskiemu pułkowi zmechanizowanemu w Wesołej imię kapitana Władysława Wysockiego.
Kapitan Władysław Wysocki jest patronem Szkoły Podstawowej Nr 2 w rodzinnym Bielsku Podlaskim. Ulica, przy której mieści się szkoła także nosi jego nazwisko.

</doc>
<doc id="762306" url="https://pl.wikipedia.org/wiki?curid=762306" title="Czyżykowo (Tczew)">
Czyżykowo (Tczew)

Czyżykowo – osiedle miasta Tczewa, położone na południe od centrum miasta, graniczące od strony wschodniej bezpośrednio z Wisłą. Umownie za rejon osiedla Czyżykowo przyjmuje się obszar ograniczony od wschodu Wisłą, od zachodu ulicami Bałdowską i Jarosława Iwaszkiewicza, od północy ulicami Krasińskiego i Czyżykowską, aż do południowej granicy miasta do działek rekreacyjnych.
Historia do II wojny światowej.
Wieś Czyżykowy istniała już w XIV w., do dzisiaj zachowały się budynki dawnej wsi pochodzące z XIX w., wybudowane z charakterystycznej czerwonej cegły. Budynki znajdują się w okolicach ulic Czyżykowskiej, Gen. Henryka Dąbrowskiego i Polnej. W niecce ul. Czyżykowskiej znajduje się ceglany budynek dawnej, wiejskiej szkoły podstawowej (obecnie budynek mieszkalny). Z racji bogatych zasobów gliny, w okolicy obecnych garaży przy ul. Ceglarskiej już od XIV w. funkcjonowała cegielnia. Z zachowanych dokumentów archiwalnych wiadomo, że produkowano tam między innymi: cegły dla miasta Gdańska (w latach 1379–1381) i Zamku Krzyżackiego w Malborku (w latach 1413–1414), dachówki dla Kościoła Mariackiego w Gdańsku (w latach 1320–1330) i dla Zamku Krzyżackiego w Malborku (w 1412 r.). Cegielnia istniała jeszcze na przełomie XIX i XX w. W średniowieczu istniał we wsi dwór krzyżacki, którego dokładna lokalizacja nie jest znana. Być może kontynuacją lokalizacyjną dworu był majątek ziemski na Czyżykowie, który istniał do połowy XX w. Pozostały po nim pojedyncze zabudowania i część ceglanego ogrodzenia. Najokazalszym budynkiem, który pozostał po majątku jest dawna chlewnia przy ul. Ceglarskiej (niedaleko Wisły), przebudowana obecnie na mieszkalny budynek wielorodzinny. Pałacyk majątku uległ spaleniu w 1945 r.
Historia po 1945.
Po II wojnie światowej dynamiczny rozwój Tczewa stworzył zapotrzebowanie na lokalizację nowego osiedla o zabudowie wielorodzinnej. Postanowiono wykorzystać naturalną drogę rozwoju Tczewa wzdłuż Wisły, gdzie najbliższą lokalizacją nadwiślańską były okolice wsi Czyżykowo. Pierwsze budynki nowego osiedla powstały na początku lat 60. XX w. wzdłuż ul. Konarskiego i lokalizacyjnie były kontynuacją budowy osiedla według niemieckiego projektu powstałego w latach 1940–1945, które to z kolei było kontynuacją przedwojennej zabudowy ulicy Staszica i Bałdowskiej. Budynkami wielorodzinnymi zabudowano prawie całą naturalną skarpę nadwiślańską ograniczoną, patrząc obecnie, ulicami Nadbrzeżną, Czyżykowską i niecką nadwiślańską (określaną obecnie jako „niecka na Czyżykowie”). Od 1965 r. zaczęły kursować autobusy komunikacji miejskiej łącząc Czyżykowo z centrum miasta (obecny Plac Hallera) i dworcem PKP. Do 1976 r. nie było obecnie istniejącej pętli autobusowej, gdyż autobusy jeździły ul. Nowowiejską, skręcały w ul. Czyżykowską i wracały obecną ul. Starowiejską.
Osiedle obecnie.
Obecnie na osiedlu Czyżykowo znajduje się pętla autobusowa, gospodarstwo ogrodnicze z magazynami do przechowywania owoców (Czyżykowo wybudowanie), szkoła podstawowa, trzy szkoły ponadpodstawowe. Władze miasta planują zagospodarować nieckę nadwiślańską, określaną jako „niecka na Czyżykowie”. Planowana jest tam budowa terenów rekreacyjnych. Wizją rozwoju Tczewa i Czyżykowa, która od czasu do czasu jest publicznie artykułowana, jest utworzenie jeziora rekreacyjnego na polach zalewowych Wisły u ujścia rzeczki Drybok. Na terenie osiedla działalność prowadzi zbór Świadków Jehowy Tczew-Czyżykowo.

</doc>
<doc id="762313" url="https://pl.wikipedia.org/wiki?curid=762313" title="Jennifer Charles">
Jennifer Charles

Jennifer Charles (ur. 15 listopada 1968 w Waszyngtonie) – amerykańska wokalistka i kompozytorka, wraz z gitarzystą Orenem Bloedowem tworzy grupę Elysian Fields.

</doc>
<doc id="762315" url="https://pl.wikipedia.org/wiki?curid=762315" title="Goya Toledo">
Goya Toledo

Goya Toledo (ur. 24 września 1969 w Arrecife na Lanzarote) – hiszpańska aktorka pracująca w Meksyku.

</doc>
<doc id="762316" url="https://pl.wikipedia.org/wiki?curid=762316" title="Towarzystwo Biblioteki Słuchaczów Prawa Uniwersytetu Jagiellońskiego">
Towarzystwo Biblioteki Słuchaczów Prawa Uniwersytetu Jagiellońskiego

Towarzystwo Biblioteki Słuchaczów Prawa Uniwersytetu Jagiellońskiego (TBSP, TBSP UJ) – studencka organizacja naukowa skupiająca studentów Wydziału Prawa i Administracji Uniwersytetu Jagiellońskiego w Krakowie działająca od 1851 roku. Do roku 2014 działało jako koło naukowe, a w dniu 7 stycznia 2014 przekształciło się w radę kół naukowych. Obecnie zrzesza 34 koła naukowe zajmujące się różnymi dziedzinami prawa.
Historia.
XIX–XX w..
TBSP UJ powstało w dniach 19 czerwca – 1 lipca 1851 roku. Od początku zajmowało się działalnością biblioteczną i samokształceniową. Celem było zorganizowanie i wyposażenie niezależnej biblioteki prawniczej dla polskich studentów prawa na zgermanizowanym Uniwersytecie Jagiellońskim przed nastaniem Autonomii galicyjskiej.
Działalność była prowadzona dzięki składkom członkowskim oraz donacjom profesorów. Księgozbiór systematycznie się rozrastał, znalazły się w nim także pozycje z XVII i XVIII wieku. Poszerzało się również pole działalności. W latach 90. XIX wieku Towarzystwo zaczęło organizować konkursy naukowe, krasomówcze, odczyty i zjazdy naukowe. Aktywnie uczestniczyło w patriotycznych inicjatywach w Galicji. Później zajęło się również działalnością wydawniczą, głównie powielając skrypty.
W latach 1914–1915, gdy zamknięto Uniwersytet Jagielloński, TBSP nie przestało funkcjonować – na ten czas przeniosło swą siedzibę do Wiednia.
W latach międzywojennych Towarzystwo przeżywało swój rozkwit. W 1928 roku dzięki zapisowi swego długoletniego Kuratora, prof. Edmunda Krzymuskiego, TBSP stało się właścicielem kamienicy przy ul. Jabłonowskich 5 w Krakowie.
W czasie II wojny światowej Towarzystwo włączyło się w akcję tajnego nauczania, udostępniając w tym celu swój księgozbiór, tj. tę jego część którą ocalono przed zarekwirowaniem.
Po II wojnie światowej.
Po wojnie TBSP początkowo rozwijało swą działalność, rewindykowano kamienicę i księgozbiór. W roku 1950 formalnie zlikwidowano TBSP, na kilka miesięcy przed planowanym obchodem stulecia Towarzystwa. Budynek przejął Uniwersytet, księgozbiór – Biblioteka Jagiellońska, a powielarnię skryptów zlikwidowano. Jednak tradycje TBSP nieformalnie kontynuowały działające koła naukowe karnistów i historyków prawa.
W roku 1957 TBSP oficjalnie reaktywowano. Podjęto częściowo skuteczne starania o odzyskanie księgozbioru. Od tej chwili TBSP nie było samodzielnym bytem prawnym, ale jednostką organizacyjną Uniwersytetu Jagiellońskiego.
7 stycznia 2014 roku walne zebranie TBSP uchwaliło przekształcenie koła w federację niezależnych kół naukowych o nazwie Towarzystwo Biblioteki Słuchaczów Prawa Rada Kół Naukowych Wydziału Prawa i Administracji Uniwersytetu Jagiellońskiego (TBSP RKN UJ). Od tego czasu sekcje przekształciły się w autonomiczne koła naukowe afiliowane przy katedrach i inny jednostkach Wydziału Prawa i Administracji Uniwersytetu Jagiellońskiego.
Byli Członkowie.
Członkami TBSP UJ byli m.in.: Fryderyk Zoll (senior), Zygmunt Gebethner, Władysław Abraham, Juliusz Leo, Stanisław Estreicher, Bronisław Krzyżanowski, Zygmunt Lisowski, Kazimierz Zaczek, Wiktor Medwecki, Władysław Wolter, Stefan Grzybowski, Wojciech Maria Bartel, Wiesław Lang, Andrzej Zoll, Józef Skwierawski, Ryszard Markiewicz, Tomasz Gizbert – Studnicki, Jerzy Malec, Andrzej Szumański, Andrzej Kremer, Bogusław Chrabota, Jarosław Majewski, Fryderyk Zoll (ur. 1970).
Struktura.
Władze.
Najwyższym organem Towarzystwa jest Zarząd TBSP UJ składający się z Prezydium oraz Przewodniczących Kół Naukowych.
W skład Prezydium wchodzą: Prezes, I Wiceprezes, Wiceprezes ds. finansowych, Wiceprezes ds.organizacyjnych, Wiceprezes ds. wydawniczych.
Władzę sądowniczą oraz kontrolną sprawuje Sąd TBSP UJ,
Koła Naukowe.
Obecnie w TBSP UJ zrzeszone są 34 koła naukowe.
Członkowie.
Członkami TBSP UJ mogą być studenci prawa, administracji oraz prawa własności intelektualnej i nowych mediów studiujący na Uniwersytecie Jagiellońskim.
Działalność wydawnicza.
Towarzystwo Biblioteki Słuchaczów Prawa UJ prowadzi działalność wydawniczą i współpracuje z innymi wydawnictwami prawniczymi. Wydawało Zeszyty Prawnicze TBSP UJ (wcześniej Studenckie Zeszyty Prawnicze TBSP UJ) (od 1998 r.). Od 2008 r. wydaje Internetowy Przegląd Prawniczy.

</doc>
<doc id="762320" url="https://pl.wikipedia.org/wiki?curid=762320" title="Hořické trubičky">
Hořické trubičky

Hořické trubičky – ręcznie wyrabiane rurki waflowe, tradycyjne słodycze czeskie, podobne nieco w wyglądzie i smaku do polskich rurek z kremem. 
Historia.
Ich nazwa pochodzi od miasta Hořice v Podkrkonoší (powiat Jiczyn), a wyrabiane są od początku XIX wieku. Według legendy początki wyrabiania rurek sięgają 1812. Po niepowodzeniu rosyjskiej kampanii Napoleona, rozproszone resztki jego armii znalazły się w regionie podkarkonoskim. Kilku francuskich żołnierzy dotarło m.in. do Hořic. Dzięki gościnności mieszkańców otrzymali miłe powitanie i byli dobrze traktowani. Jednym z rannych żołnierzy, który został wyleczony był kucharz, który odwdzięczył się recepturą ulubionego jakoby przysmaku Napoleona pani Líčkovej (receptura podobnego specjału znana jest we Francji od 1630). Receptura przyjęła się i szybko rozprzestrzeniła w mieście, a rurki stały się ulubionym wyrobem cukierniczym mieszczan. Tajemnicę rodzinnej produkcji doskonalił cukiernik Karel Kofránek, który wżenił się w rodzinę Líčków. Rurki były potem produkowane komercyjnie i eksportowane do Niemiec, Anglii, Francji, Turcji, USA i Szanghaju. Produkt otrzymał szereg dyplomów i nagród na wystawach krajowych i zagranicznych. W 1949 zakłady znacjonalizowano, a produkcja skoncentrowana została w krajowym przedsiębiorstwie "Piernik Pardubice" w Pardubicach (cz. "Pardubický perník"), później w firmie "Průmysl trvanlivého pečiva Praha" w Pradze. Obecnie (od 1990) trubičky znów są wytwarzane przez prywatne zakłady z Hořic.
Charakterystyka.
Oryginalną trubičkę nazywa się obecnie "luźną". Jest skręcona z dwóch wafli, posmarowana roztopionym masłem i miodem pszczelim, a także posypana mieszanką cukru, kakao, cynamonu i orzeszków ziemnych. Wyrób obraca się ręcznie na płycie grzejnej, a produkcja maszynowa jest niedozwolona. 
Chronione oznaczenie geograficzne.
Jest to siódmy czeski produkt regionalny, który trafił na listę Unii Europejskiej, jako oznaczony chronionym pochodzeniem geograficznym. Może być produkowany tylko w mieście Hořice.

</doc>
<doc id="762321" url="https://pl.wikipedia.org/wiki?curid=762321" title="Elżbieta Żebrowska">
Elżbieta Żebrowska

Elżbieta Regina Żebrowska z domu Bednarek (ur. 27 marca 1945 w Warszawie, zm. 23 grudnia 2021 tamże) – polska lekkoatletka specjalizująca się w biegach płotkarskich i sprinterskich.
Kariera.
Startowała w Mistrzostwach Europy w 1966 w Budapeszcie, gdzie zdobyła dwa medale:
Wzięła udział w igrzyskach olimpijskich w 1968 w Meksyku. W biegu na 80 metrów przez płotki doszła do finału, w którym zajęła 7. miejsce.
Dwa razy zdobyła tytuł mistrzyni Polski:
Wicemistrzyni w biegu na 100 metrów w 1966 i w biegu na 80 metrów przez płotki w 1968 oraz brązową medalistką w biegu na 200 metrów przez płotki w 1971.
Startowała w barwach Warszawianki.

</doc>
<doc id="762322" url="https://pl.wikipedia.org/wiki?curid=762322" title="Michaił Lubuszyn">
Michaił Lubuszyn

Michaił Michajłowicz Lubuszyn (ros. Михаил Михайлович Любушин; ur. 24 lipca 1983 w Moskwie) – rosyjski hokeista.
Kariera klubowa.
Od października 2014 zawodnik CSKA Sofia.

</doc>
<doc id="762327" url="https://pl.wikipedia.org/wiki?curid=762327" title="Kultura Izraela">
Kultura Izraela

Kultura Izraela rozwijała się dużo wcześniej niż nastąpiło powstanie państwa Izrael i jest nierozerwalnie związana z religijnym dziedzictwem judaizmu oraz świeckim życiem Żydów. Różnorodność kulturowa w znacznej mierze wynika z mnogości kultur państw całego świata, z których wywodzili się żydowscy imigranci przyjeżdżający do Ziemi Świętej, a także z położenia geograficznego powodującego przenikanie kulturowe Zachodu ze światem arabskim. Również ideologia ruchu syjonistycznego odegrała decydującą rolę w kształtowaniu współczesnej kultury Izraela.
Wprowadzenie.
Wpływy kultur Zachodu i Wschodu
Proces rozwoju i kształtowania się kultury Izraela jest powiązany z osadnictwem żydowskim w Palestynie. W pierwszym okresie osadnictwa decydującą rolę odgrywała kultura wywodząca się z małych żydowskich miasteczek Sztetl w Europy Środkowo-Wschodniej i Europy Wschodniej.
W następnych latach wpływ wywarły kultury Francji i Niemiec, które zyskały dużą popularność wśród osadników dzięki pomocy finansowej francuskiego filantropa barona Edmonda Jamesa de Rothschild.
Podobnie – efekt wywarła kultura Rosji, tak w poezji, muzyce, jak i w teatrze czego przykładem są tacy poeci jak Rachel Bluwstein, Natan Alterman, Lea Goldberg i Aleksander Penn; aktorzy tacy jak Hanna Rovina, albo Szymon Finkel; i muzycy tacy jak Sasza Argov. „Teatr Habima”, który został pierwotnie założony w Rosji, wyemigrował do Izraela i do tej pory propaguje na całym świecie kulturę rosyjską i żydowską.
Dalszy rozwój kultury
Rozwój „autentycznej” kultury Izraela datuje się od około 1930 roku, gdy zaczęli rodzić się pierwsi potomkowie pierwszych osadników w Palestynie. Najsilniejszy wpływ wywierała na nich arabska kultura Palestyny, w szczególności folklor. Szczególny wyraz znalazło to w muzyce, która przyjęła wiele wschodnich elementów.
W kulturze Izraela zauważyć można również spuściznę lat istnienia Brytyjskiego Mandatu Palestyny. Elementy brytyjskiej kultury przeniknęły do zwyczajów bogatego mieszczaństwa Izraela. Równie dużą rolę odegrali niemieccy imigranci. Wyraźnym dowodem na to są liczne domy Tel Awiwu, zainspirowane ruchem Bauhaus i wzorowane na głównych alejach Berlina.
W pierwszych latach istnienia państwa Izrael powstała współczesna poezja i literatura hebrajska, której przedstawicielami byli Natan Alterman, Abraham Szlonski i Lea Goldberg oraz Samuel Agnon. Z poetów należy wymienić Jehuda Amichaja, Natana Zacha i Dawida Awidana. Najsłynniejszymi pisarzami byli Mosze Szamir, Aharon Megged, Amos Oz, Awraham B. Jehoszua, Meir Szalew i wielu innych.
Po 1948 do Izraela przyjechało wielu nowych imigrantów z całego świata – m.in. z Wielkiej Brytanii, Francji i Stanów Zjednoczonych. Dominujące efekty tego wpływu zaczęły się pojawiać po 1970. Teatr zaczął odchodzić od wzorców rosyjskich, zmierzając ku europejskiej szkole Bertolta Brechta.
W muzyce nastąpiły jeszcze większe zmiany – pojawiły się wpływy brytyjskie (w szczególności The Beatles) i greckie, które przenikały się z wpływami rosyjskimi i arabskimi.
Stan izraelskiej kultury obecnie
W ostatnich latach rząd Izraela w coraz mniejszym stopniu finansuje kulturę – obecnie stopień finansowania jest niższy niż średnia w państwach zachodnich. Pomimo to państwo nadal wspiera działalność Filharmonii Izraela, która występuje z koncertami na całym świecie, dając także występy w izraelskim radiu i telewizji. Lokalne władze samorządowe wspierają istnienie wielu małych orkiestr, których muzycy najczęściej są imigrantami z dawnego ZSRR.
Izrael pod wpływem kultury Zachodu.
Zmiana nastąpiła wraz z uruchomieniem w 1993 pierwszego prywatnego kanału telewizyjnego „Channel 2”. Rozwój gospodarczy kraju był połączony ze wzrostem dobrobytu mieszkańców i coraz większym zapotrzebowaniem na kulturę. Izraelska telewizja od samego początku swojego istnienia była zdominowana przez amerykańskie i brytyjskie produkcje filmowe, które wywierały duży wpływ na świadomość kulturalną Izraelczyków.
Miejsca rozwoju kultury Izraela.
Znacząca część świeckich stowarzyszeń kulturalnych jest usytuowana w rejonie Tel Awiwu, pomimo że większość z oficjalnych państwowych placówek kulturalnych jest usytuowana w Jerozolimie. Kolonie artystów istnieją w Safedzie, Jafie i Ein Hod. W większości miast działają popularne galerie sztuki i muzea.
Kultura Izraela.
Literatura i prasa.
Choć odrodzenie literatury hebrajskiej nastąpiło dopiero w połowie XIX wieku, to opisując tę dziedzinę kultury Izraela należy wspomnieć o starohebrajskich tekstach pisanych, powstających od II tysiąclecia przed narodzinami Chrystusa. To przede wszystkim, składające się z 24 ksiąg, Pismo Święte ("Tanach"), którego część stanowi Pięcioksiąg Mojżeszowy ("Tora"), spisywany na zwoju chowanym w tzw. "aron ha-kodesz" – ozdobionym ornamentami pudle. Według tradycji Tory nie można dotykać rękoma, toteż w trakcie publicznego czytania rabin lub też "bar micwa" („syn przykazania”) czy "bat micwa" („córka przykazania”) posługują się wskaźnikiem zwanym "jad" („ręka”). Literatura hebrajska – szczególnie rabiniczna – rozwijała się także po wygnaniu Żydów z Ziemi Świętej, w II i III wieku naszej ery. Zachowane na terenie Galilei akademie żydowskie zajmowały się wówczas spisywaniem ustnie dotychczas przekazywanych praw i ich interpretacji, które – zebrane – utworzyły opierające się na religii Prawo żydowskie ("Talmud"). "Talmud" to jeden z tzw. midraszy – ksiąg literatury rabinicznej (drugą z nich jest "Miszna").
Literatura hebrajska rozwijała się przez całe średniowiecze, powoli ulegając wpływom stylów zachodnich. Włoski poeta, Immanuel da Roma, żyjący na przełomie XIII i XIV wieku, wprowadził do literatury część cech renesansu (m.in. rozpowszechnienie sonetów). W wieku XVI język hebrajski uległ popularyzacji z uwagi na częste tłumaczenie tekstów biblijnych. W niedługo później literatura hebrajska zaczęła jednak chylić się ku upadkowi.
Ponowne odrodzenie języka i literatury nadeszło wraz z tzw. okresem haskali (żydowskiego Oświecenia) i założeniem takich czasopism, jak wydawany w Niemczech miesięcznik „Ha-Measef” (1784–1811). Bardzo ważną rolę w odnowie pełnił formujący się właśnie ruch syjonistyczny. Jedną z ważniejszych postaci z dziedziny literatury, działającą w okresie haskali, był M. Mendelsohn (założyciel wspomnianego miesięcznika), a także M. Ch. Luzzatto, który przyczynił się do odrodzenia poezji hebrajskiej.
Odrodzenie języka hebrajskiego.
Jednym ze skutków rosnącego poczucia jedności narodu żydowskiego były poszukiwania mające na celu odrodzenie samego języka hebrajskiego – tego, którym posługiwano się w czasach starożytnych. Język starohebrajski zanikł około dwusetnego roku przed narodzinami Chrystusa. W rzeczywistości jednak Żydzi posługiwali się nim potajemnie – głównie podczas uroczystości religijnych.
Osobą, która przede wszystkim przyczyniła się do odrodzenia języka hebrajskiego, był Elizer Ben-Jehuda (1858-1922; od 1881 roku mieszkający w Palestynie) – twórca dwóch słowników języka hebrajskiego, kilku tomów siedemnastotomowego Słownika Starożytnego i Nowoczesnego Hebrajskiego (tworzonego przez dwa pokolenia w latach 1910–1959), a także tysięcy nowych słów nazywających te przedmioty, które nie były znane w starożytności. To z jego inicjatywy w 1890 roku założono Komitet Języka Hebrajskiego.
W roku 1910 w Palestynie doszło do demonstracji mających na celu zwrócenie uwagi tureckim władzom Palestyny na odrodzony język; demonstranci żądali przede wszystkim ustanowienia języka hebrajskiego jednym z języków urzędowych Palestyny. W istocie dokonali tego dopiero Brytyjczycy. W roku 1924 w Jerozolimie założono pierwszy Uniwersytet Hebrajski, języka zaczęto powszechnie nauczać w szkołach i stosować go w urzędach.
Dzisiaj język hebrajski zawiera około 120 tysięcy słów (w porównaniu do ponad ośmiu tysięcy w czasach starożytnych) i wciąż podlega rozwojowi, nad którym kontrolę sprawuje Akademia Języka Hebrajskiego.
Obecnie w literaturze Izraela odnajdujemy liczne elementy przepełnione niepokojem, co wynika w dużej mierze z burzliwej historii całego regionu państwa Izrael i narodu żydowskiego, a co stanowi oczywistą inspirację dla pisarzy i poetów nowych pokoleń.
Literatura oraz poziom znajomości dzieł literackich w Izraelu stoi na bardzo wysokim poziomie. Połowa obywateli czyta przeciętnie jedną książkę miesięcznie. Jak wynika z analiz wykonanych przez UNESCO mieszkańcy Izraela są – zaraz po Islandczykach – drugim społeczeństwem regularnie nabywającym książki. O zamiłowaniu do czytania świadczy także stosunkowo krótki czas między światową a lokalną premierą zagranicznych dzieł literackich.
Izrael może poszczycić się dotychczas jednym laureatem Nagrody Nobla w dziedzinie literatury – w roku 1966 zdobył go prozaik, Samuel Agnon (1887-1970).
Jednymi z bardziej popularnych pisarzy są – Amos Oz i Dawid Grossman.
Literatura polsko-żydowska.
Literatura polsko-żydowska przeżywała swój rozkwit w okresie dwudziestolecia międzywojennego – szczególnie w pierwszej połowie lat trzydziestych (rok 1933 – powstanie licznych manifestów, m.in. R. Brandstaettera, A. Madlera i M. Szymela), niedługo przed gwałtownym końcem wraz z nadejściem wojny i Holocaustu.
Do najbardziej znanych pisarzy żydowskiego pochodzenia piszących po polsku należeli – J. Appenszlak, B. Zimmermann, A. Madler (proza), A. Eker, S. Pomer, R. Brandstaetter, M. Szymel (liryka – kierunek najlepiej rozwinięty). W swoich pracach pisarze bardzo identyfikowali się z kulturą żydowską, poruszając najczęściej tematy dotyczące narodu żydowskiego.
Z pism polsko-żydowskich należy wyróżnić czasopismo „Chwila” (1919-1930), „Nowy Dziennik” (1918–1939), „Nasz Przegląd” (1923-1939) oraz „Opinia” (1933-1939 – od 1935 roku wydawana pod nazwą „Nasza Opinia”).
Wydarzenia literackie.
Wartym wspomnienia corocznym wydarzeniem odbywającym się w marcu, w Jerozolimie, są Międzynarodowe Targi Książki, w trakcie których przyznawana jest Nagroda Jerozolimska.
W czerwcu natomiast w tym samym mieście organizowane są targi pod hasłem Tydzień Książki Hebrajskiej, w trakcie których rozdawana jest "Nagroda Sapira" – najważniejsze wyróżnienie w tej dziedzinie kultury Izraela.
Dzienniki.
Izraelczycy są zapalonymi czytelnikami. Izraelskie gazety mają przeciętny nakład dzienny około sześciuset tysięcy egzemplarzy.
Główne dzienniki ukazują się w językach: hebrajskim, arabskim, angielskim i rosyjskim. Inne wychodzą we francuskim, polskim, jidysz, rosyjskim, węgierskim i niemieckim.
Najbardziej poczytnym dziennikiem w Izraelu jest „Ha-Arec” – najstarsza gazeta Izraela (założony w 1918) z nakładem 72 tysięcy egzemplarzy w dni powszednie i około stutysięcznym w weekendy.
Najpopularniejszym dziennikiem w Jerozolimie od wielu lat pozostaje „The Jerusalem Post” (założony w 1932 roku, jako „The Palestine Post”).
Zobacz też: Jedi’ot Acharonot
Teatr i taniec.
Spośród największych izraelskich teatrów należy wymienić: Narodowy Teatr Habima w Tel Awiwie, Teatr HaKameri w Tel Awiwie, Teatr Beit Lessin w Tel Awiwie, Teatr Gesher w Jafie, Teatr HaKhan w Jerozolimie, Teatr w Hajfie i Teatr w Beer Szewie.
Dużą popularnością cieszą się w Izraelu tańce ludowe. W kraju działa także kilka grup zawodowego baletu i tańca nowoczesnego.
Festiwale teatralne i taneczne.
W sierpniu organizowany jest w Jerozolimie – przeważnie w Ogrodach Dzwonu Wolności – Festiwal Teatrów Lalkowych. W październiku odbywa się Festiwal Izraelskiego Teatru Alternatywnego w Akce z udziałem lokalnej i zagranicznej awangardy.
Muzyka.
Izraelska muzyka zawiera w sobie silne wpływy diaspory żydowskiej, ale także nowoczesną kulturę azjatyckiego i arabskiego popu, izraelskiego hip-hopu i heavy metalu. W ostatnich latach największą popularnością cieszy się taneczna muzyka elektroniczna, przede wszystkim muzyka trance. Do najbardziej popularnych należą zwłaszcza podgatunki Goa oraz Psychedelic trance. Wielu wykonawców Goa i Psychedelic trance wywodzących się z Izraela zdobyło znaczącą popularność w Europie i Stanach Zjednoczonych. Należą do nich m.in. Borgore Astral Projection, Infected Mushroom, Astrix, Sesto Sento, Vibe Tribe, Ananda Shake.
Charakterystyczny dla kraju jest też – przeżywający tryumfy szczególnie w latach 70. – izraelski rock.
W latach dziewięćdziesiątych Izrael był największym producentem i zarazem konsumentem muzyki trance na świecie.
Festiwale muzyczne.
W trakcie święta Pesach odbywa się w Jafie Festiwal Muzyczny. Natomiast w Tel Awiwie, przez całe lato ciągnie się Festiwal Plażowy, podczas którego organizowane są koncerty z udziałem lokalnych gwiazd rocka i projekcje filmowe. Podobnymi wydarzeniami są Noce Jafy oraz Festiwal Jazzowy w Ejlat (tym razem z udziałem również zagranicznych wykonawców) – organizowane w lipcu i na przełomie lipca i sierpnia. Ciekawym wydarzeniem jest też Festiwal Klezmerów w Safedzie, podczas którego występy dają zespoły wykonujące tradycyjną muzykę Żydów aszkenazyjskich oraz Międzynarodowy Festiwal Chórów odbywający się 26 grudnia w Nazarecie.
Malarstwo.
Do lat 20. XX wieku malarstwo Izraela zdominowane było przez jerozolimską szkołę Akademii Bezalel – najstarszą szkołę malarską Izraela. Na obrazach pochodzących z tamtego okresu dostrzec można wymieszanie orientalnych pejzaży o często romantycznym nacechowaniu z utopijnymi wizjami społeczeństwa kreowanymi przez ruch syjonistyczny. Tego rodzaju malarstwu zaoponowała grupa młodych twórców, którzy swój styl zaczęli określać mianem „hebrajskiego” (styl szkoły Bezalel nazwali bowiem stylem „żydowskim”). Młodzi malarze postanowili ukazywać na płótnach codzienność Ziemi Świętej – sceny rodzajowe. Na stworzonych przez nich płótnach wyróżnić można kilka cech wspólnych dla stworzonego przez nich stylu: zastosowanie jaskrawych barw, mocne oświetlenie przedstawianych scen, a także arabskie motywy, mające za zadanie podkreślić orientalność kraju.
W latach 30. XX wieku obserwuje się bardzo duży wpływ na malarstwo ze strony środowisk imigrantów żydowskich, przybywających do Ziemi Świętej – w szczególności wpływ twórców francuskich (ekspresjoniści wywodzący się z Ecole de Paris). Tematyką ich obrazów również była otaczająca rzeczywistość, łącząca w sobie elementy świata żydowskiego z arabskim – do której jednak wkradł się pierwiastek mistyczny.
Lata 30. to także przybycie do Ziemi Świętej ekspresjonistów niemieckich masowo emigrujących z nazistowskich Niemiec. Rzeczywistość na ich obrazach zdaje się być już zniekształcona – wcale nie obiektywna, a głównym tematem płócien są górzyste okolice Jerozolimy i samo miasto. To właśnie niemieccy ekspresjoniści przez kilkanaście następnych lat zarządzali Akademią Malarstwa Bezalel.
II wojna światowa to dla zamieszkałych w Ziemi Świętej malarzy okres zerwania kontaktu z europejskim ośrodkiem kultury w Paryżu. Taka sytuacja sprawiła, że malarze rozpoczynający działalność właśnie w latach 40. zaczęli coraz bardziej zwracać się tematyką obrazowania w stronę kultury bliskowschodniej – sięgać do źródeł starożytnego malarstwa hebrajskiego i szeroko pojętej kultury czasów Mojżesza.
Rok 1948 i wojna o niepodległość miała równie silny wpływ na malarstwo żydowskie. To właśnie w roku 1948 powstała grupa „Nowe Horyzonty” – wiodąca prym w malarstwie Izraela przez ponad dziesięć lat. Jej członkowie łączyli w swoich pracach elementy ekspresjonizmu i abstrakcji. Biegnące dotąd jednym torem malarstwo podzieliło się na dwa kierunki: zwolennicy jednego trendu woleli ukazywać świat obiektywnie – przy użyciu chłodnych tonacji, zwolennicy drugiego kierunku posługiwali się symboliką i geometrią, wzorując swoje prace na pracach przedstawicieli dadaizmu.
Rok 1953 przyniósł dla świata artystycznego kolejne ważne wydarzenie – w Ejn Harod założono kolonię zrzeszającą wszystkich izraelskich twórców (wcześniej, w 1948 roku otwarto tam Muzeum Sztuki).
Lata 60. XX wieku to okres, w którym coraz wyraźniejsze stawały się głosy twórców nie identyfikujących się z grupą „Nowe Horyzonty”. W tym czasie powstały też pierwsze obrazy powiązane tematyką z okresem wojny i Holocaustem. Rozwinął się także surrealizm, który tryumfy święcił w następnej dekadzie.
Od lat 80. trudno wyróżnić główne kierunki w malarstwie Izraela. Kolejni twórcy albo poszukują swojego indywidualnego środka wyrazu, albo wzorują się na artystach minionych okresów. Jedynym wciąż obecnym i wspólnym dla wszystkich elementem na obrazach pozostaje motyw łączenia i przenikania się kultury Zachodu i Wschodu.
Rzeźba.
Izraelskie rzeźbiarstwo, jako indywidualna, narodowa gałąź sztuki Izraela, wykształciło się w latach 40. XX wieku. Wtedy to przedstawiciele rzeźbiarstwa – głównie pod wpływem ideologii syjonistów – zaczęli szeroko interesować się historią Ziemi Świętej oraz kulturą społeczeństw, zamieszkujących te tereny na przestrzeni tysięcy lat. Za przykład takiej fascynacji posłużyć może np. posąg asyryjskiego króla Nimroda, wykonany w czerwonym piaskowcu, autorstwa Yitzhaka Danzigera. W rzeźbie ukazywano jednak także sceny rodzajowe – podobnie, jak w malarstwie (pasterze pilnujący owiec, obozowiska Beduinów).
Lata 50. XX wieku zapisały się w izraelskim rzeźbiarstwie, jako okres rozwoju abstrakcji i monumentalizmu. Oprócz dostępnego powszechnie kamienia twórcy zaczęli w swoich dziełach stosować także szlachetną stal i żelazo.
Kolejne dziesięciolecie to czas oddawania hołdu i czci poległym na frontach wielu wojen żołnierzom izraelskim w formie monumentalnych pomników ukazujących sceny zbiorowe (pomnik Brygady Negew w Beer Szewa autorstwa Dani Karawana czy pomnik marynarzy w Achziw autorstwa Yehiela Shemi).
Następne lata to epoka poszukiwania indywidualnego środka wyrazu przez poszczególnych artystów (częste interpretacje sytuacji politycznej, sceny z życia codziennego; częsty symbolizm i abstrakcja), z których wielu wybiło się na arenę międzynarodową.
Film.
Rozwój izraelskiej kinematografii przypada na lata 50. XX wieku. W kinach pojawiły się wówczas interesujące produkcje grupy „HaGashash HaHiver”, w skład której wchodzili reżyserzy: Ephraim Kishon, Boaz Dawidson i Menahem Golan oraz aktorzy: Gila Almagor, Jehuda Barkan, Chaim Topol i Szaike Ofir.
Festiwale filmowe.
Jednym z ważniejszych, corocznie odbywających się, wydarzeń filmowych w Izraelu jest przypadający na początek lipca Festiwal Filmów w jerozolimskim „Cinematheque”, podczas którego prezentowane są nowe produkcje zarówno izraelskich, jak i zagranicznych reżyserów.
Muzea.
W Izraelu istnieje ponad dwieście muzeów, które odwiedza w przybliżeniu milion gości rocznie.
Najważniejsze muzea w Jerozolimie:
Najważniejsze muzea w Tel Awiwie:
Najważniejsze muzea w Hajfie:

</doc>
<doc id="762333" url="https://pl.wikipedia.org/wiki?curid=762333" title="Katarzyna Dadak-Kozicka">
Katarzyna Dadak-Kozicka

Józefa Katarzyna Dadak-Kozicka (ur. 1 stycznia 1944 w Kazimierzy Wielkiej) – polska etnomuzykolog, antropolog kultury i teoretyk edukacji muzycznej, wykładowczyni akademicka.
Życiorys.
Ukończyła w 1970 studia w Instytucie Muzykologii Uniwersytetu Warszawskiego. W 1979 doktoryzowała się na podstawie pracy zatytułowanej "Słowiańskie pieśni żniwne. Próba typologii muzycznej". Habilitowała się w 1997 w Instytucie Sztuki PAN w oparciu o rozprawę "Folklor sztuką życia. U źródeł antropologii muzyki"
W latach 1970–1978 była asystentką w macierzystym instytucie. Następnie związała się z Akademią Muzyczną w Warszawie, gdzie zaczęła prowadzić zajęcia z zakresu folkloru, historii muzyki i technologii pracy naukowej. Na stołecznej AM doszła do stanowiska profesora nadzwyczajnego, kierowała Studium Zoltána Kodálya na Wydziale Edukacji Muzycznej. W latach 1986–2002 była zatrudniona równolegle w Instytucie Sztuki PAN. Została również profesorem nadzwyczajnym w Instytucie Nauk Historycznych Uniwersytetu Kardynała Stefana Wyszyńskiego.
W latach 80. kształciła się w Międzynarodowym Instytucie Zoltana Kodálya w Kecskemét na Węgrzech. Jest autorką polskiej adaptacji koncepcji Zoltána Kodálya "Śpiewajże mi jako umiesz" (1992). Była sekretarzem generalnym Związku Kompozytorów Polskich (2001–2003), następnie objęła funkcję przewodniczącej Sekcji Muzykologów ZKP.
W 2015 została odznaczona Srebrnym Medalem „Zasłużony Kulturze Gloria Artis”.

</doc>
<doc id="762334" url="https://pl.wikipedia.org/wiki?curid=762334" title="Polska Liga Siatkówki (2000/2001)">
Polska Liga Siatkówki (2000/2001)

Polska Liga Siatkówki 2000/2001 − 65. edycja mistrzostw Polski, po raz 48. przeprowadzona w formule ligowej, a po raz pierwszy jako liga profesjonalna. Organizatorem rozgrywek była Profesjonalna Liga Piłki Siatkowej SA. Zmagania zainaugurowano 29 września 2000 roku, a zakończono 11 kwietnia 2001 roku.
Rozgrywki składały się z fazy zasadniczej, w której uczestniczyło 10 zespołów, fazy-play-off składającej się z ćwierćfinałów, półfinałów, meczów o miejsca 5-8, meczów o 3. miejsce i finałów oraz fazy play-out, w której zespoły rywalizowały o miejsca 9-10.
Tytuł mistrza Polski obronił , który w finałach fazy play-off pokonał drużynę . Brązowy medal zdobyło .
W sezonie 2000/2001 w Lidze Mistrzów Polskę reprezentował , w Pucharze Top Teams – , natomiast w Pucharze CEV – .
System rozgrywek.
Faza zasadnicza.
W fazie zasadniczej 10 drużyn rozgrywa ze sobą spotkania systemem „każdy z każdym – mecz i rewanż”. Do fazy play-off awans uzyskuje 8 najlepszych drużyn. Drużyny, które zajęły 9. i 10. miejsce po zakończeniu fazy zasadniczej, trafiają do fazy play-out.
Faza play-off.
Ćwierćfinały
O mistrzowski tytuł grają drużyny, które po zakończeniu fazy zasadniczej zajęły w tabeli miejsca od 1 do 8. Ćwierćfinałowe pary tworzone są według klucza: 1-8; 2-7; 3-6; 4-5. Rywalizacja toczy się do trzech wygranych meczów ze zmianą gospodarza po dwóch meczach. Gospodarzami pierwszych dwóch spotkań są zespoły, które po fazie zasadniczej zajęły wyższe miejsce w tabeli.
Półfinały
W półfinałach grają zwycięzcy z poszczególnych par ćwierćfinałowych. Pierwszą parę półfinałową tworzą zwycięzca rywalizacji 1-8 ze zwycięzcą rywalizacji 4-5, drugą natomiast - zwycięzca rywalizacji 2-7 ze zwycięzcą rywalizacji 3-6. Drużyny grają do trzech wygranych meczów ze zmianą gospodarza po dwóch meczach. Gospodarzami pierwszych dwóch spotkań są zespoły, które po fazie zasadniczej zajęły wyższe miejsce w tabeli.
Mecze o 3. miejsce
O brązowy medal grają przegrani w parach półfinałowych. Rywalizacja toczy się do trzech wygranych meczów ze zmianą gospodarza po dwóch meczach. Gospodarzem pierwszych dwóch spotkań jest zespół, który po fazie zasadniczej zajął wyższe miejsce w tabeli.
Finały
O tytuł mistrzowski grają zwycięzcy w parach półfinałowych. Rywalizacja toczy się do trzech wygranych meczów ze zmianą gospodarza po dwóch meczach. Gospodarzem pierwszych dwóch spotkań jest zespół, który po fazie zasadniczej zajął wyższe miejsce w tabeli.
Mecze o miejsca 5-8
Przegrani par ćwierćfinałowych tworzą pary meczowe na podstawie miejsc zajętych w fazie zasadniczej. Pierwszą parę meczową tworzą drużyny, które w fazie zasadniczej zajęły najwyższe i najniższe miejsce, natomiast drugą parę meczową pozostałe zespoły. Rywalizacja toczy się do trzech wygranych meczów ze zmianą gospodarza po dwóch meczach. Gospodarzem pierwszych dwóch spotkań jest zespół, który po fazie zasadniczej zajął wyższe miejsce w tabeli.
Mecze o 7. miejsce
O 7. miejsce grają przegrani w parach meczowych o miejsca 5-8. Rywalizacja toczy się do trzech wygranych meczów ze zmianą gospodarza po dwóch meczach. Gospodarzem pierwszych dwóch spotkań jest zespół, który po fazie zasadniczej zajął wyższe miejsce w tabeli.
Mecze o 5. miejsce
O 5. miejsce grają zwycięzcy w parach meczowych o miejsca 5-8. Rywalizacja toczy się do trzech wygranych meczów ze zmianą gospodarza po dwóch meczach. Gospodarzem pierwszych dwóch spotkań jest zespół, który po fazie zasadniczej zajął wyższe miejsce w tabeli.
Faza play-out.
Mecze o 9. miejsce
Drużyny z miejsc 9-10 po fazie zasadniczej walczą o utrzymanie się w Polskiej Lidze Siatkówki. Rywalizacja toczy się do czterech wygranych meczów ze zmianą gospodarza po pierwszym meczu, a następnie po dwóch spotkaniach. Gospodarzem pierwszego spotkania jest zespół, który po fazie zasadniczej zajął wyższe miejsce w tabeli.
Przegrany w rywalizacji o 9. miejsce opuszcza Polską Ligę Siatkówki i od sezonu 2001/2002 będzie miał prawo uczestniczyć w rozgrywkach I ligi serii B.
Wygrany w rywalizacji o 9. miejsce rozgrywa mecze barażowe z drużyną, która w klasyfikacji końcowej I ligi serii B zajęła 2. miejsce. Rywalizacja toczy się do trzech wygranych meczów ze zmianą gospodarza po dwóch meczach. Gospodarzem pierwszych dwóch spotkań jest zespół, który w klasyfikacji końcowej Polskiej Ligi Siatkówki zajął 9. miejsce.
Sędziowie.
W sezonie 2000/2001 w Polskiej Lidze Siatkówki mecze prowadziło 39 sędziów.
Faza zasadnicza.
Tabela wyników.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="762340" url="https://pl.wikipedia.org/wiki?curid=762340" title="Kapituła Kolegiacka Żuławska">
Kapituła Kolegiacka Żuławska

Kapituła Kolegiacka Żuławska w Nowym Stawie – jedna z czterech kapituł diecezji elbląskiej. Powstała przy parafii św. Mateusza Apostoła w Nowym Stawie, dekretem biskupa elbląskiego Andrzeja Śliwińskiego, 25 marca 2002 roku w dziesiątą rocznicę powstania diecezji elbląskiej.Kapituła pomimo to, że powstała nie została obdarowana kanonikami. Dopiero dekretem bp.Jacka Jezierskiego w dniu 15.01.2015 dokonano instalacji I kanoników kapituły Kolegiackiej Żuławskiej na bazie dekretu bp.A.Śliwińskiego. Instalacja odbyła się 21 X 2015 roku w liturgiczne wspomnienie św. Mateusza. W dekrecie konfirmującym Kapitułę Żuławską, biskup elbląski Jacek Jezierski potwierdził decyzję bp. Śliwińskiego, zobowiązując jej kanoników rzeczywistych do przygotowania nowej wersji statutów i przedłożenia ich do zatwierdzenia. Oprócz tego, przypominał m.in. o stroju i dystynktorium kanonickim, a nade wszystko wskazał, że przynależność do kapituły jest wyróżnieniem, ale i zadaniem do wypełnienia. Do realizacji tego zadania, obok wytycznych, określonych przez prawo Kościoła powszechnego, bp Jezierski dołączył i zlecił Kapitule Żuławskiej: troskę o wspólnotę kapłańską i pielęgnowanie duchowości księży diecezjalnych (kan. 503 KPK).
Ustanowiona w Nowym Stawie Kapituła Kolegiacka Żuławska jest czwartą taką instytucją w diecezji elbląskiej. Wcześniej powstała Elbląska Kapituła Katedralna w Elblągu, Kwidzyńska Kapituła Konkatedralna w Kwidzynie oraz Pomezańska Kapituła Konkatedralna w Prabutach.

</doc>
<doc id="762343" url="https://pl.wikipedia.org/wiki?curid=762343" title="Lubecz">
Lubecz

Lubecz lub "Lubiacz" (ukr. Любеч) – miasto na Ukrainie, nad rzeką Dniepr i Użyk, obwód czernihowski, od zachodniej strony przy granicy z Białorusią. Był miastem królewskim Rzeczypospolitej Obojga Narodów.
Historia.
Lubecz to jedno z najstarszych miast na terenie Ukrainy, pierwsza wzmianka historyczna z roku 882, kiedy to książę Rusi Nowogrodzkiej, Oleg Mądry w czasie wyprawy na Kijów zajął gród i ustanowił w nim swoje rządy. W latach 1024–1036 i 1054–1239 Lubecz wchodził w skład księstwa czernihowskiego. W roku 1097 w Lubeczu odbył się zjazd książąt ruskich z udziałem Włodzimierza Monomacha oraz Wasyla Rościsławowica. Na zjeździe omawiano plany obronne przed najazdami tatarskich plemion Kumanów.
Od II poł. XIV w. do 1503 Lubecz znajdował się w granicach Wielkiego Księstwa Litewskiego, starostwo starodubowskie. Następnie Lubecz należał do Carstwa Moskiewskiego. Po wojnie polsko-rosyjskiej zakończonej Rozejmem w Dywilinie, w latach 1618–1667 w granicach Korony Królestwa Polskiego i Rzeczypospolitej, województwo kijowskie, starostwo lubeckie i łojowskie. Lubecz należał do dóbr królewskich. W okresie panowania króla Jana Kazimierza miasto dzierżawili książęta Radziwiłłowie oraz ks. Tyszkiewiczowie. W roku 1623 Lubecz otrzymał prawa miejskie "magdeburskie", od roku 1635 w składzie województwa czernihowskiego.
W 1646 roku Sejm zdecydował, że Lubecz wraz z Łojowem zostaną przyłączone do Wielkiego Księstwa Litewskiego do czasu odzyskania przez WKL Trubecka, który król Władysław IV Waza przekazał dobrowolnie Moskwie w 1644 roku w zamian za sojusz przeciw Turcji.
W 1648 roku zdobyli go Kozacy, ale odzyskał go hetman Janusz Radziwiłł. Następnie ponownie zajęty przez Kozaków, ale po II bitwie pod Łojowem w 1651 roku odzyskany przez Janusza Radziwiłła.
Obrona Lubecza.
W Lubeczu hetman polny pozostawił silny, liczący ok. 3 tys. żołnierzy, garnizon, którego trzon stanowił regiment pieszy księcia Franciszka Hermana Sachsen-Lauenburga. Dowództwo nad nim otrzymał porucznik husarski Maciej Frąckiewicz Radzimiński. Oddziały pozostawione w Lubeczu miały przede wszystkim ubezpieczać jedyne dogodne połączenie pomiędzy północną Ukrainą a Wielkim Księstwem Litewskim, a także przeciwstawiać się działaniom pułków kozackich z lewego brzegu Dniepru. Po ugodzie pod Białą Cerkwią oddziały litewskie pozostawione w Lubeczu zostały odblokowane, ponieważ od kilku tygodni musiały odpierać coraz gwałtowniejsze ataki Kozaków z pułku czernihowskiego. Otoczyli oni na tyle ścisłym pierścieniem blokady bronione przez Litwinów szańce, usypane na tzw. Łysej Górze, że jak donosił Janusz Kiszka "ich nasi z wału ictu" (uderzeniem) "kamienia dosięgnąć mogą" (...) "powietrze" (choroby) "panuje między nimi" (obrońcami) "i głód się wzmaga, a na ostatek i wody są odjęte, a zaczynało im też brakować prochu i ołowiu""."
W rozpoczęciu kolejnego etapu Powstania Chmielnickiego zostało spalone przez Kozaków i opisane jako „puste”.
Przyłączony do Rosji w 1667 według postanowień rozejmu andruszowskiego, potwierdzonych pokojem Grzymułtowskiego w 1686.
Od roku 1801 w guberni czernihowskiej, powiat horodnicki. W roku 1876 miasto liczyło 459 domów oraz 2091 mieszkańców. W latach 1922–1991 należał do Ukraińskiej SRR, od roku 1932 w obwodzie czernihowskim, od 1991 należy do Ukrainy. Uświęcając wydarzenia Lubeckiego zjazdu w 1997 roku został odsłonięty brązowy pomnik autorstwa Gennadija Jerszowa, ukazujący sylwetki książąt oraz mnicha sprzed 900 lat.

</doc>
<doc id="762353" url="https://pl.wikipedia.org/wiki?curid=762353" title="Japoński krab pacyficzny">
Japoński krab pacyficzny

Japoński krab pacyficzny ("Macrocheira kaempferi", zwany także "krabem japońskim" lub "krabem olbrzymim") – jeden z gatunków krabów, a przy tym największy stawonóg na świecie. 
Jako odrębny gatunek kraba został on sklasyfikowany w 1836 przez holenderskiego zoologa i arystokratę Coenraada Jacoba Temmincka. Ponieważ jest szczególnie starym gatunkiem, jest zaliczany przez naukowców do żywych skamieniałości. Jest ostatnim żyjącym jeszcze gatunkiem z rodzaju "Macrocheira"; pozostałe gatunki dawno wymarły.
Wygląd.
Japoński krab pacyficzny jest szczególnie dużym krabem; rozpiętość jego odnóży osiąga ponad 3 metry (długość głowotułowia około 40 centymetrów) i waży około 20 kilogramów. Posiada wprawdzie stosunkowo mały głowotułów, ale za to ma imponujące odnóża. Jego najpowszechniejsze ubarwienie to kolor czerwony z białymi plamkami, chociaż są spotykane również osobniki całe czerwone bądź białe.
Obszar występowania.
Występuje na dnie Oceanu Spokojnego, niedaleko wschodniej strony Archipelagu Japońskiego, przeważnie na głębokościach od 200 do 300 metrów, lecz spotyka się także te kraby na głębokościach około 800 m.
Życie.
Większość roku kraby te spędzają w oceanie, na brzeg wychodzą jedynie wiosną, aby złożyć swoje jaja i właśnie o tej porze roku bardzo łatwo spotkać je na japońskich plażach. Ich małe zaraz po wykluciu wędrują do wody. 
Nie wiadomo zbyt wiele na temat tych krabów, ponieważ żyją one na dużych głębokościach. Niektórzy badacze twierdzą, że japoński krab pacyficzny dożywa wieku nawet 100 lat, lecz wszystkie te hipotezy nie zostały jeszcze potwierdzone.
Ochrona kraba.
Japoński krab pacyficzny jest łowiony przez rybaków na Oceanie Spokojnym; jego łowienie jest szczególnie popularne na wyspach Izu oraz w prefekturze Wakayama. Jego mięso, odpowiednio doprawione, jest lokalnym przysmakiem.
Nie można go łowić jedynie wiosną, w okresie składania jaj i wykluwania się młodych.

</doc>
<doc id="762355" url="https://pl.wikipedia.org/wiki?curid=762355" title="Ayub Szach Durrani">
Ayub Szach Durrani



</doc>
<doc id="762359" url="https://pl.wikipedia.org/wiki?curid=762359" title="System prewencyjny">
System prewencyjny

System prewencyjny (system uprzedzający, system zapobiegawczy lub system wychowawczy księdza Bosko) – metoda wychowawcza, która nie jest oparta na stosowaniu przymusu, lecz odwołuje się do potencjału dobra i rozumu, jakie wychowanek nosi w swoim wnętrzu. Wychowawca, w pełni szanując wolną wolę młodego człowieka, staje się jemu bliski, by towarzyszyć mu na drodze autentycznego wzrastania. System zapobiegawczy polega na uprzedzaniu czynów podopiecznego tak, aby nie doprowadzić do zrobienia przez niego czegoś niewłaściwego.
Założenia systemu prewencyjnego.
Twórca systemu prewencyjnego, św. Jan Bosko, nie zajmował się teorią pedagogiki, lecz wypracował swoją metodę wychowawczą dzięki pracy z młodymi ludźmi w swoim oratorium na przedmieściach Turynu.
Ksiądz Bosko oparł swój system wychowawczy na trzech zasadniczych filarach: rozumie, religii i miłości. Wychowawca ma spełniać swoje zadanie głównie przez dawanie osobistego przykładu: mądre i rozumne podejmowanie decyzji, życie zgodne z zasadami chrześcijaństwa oraz przyjazny stosunek do innych ludzi. Najistotniejszą zasadą systemu wychowawczego księdza Bosko jest niestosowanie kar pod wpływem impulsu, a także ogólne unikanie kar. 
Centralne miejsce w systemie księdza Bosko zajmują praktyki chrześcijańskie - życie zgodne z Ewangelią (przestrzeganie przykazań), częsta spowiedź oraz przystępowanie do Eucharystii. Nie należy jednak zmuszać podopiecznego do przystępowania do sakramentów, lecz gorąco zachęcać oraz umożliwiać korzystanie z nich.
System zapobiegawczy wymaga szczególnie dużo od asystenta (wychowawcy). Musi on bowiem poświęcić wychowankom szczególnie dużo czasu i uwagi. Wychowawca stosujący system prewencyjny ma za zadanie stać się przyjacielem swoich podopiecznych. Metoda ta wymaga zatem od niego zaufania do wychowanka, oraz pozostawienia mu odpowiedniej swobody "w podskakiwaniu, bieganiu i wygłupianiu się do woli". Szczególną cechą tego systemu jest też wymóg, by asystent traktował każdego z wychowanków w sposób indywidualny, gdyż to każdy wychowanek z osobna ma być "w centrum procesu wychowawczego".
Ksiądz Bosko kierował się bardzo prostą zasadą, że to nuda i bezczynność są często źródłem grzechu, zatem szczególnie akcentował konieczność konstruktywnego zajęcia młodzieży jej czasu wolnego. Uważał, że "gimnastyka, muzyka, deklamacje, teatrzyk, spacery to najskuteczniejsze środki do osiągnięcia dyscypliny, przysłużenia się moralności i zdrowiu". Do dziś takie tradycyjne zabawy nie zostały wyparte z salezjańskich oratoriów. 
System prewencyjny jest obecnie podstawową formą apostolstwa salezjanów, którzy uważają się za duchowych następców księdza Bosko, a także innych grup, zrzeszonych w ramach rodziny salezjańskiej. System zapobiegawczy jest z powodzeniem stosowany w szkołach i oratoriach, a nawet w ośrodkach opiekuńczo-wychowawczych.

</doc>
<doc id="762360" url="https://pl.wikipedia.org/wiki?curid=762360" title="Siatkówka na siedząco">
Siatkówka na siedząco

Siatkówka na siedząco (ang. "sitting-ball") – sportowa gra zespołowa, będąca odmianą tradycyjnej piłki siatkowej. Gra została wymyślona jako sport dla osób niepełnosprawnych. Obecnie uprawiają ją również pełnosprawni siatkarze.
Powstała z połączenia dwóch gier: niemieckiego sitzballu oraz siatkówki. Powodem utworzenia gry był fakt, że sitzball był grą zbyt mało energiczną. Początkowo siatkówka na siedząco była grą przeznaczoną dla relaksu. Z biegiem czasu przekształciła się w sport, który wszedł w skład dyscyplin olimpiady dla niepełnosprawnych. W 1980 roku po raz pierwszy odbyły się rozgrywki paraolimpijskie w tej dyscyplinie.
Siatkówkę na siedząco wprowadził w 1956 roku Holenderski Komitet Sportowy. Od roku 1967 rozpoczęły się regularne rozgrywki Mistrzostw Świata. W pierwszych Mistrzostwach Świata w "sitting-ballu" uczestniczyły reprezentacje jedynie z siedmiu krajów.
Obecnie dyscyplina ta uprawiana jest w ponad 60 krajach. Wzrost popularności tej odmiany siatkówki spowodował, iż rozgrywane są również Mistrzostwa Europy oraz Mistrzostwa Regionów. Od roku 1993 wszystkie rozgrywki odbywają się w dwóch kategoriach: męskiej i żeńskiej.
Zasady gry.
Zasady gry tej dyscypliny są bardzo podobne do zasad piłki siatkowej. Mecz siatkówki na siedząco trwa do trzech wygranych setów. Seta wygrywa drużyna, która zdobyła 25 punktów z dwupunktową przewagą. Punkt dla drużyny przyznaje się, gdy po prawidłowym zagraniu piłka dotknie boiska przeciwnika. Zdobywa się również punkt wtedy, kiedy przeciwnik popełni błąd. Piłka może być odbijana każdą częścią ciała. Jeśli piłka jest podnoszona, pchana, czy rzucana uznaje się ją za przetrzymaną i wtedy punkt trafia do drużyny przeciwnej.
Boisko.
Boisko do gry jest prostokątem o wymiarach 10 m x 6 m. Boisko na dwa równe pola gry o wymiarach 5 m x 6 m dzieli linia środkowa. Na każdym polu, w odległości 2 metrów od linii środkowej, wyznacza się równolegle linie oddzielające pole obrony od pola ataku. Nad linią środkową zawieszona jest siatka. Dla kobiet wysokość zawieszenia siatki wynosi 105 cm, a dla mężczyzn 115 cm.
Zawodnicy.
W grze rywalizują dwie drużyny. Każda drużyna na boisku liczy po sześciu zawodników, a pełny jej skład łącznie z rezerwowymi powinien wynosić 12 osób. Zawodników każdej drużyny obowiązuje jednolity strój (koszulki, spodenki) z numerami na koszulkach.
Zawodnicy rezerwowi mogą wejść na plac gry, gdy zostaną spełnione następujące warunki:
Zawodnicy rozpoczynają grę ustawieni na swoich polach (w linii ataku i linii obrony). Po wykonaniu zagrywki zawodnicy zajmują dowolne miejsce na boisku. Rotacja następuje zgodnie z ruchem wskazówek zegara.
Komisja sędziowska.
W skład Komisji sędziowskiej wchodzą:
Sędzia pierwszy kieruje całą komisją. Odpowiedzialny jest za prowadzenie zawodów zgodnie z przepisami. Do jego obowiązków należy interweniowanie w tych momentach, gdy został popełniony jakiś błąd.
Sędzia drugi podejmuje decyzje dotyczące błędów popełnianych pod siatką, nadzoruje ustawienie zawodników oraz zmiany i przerwy w grze.
Sekretarz wypełnia protokół. Podczas gry notuje zdobyte punkty, zmiany zawodników i przerwy w grze.
Sędziowie liniowi sygnalizują miejsce upadku piłki wzdłuż linii końcowych. Po gwizdku któregokolwiek z nich każdą akcję uważa się za skończoną. Każda z drużyn ma prawo do dwóch przerw na odpoczynek (po 30 sekund) w czasie jednego seta. Między setami przerwa trwa 2 minuty.
Osoby prowadzące zespół.
Kapitan i trener odpowiedzialni są za zachowanie i dyscyplinę całego swojego zespołu. Libero nie może być kapitanem zespołu.
Kapitan.
Przed meczem kapitan zespołu podpisuje protokół zawodów. Reprezentuje swój zespół podczas losowania.
Podczas spotkania na boisku kapitan zespołu pełni funkcję grającego kapitana. Gdy kapitan nie bierze udziału w grze na boisku, trener bądź kapitan wyznacza innego grającego zawodnika, z wyjątkiem Libero, do pełnienia funkcji grającego kapitana. Wybrany grający kapitan pełni swoją funkcję do czasu, gdy zostanie zmieniony, powróci do gry kapitan zaznaczony w protokole zawodów lub skończy się set. Podczas gdy piłka jest poza grą, wyłącznie grający kapitan jest upoważniony do rozmowy z sędziami.
Ma również obowiązek przekazania prośby o wyjaśnienie zastosowania lub interpretacji przepisów, a także próśb i pytań stawianych przez swoich kolegów z zespołu. Jeśli grający kapitan nie zgadza się z wyjaśnieniami sędziego pierwszego, może zaprotestować przeciwko danej decyzji i powinien zgłosić sędziemu pierwszemu, iż rezerwuje sobie prawo do wpisania oficjalnego protestu w protokole zawodów po spotkaniu.
Trener.
Podczas spotkania trener spoza boiska decyduje o grze swojego zespołu. Ustala początkowe ustawienie zespołu, zarządza zmiany zawodników i bierze przerwy na odpoczynek. Wykonując te czynności trener zwraca się oficjalnie do sędziego drugiego. Przed spotkaniem wpisuje lub sprawdza nazwiska i numery swoich zawodników w protokole zawodów i podpisuje go.
Asystent trenera.
Asystent trenera podczas spotkania siedzi na ławce zespołu. Nie ma prawa interweniowania. W przypadku konieczności opuszczenia zespołu przez trenera, asystent trenera może przejąć jego funkcję, na prośbę grającego kapitana i za zgodą sędziego pierwszego.
Atak.
Wszystkie akcje, w których piłka adresowana jest na stronę przeciwnika, z wyjątkiem zagrywki i bloku, uważane są za atak. Podczas ataku można "kiwać" (odbić piłkę palcami) pod warunkiem, że odbicie jest czyste i piłka nie jest złapana bądź rzucona.
Blokowanie.
W bloku mogą uczestniczyć zawodnicy linii ataku. Dozwolone jest blokowanie zagrywki przeciwnika.
Zawodnik Libero.
Każdy zespół spośród dwunastu zgłoszonych do gry zawodników może zarejestrować jednego wyspecjalizowanego w grze obronnej, zwanego "Libero".
Libero musi być zapisany w protokole zawodów przed spotkaniem, w specjalnie zarezerwowanej do tego rubryki. Nie może być kapitanem zespołu ani grającym kapitanem. Musi grać w ubiorze, którego kolor koszulki kontrastuje z ubiorem innych członków zespołu. Strój Libero może mieć inny wzór, lecz numer musi wyglądać tak samo jak numery pozostałych zawodników.
Siatkówka na siedząco w Polsce.
W Polsce siatkówka na siedząco pojawiła się dość późno. Dopiero w 1997 roku odbyły się pierwsze turnieje. Dwa lata później rozgrywki te uzyskały status mistrzostw Polski. Pierwszy finał zawodów odbył się w październiku 1999 roku.

</doc>
<doc id="762378" url="https://pl.wikipedia.org/wiki?curid=762378" title="International Student Identity Card">
International Student Identity Card

Legitymacja ISIC (ang. "International Student Identity Card") – międzynarodowy dokument tożsamości dla uczniów i studentów, którego wzór ustala i prowadzi kontrolę nad wydawaniem zarejestrowane w Holandii Stowarzyszenie ISIC.
Legitymację rozpoczęto wydawać w 1953 r. Jej współczesny format został wprowadzony w 2008 r. Jest wydawana w 120 krajach świata, posługuje się nią ok. 4,5 miliona osób. Nadzór ogólny nad jej wydawaniem sprawuje Stowarzyszenie ISIC, w imieniu którego działa przedsiębiorstwo o nazwie "International Association Services (IAS)" z siedzibą w Amsterdamie. Członkami Stowarzyszenia są lokalne organizacje studenckie (po jednej na każdy kraj), które w imieniu ISIC nadzorują na terenie swoich krajów dystrybucję kart. Dystrybucja kart odbywa się poprzez afiliowane biura, które są prowadzone przez uczelnie, banki, firmy ubezpieczeniowe, biura podróży lub bezpośrednio przez organizacje studenckie i uczniowskie. 
Legitymacja ma współcześnie formę i rozmiary zbliżone do typowej karty kredytowej. Jest wydawana osobom w wieku minimum 12 lat, nie istnieje natomiast górna granica wieku jej wydawania. Jedynym warunkiem jej wydania jest przedstawienie wiarygodnych dowodów na to, że jest się osobą studiującą bądź uczącą się w tzw. pełnym wymiarze godzin, który jest zdefiniowany jako minimum 15 godzin zajęć w miesiącu przez minimum 12 tygodni w roku. Karta ISIC jest ważna do 16 miesięcy od momentu wystawienia. W Polsce legitymacje ważne są edycjami od września do grudnia, np. 01.09.2007-31.12.2008.
W wielu krajach świata karta uprawnia do różnego rodzaju rabatów w hotelach, restauracjach, pubach, ośrodkach kultury, ośrodkach sportowych, sklepach, punktach usługowych oraz przy zakupie biletów na środki transportu zbiorowego. Niektóre banki i firmy ubezpieczeniowe oferują też różnego rodzaju szczególne usługi skierowane do posiadaczy tych kart. Lista rabatów i usług dostępnych dla posiadaczy kart jest zmienna i stale publikowana na stronie Stowarzyszenia ISIC.
Oprócz podstawowej karty studenta/ucznia - Stowarzyszenie ISIC wydaje też karty dla nauczycieli i kadry uczelnianej ("International Teacher Identity Card", ITIC) oraz dla młodzieży poniżej 31. roku życia ("International Youth Travel Card", IYTC). Karty te również uprawniają do różnego rodzaju rabatów, choć nie zawsze są honorowane w miejscach, gdzie akceptowane są karty ISIC.

</doc>
<doc id="762396" url="https://pl.wikipedia.org/wiki?curid=762396" title="Siatkówka na siedząco w Polsce">
Siatkówka na siedząco w Polsce



</doc>
<doc id="762402" url="https://pl.wikipedia.org/wiki?curid=762402" title="Zupa „nic”">
Zupa „nic”

Zupa „nic” – w kuchni polskiej to rodzaj słodkiej zupy mlecznej: mleko zagęszczone i spulchnione żółtkami jaj utartymi (lub ubitymi) z cukrem. Jest to deser podobny do kremu angielskiego ("crème anglaise") – jednak lżejszy, zawierający znacznie mniej żółtek i mniej słodki (dokładne proporcje zależą od przepisu).
Przygotowanie.
Tradycyjnie zupę przyprawia się wanilią. Współcześnie stosowany bywa niekiedy jej tańszy, lecz mniej aromatyczny zamiennik – cukier wanilinowy. Według niektórych książek kucharskich, zamiast wanilii można użyć cynamonu. 
Zazwyczaj żółtka utarte z cukrem zaparza się gorącym mlekiem. W trakcie tej czynności należy, w zależności od przepisu, masę ubijać trzepaczką, ucierać lub po prostu mieszać. Według książki "Kucharz gastronom", do żółtek ubitych na parze z cukrem należy powoli wlewać świeżo zagotowane mleko i, nie przerywając ubijania, podgrzać wszystko do temperatury 74°C. Po 10 minutach, wciąż mieszając zgęstniałą już nieco masę, należy zdjąć ją z ognia i ostudzić do temperatury 70 °C. Inne książki kucharskie instruują by żółtka utarte z cukrem połączyć z surowym lub przestudzonym po gotowaniu mlekiem, i dopiero wtedy, ubijając lub wciąż mieszając, ogrzać całość do zgęstnienia.
Potrawa ta spożywana jest przeważnie na zimno (po schłodzeniu), rzadziej na ciepło. Podaje się ją ze specjalnie przygotowanymi piankami, bezami, biszkoptami lub z grzankami ze słodkiej bułki. Autorzy książki "Kucharz gastronom" instruują, by zupę połączyć z rozklejonym ryżem i podawać ją z piankami bezowymi. W popularnej w czasach PRL-u książce "Dobra kuchnia (Żywienie w rodzinie)" pojawia się propozycja, by obok pianek podać ugotowany na sypko na mleku biały ryż. Podobnie Maciej Halbański w swoim "Leksykonie sztuki kulinarnej" instruował by zupę „Nic” z kluseczkami (piankami kładzionymi łyżką na mleku) podawać na zimno lub na gorąco z ryżem. Jeszcze inne publikacje podpowiadają, by wrzucić do jeszcze gorącej zupy rodzynki.
„Zupa "nic"” została wpisana 22 grudnia 2020 na "Listę produktów tradycyjnych" Ministerstwa Rolnictwa i Rozwoju Wsi w kategorii „Gotowe dania i potrawy” w województwie zachodniopomorskim. W specyfikacji podano, że zupę podaje się przyozdobioną na wierzchu „obłoczkami” (sic!) z ubitej białkowej piany. W załączonym rysie historycznym znajduje się jednak informacja, że dawniej tę potrawę przygotowywano też z ryżem – gdy stanowiła jedno z podstawowych sycących dań.
Pianki „nice”.
Pianki do zupy „nic” (pianki „nice”) mogą przybrać kilka postaci, np.:
Zwykle przygotowuje się je z białek jaj, z których wzięto żółtka na zupę. Opcjonalne składniki to wanilia lub cynamon.
Historia.
Za wynalazczynię lub może wybitną promotorkę potrawy uznaje się hrabinę Aleksandrę Potocką..
Legumina.
Wincentyna Zawadzka nazywała tę zupę (podaną z piankami-bezami) „zupą «nic-po-niem»". Podobną nazwę stosowała dla deseru przygotowanego z tych samych składników: „legumina piankowa nic-po-niem zwana”. Były to ugotowane w mleku duże pianki bez cukru, polane sosem (z nieco większą zawartością żółtek i nieco mniejszą ilością cukru w stosunku do przepisu na zupę), całość posypana cukrem oraz cynamonem i lekko podpieczona w piecu.
W innych krajach.
We Francji deser składający się z gotowanych bez (pianek) zanurzonych w kremie angielskim znany jest pod nazwą "îles flottantes" („pływające wyspy”), "île flottante" („pływająca wyspa”) lub "œufs à la neige" (dosłownie „jajka na śniegu”). Francuska wersja bywa podawana z karmelem, cynamonem lub ciasteczkami nasączonymi alkoholem. Pianki polane nitkami karmel pływają w kremie angielskim przypominając wyspy – stąd pochodzi nazwa "îles flottantes". Pierwotnie brzmiała ona "œufs à la neige" – . Przepis na "œufs à la neige" został zapisany w 1806 r. w pierwszym wydaniu słynnej książki kucharskiej "Le Cuisiner impérial" autorstwa André Viard – ten przepis różni się od zupy „nic” jedynie dodatkiem naturalnego aromatu z kwiatów pomarańczy do sosu z żółtek, cukru i mleka. 

</doc>
<doc id="762403" url="https://pl.wikipedia.org/wiki?curid=762403" title="Oskar Barnack">
Oskar Barnack

Oskar Barnack (ur. 1 listopada 1879 r. w Lynow w Brandenburgii, zm. 16 stycznia 1936 r. w Bad Nauheim w Hesji) – niemiecki konstruktor aparatów fotograficznych. Zbudował pierwszy model aparatu tzw. małoobrazkowego - Leica.
Nagroda im. Oskara Barnacka.
W 1979 roku, z okazji setnej rocznicy urodzin Barnacka, firma Leica przyznała nagrodę imienia Oskara Barnacka. Zwycięzca otrzymał 5000€. Od tamtej pory międzynarodowe jury nagradza najlepszych profesjonalnych fotografów z całego świata. 

</doc>
<doc id="762411" url="https://pl.wikipedia.org/wiki?curid=762411" title="BŻ-4 Żuk">
BŻ-4 Żuk

BŻ-4 Żuk – drugi zbudowany śmigłowiec polskiej konstrukcji.
Historia.
Śmigłowiec BŻ-4 Żuk jest do dziś jednym z niewielu (pod względem konstrukcyjnym) całkowicie polskich śmigłowców. Polski jest „płatowiec" łącznie z zespołem napędowym i osprzętem. Głównym konstruktorem śmigłowca był inż. Bronisław Żurakowski, konstruktor i obliczeniowiec z przedwojennej DWL-RWD. Konstruktorem silnika oraz rtęciowego sprzęgła w układzie przeniesienia napędu był doc. mgr inż. Wiktor Narkiewicz.
W 1954 roku w Instytucie Lotnictwa powstało Biuro Konstrukcji Śmigłowców, które miało za zadanie zbudować śmigłowiec w układzie jednowirnikowym, stanowiącym modyfikację systemu Hillera z dodatkowym wirnikiem sterującym. Planowano zbudowanie łącznikowej wersji dwuosobowej dla lotnictwa wojskowego oraz dla lotnictwa cywilnego czteroosobowej wersji pasażerskiej, sanitarnej, rolniczej i szkolnej.
Latem 1956 roku ukończono budowę prototypu, który 25 sierpnia został zaprezentowany na Okęciu podczas wystaw z okazji Święta Lotnictwa Polskiego. 15 października wykonano pierwszą próbę uruchomienia silnika zamontowanego na śmigłowcu, która zakończyła się uszkodzeniem napędu śmigła ogonowego. Po naprawie kolejne próby, przeprowadzone w grudniu, wykazały zbyt elastyczne zamocowanie głównej przekładni w kadłubie co skutkowało przenoszeniem się drgań wirnika na kadłub. 2 stycznia 1957 roku, podczas holowania śmigłowca na stanowisko startowe, uszkodzona została kratownica kadłuba oraz system chłodzenia silnika. Maszyna wymagała kolejnej naprawy i wzmocnienia konstrukcji. Pierwszy lot (jeszcze na uwięzi)odbył się 10 lutego 1959 roku nad lotniskiem Okęcie. Za sterami tej maszyny siedział pilot doświadczalny Instytutu Lotnictwa mgr inż. Ryszard Witkowski. 10 lutego Ryszard Witkowski wykonał na tym śmigłowcu pierwszy lot swobodny.12 lutego doszło do uszkodzenia ściągacza łopaty śmigła do pozycji azymutalnej co wymusiło kolejne naprawy. Po ich wykonaniu dalsze loty wykonywał Stanisław Wielgus. 29 sierpnia 1959 roku doszło do poważnego uszkodzenia konstrukcji śmigłowca podczas lądowania. 
W połowie 1960 roku do WSK Świdnik przekazano dokumentację techniczną "Żuka" wraz z kompletem rysunków warsztatowych. W 1962 roku ukończono drugi prototyp śmigłowca i zaprezentowano go na wystawie „Śmigłowce” w Warszawie. W porównaniu do pierwszego prototypu w drugim wprowadzono zmiany w oszkleniu przedniej części kadłuba, zlikwidowano otwieraną sekcję w przodzie kadłuba służącą do wkładania noszy, wprowadzono możliwość składania łopat wirnika. Śmigłowiec nie wzbudził zainteresowania wojska ani też przemysłu, zdecydowano o zakończeniu prac nad tym projektem.
Nie był to ani pierwszy, ani jakiś wyjątkowy w swych założeniach śmigłowiec. Sama koncepcja maszyny wywodzi się z roku 1953, gdy po serii udanych lotów pierwszego polskiego śmigłowca BŻ-1 GIL pomyślano nad wykorzystaniem posiadanych doświadczeń dla maszyny w pełni użytkowej, kilkuosobowej. Bronisław Żurakowski nie zdecydował się na kontynuowanie sprawdzonej linii wirnika dwułopatowego. Konstruktor obawiał się wysokiego poziomu drgań i problemów, jakie były w tym temacie ze śmigłowcem BŻ-1 GIL. Być może też pewną rolę odgrywały patenty Hillera na dwułopatowy wirnik typu huśtawkowego. Bronisław Żurakowski skonstruował nowy, trójłopatowy wirnik główny wraz z wirnikiem sterującym - pełniącym rolę ustateczniającą i zmniejszającą siły na drążku sterowym pilota.
Nowatorstwo śmigłowca.
Nowatorstwo śmigłowca BŻ-4 Żuk polegało na:
Epilog.
Historia śmigłowca BŻ-4 „Żuk” jest pouczająca w co najmniej 3 tezach:
Egzemplarz wykorzystywany do prób w locie przekazano, po naprawie, do Wojskowej Akademii Technicznej w Warszawie gdzie był wykorzystywany jako pomoc dydaktyczna. Drugi, nieukończony, prototyp przekazano do Muzeum Lotnictwa Polskiego w Krakowie. Śmigłowiec BŻ-4 Żuk w formie niekompletnej (jako tzw.destrukt) znajduje się w Muzeum Lotnictwa Polskiego w Krakowie.
Malowanie.
Kadłub był pomalowany na kolor zielonooliwkowy. Znajdowała się na nim stylizowana strzała, wykonana podwójną linią i zakończona logo Instytutu Lotnictwa. Na strzale znajdowała się namalowana nazwa śmigłowca. Śmigłowiec nie miał namalowanych znaków rejestracyjnych.
Konstrukcja.
Czteromiejscowy śmigłowiec wielozadaniowy o konstrukcji mieszanej w układzie jednowirnikowym z dodatkowym wirnikiem sterującym i śmigłem ogonowym.
Kadłub o konstrukcji kratownicowej z rur stalowych. W bogato oszklonej części przedniej znajdowała się kabina załogi z dwoma fotelami z przodu oraz kanapą z tyłu. Dostęp do kabiny był możliwy przez dwoje drzwi umieszczone z boków kadłuba. W środkowej części kadłuba znajdował się przedział silnikowy, który przechodził w kratownicową belkę ogonową o przekroju trójkątnym zakończoną niewielkim statecznikiem. Pokrycie przedziału załogowego wykonano z blachy duralowej, belka ognowa nie posiadała pokrycia.
Napęd stanowił siedmiocylindrowy silnik gwiazdowy WN-4 zamontowany w pozycji poziomej, który napędzał trójłopatowy wirnik nośny z łopatami o konstrukcji drewnianej, zamocowane na sztywno do głowicy. Głowica była zamocowana na wale napędowym na przegubie Cardana. Nad wirnikiem nośnym był zamontowany wirnik sterujący. Rozruch silnika następował za pomocą sprzężonego powietrza, jego chłodzenie zapewniał wentylator osadzony na wale silnika. Silnik był połączony za pomocą wału i sprzęgła rtęciowego z elastycznie zawieszoną głowicą o przełożeniu 10:1.
Podwozie czterokołowe, stałe, bez hamulców. Przednie jednogoleniowe z kołami samonastawnymi i amortyzatorami olejowymi. Tylne dwugoleniowe z amortyzatorami olejowo powietrznymi.

</doc>
<doc id="762412" url="https://pl.wikipedia.org/wiki?curid=762412" title="Kolumna Morowa (Pestsäule)">
Kolumna Morowa (Pestsäule)



</doc>
<doc id="762413" url="https://pl.wikipedia.org/wiki?curid=762413" title="Fruits Basket">
Fruits Basket

 – shōjo-manga autorstwa Natsuki Takayi i 26-odcinkowe anime stworzone przez Studio Deen. W 2019 roku została wydana nowa wersja anime, która została stworzona przez studio TMS Entertainment. 
Mangę w wersji kolekcjonerskiej od 2019 roku wydaje wydawnictwo Waneko. 
Seria jest bardzo popularna i uznana za klasykę gatunku. 
Opis fabuły.
Postacią, wokół której toczy się akcja serialu i mangi, jest Tohru Honda – szesnastolatka, która straciła w wypadku samochodowym matkę, swą jedyną żywicielkę. Wprawdzie dziewczynę przygarnął jej dziadek, ale z uwagi na remont jego domu zdecydowała się na życie w lesie pod namiotem. Bohaterka mimo tragedii ma pozytywne nastawienie do życia, które dodaje jej sił w trudnych chwilach i pomaga przetrwać mimo charakteryzującej ją naiwności.
Po kilku dniach mieszkania pod namiotem w niewielkiej odległości od jej nowego domu, Tohru odkrywa samotny dom, w którym razem z kuzynem Shigure mieszka Yuki Sohma – kolega z jej klasy. Następnego dnia Tohru znów zostaje bez dachu nad głową, gdy jej namiot zostaje zasypany przez osuwający się grunt. Shigure proponuje, żeby dziewczyna z nimi zamieszkała i zajęła się domem. Tego samego dnia do domu powraca Kyo – kolejny członek rodziny Sohma. Dzięki małemu wypadkowi Tohru odkrywa, że członkowie rodziny dotknięci są klątwą, która objawia się tym, że kiedy jednego z nich obejmie normalny człowiek o przeciwnej płci, ten zamienia się w jedno ze zwierząt z chińskiego zodiaku Jūnishi. Poza dwunastoma zwierzętami ujętymi w zodiaku poznamy jeszcze kota, który jak głosi legenda został oszukany przez mysz i przy tworzeniu Jūnishi pominięty.
Manga.
Natsuki Takaya publikowała kolejne rozdziały w czasopiśmie „Hana to Yume” wydawnictwa Hakusensha od 18 lipca 1998 do 20 listopada 2006; były one później publikowane w tomikach od 19 stycznia 1999 do 19 marca 2007 roku.
W latach 2015–2016 pod imprintem "Hana to Yume Comics Special" wydana została edycja kolekcjonerska serii, zatytułowana .
W Polsce wydawnictwo Waneko wydało serię w edycji kolekcjonerskiej.
Anime.
Nowa adaptacja.
Nowa adaptacja mangi została ogłoszona w listopadzie 2018 roku.
Na prośbę autorki adaptacja została wykonana przez całkowicie nową ekipę produkcyjną oraz obsadę aktorską. Animacją zajęło się studio TMS Entertainment. Reżyserem adaptacji został Yoshihide Ibata, kompozycją serii Taku Kishimoto, projekt postaci wykonał Masaru Shindō, nadzór nad produkcją sprawowała Natsuki Takaya, autorka mangi. 
10 stycznia 2019 roku w magazynie „Newtype” wydawnictwa Kadokawa ogłoszono, że nowa adaptacja będzie miała swoją premierę w Japonii w kwietniu 2019 roku. Seria miała swoją premierę na kanale TV Tokyo. 4 marca 2019 roku w magazynie „Hana to Yume” wydawnictwa Hakusensha zapowiedziano, że premiera serii została ustalona na 6 kwietnia 2019 roku na kanałach TV Tokyo, TV Osaka oraz TV Aichi. Emisja odcinków 9 i 10 została przesunięta ze względu na emisję French Open w Japonii.
Pierwsza seria składa się z 25 odcinków.
Czołówkę serii, zatytułowaną „Chime”, wykonuje Ai Ōtsuka, endingiem serii jest utwór „One Step Closer” wykonywany przez INTERSECTION.
Druga seria anime została zapowiedziana na 2020 rok. Druga seria została wyemitowana od 6 kwietnia 2020 na kanałach TV Tokyo, TV Aichi i TV Osaka. Ostatni odcinek tego sezonu wyemitowany został 21 września. Druga seria składa się z 25 odcinków.
Ostatni odcinek drugiego sezonu ujawnił, że trzecia (i finałowa) seria adaptacji zostanie wyemitowana w 2021 roku na kanałach TV Tokyo, TV Aichi oraz TV Osaka.

</doc>
<doc id="762414" url="https://pl.wikipedia.org/wiki?curid=762414" title="Wiesław Niewiadomski">
Wiesław Niewiadomski

Wiesław Niewiadomski, ps. „Wariat” (ur. 20 sierpnia 1946 w Warszawie, zm. 6 lutego 1998 tamże) – polski przestępca, przywódca gangu ząbkowskiego, powszechnie mylnie określany szefem gangu wołomińskiego. Starszy brat Henryka Niewiadomskiego (ps. „Dziad”).
Życiorys.
Syn Marianny i Bolesława. Uczęszczał do zasadniczej szkoły zawodowej o profilu gastronomicznym, jednak nigdy nie podjął pracy w zawodzie. Karierę przestępczą rozpoczynał w latach 70. XX w. (m.in. na warszawskim bazarze Różyckiego), zajmując się kradzieżami kieszonkowymi i cinkciarstwem, później okradał magazyny. Gdy sprawa ta wyszła na jaw, udało mu się uciec do RFN, by stamtąd przenieść się do Kanady, a następnie powrócić do Niemiec. Został jednak aresztowany w Hamburgu za posługiwanie się fałszywymi dokumentami. Po wpłaceniu kaucji wyszedł z więzienia i nielegalnie powrócił do Polski.
W późniejszych latach organizował przemyt spirytusu zza zachodniej granicy, był również producentem amfetaminy i metamfetaminy. Specjalizował się również w sprzedaży kradzionych samochodów i w rozprowadzaniu fałszywych dokumentów oraz pieniędzy na dużą skalę. Jemu samemu udało się udowodnić, że dostarczał chemikalia służące do produkcji narkotyków. Był właścicielem największej w Europie fabryki amfetaminy, zlikwidowanej przez Policję we wrześniu 1995 w podwarszawskiej Woli Karczewskiej. Pseudonim Niewiadomskiego („Wariat”) pochodził od określenia jego osobowości (m.in. podkładał bomby, porywał dla okupu, używał broni maszynowej). Obszar jego działalności znajdował się po prawej (wschodniej) stronie Wisły.
Pierwszy, nieudany zamach na jego życie został przeprowadzony 18 grudnia 1996. Samochód „Wariata” został wówczas ostrzelany z broni maszynowej. Sam Niewiadomski natomiast był zamieszany w sprawę co najmniej dwóch zamachów na życie Andrzeja Kolikowskiego (ps. „Pershing”) z konkurencyjnego gangu pruszkowskiego, w jednym z nich został ranny ochroniarz „Pershinga”.
Wiesław Niewiadomski został zamordowany wieczorem 6 lutego 1998, gdy z zakupami wsiadał do swojego samochodu Pontiac Trans Sport, stojącego pod delikatesami przy ulicy Płowieckiej na warszawskiej Pradze-Południe. Nieznany sprawca oddał w jego stronę serię strzałów z broni maszynowej. Niewiadomski poniósł śmierć na miejscu; miał 52 lata. W jego samochodzie Policja zabezpieczyła notes z kontaktami oraz torebkę amfetaminy. 13 lutego 1998 został pochowany na cmentarzu Bródnowskim w Warszawie (później na tym samym cmentarzu został pochowany jego brat, gangster Henryk Niewiadomski).
Żonę Wiesława Niewiadomskiego – Ewę Niewiadomską (ur. 1952) – skazano na 6 i pół roku więzienia. Oskarżono ją o kierowanie zorganizowaną grupą przestępczą, zlecenie napadu, handel fałszywymi banknotami, produkcję amfetaminy i planowanie zabójstwa jednego z przywódców gangu pruszkowskiego, Leszka Danielaka, ps. „Wańka”. Karę odbyła w grudziądzkim więzieniu.

</doc>
<doc id="762428" url="https://pl.wikipedia.org/wiki?curid=762428" title="Wzornictwo przemysłowe">
Wzornictwo przemysłowe



</doc>
<doc id="762430" url="https://pl.wikipedia.org/wiki?curid=762430" title="Najwyższe Yoga Tantry">
Najwyższe Yoga Tantry



</doc>
<doc id="762437" url="https://pl.wikipedia.org/wiki?curid=762437" title="Arcade Fire">
Arcade Fire

Arcade Fire – kanadyjski zespół indierockowy założony w 2003 roku w Montrealu przez małżeństwo Wina Butlera i Régine Chassagne. Pozostali członkowie to William Butler, Richard Reed Parry, Tim Kingsbury, Jeremy Gara i Sarah Neufeld. Arcade Fire osiągnął znaczącą pozycję na rynku i uznanie krytyków po wprowadzeniu na rynek pierwszego albumu "Funeral" z 2004. Członkowie zespołu używają takich instrumentów jak gitara, perkusja, gitara basowa, pianino, skrzypce, altówka, wiolonczela, kontrabas, ksylofon, dzwonki, keyboard, waltornia, akordeon, harfa, mandolina i lira korbowa. Większość tych instrumentów jest zabierana w trasę koncertową.
Arcade Fire wygrał wiele nagród włączając w to The 2011 Grammy Award za Album Roku, the 2011 Juno Award za Album Roku i the 2011 Brit Award za Najlepszy Międzynarodowy Album za ich trzeci studyjny album The Suburbs wydany w 2010, który odniósł komercyjny sukces. We wcześniejszych latach wygrali the 2008 Meteor Music Award za Najlepszy międzynarodowy Album and the 2008 Juno Award za Alternatywny Album Roku za ich drugi studyjny album, Neon Bible. Otrzymali również nominacje dla Najlepszego Alternatywnego Zespołu Grammy za ich trzy studyjne albumy.

</doc>
<doc id="762440" url="https://pl.wikipedia.org/wiki?curid=762440" title="Wybrzeże skjerowe">
Wybrzeże skjerowe



</doc>
<doc id="762444" url="https://pl.wikipedia.org/wiki?curid=762444" title="Luksemburska Wikipedia">
Luksemburska Wikipedia

Luksemburska Wikipedia (luks. "lëtzebuergesch Wikipedia") – edycja Wikipedii w języku luksemburskim.
Powstała 21 lipca 2004 roku. Na dzień 5 lutego 2007 roku liczyła 12 719 artykułów, co dawało jej 51. pozycję wśród wszystkich edycji językowych Wikipedii. 2 lutego 2008 luksemburska Wikipedia przekroczyła 20 000 artykułów, a 4 listopada 2008 liczyła 24 607 artykułów, co dawało jej 50. miejsce w rankingu. Obecnie luksemburska Wikipedia zajmuje 87 miejsce pod względem ilości artykułów.
Z okazji 10 lat istnienia Wikipedia luksemburska, w lato 2014 roku zmieniła czasowo logo na złotą dziesiątkę, której zerem był symbol Wikipedii z napisem "Lëtzebuergesch" co oznacza "Luksemburska"

</doc>
<doc id="762445" url="https://pl.wikipedia.org/wiki?curid=762445" title="Eskuara">
Eskuara



</doc>
<doc id="762446" url="https://pl.wikipedia.org/wiki?curid=762446" title="Üskara">
Üskara



</doc>
<doc id="762447" url="https://pl.wikipedia.org/wiki?curid=762447" title="Subject Object Verb">
Subject Object Verb



</doc>
<doc id="762452" url="https://pl.wikipedia.org/wiki?curid=762452" title="Wikipedia ukraińskojęzyczna">
Wikipedia ukraińskojęzyczna

Wikipedia ukraińskojęzyczna () – edycja Wikipedii w języku ukraińskim.
Pierwszy artykuł został w niej napisany 30 stycznia 2004 roku. 1 października 2005 roku osiągnęła ona 20 tysięcy artykułów, 16 stycznia 2007 – 50 tysięcy, 7 kwietnia 2010 – 200 000, 7 lipca 2011 – 300 000, zaś 1 lutego 2014 było w niej już ponad 499 000 haseł, co plasowało ją na 16 pozycji wśród wszystkich edycji językowych i na 3 pozycji wśród edycji słowiańskojęzycznych Wikipedii (po rosyjskojęzycznej i polskojęzycznej).

</doc>
<doc id="762454" url="https://pl.wikipedia.org/wiki?curid=762454" title="Gloria (film 1999)">
Gloria (film 1999)

Gloria – amerykański film z 1999 roku w reżyserii Sidneya Lumeta z Sharon Stone w roli tytułowej. Remake filmu pod tym samym tytułem z 1980 roku. 

</doc>
<doc id="762457" url="https://pl.wikipedia.org/wiki?curid=762457" title="SDKU">
SDKU



</doc>
<doc id="762481" url="https://pl.wikipedia.org/wiki?curid=762481" title="Torbik bambusowy">
Torbik bambusowy

Torbik bambusowy, beztorbik bambusowy ("Dromiciops gliroides") – gatunek południowoamerykańskiego ssaka z rodziny torbikowatych, jedyny przedstawiciel rodzaju torbik ("Dromiciops") i jedyny współcześnie żyjący przedstawiciel rzędu torbikowców (Microbiotheria).
Zasięg występowania.
Torbik bambusowy występuje w gęstych, górskich lasach kontynentalnego Chile (Maule, Biobío, Araukania, Los Ríos i Los Lagos) i przyległej Argentyny (Neuquén, Río Negro i Chubut) oraz na wyspie Chiloé. Zasiedla lasy waldiwijskie, czyli umiarkowane lasy deszczowe, w których podszyciu występuje bambus.
Systematyka.
Gatunek określa się jako żyjącą skamieniałość. Badania wykazały, że torbik bambusowy jest bliżej spokrewniony z torbaczami australijskimi (Australidelphia) niż amerykańskimi (Ameridelphia). Jego pojawienie się na kontynencie Ameryki Południowej nie zostało bezsprzecznie wyjaśnione. Po odkryciu w Australii skamieniałości "Djarthia murgonensis", który mógł być najprymitywniejszym przedstawicielem Australidelphia, najbardziej prawdopodobne wydawało się, że ta linia pochodzi z Australii, a przodkowie torbika trafili do Ameryki Południowej przez Antarktydę z Australii. Badania oparte na insercji retropozonów (przy której nie powinny występować homoplazje), przeprowadzone w 2010, wskazują jednak, że najbardziej bazalne klady torbaczy, Didelphimorphia (dydelfokształtne), Paucituberculata (skąpoguzkowce) i Microbiotheria (torbikowce), żyją w Ameryce Południowej, więc prawdopodobne jest też, że przodkowie innych torbaczy mogli trafić do Australii w wyniku jednej migracji.
Morfologia.
Zwierzę to nie należy do dużych torbaczy. Wielkością ciała dorównuje myszy. Długość ciała (bez ogona) 8,3–13 cm, długość ogona 9–13,2 cm; masa ciała 16–32 g, maksymalnie 50 g.
Jego ciało pokrywa krótkie, jedwabiste futro, od grzbietu w odcieniu szarego brązu, od strony brzusznej białawe, czerwonobrązowe na torbie samicy.
Zwierzę cechuje się niewielkimi uszami, zaokrąglonymi w kształcie. Zwraca uwagę powiększona część słuchowa kości skroniowej. Występuje 50 zębów, siekacze górne i dolne kły przybierają kształt szpatułki. Na brzuchu samicy występuje torba (marsupium), a także 4 sutki. W obrębie ręki zwraca uwagę przeciwstawny kciuk, któremu w stopie odpowiada przeciwstawny paluch. Ogon torbik bambusowy wykorzystuje jako magazyn tłuszczu.
Tryb życia i pożywienie.
Jest to zwierzę nocne, wiodące samotny nadrzewny tryb życia, relacje społeczne nawiązuje tylko podczas rozrodu. Na wysokości 1-2 m nad ziemią sporządza sobie gniazdo z mchu i liści. W razie spadku temperatury poniżej 4 °C popada w odrętwienie, które może trwać do 2 miesięcy. Jest ono głębokie, ale nie musi koniecznie występować. W jego trakcie serce torbika zwalnia z około 230 do 30 uderzeń na minutę. Temperatura ciała zwierzęcia waha się też w ciągu dnia, a jeszcze bardziej nocą.
Torbik bambusowy jest wszystkożerny. Spożywa głównie owady (najczęściej chrząszcze, świerszcze, motyle w stadium poczwarki), owoce czy nasiona, niekiedy jaja i pisklęta niewielkich ptaków. Co jest rzadkie wśród torbaczy, torbik prawdopodobnie odgrywa istotną rolę w rozsiewaniu nasion. Badania przeprowadzone w niewoli wykazały, że przepuszczenie nasion przez układ pokarmowy torbika sprzyjało kiełkowaniu. Może to wiązać się z ubogą owocożerną ornitofauną lasów zamieszkiwanych przez torbacza.
Rozmnażanie.
Samica torbika bambusowego wydaje na świat jeden miot rocznie. Liczy on od dwóch do czterech młodych. Po krótkiej ciąży młode przedostają się do torby, w której przebywają kolejne dwa miesiące. W sumie opieka na młodymi po porodzie może rozciągnąć się na cztery miesiące i jest najdłuższa wśród dzisiejszych torbaczy Ameryki Południowej. Samiec tymczasem nie bierze udziału w wychowywaniu potomstwa.

</doc>
<doc id="762482" url="https://pl.wikipedia.org/wiki?curid=762482" title="I liga argentyńska w piłce nożnej (1958)">
I liga argentyńska w piłce nożnej (1958)

Mistrzem Argentyny w roku 1958 został klub Racing Club de Avellaneda, a wicemistrzem Argentyny klub Boca Juniors.
Do drugiej ligi spadł ostatni klub w tabeli spadkowej – CA Tigre. Na jego miejsce awansował z drugiej ligi klub Ferro Carril Oeste.
Primera División.
Tablica spadkowa na koniec sezonu 1958.
Tabela spadkowa zadecydowała o tym, które kluby spadną do drugiej ligi. O kolejności decydowała średnia liczba punktów zdobyta w pierwszej lidze w ostatnich trzech sezonach w przeliczeniu na jeden rozegrany sezon.

</doc>
<doc id="762484" url="https://pl.wikipedia.org/wiki?curid=762484" title="Grażvydas Mikulenas">
Grażvydas Mikulenas



</doc>
<doc id="762491" url="https://pl.wikipedia.org/wiki?curid=762491" title="Czy boisz się ciemności?">
Czy boisz się ciemności?

Czy boisz się ciemności? (ang. "Are You Afraid of the Dark?") – kanadyjsko-amerykański serial dla młodzieży z gatunku science fiction i horroru. Pomysł zrealizowania serialu tego typu zrodził się w Kanadzie w telewizji YTV i Cinar oraz w USA w koncernie Nickelodeon. Cały serial nakręcono w Quebecu, głównie w Montrealu. Pierwszy odcinek, "Opowieść o taksówce widmo", został wyemitowany w Halloween 1991 roku. W Polsce serial emitowany był od 22 października 1995 r. przez Canal+ (wersja z dubbingiem), a następnie, do grudnia 2001, przez RTL 7 (wersja z lektorem).
Fabuła.
Serial opowiada o grupie młodzieży, która zwie się „Stowarzyszeniem ciemności”. Co tydzień, spotykają się w lesie, w tajnym miejscu, a jeden z członków opowiada straszną historię. To co opowiada, widz widzi na ekranie. Historia opowiedziana jest pomiędzy przyjściem stowarzyszenia do lasu a ich odejściem. Każdy z członków rozpoczyna historię słowami: „Przedstawiony z ramienia Stowarzyszenia Ciemności, nazywam tę historię...” i wsypuje garść saletry potasowej do ogniska, po czym unosi się gęsty, biały dym, i kończy: „Opowieść o...” i podaje tytuł.
Tematyka opowieści to zjawiska paranormalne, takie jak: duchy, magia, nawiedzone domy, kosmici czy czarownice. Zwykle każdy odcinek został nakręcony w lesie i opuszczonych domach, bądź w miejscach publicznych, takich jak biblioteka czy szkoła.
Źródła historii są różne. Zazwyczaj są to bajki, bądź miejskie legendy.
Wiele z opowiadań, miało szczęśliwe zakończenie. Na przykład w „Opowieści o samotnym duchu”, umarłe dziecko i jego matka, w podeszłym wieku, spotykają się i odchodzą. Prawie każda historia, kończy się ucieczką głównego bohatera od danego koszmaru bądź zjawy.

</doc>
<doc id="762492" url="https://pl.wikipedia.org/wiki?curid=762492" title="Commodity channel index">
Commodity channel index

Commodity channel index (wskaźnik kanału towaru, wskaźnik kanałowy), CCI – stworzony przez Donalda Lamberta wskaźnik mierzący odchylenie ceny od jej średniej wartości ujętej statystycznie, używany pierwotnie w analizie technicznej dla giełd towarowych, a z czasem także giełd papierów wartościowych. Gdy CCI osiąga wysokie wartości, oznacza to, iż bieżące wartości cen są niestandardowo wysokie w porównaniu do cen średnich. Niskie wartości CCI oznaczają z kolei, że bieżące ceny w porównaniu do cen średnich są niestandardowo niskie.
gdzie formula_2 jest ceną typową (średnią arytmetyczną z ceny maksymalnej, minimalnej i zamknięcia):
SMA jest średnią ruchomą arytmetyczną i formula_4 jest odchyleniem bezwzględnym.
Interpretacja.
Analiza rynku z użyciem CCI polega na poszukiwaniu rozbieżności między kolejnymi – coraz wyższymi – wartościami cen analizowanego papieru wartościowego a wartościami CCI, które w tym samym czasie nie jest w stanie osiągnąć kolejnego maksymalnego poziomu (czego konsekwencją w większości przypadków jest korekta cen papieru wartościowego).
Drugim sposobem interpretacji jest wykorzystanie CCI jako miernika wykupienia lub wyprzedania rynku, w tym celu należy przeanalizować przebieg wartości CCI oscylujący zwykle od –100 do +100. Gdy wskaźnik osiąga wartości zbliżone do +100 (przy rosnącej cenie papieru wartościowego), oznacza to, iż rynek jest wykupiony i że bardzo prawdopodobna jest korekta, natomiast gdy wskaźnik notuje ujemne wartości w okolicach –100 (przy spadającej cenie waloru), sygnalizuje to bliskie wyprzedanie rynku i prawdopodobny wzrost cen.

</doc>
<doc id="762494" url="https://pl.wikipedia.org/wiki?curid=762494" title="Dave Allen">
Dave Allen



</doc>
<doc id="762504" url="https://pl.wikipedia.org/wiki?curid=762504" title="Kay Pollak">
Kay Pollak

Kay Gunnar Leopold Pollak (ur. 21 maja 1938 w Göteborgu) – szwedzki reżyser filmowy oraz pisarz. Zanim zajął się filmem i literaturą wykładał matematykę i statystykę na uniwersytecie.

</doc>
<doc id="762512" url="https://pl.wikipedia.org/wiki?curid=762512" title="Ratusz Staromiejski w Szczecinie">
Ratusz Staromiejski w Szczecinie

Ratusz Staromiejski w Szczecinie – wzniesiony przy Rynku Siennym, dziś przy ulicy Księcia Mściwoja II nr 8.
Zbudowano go dla władz miasta w XV w. na miejscu drewnianego budynku z poł. XIII w., w którym mieściły się: izba ławników, sala sądowa, sala handlowa oraz karcer znajdujący się w piwnicach. W roku 1570 był miejscem obrad Kongresu Pokojowego kończącego wojnę pomiędzy Szwecją i Danią. Po zniszczeniach w trakcie najazdów Brandenburczyków został odbudowany w stylu barokowym. Funkcję ratusza pełnił do 1879 i od 1937-38 do zniszczenia podczas II wojny światowej. Został odbudowany w latach 1972–1975 na potrzeby Muzeum Narodowego w Szczecinie. Odrestaurowano m.in. gotyckie zdobienia ścian zewnętrznych. Część budynku zachowała styl barokowy. W elewacji zachodniej z wysokim wolutowym szczytem znajduje się wysoki podcień, przeciwległy bok jest zamknięty ażurowym parawanem sterczyn o równej wysokości powiązanych belkowaniem. Cegły glazurowane w kolorach zielonym i czarnym podkreślają linię gzymsów, arkad oraz łuków okien i blend. W piwnicach i dwóch salach górnych kondygnacji zachowały się oryginalne, gotyckie sklepienia gwiaździste.
W ratuszu mieści się Muzeum Historii Szczecina – oddział Muzeum Narodowego. Wystawy stałe są poświęcone historii i kulturze Szczecina. W gotyckiej piwnicy mieści się restauracja. Ratusz wchodzi w skład międzynarodowej trasy turystycznej Europejskim Szlaku Gotyku Ceglanego.

</doc>
<doc id="762515" url="https://pl.wikipedia.org/wiki?curid=762515" title="Aleksiej Troszczinski">
Aleksiej Troszczinski

Aleksiej Borisowicz Troszczinski (ros. Алексей Борисович Трощинский; ur. 9 października 1973 w Ust-Kamienogorsku, Kazachska SRR) – kazachski hokeista, reprezentant Kazachstanu, olimpijczyk, działacz hokejowy.
Jego brat Andriej (1978-2015) także był hokeistą.
Kariera zawodnicza.
Wychowanek Torpedo Ust-Kamienogorsk. 20 lutego 2012 jako trzeci w historii rozegrał mecz nr 1000 w rosyjskiej pierwszej klasie rozgrywkowej. Obok niego jeszcze dwóch zawodników osiągnęło tysiąc meczów w ramach Mistrzostw Rosji (pierwszy Andriej Subbotin, drugi Witalij Proszkin). W styczniu 2013 roku rozwiązał kontrakt z Witiaziem Chechow i został zawodnikiem rodzimego kazachskiego klubu Barys Astana.
W barwach ZSRR uczestniczył w turnieju mistrzostw Europy juniorów do lat 18 edycji 1991. W barwach WNP uczestniczył w turnieju mistrzostw świata juniorów do lat 20 edycji 1992. Następnie został seniorskim reprezentantem Kazachstanu, w barwach którego występował wielokrotnie. Uczestniczył w turniejach zimowej uniwersjady edycji 1993, mistrzostw świata w 1993, 1994, 1996, 1997, 1998, 1999, 2000, 2004, 2011, 2012, 2013 oraz zimowych igrzysk olimpijskich 1998.
Kariera działacza.
W sezonie 2014/2015 podjął pracę skauta w CSKA Moskwa, a w następnym sezonie został dyrektorem skautingu w tym klubie. Od sierpnia do października 2021 przejściowo był asystentem w sztabie zespołu.

</doc>
<doc id="762516" url="https://pl.wikipedia.org/wiki?curid=762516" title="Wolfgang Ketterle">
Wolfgang Ketterle

Wolfgang Ketterle (ur. 21 października 1957 w Heidelbergu) – niemiecki fizyk, profesor na Massachusetts Institute of Technology (MIT). W roku 2001 został wyróżniony Nagrodą Nobla w dziedzinie fizyki.
Życiorys.
Urodził się w Heidelbergu w Niemczech; uczęszczał do szkół w Heidelbergu i Eppelheim. W roku 1976 wstąpił na Uniwersytet Ruprechta Karla w Heidelbergu; dwa lata później przeniósł się na Uniwersytet Techniczny w Monachium, gdzie w roku 1982 uzyskał tytuł magistra. W roku 1986 zdobył doktorat w Instytucie Optyki Kwantowej w Garching bei München w ramach Instytutu Maxa Plancka. Następnie pracował naukowo w Garching bei München i Heidelbergu. W roku 1990 dołączył do grupy Davida E. Pritcharda w Naukowych Laboratoriach Elektronicznych MIT, a w roku 1993 – do kadry naukowej wydziału fizyki MIT. Od roku 1998 jego stanowisko profesorskie jest sponsorowane przez fundusz Johna D. MacArthura. 
Pracuje nad nowymi metodami ochładzania, pułapkowania i manipulacji atomów, które pozwolą na poznanie właściwości ultrazimnej materii. Opracował metody ochładzania gazu umożliwiające otrzymanie kondensatu Bosego-Einsteina w rozrzedzonych gazach. W roku 1997 uzyskał kondensat Bosego-Einsteina dla 23Na, po raz pierwszy opisując jego właściwości falowe (dualizm korpuskularno-falowy). Zrobił pierwszy laser atomowy oraz zmierzył prędkość dźwięku, rozchodzącego się w kondensacie.
W roku 2001 otrzymał, wraz z C. Wiemanem i E. Cornellem, Nagrodę Nobla w dziedzinie fizyki za badania nad kondensatem Bosego-Einsteina. Ich odkrycia mają znaczenie dla konstruowania laserów atomowych i komputerów kwantowych o wielkiej mocy i niewielkich rozmiarach.

</doc>
<doc id="762518" url="https://pl.wikipedia.org/wiki?curid=762518" title="Michał Szczepaniak">
Michał Szczepaniak

Michał Szczepaniak (ur. 1 sierpnia 1983 w Ostrowie Wielkopolskim) – polski żużlowiec.
Licencję żużlową zdobył w 1999 roku. Jego brat, Mateusz, jest również żużlowcem.

</doc>
<doc id="762539" url="https://pl.wikipedia.org/wiki?curid=762539" title="Pożytki cywilne">
Pożytki cywilne



</doc>
<doc id="762547" url="https://pl.wikipedia.org/wiki?curid=762547" title="Nowa szkoła króla">
Nowa szkoła króla

Nowa szkoła króla (, 2006-2008) – amerykański serial animowany będący kontynuacją "Nowych szat króla" i "". W Polsce premiera serialu odbyła się 3 grudnia 2006 roku na antenie Disney Channel. Od 1 września 2014 roku serial jest emitowany na kanale Disney XD
Fabuła.
Serial opowiada o przyszłym cesarzu o imieniu Kuzco, który musi przejść trudny egzamin w życiu aby znów siąść na tron. W zdobyciu tego celu pomagają mu przyjaciele. Świat jednak nie jest tak doskonały. Na swojej drodze nie raz spotka przeciwności losu, którym będzie musiał stawić czoła.
Wersja polska.
Opracowanie i udźwiękowienie wersji polskiej: na zlecenie Disney Character Voices International – Sun Studio Polska 
Reżyseria: Marek Robaczewski
Dialogi: Jan Jakub Wecsile, Maciej Wysocki 
Montaż: Tomasz Robaczewski
Występują:
Śpiewali: 

</doc>
<doc id="762560" url="https://pl.wikipedia.org/wiki?curid=762560" title="Okienko Pankracego">
Okienko Pankracego



</doc>
<doc id="762561" url="https://pl.wikipedia.org/wiki?curid=762561" title="Henryk Dobosz">
Henryk Dobosz

Henryk Dobosz (ur. 20 marca 1953 w Lublinie) – polski szachista, mistrz międzynarodowy od 1978 roku.
Kariera szachowa.
W latach 1976–1979 trzykrotnie wystąpił w finałach mistrzostw Polski (wszystkie turnieje w formule "open"). Najlepszy wynik uzyskał w 1976 r. w Bydgoszczy, zajmując IV miejsce. W tym samym roku reprezentował Polskę na rozegranych w Caracas drużynowych akademickich mistrzostwach świata.
W kolejnych latach wielokrotnie startował w międzynarodowych turniejach, głównie otwartych, w wielu z nich zajmując czołowe lokaty, m.in.:
Najwyższy ranking w karierze osiągnął 1 lipca 2003 r., z wynikiem 2465 punktów zajmował wówczas 17. miejsce wśród polskich szachistów.

</doc>
<doc id="762588" url="https://pl.wikipedia.org/wiki?curid=762588" title="Lista Francuzów w polskiej lidze żużlowej">
Lista Francuzów w polskiej lidze żużlowej

Zawodnicy z Francji w lidze żużlowej w Polsce
Uwaga! Niektórzy z zawodników mimo podpisanych umów nie wystąpili w żadnym oficjalnym meczu ligowym swoich drużyn.

</doc>
<doc id="762602" url="https://pl.wikipedia.org/wiki?curid=762602" title="Sulejman Szah">
Sulejman Szah

Sulejman Szah (osm. سليمان شاه, Süleyman Şah) – legendarny XIII-wieczny wódz Oguzów i ojciec Ertogrula.
Postać Sulejmana Szaha pojawia się dopiero w XV-wiecznych kronikach, które zawierają opisy przybycia słynnych już wówczas Osmanów do Anatolii. Poza krótkimi wzmiankami w innych źródłach istnieją dwie rozbudowane wersje jego losów - jedną zawiera tzw. Anonimowa Kronika, zredagowana ok. roku 1475, lecz zawierająca materiał z tekstu sporządzonego ok. roku 1420; drugą kronika Aşikpaşazade (zm. po 1484), który korzystał z tekstu Anonimowej Kroniki oraz dzieła niejakiego Yakhşi Fakiha, które opierało się na tradycjach sięgających lat dwudziestych XIV wieku. 
Anonimowa Kronika wywodzi Sulejmana Szaha od Noego, zaliczając do jego przodków także legendarnego protoplastę Oguzów, Oguz-chana, oraz Abu Muslima (zm. 755). Sulejman Szah miał być jednym z kolejnych należących do Oguzów władców miasta Mahan, które za jego czasów zostało zniszczone przez Czyngis-chana (1206 - 1227). W jakiś czas po tym wydarzeniu wraz ze swoim plemieniem powędrował on w rejon Erzincanu, skąd urządzał rajdy na rejon bizantyńskiej Amasyi. Następnie wraz ze współplemieńcami Sulejman Szah udał się w rejon Aleppo, by utonąć podczas przeprawy przez Eufrat.
Według Aşikpaşazade Sulejmana Szah został wysłany do Anatolii przez "władców Persji", którzy posłali wraz z nim "pięćdziesiąt tysięcy namiotów Turkmenów i Tatarów", by ci prowadzili tam dżihad. Sulejman Szah przez Erzurum dotarł do Erzincanu i po dokonaniu wielu heroicznych czynów w ciągu kilku lat podbił cały region. Owce koczowników cierpiały jednak w górzystym terenie i Sulejman Szah wraz ze swoimi współplemieńcami zawrócił do Turkiestanu przez Aleppo, utonął jednak podczas przeprawy przez Eufrat.
Najstarsza osmańska kronika pióra Ahmediego (zm. 1413) nie zawiera żadnej wzmianki o Sulejmanie Szahu, rozpoczynając dzieje Osmanów od Ertogrula. Inne źródła wskazują jako ojca tego ostatniego Gündüz Alpa, a nie Sulejmana Szaha, co potwierdza odnaleziona moneta Osmana (ok. 1299 - ok. 1324), na której jego imię brzmi "Osman bin Ertuğrul bin Gündüz Alp". Ponadto Sulejman posiada takie samo imię jak Sulejman Ibn Kutulmisz (zm. 1086), założyciel Sułtanatu Rum, który także zginął nieopodal Aleppo, w roku 1086. Z kolei syn Sulejmana Ibn Kutulmisza, Kılıç Arslan (zm. 1107), utonął w rzece Chabur, jednym z dopływów Eufratu. W sumie chociaż dzieje Sulejmana Szaha być może rzeczywiście do pewnego stopnia odzwierciedlają losy grupy Oguzów, z której wywodzili się Osmanowie, to sama jego osoba wydaje się mieć charakter całkowicie legendarny i prawdopodobnie została stworzona by dostarczyć Osmanom szlachetnej genealogii, wiążącej ich z takimi postaciami jak Oguz-chan czy Abu Muslim, oraz zawiera w sobie przetworzone tradycje seldżuckie.
Grobowiec.
Zgodnie z traktatem podpisanym w 1921 roku przez Turcję i zarządzającą mandatem syryjskim Francję, grobowiec Sulejmana i hektarowa działka dookoła niego są turecką eksklawą.
W czasie wojny domowej w Syrii enklawa została otoczona przez tereny kontrolowane przez bojowników Państwa Islamskiego. Po ogłoszeniu 19 lutego 2015 roku przez rządy USA i Turcji umowy o utworzeniu obozu szkoleniowego dla syryjskich rebeliantów, którzy mają walczyć przeciw Państwu Islamskiemu, Turcja postanowiła ewakuować mauzoleum oraz pilnujących go 40 strażników. Zgrupowanie złożone z 572 żołnierzy wspieranych przez 39 czołgów i 57 pojazdów opancerzonych wkroczyło 21 lutego wieczorem do Syrii i nie napotykając żadnego oporu dotarło do mauzoleum. Szczątki Sulejmana Szacha przeniesiono do zastępczego mauzoleum kilometr od granicy syryjskiej, a dotychczasowe mauzoleum wysadzono, by bojownicy PI nie mogli go zniszczyć.

</doc>
<doc id="762604" url="https://pl.wikipedia.org/wiki?curid=762604" title="Trasa Nadwarciańska w Gorzowie Wielkopolskim">
Trasa Nadwarciańska w Gorzowie Wielkopolskim

Trasa Nadwarciańska – trasa drogowa w Gorzowie Wielkopolskim w przebiegu drogi krajowej nr 22 stanowiąca jej wylot w kierunku Kostrzyna nad Odrą. Na swoim północnym krańcu łączy się za pośrednictwem ul. Pomorskiej z Trasą Średnicową Północną. 
Znaczenie.
Głównym zadaniem tej trasy jest skrócenie czasu przejazdu przez miasto i odciążenie centrum miasta od ruchu tranzytowego, który powodował niszczenie zabytkowych budynków.
Charakterystyka.
Na odcinku od Ronda Santockiego do węzła "Gorzów-Zakanale" na obwodnicy zachodniej, trasa przebiega jednojezdniową drogą o dwóch pasach ruchu w każdą stronę. Następnie do granicy miasta droga droga zwęża się do dwóch pasów, po jednym w każdą stronę. Trasa na odcinku śródmiejskim biegnie w dużej mierze mostami i wiaduktami. Zabudowa przy trasie, gdy przebiega po ziemi, jest dosyć rzadka i oddalona od jezdni. Ponadto, wyjąwszy tereny przy granicy miasta, przeważa zabudowa przemysłowa i adaptowana na cele magazynowe.
Budowa.
Budowę trasy rozpoczęto 1987 roku. Pierwszy etapem inwestycji była budowa przeprawy przez rzekę Wartę oraz połączenie ul. Warszawskiej z ul. Zieloną. Uroczyste otwarcie tego odcinka nastąpiło w 1999 roku. Rok później otwarto Rondo Santockie. Drugim etapem była rozbudowa trasy - budowa przeprawy przez Kanał Ulgi i wiaduktu nad ulicami Grobla i Mazowiecką, a także budowa ronda Marcina Kasprzaka i przedłużenie trasy do południowej granicy miasta. Budowę zakończono w 2000 roku. Koszt budowy szacuje się na około 85 mln zł.

</doc>
<doc id="762607" url="https://pl.wikipedia.org/wiki?curid=762607" title="Tochtamysz">
Tochtamysz

Tochtamysz (ur. ?, zm. 1406) – chan Złotej Ordy w latach 1380–1395. 
Życiorys.
Od 1377 chan Białej Ordy, w 1380 obalił Mamaja (dzięki pomocy Timura) i objął zwierzchnictwo nad Złotą Ordą. 
26 sierpnia 1382 zdobył i spalił po trzydniowym oblężeniu Moskwę. Spalił też w tej samej wyprawie Włodzimierz, Perejasław Zaleski, Możajsk, Dmitrów, Borowsk, Zwienigorod, Juriew i Kołomnę. Tym samym zmusił książąt ruskich do uznania zwierzchnictwa Złotej Ordy i płacenia daniny.
W 1385 postanowił odzyskać Azerbejdżan, który należał do Złotej Ordy za chana Dżanibeka w latach 1342–1357. W 1386 zdobył i zniszczył miasto Tebriz, jednak w 1387 został rozbity przez Timura w Dagestanie. Podjął kolejną wyprawę i znów został rozbity przez Timura w 1391 w bitwie nad Wołgą koło Kundurczy.
W starciu z Timurem w 1395 poniósł kolejną klęskę i musiał zbiec na Litwę. Nowym władcą został mianowany przez Timura Temür Kutług. W 1399 przy pomocy wielkiego księcia Witolda i Krzyżaków Tochtamysz usiłował odzyskać władzę nad Złotą Ordą, poniósł jednak klęskę w bitwie nad Worsklą, po której nie odzyskał znaczenia, zginął na Syberii z ręki chana Szadi Bega.
Elitom Tochtamysza, które – w związku z klęską władcy – zmuszone zostały do ucieczki, książę Witold nadał ziemie; od nich wywodzą się Lipkowie (Tatarzy litewscy).

</doc>
<doc id="762613" url="https://pl.wikipedia.org/wiki?curid=762613" title="Götzis">
Götzis

Götzis – gmina targowa w zachodniej Austrii, w kraju związkowym Vorarlberg, w powiecie Feldkirch. Leży ok. 530 km na wschód od Wiednia. Znana jest przede wszystkim z organizacji najwyższej rangi zawodów – Hypo-Meeting w dziesięcioboju oraz siedmioboju lekkoatletycznym.
Demografia.
Liczba ludności w kolejnych latach:

</doc>
<doc id="762626" url="https://pl.wikipedia.org/wiki?curid=762626" title="Spotkania z Filmem Górskim">
Spotkania z Filmem Górskim

Spotkania z Filmem Górskim – festiwal filmów górskich, odbywający się w Zakopanem.
Spotkania to przede wszystkim Międzynarodowy Konkurs Filmu Górskiego, w którym stawką jest Grand Prix Spotkań z Filmem Górskim (wcześniej Nagroda Publiczności). Konkursowi towarzyszą projekcje filmów pozakonkursowych, w tym filmów archiwalnych z całego świata, pokazy slajdów, spotkania z ludźmi gór, promocje książek, wystawy fotografii, koncerty i zawody wspinaczkowe. Główną sceną Spotkań jest zakopiańskie Kino Sokół, ale imprezy towarzyszące odbywają się także w innych miejscach Zakopanego, m.in. w hotelu górskim Kalatówki, Miejskiej Galerii Sztuki, Ośrodku Dydaktyczno-Muzealnym Tatrzańskiego Parku Narodowego. Wśród innych festiwali górskich Spotkania wyróżniają się kameralną atmosferą, wysokim poziomem prezentowanych filmów oraz oryginalnym designem. Logo zaprojektował Krzysztof Kokoryn, a autorem statuetki jest Marcin Rząsa. Od 2006 roku Spotkania współpracują z Trento Film Festival – najstarszym oraz jednym z największych na świecie festiwali filmów górskich i podróżniczych.
Historia.
Gośćmi 1. Spotkania z Filmem Górskim, które odbywały się w dniach 8-11 września 2005 roku byli m.in. Krzysztof Wielicki, Anna Czerwińska, Anna Milewska, Piotr Morawski i Jerzy Surdel. Nagrodę Publiczności zdobył Wojciech Wiwatowski za film „Trzeci Stopień Wyobcowania”, a Nagrodę Dyrektora Tatrzańskiego Parku Narodowego za film o największych walorach przyrodniczych – Pavol Barabáš, autor „Amazonia Vertical”. Nagrodę Sponsora za film zrealizowany w najtrudniejszych warunkach otrzymał Dariusz Załuski za „Ciao Martina”.
2. Spotkania z Filmem Górskim odbyły się w dniach 20-22 października, a w Zakopanem pojawili się m.in. włoski wspinacz Mauro "Bubu" Bole, reżyser Krzysztof Zanussi oraz himalaiści Piotr Pustelnik, Piotr Morawski i Kinga Baranowska. Nagrodę Publiczności oraz Nagrodę Dyrektora TPN otrzymał Pavol Barabáš za film „Premeny Tatier”, a Nagrodą Sponsora wyróżniono włoski film „l'Abisso” w reżyserii Alessandro Anderloniego. Poza konkursem pokazano m.in. filmy z włoskiego Trento Film Festival, z którym Spotkania rozpoczęły współpracę. Imprezie po raz pierwszy towarzyszyły zawody we wspinaczce bulderowej Zako Boulder Power.
3. Spotkania z Filmem Górskim odbyły się w dniach 6-9 września 2007, a gośćmi byli m.in. Pavol Barabáš, Anna Czerwińska, Krzysztof Lang, Michał Lorenc oraz Italo Zandonella Callegher, prezydent Trento Film Festival. Filmy konkursowe po raz pierwszy oceniało profesjonalne jury pod przewodnictwem Pavla Barabáša. Grand Prix oraz Nagrodę Dyrektora TPN otrzymał norweski reżyser Sjur Paulsen za film „Loop”, a Nagrodę Publiczności i Nagrodę Sponsora Głównego przyznano Argentyńczykowi Ramiro Calvo za film „Cerro Torre. Ritmo latino en la cara oeste”. Przyznaną po raz pierwszy Nagrodę Burmistrza Zakopanego dla filmu ukazującego życie społeczności górskiej otrzymał Niemiec Marc Eberle za film „Tochter des Hindukusch”. Podczas Spotkań po raz pierwszy zorganizowany został blok Prawa Człowieka w Górach, poświęcony Tybetowi. W ramach imprezy odbyła się druga edycja zawodów Zako Boulder Power oraz pierwsza edycja Międzynarodowego Konkursu Fotografii Górskiej „Przestrzeń życia”.
Laureaci Międzynarodowego Konkursu Filmu Górskiego.
1. SzFG 2005:
2. SzFG 2006:
3. SzFG 2007:
4. SzFG 2016:
5. SzFG 2017:
6. SzFG 2018:
7. SzFG 2019:
Laureaci Międzynarodowego Konkursu Fotografii Górskiej „Przestrzeń życia”.
3. SzFG 2007:
Zwycięzcy zawodów Zako Boulder Power im. Bogusia Probulskiego.
2. SzFG 2006:
Kobiety:
Mężczyźni:
3. SzFG 2007:
Kobiety:
Mężczyźni:
4. SzFG 2008:
Kobiety:
Mężczyźni:
5. SzFG 2009:
Kobiety:
Mężczyźni:

</doc>
<doc id="762633" url="https://pl.wikipedia.org/wiki?curid=762633" title="Księga śmiechu i zapomnienia">
Księga śmiechu i zapomnienia

Księga śmiechu i zapomnienia (cz. "Kniha smíchu a zapomnění") – powieść autorstwa Milana Kundery, opublikowana po raz pierwszy w 1979 roku (pierwsze polskie wydanie: 1984, tłum. - Andrzej Jagodziński).
Powieść podzielona jest na 6 ksiąg, z których każda opowiada oddzielną historię czeskich obywateli po Praskiej Wiośnie 1968 r. 
Część pierwsza. Stracone listy.
Cała część pierwsza podzielona jest na podrozdziały, które w naprzemienny sposób opowiadają o wydarzeniach z życia bohatera oraz o wydarzeniach historycznych z Czechosłowacji ówczesnego czasu. W tych drugich partiach narrator zawiera swoje przemyślenia dotyczące historii.
Opowiada historię Mirka – jakiegoś działacza politycznego, który twierdzi, iż „walka człowieka z władzą jest walką pamięci z zapomnieniem” i sporządza notatki z każdego spotkania, nawet z własnymi przyjaciółmi. Pewnego dnia postanawia jednak ukryć gdzieś kompromitujące go materiały i kontaktuje się ze Zdeną – swoją była kochanką sprzed 25 lat. Mirek jest obserwowany przez pracowników służby bezpieczeństwa. 
Mirek spotyka się ze Zdeną – chce zabrać jej listy, które w czasach młodości do niej pisywał. Nie chce, aby ktokolwiek miał materiały dotyczące jego słabości, za jaką uważa miłość do Zdeny. Kobieta kategorycznie jednak odmawia oddania listów, traktując je jak jakąś relikwię. 
W czasie, gdy Mirek był na spotkaniu ze Zdeną w jego mieszkaniu trwało przeszukanie. Milicja skonfiskowała wszelkie listy przyjaciół Mirka, dokumenty dotyczące pierwszych dni okupacji rosyjskiej, teksty analizujące sytuację polityczną, notatki ze spotkań oraz trochę książek. 
Mirek zostaje aresztowany wraz z synem. Obciążają go znalezione w mieszkaniu materiały. „Mirka skazano na sześć lat, jego syna na dwa, a około dziesięciu jego przyjaciół otrzymało kary między rokiem a sześcioma latami więzienia”. 

</doc>
<doc id="762645" url="https://pl.wikipedia.org/wiki?curid=762645" title="Henryk Bruhl">
Henryk Bruhl



</doc>
<doc id="762648" url="https://pl.wikipedia.org/wiki?curid=762648" title="Zasłona">
Zasłona



</doc>
