<doc id="762650" url="https://pl.wikipedia.org/wiki?curid=762650" title="Yadhira Carrillo">
Yadhira Carrillo

Yadhira Carrillo Villalobos (ur. 12 maja 1972 w Aguascalientes) – meksykańska aktorka występująca w telenowelach.
Kariera.
Swoją karierę rozpoczęła w 1994 r., kiedy to została wybrana miss miasta Aguascalientes. Później uczestniczyła w wyborach miss Meksyku i zajęła II miejsce. W CEA Televisa studiowała aktorstwo. W 1994 r. dostała swoją pierwszą rolę w telenoweli. Od tego momentu wystąpiła w wielu filmach tego typu.
Życie prywatne.
Jest najmłodsza z rodzeństwa rodziny Carrillo. Ma sześcioro rodzeństwa (dwóch braci i cztery siostry): Oralia, Noemí, Saúl, Rubén, Belén i Aída.
Rozwiedziona z ekonomistą Michelem Kuhnem. 31 marca 2012 roku w Colegio de Las Vizcaínas w Meksyku poślubiła Juana Collado.

</doc>
<doc id="762666" url="https://pl.wikipedia.org/wiki?curid=762666" title="Pollak">
Pollak

osoby o nazwisku Pollak:

</doc>
<doc id="762668" url="https://pl.wikipedia.org/wiki?curid=762668" title="Ciało rozciągłe">
Ciało rozciągłe



</doc>
<doc id="762670" url="https://pl.wikipedia.org/wiki?curid=762670" title="Jedwabniki">
Jedwabniki

Jedwabniki – grupa owadów wytwarzających włókno jedwabne, wykorzystywanych do produkcji jedwabiu.
Jedwab jest produkowany przez większość gąsienic ciem. Najlepszą jakość przędzy uzyskuje się od gatunków z rodzin pawicowatych (Saturniidae) i prządkowatych (Bombycidae), a w szczególności od gąsienic jedwabnika morwowego ("Bombyx mori") z Azji, popularnie nazywanego jedwabnikiem. Według chińskiej legendy włókno jedwabne było znane już około 2700 lat p.n.e., ale przez wieki metody wykorzystania i produkcji jedwabiu handlowego były dobrze strzeżone.
Wywóz jedwabników oraz ich jaj poza Chiny był surowo karany, nawet śmiercią. Z czasem jaja jedwabników oraz ich morwy, na której jedwabniki żerują, zaczęto przemycać z Chin do innych rejonów świata, ukrywając je w wydrążonych kijach. Nawet po wprowadzeniu jedwabników przez Arabów do Hiszpanii i założeniu centrów hodowli we Włoszech, ceny jedwabiu w Europie były bardzo wysokie. Obecnie jedwabnik stał się tak udomowiony, że nie występuje w warunkach naturalnych.

</doc>
<doc id="762671" url="https://pl.wikipedia.org/wiki?curid=762671" title="Politehnica Timisoara">
Politehnica Timisoara



</doc>
<doc id="762676" url="https://pl.wikipedia.org/wiki?curid=762676" title="Neumayer">
Neumayer

Neumayer – nazwisko popularne w południowych Niemczech i Austrii, występujące także w Stanach Zjednoczonych, Polsce, Czechach, Węgrzech i Chorwacji i wszędzie, gdzie dotarła emigracja niemiecka.
Powstało poprzez poprzedzenie przedrostkiem "nowy" rzeczownika pospolitego Mayer, oznaczającego: przedstawiciela właściciela ziemskiego w majątku, dzierżawcę, zarządcę, i pochodzącego od łacińskiego "maiordomus".
Nazwisko przybrało z biegiem czasu wiele różnych form:

</doc>
<doc id="762687" url="https://pl.wikipedia.org/wiki?curid=762687" title="Połoz japoński">
Połoz japoński

Połoz japoński ("Elaphe climacophora"), znany również jako wąż kurylski i wąż wyspowy – gatunek węża z rodziny połozowatych, występujący na Wyspach Japońskich.
Wielkość.
Gad dorasta do około 120–140 cm długości. W naturze wąż ten osiąga nieco większe rozmiary niż w hodowli, do 170 cm. Rekordowy zanotowany dotychczas okaz mierzył 230 cm.
Długość życia.
Średnio ok. 15, czasami 20 lat.
Wygląd.
Ciało tego gatunku ma smukłą budowę, głowa stosunkowo duża, wyraźnie odznaczająca się od szyi, długi i chwytny ogon, stanowiący prawie 1/4 długości ciała. Ubarwienie zmienne, najczęściej zielonkawo-szare, szaro-niebieskawe lub oliwkowo-szare, czasami brązowawe, a nawet jednolicie szare. W środowisku naturalnym występuje także forma albinotyczna tego gatunku. Młode osobniki posiadają dwa pasy na grzbiecie, które (choć nie zawsze) z wiekiem zanikają. Strona brzuszna jednolicie szara, z metalowym połyskiem. Łuski lekko kilowate. Oczy z okrągłą źrenicą. Język jasnoczerwony.
Występowanie.
Wąż japoński występuje na Wyspach Japońskich – Hokkaido, Honsiu, Kiusiu, Sikoku (oraz wielu innych mniejszych), a także na niektórych Wyspach Kurylskich, np. Kunashiri (Rosja).
Cechy szczególne.
Dobrze się wspina, co umożliwia mu jego smukła budowa i chwytny ogon. W czasie zagrożenia wibruje szybko swoim długim ogonem, a czasami wydziela z kloaki dobrze wyczuwalny zapach (zielonkawą mazistą substancję), przypominający zapach lisów i trawy.
Aktywność.
Głównie w dzień, ale równie często w godzinach porannych i wieczornych (czasami sporadycznie także nocą). Gatunek naziemny, ale bardzo dobrze i często się wspina. Życie i obyczaje tych węży w środowisku naturalnym (prócz rodzaju spożywanego pokarmu i zamieszkiwanego środowiska) są prawie nieznane. 
Biotop.
Wąż ten zasiedla różnorodne środowiska, ale najczęściej zamieszkuje lasy bambusowe, leśne i krzaczaste zarośla oraz tereny trawiaste, kamieniste, a także pola ryżowe i inne tereny uprawne, lubi obszary w pobliżu wody. Występuje do wysokości 2000 m n.p.m.
Terrarium.
Dosyć przestronne, z licznymi kryjówkami w postaci kawałków kory, odwróconej doniczki, itp., są one bardzo ważne szczególnie w pierwszym okresie po nabyciu gadów (w okresie aklimatyzacji), gdyż łatwo się płoszą i muszą mieć możliwości ukrycia się. Nie należy zapomnieć o gałęziach, choć teoretycznie jest to gatunek naziemny, bardzo chętnie się wspina i lubi wylegiwać się na wysokościach, dlatego dobrze jest również umieścić półki, na których węże te lubią wypoczywać całymi godzinami, a nawet nie ruszają się z nich przez kilka dni. Jako podłoża można użyć drobno mielonej kory drzew iglastych lub torfu, a najlepiej mieszanki obu tych składników. Terrarium, szczególnie dla młodych, można obsadzić roślinami, takimi jak scindapsus, kolumnea, cisus, trzykrotka, pilea, bluszcze, drobnolistne fikusy, filodendrony, ale i dorosłe raczej nie niszczą roślinności. Jednak przy roślinach znajdujących się na dnie zbiornika (w podłożu) należy zabezpieczyć doniczki, gdyż podczas rycia w ziemi na pewno zostaną wykopane. Konieczny jest basen, na tyle duży, aby cały wąż mógł się w nim zanurzyć. Jednak węże japońskie niechętnie piją z basenu i wolą spijać krople wody ze ścian pomieszczenia, roślin i elementów dekoracji, dlatego należy całe terrarium co kilka dni zraszać letnią wodą, ważne jest z tego względu zachowanie całego terrarium w czystości. W Polsce jeszcze mało popularny.
Wielkość terrarium.
Dla dorosłej pary ok. 100x50x70 cm, dla jednego osobnika wystarczy 70x50x60, ale są to wielkości umowne.
Oświetlenie.
Cykl 12-godzinny. W terrariach o wymiarach, które podano powyżej moc żarówki to minimum 60 W.
Temperatura.
W dzień od 25 do 28 °C (30 °C), w nocy o kilka stopni mniej – 20–25 °C, nawet do 18 °C. Odpowiednią temperaturę uzyskuje się poprzez żarówkę odpowiedniej mocy oraz ogrzewanie podłogowe.
Wilgotność.
Około 50–75%, w okresie wylinki powinna nieco wzrosnąć. Również większą wilgotność należy utrzymywać u węży młodych niż u dorosłych. Całe terrarium należy spryskiwać co 2–3 dni, ponieważ węże te często spijają rosę ze ścian terrarium i elementów dekoracyjnych.
Żywienie.
W naturze gatunek ten odżywia się gryzoniami, niedużymi ptakami, jaszczurkami, żabami oraz ptasimi jajami. Młode osobniki łapią również owady. W terrarium należy podawać mu głównie myszy, młode szczury i noworodki szczurze, a także kurczaki jednodniówki. W hodowli wąż ten często może sprawiać pewne problemy związane z karmieniem, ponieważ zdarza się, że czasami je bardzo obficie, a potem przez bardzo długi czas nie przyjmuje pokarmu lub przyjmuje go bardzo nieregularnie. Może również nie jeść po zmianie środowiska (po zakupie i przyniesieniu go do domu), przeważnie zaczyna jeść po upływie pewnego czasu aklimatyzacji (od kilku dni do kilku tygodni). Większość młodych tuż po wykluciu musi być karmiona przymusowo. Większość osobników tego gatunku (szczególnie w młodocianym wieku) nie preferuje pokarmu martwego i należy im wówczas podawać wyłącznie żywe zwierzęta, większość dorosłych można stopniowo przyzwyczaić do pokarmu martwego. Poza tym wskazane jest oddzielanie podczas karmienia młodych i średnich węży, ponieważ często atakują się nawzajem, gdy czują na sobie zapach pożywienia, dlatego trzeba je po karmieniu spryskiwać, by straciły zapach pożywienia (niewykluczony jest również kanibalizm).
Rozmnażanie.
Po okresie zimowania następuje okres godowy i kopulacja. Czas trwania kopulacji jest bardzo różny i może trwać od kilku, kilkunastu dni do nawet kilku tygodni. Samiec często długo ściga samicę, próbując podjąć kopulację, po jej unieruchomieniu oplata ją swoim ciałem i następuje kopulacja. Akt ten trwa zazwyczaj jedną lub kilka godzin. Ponieważ gody tego gatunku są długie i towarzyszy im kilka kopulacji trudno dokładnie określić długość ciąży, ale w przybliżeniu można podać, że trwa ona około dwóch miesięcy. Po tym czasie samica składa jaja w różnej liczbie, najczęściej jest to 3–5, czasami 6–8, notowano również przypadki 10, 11, 12 a nawet 24 jaj. Jaja mają wyjątkowo podłużny, jajowaty kształt, długość ok. 5–7 cm i do 2 cm szerokości (średnicy). Inkubacja trwa od 50 do 65 dni i powinna być przeprowadzana w temperaturze 27–29 °C. młode zaraz po wykluciu mierzą średnio ok. 27–35 cm. Młode węże bardzo często odmawiają przyjmowania pokarmu i należy karmić na siłę, nawet przez pół roku. Rosną stosunkowo powoli, po dwóch latach osiągają ok. 70–80 cm długości i uzyskują wówczas dojrzałość płciową.
Zimowanie.
Wskazane jest zimowanie, szczególnie jeżeli chce się je rozmnażać. Trwa ono od 2 do 5 miesięcy, w temperaturze 8–15 °C. Najczęściej zaczyna się w listopadzie, a kończy w styczniu, lutym lub w połowie marca.
Uwagi.
Wąż japoński jest gatunkiem bardzo płochliwym, gdy zostanie nagle przestraszony błyskawicznie ucieka, lub jeśli nie ma dokąd kilkakrotnie uderza w szybę terrarium, dlatego nie należy go niepokoić. Często gryzie, jest to mało bolesne ale bardzo szybkie. Gatunek jeszcze rzadko spotykany w polskich terrariach.

</doc>
<doc id="762689" url="https://pl.wikipedia.org/wiki?curid=762689" title="Żart (powieść)">
Żart (powieść)

Żart – pierwsza powieść Milana Kundery, ukończona 5 grudnia 1965, po raz pierwszy opublikowana w 1967 roku. Przyniosła swojemu autorowi sławę na całym świecie. Opowiada historię komunistycznej Czechosłowacji z punktu widzenia czterech różnych narratorów (wyjątkowo, sam Kundera nie jest żadnym z nich). Chociaż krytyczne odniesienia do panującego ustroju są oczywiste, w przedmowie do "Żartu" autor stwierdza: "Oszczędźcie mi waszego stalinizmu. Żart to miłosna historia". 
W 1968 powieść ta została zekranizowana przez przedstawiciela czeskiej nowej fali, Jaromila Jireša, jednak film został zdjęty z ekranów po wkroczeniu Armii Czerwonej podczas praskiej wiosny.
Pierwsze polskie wydanie "Żartu" miało miejsce w 1970 roku w przekładzie Emilii Witwickiej.

</doc>
<doc id="762695" url="https://pl.wikipedia.org/wiki?curid=762695" title="Nâdiya">
Nâdiya

Nâdiya (właściwie Nadia Zighem, ur. 19 czerwca 1973) – francuska piosenkarka pochodzenia algiersko-włoskiego, wykonuje muzykę pop i R&amp;B. W młodości uprawiała zawodowo lekkoatletykę – była mistrzynią Francji juniorek w biegu na 800 metrów.
Linki zewnętrzne.
 

</doc>
<doc id="762696" url="https://pl.wikipedia.org/wiki?curid=762696" title="Bugatti Royale">
Bugatti Royale

Bugatti typ 41 bardziej znany jako „Royale” – limuzyna produkowana w latach 1929–1933 przez francuskie przedsiębiorstwo motoryzacyjne Bugatti.
W początku kwietnia 1913 roku Ettore Bugatti tak pisał do swojego przyjaciela o swoim pomyśle na nowy model:
"Samochód będzie większy niż Hispano-Suiza, ale jednocześnie lżejszy i bez problemu osiągał będzie 150 km/h. Wewnątrz auta zapewniona będzie całkowita cisza. Nie muszę Ci pisać, że produkcja będzie bardzo ograniczona. Każdy samochód będzie dostarczany do klienta po przejechaniu 1000 km jazdy testowej oraz będzie objęty 5 letnią gwarancją. Auto będzie wyjątkowo drogie i nie będzie się go dało porównać z żadnym innym pojazdem tej klasy."
W latach 1929–1933 wyprodukowano zaledwie 6 egzemplarzy Bugatti Royale, z czego tylko 3 zostały sprzedane, a 3 pozostały do użytku dla członków rodziny.
Na targach motoryzacyjnych Olympia Show w Londynie w roku 1932 jedno z podwozi było oferowane za cenę 6500 funtów, która stanowiła równowartości dwóch egzemplarzy najdroższego w owym czasie modelu Rolls-Royce.
Dane techniczne.
Ogólne:
Opony:
Osiągi:
Napęd:

</doc>
<doc id="762701" url="https://pl.wikipedia.org/wiki?curid=762701" title="Kamienica Pod Kanarkiem">
Kamienica Pod Kanarkiem

Kamienica Pod Kanarkiem (Czeczotczyńska, Bifińska, Węgrzynowiczowska) – zabytkowy budynek znajdujący się przy Rynku Głównym 24.
Najstarsze partie jego pochodzą z końca XIII lub pierwszej ćwierci XIV w. Typowy układ kamienicy ustalił się w czasie jego rozbudowy w drugiej połowie XIV w. W XV w. wzniesiono oficynę tylną o nietypowym dwutraktowym układzie, a piętra obu budynków połączono gankiem na kamiennych wspornikach (jeden z nich został zachowany). Prawdopodobnie na początku XVII w. dokonano przebudowy późnorenesansowej i nadbudowano drugie piętro. Zabudowa ma charakter dziewiętnastowiecznej kamienicy czynszowej z nielicznymi elementami wcześniejszej dekoracji.

</doc>
<doc id="762703" url="https://pl.wikipedia.org/wiki?curid=762703" title="Ukrainiec">
Ukrainiec



</doc>
<doc id="762704" url="https://pl.wikipedia.org/wiki?curid=762704" title="Sobór lyoński I">
Sobór lyoński I

Sobór lyoński I – XIII sobór powszechny Kościoła katolickiego zwołany przez papieża Innocentego IV do Lyonu. Trwał od 28 czerwca 1245 do 17 lipca 1245.
Na sobór przybyło ok. 150 biskupów i wielu innych wyższych duchownych. Ich liczba była więc niewielka, a przyczyny tego należy szukać w najeździe mongolskim i trwającej wobec tego w Europie wojny z ordami Batu-chana. Szczególnie niewielu przedstawicieli wyższego kleru reprezentowało Święte Cesarstwo Rzymskie, co stanowiło kosekwencję faktu, że główną przyczyną zwołania tego soboru był konflikt pomiędzy papieżem a cesarzem Fryderykiem II, trwający od pontyfikatu Grzegorza IX. Rosnące zapędy cesarza na sprawowanie całości władzy świeckiej i częściowe podporządkowanie sobie Kościoła oraz postać i ambicje papieża Innocentego IV, dążącego z kolei do sprawowania powszechnej władzy przez biskupa Rzymu, doprowadziły do ostatecznej konfrontacji. Sobór ten zdetronizował Fryderyka II jako króla niemieckiego i cesarza rzymskiego, co okazało się decyzją trwałą i skuteczniejszą od ekskomuniki. Cesarza, jako oskarżonego, reprezentował jego sędzia dworski, Tadeusz z Suessa.
Sobór ów zatwierdził również kościelne prawo procesowe, opracowane przez papieża oraz zajął się problemem Mongołów w Europie. Następstwem tego było wysłanie, rok później, pierwszej europejskiej delegacji do chana mongolskiego, Batu-chana. Zwrócono także baczną uwagę i omówiono problemy moralne we wnętrzu Kościoła, głównie odnoszące się do duchowieństwa, co miało swój oddźwięk w uchwalonych konstytucjach. Ogłoszono także nową krucjatę przeciwko Turkom Seldżuckim, która spotkała się z odezwą Ludwika IX Świętego i przeszła do historii jako VI krucjata (bądź VII, zależnie od tego, czy za pełnoprawną krucjatę uzna się tę prowadzoną przez Fryderyka II w latach 1227-1229).

</doc>
<doc id="762707" url="https://pl.wikipedia.org/wiki?curid=762707" title="Lampa solna">
Lampa solna

Lampa solna – wydrążona bryłka soli, wewnątrz której umieszczony jest element elektryczny składający się z żarówki i oprawki zamontowanej na metalowej sprężynie. Bryłka zamocowana jest na podstawie (z drewna, metalu lub kamienia) lub na nóżkach z tworzywa sztucznego. Lampy solne ze względu na swój estetyczny wygląd stały się bardzo popularnym produktem w Polsce i na świecie.
Historia.
Pierwsze lampy solne powstały prawdopodobnie na początku XX wieku w Wieliczce, stworzone przez artystów górniczych wykonujących rzeźby z soli. W końcu lat osiemdziesiątych poprzedniego stulecia lampy zaczęto wytwarzać na większą skalę. Były one sprzedawane jako pamiątki na trasie turystycznej w Kopalni Soli w Wieliczce. W latach 90. lampy zaczęto eksportować do Niemiec. Aktualne wtedy trendy rynkowe w Niemczech (powrót do produktów naturalnych, zdrowych i ekologicznych) sprawiły, że lampy stały się bardzo popularnym i poszukiwanym na rynku produktem. W tym czasie Polska była jedynym krajem, w którym lampy solne były wykonywane na dużą skalę (na niewielką skalę wytwarzano je również w Niemczech i Czechach, ale surowiec był importowany z Polski). Relatywnie niskie bariery wejścia (prosta, rękodzielnicza technologia produkcji) do branży sprawiły, że w ciągu kilku lat powstało bardzo wiele firm wytwarzających lampy solne. W 1999 roku działało w Polsce, co najmniej, 10 większych i kilkudziesięciu małych producentów lamp solnych. Sytuacja taka wywołała wiele prób zabezpieczenia wyłączności na produkcję lamp solnych z pomocą prawa patentowego. Pierwsze takie próby zostały podjęte w 1993 roku przez pioniera produkcji lamp solnych – firmę Elsol z Poznania. Ze względu na charakter produktu (każda lampa jest „unikatowa” pod względem wagi, kształtu, kolorystyki etc.) takie działania okazały się bezowocne.
W końcu lat 90. roku lampy solne były już znane na całym świecie, czego efektem były próby wyprodukowania ich w innych krajach. Podstawową barierą było jednak posiadanie dostępu do złóż soli kamiennej o odpowiedniej strukturze i kolorze. Okazało się, że złoża takie znajdują się w Pakistanie i w 2000 roku na rynku pojawiły się pierwsze dostawy wyrobów z tego kraju. Lampy solne te były dość niskiej jakości, przy czym cena była znacznie niższa niż alternatywnych lamp polskich. Sprawiło to ogólny wzrost konkurencji na rynku lamp solnych i spadek cen. Ze względu na bardzo wysokie ceny soli kamiennej do produkcji lamp w Polsce firmy polskie zostały postawione w trudnej sytuacji konkurencyjnej. Wskutek tego w kilku kolejnych latach większość firm zajmujących się dotychczas produkcją lamp wycofała się z branży. W roku 2006 w Polsce działało kilka firm produkujących lampy solne oraz kilka firm importujących lampy pakistańskie.
Sól kamienna.
Lampy solne wykonywane są z soli kamiennej. Sól taka powinna mieć odpowiednio zwartą strukturę (aby możliwa była obróbka mechaniczna) oraz pożądany kolor (pomarańczowy lub czerwony). Technologia stosowana w kopalni musi również umożliwiać wydobycie dużych brył, od kilku do kilkuset kilogramów. Jedyna kopalnia soli w Europie oferująca tego rodzaju bryły soli to Kopalnia Soli Kłodawa. Obecnie na rynku spotykane są lampy solne wykonane z soli polskiej (Kłodawa), pakistańskiej (okolice Kaszmiru) oraz irańskiej (Esfahan).
W latach dziewięćdziesiątych lampy solne były produkowane wyłącznie z polskiej soli, wydobywanej w Kopalni Soli w Kłodawie, która była (i pozostaje do dzisiaj) jedynym producentem pomarańczowych brył solnych w Europie. Wykorzystując ogromną popularność lamp solnych i swoją monopolistyczną pozycje w końcu lat 90. kopalnia systematycznie i bez uzasadnienia podwyższała ceny oferowanego surowca. W roku 1997 tona kruchów solnych kosztowała 235 zł, w 1999 już 840 zł, a w 2002 aż 1420 zł. Po ostatniej podwyżce cen w 2002 roku jeden z producentów złożył w Urzędzie Ochrony Konkurencji i Konsumentów „Wniosek o wszczęcie postępowania antymonopolowego” przeciwko KSK Kłodawa, którego efektem była decyzja UOKiK z 16 maja 2003 roku. Prezes UOKiK uznał, iż „pobieranie przez Kopalnię Soli "KŁODAWA" ceny za tonę kruchów solnych w wysokości 1420,00 zł, stanowi praktykę ograniczającą konkurencję, określoną w art. 8 ust 2 pkt 1 ww. ustawy, polegającą na nadużyciu pozycji dominującej na rynku wydobycia i sprzedaży kruchów solnych służących do produkcji lamp i ozdób solnych, poprzez narzucanie nadmiernie wygórowanych cen i nakazał jej zaniechania.
Na podstawie art. 101 ust. 2 pkt 1 ustawy o ochronie konkurencji i konsumentów, Prezes Urzędu Ochrony Konkurencji i Konsumentów nałożył również karę pieniężną w wysokości 85 000 zł."
Jonizacja.
Popularność lamp solnych jest m.in. skutkiem ich ciekawych właściwości. Sól kamienna, dzięki przemianom fizykochemicznym na jej powierzchni emituje jony ujemne. Właściwość ta została wykorzystana przez producentów i entuzjastów lamp solnych do wypromowania ich jako „naturalne jonizatory powietrza”. Nie istnieją naukowe publikacje w tym zakresie, dlatego dyskusja na temat jonizacji pomiędzy miłośnikami i krytykami lamp solnych opiera się często na własnych wnioskach i przekonaniach. W Stanach Zjednoczonych i Europie Zachodniej podjęto nieliczne próby zweryfikowania efektu jonizacji przez lampy solne. Jedno z takich badań zostało wykonane przez amerykańską organizację „Negative Ions Information Center”. Wykonano proste badanie otoczenia lampy solnej za pomocą jonometru. Potwierdziło ono występowanie jonizacji, jednak jej skalę określono jako „niską” (badacze nie byli w stanie podać konkretnych liczb). W innym artykule na temat lamp solnych, autor, Michael Gienger porównał działanie małej lampy solnej do otwartego okna. Stwierdził on również, że ilość emitowanych jonów ujemnych jest zależna od powierzchni jonizacji, a więc wielkości lampy i porowatości jej powierzchni.
Mity.
W materiałach promujących lampy solne znajduje się często wiele błędnych informacji i mitów. Najczęściej jest to skutkiem niewiedzy i ignorancji sprzedawców. Poniżej niektóre z najważniejszych fałszywych informacji, z którymi można się zetknąć w polskim Internecie:

</doc>
<doc id="762709" url="https://pl.wikipedia.org/wiki?curid=762709" title="Danity kane">
Danity kane



</doc>
<doc id="762710" url="https://pl.wikipedia.org/wiki?curid=762710" title="Marcin Rząsa">
Marcin Rząsa

Marcin Rząsa (ur. 6 lipca 1965 w Zakopanem) – polski artysta rzeźbiarz, syn Antoniego Rząsy.
W latach 1980–1985 uczył się w Państwowe Liceum Sztuk Plastycznych im. Antoniego Kenara w Zakopanem. Studia rozpoczął w 1985 roku w Akademii Sztuk Pięknych w Krakowie Po roku przeniósł się do Akademii Sztuk Pięknych w Warszawie, gdzie kontynuował studia w pracowni prof. Jana Kucza. Dyplom pod kierunkiem prof. Grzegorza Kowalskiego obronił w 1991 roku. W latach 1994–1995 studiował w Bratysławie w VSVU w pracowni J. Jankovica. Mieszka i pracuje w Zakopanem, gdzie wraz z żoną Magdą Ciszewską-Rząsą prowadzi Galerię Antoniego Rząsy.
Od czasu ukończenia studiów swoje prace pokazywał m.in. w Instytutach Polskich w Berlinie, Bratysławie i Rzymie a także w BWA w Szczecinie, Olsztynie, Zakopanem, Suwałkach, Gorlicach, w Centrum Rzeźby Polskiej w Orońsku, w prywatnych galeriach w Zakopanem, Warszawie, Krakowie, Berlinie, Szydłowcu, Zutphen (Holandia), Rosenheim (Niemcy). Uczestniczył w plenerach artystycznych w Taylla (Węgry), Cap Arcona (Niemcy), Zakopanem i Gorlicach. Jest autorem statuetek przyznawanych autorom filmów na Spotkaniach z Filmem Górskim w Zakopanem.

</doc>
<doc id="762713" url="https://pl.wikipedia.org/wiki?curid=762713" title="Choiny (Lublin)">
Choiny (Lublin)

Choiny – osiedle domków jednorodzinnych i bloków mieszkalnych w północnej części Lublina. Jest to najdalej wysunięte na północ osiedle miasta. Prowadzą do niego od wschodu ul. Choiny i od zachodu – ul. Koncertowa.
Osiedle tworzą ulice: Beskidzka, Gorczańska, Izerska, Jurajska, Karkonoska, Karpacka, Pienińska, Sądecka, Sudecka, Świętokrzyska i Żywiecka. 
Na terenie osiedla znajdują się piekarnie 'Sarzyńska I. i JSC Piekarnia' oraz firmowa przy supermarkecie Stokrotka.
Głównie na południe od osiedla znajdują się końcowe przystanki autobusów komunikacji miejskiej (jeden na zachodnim skraju) umożliwiające dojazd do większości dzielnic Lublina oraz przystanki prywatnych autobusów podmiejskich umożliwiające bezpośredni dojazd do Jakubowic, Krasienina, Kamionki, Michowa i Kawki.
Średni czas dojazdu do centrum Lublina samochodem osobowym to 10 minut (poza godzinami szczytu), a autobusami ok. 15–20 minut.

</doc>
<doc id="762715" url="https://pl.wikipedia.org/wiki?curid=762715" title="Arabian Prince">
Arabian Prince

Arabian Prince, właściwie Mik Lezan (ur. 1964 w Inglewood, Kalifornia) – amerykański raper i twórca muzyki electro hopu, były członek formacji N.W.A.
"Arabski Książę" będąc w szkole średniej tworzył mixtape'y, które puszczał w radiu "Kace", gdzie pracował jego ojciec. Był również DJem. Swoją oficjalną karierę rozpoczął w RapSur Records – wytwórni założonej przez Russ'a Parr'a i został członkiem grupy Bobby Jimmy &amp; the Critters. Owa grupa wydała cztery albumy i jeden z najlepszymi hitami z lat 1986-1991 przed jej rozwiązaniem. Przez ten czas Prince zajął się DJingiem i produkcją muzyczną z Egyptian Lover, L.A. Dream Team i World Class Wreckin' Cru. Ta praca zwróciła uwagę Dr. Dre tak samo jak i sceny klubowej Los Angeles i znalazła się na płycie "Straight Outta Compton".
W 1988 Arabian Prince opuścił N.W.A i rozpoczął solową karierę. Jego debiutancki album "Brother Arab" z 1989, wypuszczony przez Orpheus Records nie odniósł sukcesu na liście Billboard 200. Po nim przyszły kolejne albumy, które również nie odniosły znaczącego sukcesu, "Situation Hot" (1990), "The Underworld" (1992) i "Where's My Bytches" (1995). W 1998 roku, wydał kompilację "Greatest Hits".
Arabian Prince pojawił się ponownie produkując gry wideo dla FOX Interactive i Vivendi Universal około roku 2000. Obecnie jest właścicielem studia animacji 3D i firmy produkującej gry wideo.

</doc>
<doc id="762720" url="https://pl.wikipedia.org/wiki?curid=762720" title="Buzała">
Buzała

Buzała (od "buzować", gdyż jej działanie objawia się natychmiastowym bulgotaniem wody) – improwizowana grzałka, wykonana najczęściej z dwóch żyletek, oddzielonych zapałkami i podłączonych przewodami do źródła napięcia. Jest ona używana głównie w więzieniach, wojsku lub w warunkach polowych, gdy nie ma innego narzędzia do zagotowania wody.
Działanie.
Po włożeniu tego urządzenia do naczynia z wodą i podłączeniu do źródła napięcia, następuje przepływ prądu między żyletkami przez wodę. Ponieważ woda stawia pewien opór, przepływający prąd powoduje jej rozgrzanie. Jest to typowy przykład nagrzewania elektrodowego, w którym ciepło wydziela się w cieczy przewodzącej (roztwory wodne, roztopione sole metali, roztopione szkło) pod wpływem przepływu prądu między elektrodami zanurzonymi w tej cieczy lub mającymi z tą cieczą bezpośredni kontakt. Jest to nagrzewanie bezpośrednie (ciepło wydziela się bezpośrednio w ośrodku, który chce się nagrzać).
Buzała nie będzie działać w powietrzu czy też wodzie destylowanej, jak to ma miejsce z tradycyjną grzałką. Powietrze stawia zbyt duży opór, natomiast woda destylowana posiada za mało jonów, które byłyby zdolne przenosić elektrony.
Inspiracje.
Na takiej samej zasadzie jak buzała działało radzieckie urządzenie do gotowania wody o nazwie kofewarka. Miało ono postać plastikowego kubeczka z wieczkiem. W dno naczynia wbudowane były połączone z przewodem sieciowym elektrody nakryte plastikową płytką, zapobiegającą porażeniu prądem w przypadku zaparzania kawy lub herbaty przy włączonym urządzeniu (poprzez łyżeczkę). W przypadku zbytniego spadku oporu między elektrodami (zupa błyskawiczna, sól) następowało przebicie.
Próby zagotowania herbaty kończą się osłabieniem zdolności grzewczych. Gotowanie innych płynów może nieodwracalnie zniszczyć kofewarkę, ponieważ jej demontaż w celu wyczyszczenia jest niemożliwy bez uszkodzenia. Były także radzieckie żelazka wytwarzające parę z wody wlanej między dwie elektrody - działały tylko w pionie, pozwalając uprasować spodnie wiszące na wieszaku.
Urządzenie było dostępne w Polsce w tzw. wolnym handlu na przełomie lat 80. i 90.

</doc>
<doc id="762723" url="https://pl.wikipedia.org/wiki?curid=762723" title="Steven Weinberg">
Steven Weinberg

Steven Weinberg (ur. 3 maja 1933 w Nowym Jorku, zm. 23 lipca 2021 w Austin) – amerykański fizyk teoretyk, noblista. Wieloletni profesor Uniwersytetu Teksańskiego w Austin (UTA) i wcześniej Uniwersytetu Harvarda; popularyzator fizyki i jej historii, autor podręczników akademickich oraz działacz racjonalistyczno-sceptyczny.
Weinberg zasłynął głównie jako fizyk cząstek elementarnych. W latach 60. współtworzył ich model standardowy jako jeden z autorów „małej unifikacji”, czyli teorii oddziaływań elektrosłabych. Było to połączenie dwóch oddziaływań podstawowych: elektromagnetycznego i jądrowego słabego, przewidujące trzy nowe cząstki pośredniczące: bozony W± i Z, zaobserwowane w latach 70. Weinberg otrzymał za te przewidywania Nagrodę Nobla w dziedzinie fizyki w 1979 roku, wraz z Sheldonem Lee Glashowem i Abdusem Salamem.
Weinberg napisał też szereg podręczników do fizyki kwantowej i teorii względności oraz książki popularnonaukowe o fizyce cząstek elementarnych, kosmologii, historii fizyki i nauki w ogóle – na przestrzeni ponad czterech dekad, od lat 70. prawie do śmierci. Wygłaszał też publiczne wykłady i udzielał wywiadów.
Życiorys.
Wykształcenie i kariera.
Urodził się w Nowym Jorku, tam też uczęszczał do szkoły średniej Bronx High School of Science, gdzie był w jednej klasie z Sheldonem Lee Glashowem. Po ukończeniu szkoły (w 1950 roku) obaj podjęli studia na Uniwersytecie Cornella. Po ukończeniu studiów I stopnia, Weinberg wyjechał do Kopenhagi, aby kontynuować edukację w Instytucie Fizyki Teoretycznej. Tam, we współpracy z Davidem Frischem i Gunnarem Källénem rozpoczął pracę badawczą. Po rocznym pobycie w Danii, wrócił do Stanów Zjednoczonych, i ukończył studia na Uniwersytecie Princeton, uzyskując doktorat w 1957 roku pod opieką naukową Sama Treimana.
W latach 1959–1960 pracował na Uniwersytecie Columbia, a od 1960 do 1966 roku na Uniwersytecie Kalifornijskim w Berkeley. W tym czasie prowadził badania dotyczące różnych tematów, m.in. fizyki cząstek elementarnych, czy zachowaniami wysokoenergetycznymi na diagramach Feynmana. Zaczął także interesować się astrofizyką, zaczął pisać pierwsze rozdziały książki "Gravitation and cosmology" (ukończonej w 1971 roku).
W 1966 roku uzyskał stanowisko wykładowcy ("Loeb Lecturer") na Uniwersytecie Harvarda, był także profesorem wizytującym na Massachusetts Institute of Technology. W 1969 roku objął stanowisko profesora fizyki na tej uczelni. W 1973 roku, gdy Julian Schwinger odszedł z Uniwersytetu Harvarda, Weinberg objął tam stanowisko profesora. Współpracował także z Smithsonian Astrophysical Observatory. W 1982 roku przeniósł się na University of Texas at Austin.
W 1967 roku sformułował teorię opisującą zarówno oddziaływania słabe, jak i oddziaływania elektromagnetyczne. W 1973 roku tzw. „elektrosłaba teoria” Weinberga została potwierdzona doświadczalnie w akceleratorach cząstek.
Poglądy.
Weinberg krytykował kryterium falsyfikowalności w fizyce jako zbyt restrykcyjne. Bronił przy tym hipotez Wieloświata przed zarzutami nienaukowości oraz pewnych form zasad antropicznych. Wyrażał opinię, że Wszechświat jest rządzony przez fundamentalną „teorię ostateczną”, jednak wątpił w możliwość znalezienia jej w XXI wieku.
Negatywnie odnosił się do religii. Traktował je jako źródło wojen, prześladowań i niewłaściwy opis funkcjonowania świata; był ateistą.
Życie prywatne.
Był Żydem, urodził się w rodzinie Fredericka Weinberga i Evy z domu Israel.
Swoją żonę Louise Weinberg poznał podczas studiów na Uniwersytecie Cornella. Pobrali się w 1954 roku, ich córka Elizabeth urodziła się w 1963 roku w Berkeley. Louise Weinberg zdobyła profesurę prawa.
Publikacje.
Weinberg opublikował kilkanaście książek, w tym pozycje popularnonaukowe oraz podręczniki akademickie. Kilka jego dzieł wydano także po polsku.
Linki zewnętrzne.
Wspomnienia o Weinbergu (ang.):

</doc>
<doc id="762725" url="https://pl.wikipedia.org/wiki?curid=762725" title="Funt irlandzki">
Funt irlandzki

Funt irlandzki (irl. "punt Éireannach") – oficjalna waluta Irlandii do zastąpienia przez euro w 2002 r.
Funt Irlandzki akceptowany był do końca marca 2002, po tym terminie jedyna waluta akceptowana w Irlandii to euro.
Kod waluty według ISO 4217 to IEP. W obiegu funkcjonowały monety (o nominałach 5p, 10p, 20p, 50p i £1) i banknoty (o nominałach £5, £10, £20, £50 i £100).
1 funt równy był 100 pensom.

</doc>
<doc id="762727" url="https://pl.wikipedia.org/wiki?curid=762727" title="Haustorium">
Haustorium



</doc>
<doc id="762737" url="https://pl.wikipedia.org/wiki?curid=762737" title="Mała Kryształowa Kula">
Mała Kryształowa Kula

Mała Kryształowa Kula – nagroda przyznawana za zwycięstwo w sezonie Pucharu Świata sportu zimowego w klasyfikacji generalnej danej konkurencji. Trofeum te przyznaje Międzynarodowa Unia Biathlonu (IBU) zwycięzcom poszczególnych konkurencji w biathlonie, Międzynarodowa Federacja Narciarska (FIS) w narciarstwie alpejskim, narciarstwie klasycznym (biegach narciarskich, kombinacji norweskiej i lotach narciarskich), narciarstwie dowolnym oraz Międzynarodowa Federacja Saneczkarska (FIL) zwycięzcom poszczególnych konkurencji w saneczkarstwie na torach lodowych.
Zdobywcy Pucharu Świata w poszczególnych konkurencjach.
Biathlon – mężczyźni.
Puchar Świata w biathlonie mężczyzn jest rozgrywany od sezonu 1977/1978
Biathlon – kobiety.
Puchar Świata w biathlonie kobiet jest rozgrywany od sezonu 1982/1983
Biegi narciarskie – mężczyźni.
Puchar Świata w biegach narciarskich mężczyzn jest rozgrywany od sezonu 1973/1974
Biegi narciarskie – kobiety.
Puchar Świata w biegach narciarskich kobiet jest rozgrywany od sezonu 1978/1979
Skoki narciarskie.
Puchar Świata w skokach narciarskich jest rozgrywany od sezonu 1979/1980
Kombinacja norweska.
Puchar Świata w kombinacji norweskiej jest rozgrywany od sezonu 1983/1984
Saneczkarstwo - jedynki mężczyzn.
Puchar Świata w saneczkarstwie mężczyzn jest rozgrywany od sezonu 1977/1978
Saneczkarstwo - jedynki kobiet.
Puchar Świata w saneczkarstwie kobiet jest rozgrywany od sezonu 1977/1978
Saneczkarstwo - dwójki mężczyzn.
Puchar Świata w saneczkarstwie jest rozgrywany od sezonu 1977/1978

</doc>
<doc id="762745" url="https://pl.wikipedia.org/wiki?curid=762745" title="Linia 9 metra w Paryżu">
Linia 9 metra w Paryżu

Linia 9 paryskiego metra jest linią zbudowaną w Paryżu w 1922 roku. Ostatnio rozbudowywana w 1937 r. Jej długość wynosi 19,6 km. Łączy stacje Pont de Sèvres na zachodzie i Mairie de Montreuil na wschodzie miasta.
Tabor kolejowy.
Linia 9 jest obecnie obsługiwana przez składy typu MF 01, które sukcesywnie zastępowały stare pojazdy typu MF 67 od października 2013 roku.

</doc>
<doc id="762749" url="https://pl.wikipedia.org/wiki?curid=762749" title="Mędrcy ze wschodu">
Mędrcy ze wschodu



</doc>
<doc id="762752" url="https://pl.wikipedia.org/wiki?curid=762752" title="Linia 10 metra w Paryżu">
Linia 10 metra w Paryżu

Linia 10 paryskiego metra jest linią zbudowaną w Paryżu w 1923 roku. Ostatnio rozbudowywana w 1981 r. Jej długość wynosi 11,7 km. Łączy stacje Boulogne – Pont de Saint-Cloud i Gare d’Austerlitz. Jest obsługiwana przez składy typu MF 67.

</doc>
<doc id="762756" url="https://pl.wikipedia.org/wiki?curid=762756" title="Wynalazki i konstrukcje Leonarda da Vinci">
Wynalazki i konstrukcje Leonarda da Vinci

Leonardo da Vinci na prawie sześciu tysiącach stron notatek wykonał znacznie więcej projektów technicznych niż prac artystycznych, co wskazuje na to, że inżynieria była niezmiernie ważną dziedziną jego zainteresowań.
Giorgio Vasari w "Żywotach najsławniejszych malarzy, rzeźbiarzy i architektów" pisał o Leonardzie:
Praktyczne odkrycia i projekty.
Leonardo da Vinci był mistrzem zasad mechaniki. Wprowadził do użycia dźwignie, wsporniki, koła pasowe, korby, mechanizmy zębatkowe.
Wynalazki Leonarda są sprzed ery patentów, dlatego nie można z całą pewnością stwierdzić, jak wiele z jego wynalazków weszło do użytku, wywierając wpływ na życie wielu ludzi. Niektóre z nich to podpierane mosty, automatyczna nawijarka, maszyna do testowania wytrzymałości drutu na rozciąganie.
Hydraulika.
Studia Leonarda nad ruchem wody zainspirowały go do zaprojektowania maszyn, które wykorzystywały jej siłę. Większość jego pracy nad hydrauliką była wykonywana dla Ludwika Sforzy. Leonardo, pisząc do Ludwika, opisywał swoje zdolności i jak może je wykorzystać:
Leonardo, przebywając we Francji, był zaprzątnięty myślą o skanalizowaniu błotnistych terenów koło zamku Romorantin i wpadł na pomysł aparatu do czerpania wód podziemnych. Urządzenie pompowało wodę za pomocą śruby obracającej się wewnątrz cylindra.
Maszyny wojenne.
W liście do Ludwika Sforzy Leonardo zapewniał go:
W notatnikach Leonarda znajduje się szereg maszyn wojennych, m.in. czołg który miotał małymi kamieniami, wprawiany w ruch przez dwóch mężczyzn napędzających wał korbowy. Pomimo tego, że rysunek wyglądał na całkiem skończony, mechanika najwyraźniej nie była do końca rozwinięta. Model zbudowany według projektu z 1484 mógł zaledwie z dużym wysiłkiem obracać się w miejscu, ale nigdy nie poruszał się prosto. W filmie dokumentalnym BBC, drużyna wojskowych zbudowała tę maszynę. Okazało się, że do prawidłowego działania należy zmienić jeden z mechanizmów. Uważa się, że da Vinci zostawił ten błąd celowo, aby zapobiec wykorzystaniu tego projektu przez ludzi nieuprawnionych.
Kolejna maszyna miała z przodu cztery kosy przymocowane do mechanizmu obracającego. Siłę napędową stanowiły konie. Za nimi znajdowały się koła, których wał napędzał mechanizm obracający.
W notatkach Leonarda można też znaleźć działa, które były opisywane jako "miotające małymi skałami niczym nawałnica, powodując wielką panikę u wroga, straty oraz chaos".
Zaprojektował także wielką kuszę na podwoziu kołowym. Mógł ją obsługiwać tylko jeden człowiek. Projekt został wykorzystany przez brytyjską armię, jednak z broni nie udało się wystrzelić.
Z ostatnio przeprowadzonych badań wynika, iż Leonardo jest także wynalazcą zamka kołowego, nad którym zaczął pracować w 1493. Zaś historyk Claude Blair odkrył, iż w prowincji Friuli w północnych Włoszech zaczęto wytwarzać zamki kołowe najpóźniej w 1510, a Leonardo pracował tam przez pewien czas, wykonując pomiary związane z fortyfikacjami na miejscowym zamku.
Lot.
W niemowlęctwie nad kołyską Leonarda przeleciał jastrząb. Wspominając to wydarzenie, da Vinci uważał je za prorocze.
Im głębsza była jego wiedza o prawach fizyki, rządzących ciężarem ciała, siłą i ruchem, tym bliższe zdawało się rozwiązanie. Leonardo czerpał pomysły z obserwacji przyrody. Sądził, że ptak funkcjonuje zgodnie z zasadami matematyki, a w takim układzie człowiek też jest zdolny do skonstruowania takiej maszyny. Jego późniejsze dzienniki zawierają szczegółowe opisy badań nad lotem ptaków i kilka różnych projektów skrzydeł bazujących na strukturze skrzydeł nietoperzy, które opisał jako lżejsze dzięki niezgłębionej tajemnicy ich błony. W celu sprawdzenia skuteczności działania swoich pomysłów wykonywał modele z papieru i wosku. Dnia 3 stycznia 1496 Leonardo przeprowadził nieudany test skonstruowanej przez siebie maszyny latającej. Nie ma pewności co do tego, czy Leonardo osobiście wykonywał próby lotów. Niektórzy kronikarze twierdzili, że któryś z uczniów wynalazcy wykonał lot próbny ze śmiertelnym skutkiem, skacząc ze szczytu Monte Ceceri (wzgórza w pobliżu Florencji).
Jeden z jego projektów ukazuje helikopter podnoszony przez wirnik wprawianego w ruch przez czterech mężczyzn. Model jednak nie zadziałałby, ponieważ kadłub helikoptera obracałby się w przeciwnym kierunku niż wirnik.
Leonardo nie ograniczał się tylko do projektowania latających maszyn z mechanicznymi skrzydłami, zaprojektował także spadochron. Lotnik miał się go trzymać za pomocą rąk.
Wpadł również na pomysł lekkiej lotni. Projekt powstał w latach 1478–1480. Skrzydła były rozpięte na siatkowym szkielecie. Ogon był rozpostarty wachlarzowo jak u ptaka. Leonardo przedstawił także mechanizm poruszający skrzydłami za pomocą uchwytu, którym operuje pilot. Rysunek projektu został zrealizowany w październiku 2002 roku przez brytyjskie towarzystwo sportów lotniczych. Próba lotu została pomyślnie przeprowadzona przez światową mistrzynię lotniarstwa, Judy Leden.
Ostatecznie wynalazca porzucił eksperymenty lotnicze, gdyż wszystkie jego wysiłki kończyły się niepowodzeniem.
Przemieszczanie się.
Leonardo skonstruował również automobil napędzany mechanizmem zegarowym. Przypisuje się mu także wymyślenie roweru.
Praca artystyczna.
Leonardo używał często do produkcji farb minerałów, które wymagały zmielenia. Początkowo robili to jego uczniowie przy użyciu tłuczka w moździerzu. Później Leonardo wpadł na pomysł zmechanizowania. Wzorem maszyny do ucierania farb była tłoczarka oliwy. Mechanizm był napędzany siłą konia.

</doc>
<doc id="762757" url="https://pl.wikipedia.org/wiki?curid=762757" title="Linia 11 metra w Paryżu">
Linia 11 metra w Paryżu

Linia 11 paryskiego metra jest linią zbudowaną w Paryżu w 1935 roku. Ostatnio rozbudowywana w 1937 r. Jej długość wynosi 6,3 km. Łączy stacje Mairie des Lilas i Châtelet.
Przypisy.
 

</doc>
<doc id="762758" url="https://pl.wikipedia.org/wiki?curid=762758" title="Hans Asperger">
Hans Asperger

Hans Asperger (ur. 18 lutego 1906 w Hausbrunn, zm. 21 października 1980 w Wiedniu) – austriacki lekarz pediatra, psychiatra. Od jego nazwiska pochodzi nazwa zaburzenia zespół Aspergera.
Życiorys.
Hans Asperger urodził się w rodzinie rolników niedaleko Wiednia. Już od najmłodszych lat wykazywał talent do języków. Po zdaniu matury o profilu humanistycznym studiował medycynę na uniwersytecie w Wiedniu, gdzie obronił doktorat w 1931. W 1932 zatrudnił się w uniwersyteckiej klinice dziecięcej. W 1934 przeniósł się do szpitala psychiatrycznego w Lipsku. Istnieją dowody, że aktywnie uczestniczył w akcji T4, polegającej na eksterminacji dzieci chorych psychicznie
Od 1943 był lekarzem wojskowym w oddziałach okupujących Chorwację. W 1944, po opublikowaniu swojego artykułu na temat objawów autyzmu, otrzymał etat na Uniwersytecie Wiedeńskim. Krótko po zakończeniu wojny został dyrektorem miejskiej kliniki dla dzieci i szefem uniwersyteckiej katedry pediatrii, którą to funkcję piastował przez kolejne 20 lat. W 1964 został dyrektorem wioski dziecięcej SOS w Hinterbrühl. Asperger jest autorem ponad 300 publikacji z zakresu psychologii.
Zespół Aspergera.
Pierwsze studium zespołu, nazwanego później jego imieniem, Asperger opublikował w 1944. W studium tym, na przykładzie czwórki małych pacjentów, opisał objawy autystycznej psychopatii. Zachowania pacjentów charakteryzowały się brakiem empatii, niezdolnością do tworzenia więzi emocjonalnych (np. przyjaźni) z otoczeniem, zaburzeniami motorycznymi i pochłonięciem swoimi wąskimi zainteresowaniami. Asperger wyrażał się z tego powodu o swoich pacjentach „mali profesorowie”, sądził też, że wykorzystają swoje szczególne talenty w dorosłym życiu.
Archiwum Aspergera zawierające wiele jego nieopublikowanych prac uległo zniszczeniu pod koniec wojny. Do końca swojego życia Asperger publikował niemal wyłącznie po niemiecku, a jego prace rzadko były tłumaczone na angielski. Spowodowało to, że, w odróżnieniu na przykład od dzieł Leo Kannera, dorobek Aspergera był mało znany wśród psychiatrów. Dopiero w 1981 brytyjska badaczka Lorna Wing użyła terminu „zespół Aspergera” i spowodowała zainteresowanie się dziełami Austriaka.
Dzieła (wybór).
Wśród prac opublikowanych przez H. Aspergera znajdują się:

</doc>
<doc id="762760" url="https://pl.wikipedia.org/wiki?curid=762760" title="Linia 12 metra w Paryżu">
Linia 12 metra w Paryżu

Linia 12 paryskiego metra jest linią zbudowaną w Paryżu w 1910 roku. Ostatnio rozbudowywana w 2022 roku. Łączy stacje Mairie d’Issy i Mairie d’Aubervilliers.
Przypisy.
 

</doc>
<doc id="762766" url="https://pl.wikipedia.org/wiki?curid=762766" title="Andrzej Łuczak">
Andrzej Łuczak

Andrzej Łuczak (ur. 5 grudnia 1948 w Łodzi) – polski szachista i naukowiec (matematyk), mistrz międzynarodowy od 1979 roku.
Kariera szachowa.
W 1967 r. zdobył w Wiśle srebrny medal mistrzostw Polski juniorów do 20 lat. Dwukrotnie (w latach 1977 i 1979) wystąpił w rozegranych systemem szwajcarskim finałach mistrzostw kraju seniorów, nie osiągając znaczących sukcesów. W 1981 r. zdobył w Bydgoszczy srebrny medal mistrzostw Polski w szachach błyskawicznych. 
Czterokrotnie zdobył medale drużynowych mistrzostw Polki (wszystkie w barwach klubu "Start" Łódź): złoty (Kraków 1965), dwa srebrne (Wisła 1963, Warszawa 1966) oraz brązowy (Częstochowa 1964). Był również trzykrotnym medalistą drużynowych mistrzostw Polski w szachach błyskawicznych: złotym w barwach "Startu" (Poznań 1970) oraz dwukrotnie w barwach "Anilany" Łódź – złotym (Bydgoszcz 1987) i srebrnym (Katowice 1988).
W 1975 r. zwyciężył w turnieju "open" w Warszawie. W 1978 r. podzielił III miejsce w rozegranym w Łodzi memoriale Kazimierza Makarczyka. Rok później wystąpił w memoriale Akiby Rubinsteina w Polanicy-Zdroju. W 1981 r. podzielił III miejsce w Nałęczowie. W 1984 r. ponownie podzielił III miejsce w memoriale Kazimierza Makarczyka w Łodzi.
Najwyższy ranking w karierze osiągnął 1 stycznia 1979 r., z wynikiem 2440 punktów zajmował wówczas 2. miejsce (za Adamem Kuligowskim) wśród polskich szachistów. Od 1994 r. nie bierze udziału w turniejach klasyfikowanych przez Międzynarodową Federację Szachową.
Kariera naukowa.
Jest matematykiem, od 2012 r. profesorem dr habilitowanym (specjalność: teoria prawdopodobieństwa). Pracuje w Katedrze Teorii Prawdopodobieństwa i Statystyki na Wydziale Matematyki i Informatyki Uniwersytetu Łódzkiego. Promotorem jego rozprawy doktorskiej był Ryszard Jajte. Jest również potomkiem naukowym 4. stopnia Stefana Banacha.

</doc>
<doc id="762767" url="https://pl.wikipedia.org/wiki?curid=762767" title="Linia 13 metra w Paryżu">
Linia 13 metra w Paryżu

Linia 13 paryskiego metra jest linią zbudowaną w Paryżu w 1911 roku. Ostatnio rozbudowywana w 2008 r. Jej długość wynosi 24,3 km. Łączy stacje Châtillon - Montrouge z Saint-Denis - Université i Asnières - Gennevilliers - Les Courtilles.
Z linii 13 korzysta regularnie około 650 tys. użytkowników. Według Google Maps paryska linia 13 jest 5. najbardziej zatłoczoną linią metra na całym świecie.
Przypisy.
 

</doc>
<doc id="762768" url="https://pl.wikipedia.org/wiki?curid=762768" title="Cechsztyn">
Cechsztyn

Cechsztyn – nazwa kompleksu permskich skał osadowych pochodzenia morskiego, powstałych w bardzo płytkim i ciepłym akwenie (morza epikontynentalnego) obejmującego znaczne obszary Europy Zachodniej i Środkowej (np. Niż Polski). Mają one różny wiek; datowane są na perm późny i środkowy. 
Charakterystyczna dla cechsztynu jest obecność cyklotemów ewaporatowych, związanych z cyklicznym epizodami transgresji morza i wytrącaniem się gipsów i soli kamiennych i potasowych. Wyróżniono siedem cyklotemów (od najstarszego): Werra (Z1), Stassfurt (Z2), Leine (Z3), Aller (Z4), Ohre (Z5), Friesland (Z6) i Fulda (Z7). Osady ostatnich dwóch cyklotemów nie występują w Polsce. Oprócz skał ewaporatowych występują tam także mułowce, iłowce i wapienie oraz dolomity. 
W Polsce utwory cechsztynu występują na powierzchni w Sudetach (niecce północnosudeckiej) oraz w Górach Świętokrzyskich.
Cechsztyńskie bogactwa naturalne w Polsce.
W Polsce w obrębie cechsztynu stwierdzono występowanie złóż miedzi, wydobywanych początkowo w marglach niecki północnosudeckiej (Leszczyna, Nowy Kościół, Iwiny). Po odkryciu przez Jana Wyżykowskiego w 1957 r. jednego z największych na świecie złóż miedzi, w tzw. łupkach miedzionośnych (Werra) na monoklinie przedsudeckiej, eksploatację obecnie prowadzi się w rejonie Polkowic i Lubina. Obocznie eksploatuje się tu również sól kamienną. 
Z cechsztynem wiążą się także wielkie złoża soli kamiennych, występujących w postaci wysadów, wydobywane w Kłodawie, Mogilnie i w Górze. Poza Kłodawą, jest tam prowadzona eksploatacja metodą ługowania, a powstałe w ten sposób komory wykorzystywane są na podziemne magazyny paliw, głównie gazu np. PMG (podziemny zbiornik gazu) Mogilno, ale i także innych paliw tak jak w PMP Góra. W osadach cechsztynu znajdują się także złoża węglowodorów. Dotyczy to zwłaszcza cyklotemu Stassfurt (poziom Ca2), w którym znajduje się największe odkryte dotąd polskie złoże ropy naftowej (Barnówko-Mostno-Buszewo). Wydobyte z tych poziomów węglowodory charakteryzują się dużą zawartością związków siarki i azotu.
Eksploatuje się również gipsy i anhydryty, występujące w niecce północnosudeckiej w Niwnicach (złoże Nowy Ląd).
W Górach Świętokrzyskich na Czerwonej Górze koło Chęcin wydobywano cechsztyńskie (Werra) zlepieńce zygmuntowskie, z których wykonywano płyty i ozdobne okładziny. Obecnie eksploatacja ich jest wstrzymana.

</doc>
<doc id="762770" url="https://pl.wikipedia.org/wiki?curid=762770" title="Cliff Richard">
Cliff Richard

Cliff Richard, właśc. Harry Roger Webb (ur. 14 października 1940 w Lucknow) – brytyjski piosenkarz. Kawaler Orderu Imperium Brytyjskiego.
Jeden z najpopularniejszych artystów pop w Wielkiej Brytanii. Na jego dorobek składa się około 70 albumów i ponad 130 singli, nie wliczając w to różnych składanek i epek. Ma na koncie ponad 250 mln sprzedanych płyt.
Życiorys.
Urodził się w Lucknow, w północnych Indiach, jako syn Dorothy Marie (Dazely) Bodkin i Rodgera Oscara Webba, inżyniera. Ma trzy siostry: Jacqueline „Jacqui” Ann (ur. 21 listopada 1947), Joan (ur. 1950) i Donellę „Donnę” (ur. 1943). Po ukończeniu Chestnut Secondary Modern School, pracował jako kontroler techniczny w fabryce Atlas Lamps w Enfield. Pracę porzucił 9 sierpnia 1958, by na stałe zająć się muzyką. W tym samym roku po raz pierwszy na listach przebojów, z piosenką „Move It”. Potem jego utwory 14 razy znajdowały się na pierwszym miejscu brytyjskich list przebojów.
W 1961 wspólnie z zespołem The Shadows wystąpił w filmie muzycznym "Chcemy się bawić". 5 maja 1961 odebrał złotą płytę za singel „The Young Ones”.
W 1968 reprezentował Wielką Brytanię z piosenką „Congratulations” w 13. Konkursie Piosenki Eurowizji w Londynie. 6 kwietnia zajął drugie miejsce w finale konkursu, zdobywszy 28 punktów. W 1973 reprezentował kraj w finale 18. Konkursu Piosenki Eurowizji, 17 marca z piosenką „Power to All Our Friends” zajął trzecie miejsce.
14 kwietnia 1988 roku wystąpił w duecie z Freddiem Mercurym w Dominion Theatre na charytatywnym koncercie "Give Time for AIDS", którego celem było zebranie środków na walkę z AIDS.
27 maja 1989 wydał setny singel w karierze, „The Best of Me”. Była to równocześnie jego 26. piosenka w ciągu 30 lat, która dotarła do pierwszej trójki brytyjskiej listy przebojów.
25 października 1995 otrzymał tytuł szlachecki (Knight Bachelor).
Deklaruje się jako chrześcijanin. W Polsce znany jest od tej strony z kazań ewangelizacyjnych wygłoszonych w Warszawie latem 1986. Po polsku ukazała się wówczas jego książka pt. "Ty, ja i Jezus" wydawnictwa PAX Warszawa. Wydał również autobiografię "Kim jest Cliff?".
Jest krótkofalowcem, posiada amerykański znak W2JOF.

</doc>
<doc id="762772" url="https://pl.wikipedia.org/wiki?curid=762772" title="Nadiya">
Nadiya



</doc>
<doc id="762773" url="https://pl.wikipedia.org/wiki?curid=762773" title="Dziewczynka z porem">
Dziewczynka z porem



</doc>
<doc id="762782" url="https://pl.wikipedia.org/wiki?curid=762782" title="Twórczość malarska Leonarda da Vinci">
Twórczość malarska Leonarda da Vinci

Leonardo da Vinci znany jest przede wszystkim z obrazów olejnych oraz fresków. Jego malarstwo było ściśle powiązane z jego filozofią i postawą życiową.
Technika.
W pracowni Verrocchia Leonardo zapoznał się z zasadami perspektywy. Doskonale obrazuje to studium perspektywiczne do tła "Pokłonu Trzech Króli". Pokazuje licznie linie pomocnicze, prowadzące z punktów położonych przy dolnej krawędzi obrazu do punktu zbieżnego. Im dalej od obserwatora znajdują się przedmioty, tym wydają się mniejsze. Jednak dzięki tej metodzie można uchwycić tylko przedmioty należące do architektury, ewentualnie elementy natury o kształtach zbieżnych z geometrycznymi. Przy prezentowaniu żywych istot nie stosował tak prostej konstrukcji. Jednakże malarz Piero della Francesca w dziele o teorii i praktyce perspektywy ukazał sposób traktowania ciała ludzkiego jako bryły geometrycznej. Po przestudiowaniu tej lektury Leonardo odszedł od zamiaru napisania podręcznika o perspektywie. 
Niektórzy malarze ułatwiali sobie prace przy konstruowaniu perspektywy, używając spektrografu, który został naszkicowany przez Leonarda. Rysownik spoglądał przez szklaną szybkę na odwzorowany obiekt i umieszczał jego kontury na szkle. Leonardo polecał także podobną pomoc przy wykonywaniu rysunków aktów. Jednakże perspektywa liniowa nie odegrała znaczącej roli w jego późniejszych dziełach. Uznał, iż ludzka percepcja jest określona przez dodatkowe czynniki tj.: światłość, wilgotność powietrza, wobec których nie ma możności odtworzenia ich za pomocą konstrukcji matematycznej. W jego dziełach coraz większą rolę odgrywały perspektywa barwna i powietrzna.
W "Traktacie o malarstwie" Leonardo rozważał jak przedstawić rzeczy oddalone. Ukazywał przedmioty odległe jako przydymione i rozmyte. Leonardo określił to mianem perspektywy zanikania. Jest to widoczne zarówno w nastroju psychicznym, jak i efekcie wizualnym. 
Leonardo w latach 1490–91 pracował nad traktatem o światłocieniu ("chiaroscuro"). Zdefiniował różne rodzaje źródeł światła (np.: światło pochodne, światło odbite) i jego odmiany, m.in.: "aria restretta" – światło wpadające przez okno i "lumo libero" – "światło rozproszone" w plenerze. Padanie światła na przedmiot określił mianem "perchussione" ("uderzenie"), podkreślając jego dynamiczny charakter. Leonardo zaznacza przy tym, iż światło i cień to "najpewniejsze środki do poznania kształtów wszelkich ciał".
Malarz od początku miał świadomość, iż przestrzenne rozmieszczenie przedmiotów można uzyskać dzięki odpowiedniemu rozłożeniu świateł i cieni. Modelowanie ciał przy użyciu ciemnych i jasnych punktów badał w swoich szkicach, a doprowadzał do perfekcji w malarstwie. Odkrył i w najdrobniejszych szczegółach opisał zjawisko "umbra" oraz "penumbra".
Artysta był także propagatorem techniki malarskiej zwanej sfumato. Leonardo stosował tą technikę, by pokazać powietrze znajdujące się między przedmiotami. Leonardo w zapiskach o malarstwie podkreśla, że światło i cień muszą przechodzić w siebie bez tworzenia granic. W dziele "Święta Anna Samotrzeć" w pełni zrealizował te zasady. 
W obrazach wprowadzał harmonię poprzez wewnętrzne uporządkowanie, oparte na zasadach symetrii, łagodnych przejściach światłocieni i „upoetycznieniu tła”. Łączył różne kierunki malarstwa włoskiego Quattrocenta.
Gdy zaczynał pracę w zawodzie malarza używał tempery, ale wkrótce zaczął stosować farby olejne, gdyż dawały one więcej możliwości modelowania i cieniowania linii. Farby olejne pozwalały na oddanie obrazu w wielu warstwach malarskich, umożliwiając osiągnięcie głębi kolorów i bogactwa tonów
Farby, których używał, powstały z roślin, kory, ziemi i minerałów wymagających zmielenia i roztarcia na proszek, by otrzymać nadający się do użytku pigment. W swoich notatkach artysta wspomina o uczniach zajmujących się rozcieraniem farby przy użyciu tłuczka w moździerzu. By ułatwić tą czynność Leonardo skonstruował maszynę do ucierania farb, której wzorem była tłoczarka oliwy z Campo Zeppi. Związek między obróbką oliwek a wytwarzaniem farb podkreśla fakt, iż da Vinci używał głównie farb olejnych. Leonardo eksperymentował z różnymi mieszkami, dodając np.: różne terpentyny, zmiażdżone nasiona gorczycy. Jako składniki podstawowe stosował zawsze olej z siemienia lnianego i orzecha włoskiego.
Przedstawienie.
Mówiono o nim, że jak nikt inny potrafi napełnić swoje postacie wewnętrznym życiem. Znakiem rozpoznawczym postaci w jego malarstwie stał się lekki, ledwo zaznaczony uśmiech, ukazany m.in. na sławnym dziele "Mona Lisa". Leonardo twierdził, że powinno się malować zarazem człowieka i jego wnętrze duchowe. To drugie starał się wyrażać przez gesty i ruchy ciała. 
Leonardo wyszedł poza tradycyjny repertuar gestów malarstwa i poszukiwał nowych ruchów. Dążył do tego by ciało w pełni wyrażało emocje. W tym zakresie pokazał pełnię kunsztu w "Ostatniej Wieczerzy", gdzie każdy apostoł wykonuje inny gest, oddający jego stan uczuciowy. Leonardo stosował także kontrapost jako sposób wprowadzania dynamicznych napięć w kompozycji postaci. By doskonalić się w tym aspekcie Leonardo polecał obserwowanie ludzi na ulicy i utrwalanie ich ruchów w szkicach. 
Uważał, że malarstwo jest ukoronowaniem sztuki, gdyż daje możność przekazywania form i bogactwa świata. Zalecał uczniom by poznawali abstrakcyjne kształty, np: chmury, dym, by pobudzić do pracy wyobraźnię. Radził także zachowywać matematyczną precyzję.
Artyści renesansowi inaczej postrzegali pejzaż i krajobraz aniżeli ludzie w innych epokach. W XV w. odkryto jego walory. "Rysunek krajobrazu", wykonany w 1473 r. przez Leonarda jest uznawany jako jedno z pierwszych, czystych przedstawień pejzażu. Od XV w. krajobrazy przedstawiane w tle obrazów religijnych czy portretów były żywe i bliskie przyrodzie. Leonardo opanował sztukę ukazania krajobrazu jako jednolitej, zwartej przestrzeni, która posiada głębię. W swoich pracach poszukiwał harmonii stworzenia, wszechogarniającego spokoju natury. Wszystkie szczegóły scalały się w jedną, ogólną atmosferę. Podstawą tych osiągnięć stały się obserwacje przyrody. Dzięki temu artysta doszedł do wniosku, że przedmioty widziane przez ludzkie oko wydają się tym mniej ostre, w im mniejszej odległości od obserwatora się znajdują. Leonardo postrzegał krajobraz jako nieustannie zmieniający się widok przyrody w zależności od światła, cienia i pory roku. W dziełach artysty krajobraz przedstawiony w tle stanowi nierozerwalny składnik danej sceny. Malarz uznawał, iż krajobraz ma w sobie właściwość przekazywania nastrojów. W pejzażu dzieł Leonarda można odnaleźć występowanie charakterystycznych cech: dalekie i wysokie szczyty górskie, szerokie tafle wody, czy też mgły rozmywające krajobraz na podobieństwo akwareli.
Wykonanie.
Leonardo wykonywał swoje obrazy w sposób bardzo powolny i nadzwyczaj drobiazgowy. Często dokonywał drobiazgowych poprawek, a nawet zmiany pierwotnych koncepcji. W porównaniu z innymi artystami renesansu stworzył niewiele dzieł.

</doc>
<doc id="762784" url="https://pl.wikipedia.org/wiki?curid=762784" title="Eilat Airport">
Eilat Airport



</doc>
<doc id="762786" url="https://pl.wikipedia.org/wiki?curid=762786" title="Port lotniczy Vágar">
Port lotniczy Vágar

Port lotniczy Vágar (far. "Vága Floghavn", duń. "Vágar Lufthavn") – jedyne lotnisko na Wyspach Owczych, umieszczone na wyspie Vágar, ok. 1,5 km od miejscowości Sørvágur. Lotnisko jest bazą obecnie jedynej, rdzennie farerskiej linii lotniczej, Atlantic Airways. Do 2006 pełniło tę samą funkcję dla mniejszej floty linii FaroeJet. Lądowisko jest asfaltowe i ma 1800 metrów długości.
Historia.
Lotnisko to wybudowane zostało w czasie II wojny światowej, przez brytyjskie siły stacjonujące na całych Wyspach Owczych, w ramach tak zwanej "Operacji Valentine", która po zajęciu Danii i Norwegii przez wojska III Rzeszy miała zapobiec przejęciu tak strategicznego punktu na Morzu Północnym, jak ten archipelag. Port lotniczy wybudowano w latach 1942/43, miał służyć do transportu żołnierzy na wyspy, był także miejscem, gdzie stacjonowały samoloty bojowe.
Wojska alianckie opuściły Wyspy Owcze zaraz po zakończeniu wojny. Przez pewien czas lotnisko było nieużywane, jednak na początku lat 60. XX wieku lokalne władze zaczęły prace restauracyjne, a także budowę infrastruktury wokół niego. 1 lipca 1963 roku lotnisko to stało się oficjalnie cywilnym portem lotniczym, a 17 lipca tego samego roku odbył się pierwszy lot, jednak przez wiele lat otwarte było jedynie lotnisko dla śmigłowców. W 1977 uruchomiono także lądowisko samolotowe, łącząc tym samym lotniczo Wyspy Owcze z resztą świata.
Od początku istnienia lotnisko zarządzane było przez władze duńskie, jednak 30 kwietnia 2007 roku rządy oddano w ręce Løgtingu. By usprawnić pracę lotniska i ułatwić transport do Thorshavn, stolicy archipelagu, zbudowano tunel między wyspą Vágar, a Streymoy, który zwie się Vágatunnilin i ma ponad 4,5 km długości.

</doc>
<doc id="762788" url="https://pl.wikipedia.org/wiki?curid=762788" title="Repasacja">
Repasacja

Repasacja (fr. rapiéçage - naprawa, łatanie), zwana także podnoszeniem oczek - ręczna naprawa uszkodzonych pończoch, skarpet i rajstop, polegająca na dorabianiu ich zniszczonych części, wykonywana przy pomocy specjalnych igieł zakończonych haczykiem i zapadką, które umożliwiały przewlekanie bardzo cienkich nici. Repasacja - zawód popularny w Polsce w latach po II wojnie światowej - jest w XXI wieku zawodem ginącym.
W Polsce w latach sześćdziesiątych i później, do końca lat osiemdziesiątych, wobec wysokiej w owych czasach ceny pończoch i rajstop z nylonu koszt ich naprawy ("podniesienia oczek") był relatywnie niski, a po naprawie praktycznie nie różniły się one od nowych, co zapewniało stosunkowo wysoki popyt na tego rodzaju usługi. Powstały liczne punkty repasacji, często w postaci wydzielonych kącików ze stolikiem i krzesłem dla repasaczki (pracą tą zazwyczaj zajmowały się kobiety) w sklepach różnych branż; niezbędne do wykonywania tego rodzaju usług wyposażenie sprowadzało się praktycznie wyłącznie do dobrego oświetlenia i specjalnych igieł (czasem wykorzystywane były do tego celu igły poruszane elektrycznie, co ułatwiało i przyspieszało wykonywanie pracy). Punkty te były dość powszechnym sposobem prowadzenia jednoosobowego przedsiębiorstwa prywatnego, akceptowanym w czasach tzw. realnego socjalizmu. 
Z powodu znacznego spadku cen wyrobów pończoszniczych punkty repasacji pończoch całkowicie straciły rację bytu. Usługi bywają świadczone tylko w niektórych zakładach zajmujących się krawiectwem, obok innych drobnych usług w rodzaju artystycznego cerowania i obciągania guzików.

</doc>
<doc id="762789" url="https://pl.wikipedia.org/wiki?curid=762789" title="Haifa Airport">
Haifa Airport



</doc>
<doc id="762791" url="https://pl.wikipedia.org/wiki?curid=762791" title="Vagar Airport">
Vagar Airport



</doc>
<doc id="762792" url="https://pl.wikipedia.org/wiki?curid=762792" title="Dipavamsa">
Dipavamsa

Dipavamsa (autor nieznany; po IV wieku). "Kronika Wyspy" w języku palijskim jest to najstarszy historyczny zapis Sri Lanki. Kronika była prawdopodobnie opracowana z Atthakathy w IV wieku.

</doc>
<doc id="762794" url="https://pl.wikipedia.org/wiki?curid=762794" title="Herzliya Airport">
Herzliya Airport



</doc>
<doc id="762802" url="https://pl.wikipedia.org/wiki?curid=762802" title="Jerzy Surdel">
Jerzy Surdel

Jerzy Surdel (ur. 10 sierpnia 1935 w Krakowie, zm. 20 października 2018 w Bożej Woli) – polski reżyser telewizyjny i filmowy, scenarzysta, operator (absolwent PWSTiF w Łodzi), taternik, himalaista, podróżnik. W Tatrach wspinał się od 1951 roku, przechodząc nowe drogi letnie i zimowe.
Życiorys.
Działalność filmową w znacznej części związał z górami. Nakręcił m.in. trylogię taternicką: "Dwóch" (1967), "Odwrót" (1968) i "Akcję" (1972), a także film fabularny o tematyce tatrzańskiej "Okupienie". W latach 1962–1965 wykładał realizację telewizyjną i fotografię w Instytucie Filmu i Telewizji w Algierze. Jako filmowiec i alpinista brał udział w podróżach do Etiopii (1968), na Mount Everest (1971), był pierwszym Polakiem wspinającym się na najwyższy szczyt Ziemi (uzyskał wówczas polski rekord wysokości). Uczestniczył też w wyprawach na Lhotse (1974), do Wenezueli (1976), do Nowej Gwinei i wysp Pacyfiku (1979), Meksyku (1980), na Aconcaguę (1982) oraz do Arktyki (1995) i na Antarktydę (1996 i 1997). Był na biegunie północnym i południowym (dwukrotnie).
W 1974 r. podczas wyprawy na Lhotse zdołał sfilmować ślady stóp przypisywane Yeti. Sfilmowany odcinek śladów jest dość długi i jest to jedyne tego typu nagranie filmowe.
Od 1999 roku był przewodniczącym kapituły przyznającej międzynarodowe nagrody „Explorers” podczas Explorers Festival w Łodzi. W 2004 roku jego film "Odwrót" zdobył Grand Prix prestiżowego Banff Mountain Film Festival. W roku 2005 jako jedyny Polak został uhonorowany nagrodą "Camera Extreme". Był także jurorem międzynarodowych festiwali filmowych w Polsce, we Włoszech, Francji, w Szwajcarii, Niemczech i Bułgarii.
Zmarł 20 października 2018 roku w Bożej Woli. Pożegnano go 5 listopada 2018 roku w Sochaczewie i pochowano na Cmentarzu Komunalnym na Wypalenisku.

</doc>
<doc id="762803" url="https://pl.wikipedia.org/wiki?curid=762803" title="Atarot Airport">
Atarot Airport



</doc>
<doc id="762804" url="https://pl.wikipedia.org/wiki?curid=762804" title="Euphorbia peplus">
Euphorbia peplus



</doc>
<doc id="762805" url="https://pl.wikipedia.org/wiki?curid=762805" title="Chojin Sentai Jettoman">
Chojin Sentai Jettoman



</doc>
<doc id="762806" url="https://pl.wikipedia.org/wiki?curid=762806" title="Jetman">
Jetman



</doc>
<doc id="762807" url="https://pl.wikipedia.org/wiki?curid=762807" title="Rosz Pina Airport">
Rosz Pina Airport



</doc>
<doc id="762810" url="https://pl.wikipedia.org/wiki?curid=762810" title="Qiryat Shemona Airport">
Qiryat Shemona Airport



</doc>
<doc id="762814" url="https://pl.wikipedia.org/wiki?curid=762814" title="Ovda International Airport">
Ovda International Airport



</doc>
<doc id="762816" url="https://pl.wikipedia.org/wiki?curid=762816" title="Beer Sheva Airport">
Beer Sheva Airport



</doc>
<doc id="762817" url="https://pl.wikipedia.org/wiki?curid=762817" title="Herb Sieradza">
Herb Sieradza

Herb Sieradza – jeden z symboli miasta Sieradz w postaci herbu.
Wygląd i symbolika.
Herb przedstawia w polu czerwonym otwartą bramę w zamku, z trzema blankowanymi wieżami. Nad środkową, najniższą wieżą znajduje się orzeł srebrny. 
Biały orzeł na czerwonym tle był typowym elementem herbowym stosowanym w Polsce przedrozbiorowej przez miasta królewskie. Elementy architektoniczne to popularne godło miejskie w ogólności.

</doc>
<doc id="762818" url="https://pl.wikipedia.org/wiki?curid=762818" title="Funt manx">
Funt manx

Funt manx, funt Wyspy Man – waluta wraz z funtem szterlingiem obowiązująca na Wyspie Man.

</doc>
<doc id="762819" url="https://pl.wikipedia.org/wiki?curid=762819" title="Ben Gurion International Airport">
Ben Gurion International Airport



</doc>
<doc id="762828" url="https://pl.wikipedia.org/wiki?curid=762828" title="Georges Bataille">
Georges Bataille

Georges Bataille, wym. //, ps. Lord Auch, Pierre Angélique, Louis Trente (ur. 10 września 1897 w Billom, zm. 8 lipca 1962 w Paryżu) – pisarz (eseista, prozaik, poeta) i filozof francuski, autor koncepcji „literatury transgresji”.
Życiorys.
Georges Bataille był synem Josepha-Aristide’a Bataille’a – poborcy podatkowego i Antoinette-Aglae Tournarde. Rodzina osiedliła się w 1901 roku w Szampanii, co umożliwiło młodemu Bataille’owi pobieranie nauki w Reims, a następnie – w Épernay.
Dzieciństwo spędził w Reims – był wówczas świadkiem kilku prób samobójczych matki (wszystkie nieudane). W 1914 roku gdy Reims znalazło się pod groźbą ataku artylerii niemieckiej matka Georges’a Bataille’a, pozostawiając swego małżonka na miejscu, wyjechała z dwójką swych dzieci do rodziny na wieś (do Riom-ès-Montagnes).
Bataille kontynuował naukę i w 1915 uzyskał Baccalauréat (maturę). W tym samym roku zmarł jego ukochany ojciec (sparaliżowany i ociemniały w konsekwencji przebytego syfilisu).
W 1916 roku został zmobilizowany i w latach 1916–1917 służył w wojsku, został jednak szybko zwolniony z powodu gruźlicy.
Mimo że nie odebrał żadnego wychowania religijnego (jego rodzice byli ateistami), tuż przed I wojną światową Bataille przeżył nawrócenie religijne i w 1917 roku wstąpił do katolickiego seminarium duchownego w Saint-Fleur – miał zamiar zostać księdzem. Jednak jego zainteresowania średniowieczem okazały się silniejsze i gdy został przyjęty do paryskiej École des Chartres porzucił myśl o kapłaństwie.
W 1918 roku przeniósł się do Paryża, gdzie zaprzyjaźnił się z André Massonem i studiował w École des Chartres.
Jakiś czas spędził w klasztorze benedyktynów w Quarr (wyspa Wight) jednak stracił wiarę i ostatecznie wystąpił z seminarium w 1922 roku.
Studia ukończył w 1922 roku pracą poświęconą poezji XIII wieku ("L’Ordre de chevalerie, conte en vers du XIIIe siècle") uzyskując dyplom achiwisty paleografa.
W 1922 roku otrzymał stanowisko w madryckiej Wyższej Szkole Badań Hispanistycznych (Escuela de Altos Estudios Hispánicos, obecnie Casa de Velázquez). Zainteresował się w tym okresie walkami byków, które często oglądał. Podczas jednego z widowisk stał się świadkiem tragicznej śmieci Manuela Granero – jednego z toreadorów.
W latach 1922–1944 Bataille pracował w paryskiej Bibliothèque Nationale (początkowo jako stażysta). Najczęściej mówi się, że Georges Bataille był bibliotekarzem lub archiwistą. O ile jest to prawdą, to należy dodać, że Bataille pracując w Bibliothèque Nationale zajmował się kolekcjami medalionów – publikował też artykuły naukowe na tematy numizmatyczne. Również jego praca, którą napisał kończąc École des Chartres nawiązywała do tematyki orderów – była krytycznym opracowaniem średniowiecznego rękopisu "L’Ordre de chevalerie" ("Order kawaleryjski"), w którym przedstawił klasyfikację ośmiu rękopisów. Na podstawie tej klasyfikacji dokonał rekonstrukcji wiersza.
W latach okupacji nieustannie podróżował pomiędzy Paryżem i prowincjonalnymi miasteczkami francuskimi – to właśnie podczas tych podróży stworzył większość swych najbardziej znanych dzieł.
Jako znany bywalec domów publicznych oraz kronikarz paryskiego życia nocnego musiał się w końcu pożegnać ze stanowiskiem w bibliotece – zrezygnował w 1944 roku z powodu zapadnięcia na gruźlicę; dwa lata później przeprowadził się do Vézelay. Ponieważ w związku z utratą pracy został pozbawiony środków do życia, w 1947 roku przyjął stanowisko wykładowcy w Collegè Philosophique, podjął też pracę redaktora w paryskim wydawnictwie Editions de Minuit.
W latach 1949–1951 pracował jako bibliotekarz w Carpentras (Prowansja), a od 1951 roku w Orleanie.
W 1961 roku Pablo Picasso, Max Ernst i Joan Miró urządzili aukcję swych obrazów, przeznaczając zyski na rzecz Bataille’a.
Bataille był dwa razy żonaty: jego pierwszą żoną była aktorka Silvia Maklès (rozwiedli się w 1934 roku), znana z filmów Renoira i Carné (później Silvia poślubiła francuskiego psychoanalityka Jacques’a Lacana); w 1946 roku poślubił Dianę de Beauharnais.
Choroby (w tym wspomniana już wyżej gruźlica) nękały Bataille’a przez całe życie, a wraz z nimi także ataki depresji.
W 1955 roku zdiagnozowano u niego arteriosklerozę (stwardnienie naczyń krwionośnych) mózgu. Wówczas nie poinformowano go o tym, że choroba ta prowadzi do śmierci. Bataille zmarł po siedmiu latach 8 lipca 1962 roku.
Twórczość, działalność, koncepcje i publikacje.
Mimo że Georges Bataille znany jest przede wszystkim jako autor tekstów beletrystycznych (i sam starał się nie nazywać siebie filozofem) opublikował on też szereg prac filozoficznych i wywarł znaczący wpływ na myśl filozoficzną.
Bataille był założycielem kilku pism i grup literackich. Na jego znaczny dorobek autorski składa się szereg różnorodnych tekstów, poematów i esejów na niezliczone tematy (między innymi na temat mistycyzmu w ekonomii; filozofii, poezji, sztuki, erotyki). Czasami publikował pod pseudonimem i niektóre jego publikacje zostały zakazane. Podczas życia w znacznej mierze jego dorobek był ignorowany i pogardzany przez współczesnych mu twórców takich jak Jean-Paul Sartre, którzy zarzucali mu propagowanie mistycyzmu. Bataille stał na marginesie oficjalnego życia intelektualnego we Francji i do końca lat 60. we francuskiej literaturze był obecny w sposób nader dyskretny. Jednak po śmierci (od początku lat 70.) stał się jednym z najbardziej wpływowych myślicieli końca XX wieku. Uznawany jest za prekursora postmodernizmu. Wpłynął w dużym stopniu na umysłową formację młodej elity. Jego prace miały znaczny wpływ na takich autorów jak Michel Foucault, Philippe Sollers i Jacques Derrida – wszyscy oni byli związani z pismem "Tel Quel". Wpływ Bataille’a odczuwa się też w pracach Jeana Baudrillarda, jak i w psychoanalitycznych teoriach Jacques’a Lacana.
W 1918 roku opublikował sześciostronicową ulotkę pt. "Notre-Dame de Rheims" – była to jego pierwsza publikacja opiewająca chwałę zburzonej bombami katedry.
Podczas pobytu w Londynie w 1920 roku spotkał się z Henri Bergsonem, który zaprosił go do siebie na obiad i zachęcał do lektury "Śmiechu" ("Le Rire").
W roku 1920 Bataille przystąpił do ruchu surrealistycznego, choć sam uważał się za „wewnętrznego wroga” surrealizmu. Został oficjalnie wyklęty przez André Bretona, który oskarżył go o działanie na rzecz rozbicia ruchu (w 1930 roku Bataille napisał wymierzony przeciwko niemu pamflet pt. "Un cadavre"). Po II wojnie światowej Bataille i surrealiści, choć podchodząc do siebie z rezerwą, ponownie nawiązali relacje ze sobą.
Bataille założył i wydawał wiele czasopism, publikując teksty na temat socjologii, religii i literatury. Bataille jako pierwszy publikował prace Rolanda Barthes’a, Michela Foucault i Jacques’a Derridy. Był wydawcą serii "Documents" (1929-1931).
Na lata dwudzieste XX wieku przypada okres zainteresowania się Bataille’a psychoanalizą. Gdy w 1920 roku rozpoczął pracę w paryskiej bibliotece zaczął czytać dzieła Fryderyka Nietzschego. W roku 1923 czytał prace Zygmunta Freuda i spotykał się regularnie z rosyjskim egzystencjalistą Lwem Szestowem (razem chcieli przetłumaczyć na francuski jego książkę "Idee dobra u Tołstoja i Nietzschego"). Szestow wywarł wówczas na niego duży wpływ. W 1934 roku poznał Pierre’a Klossowskiego, dzieląc z nim zainteresowania psychoanalizą i estetyką.
W 1935 roku razem z André Bretonem powołał do życia antyfaszystowską grupę "Contre-Attaque".
Pragnąc badać przejawy sacrum w życiu społecznym, w 1939 roku razem z Michelem Leiris, Rogerem Caillois i Jules’em Monnerotem powołał do życia bardzo wpływową grupę Collège de Sociologie. Wśród członków Collège de Sociologie znalazło się szereg autorów, którzy odeszli od surrealizmu. Grupa była ściśle związana ze stowarzyszeniem sekretnym "Acéphale" (z greckiego a-cephalus, dosłownie „bezgłowy”). Stowarzyszenie to skupiało zafascynowanych obrzędem ofiary z człowieka, publikowało periodyk o takiej samej nazwie co stowarzyszenie ("Acéphale") – „czasopismo o inspiracjach nietzscheańskich”, które też starało się postulować to co Jacques Derrida nazywał „anty-suwerennością”. Jak głosi legenda Bataille i pozostali członkowie stowarzyszenia zgodzili się na to, by zostać uświęcającą ofiarą na inaugurację, ale nikt z członków nie chciał być egzekutorem. Potencjalnemu egzekutorowi zaoferowano zwolnienie od odpowiedzialności, ale nie znalazł się nikt chętny do czasu rozwiązania stowarzyszenia, jakie miało miejsce tuż przed II wojną światową.
Bataille współpracował wówczas też z takimi myślicielami jak André Masson, Jules Monnerot, Jean Rollin i Jean Wahl.
Duży wpływ na Bataille’a wywarły prace autorów takich jak: Hegel, Zygmunt Freud, Karol Marks, Marcel Mauss, Markiz de Sade, Alexandre Kojève, Fryderyk Nietzsche (na temat twórczości którego napisał esej – broniąc ją przed zawłaszczeniem przez narodowych socjalistów).
W pracach Bataille’a daje się zauważyć różnorodne wpływy. Wykorzystywał on różnorodne typy dyskursu.
W 1928 roku po raz pierwszy opublikowane zostało jego dzieło "Historia oka". Wydano je w pod pseudonimem Lord Auch – co można przetłumaczyć na Pan Wychodków, gdyż słowo "auch" w żargonie oznacza tyle co „(wysłać kogoś) do toalety”. Nakład publikacji wyniósł 134 egzemplarze i publikacja była sprzedawana potajemnie. Historia opisuje w szczegółach niezwykłe perwersje seksualne pary nastoletnich kochanków. Narratorem jest młodzieniec wspominający swoje wyczyny. Tytuł pochodzi od oka, które jeden z bohaterów (Sir Edmond) wydobywa z oczodołu jednej z ofiar, i które jest następnie wykorzystywane jako fetysz seksualny. Początkowo powieść czytana była jako zwykła pornografia. Z czasem interpretacja pracy stopniowo dojrzewała do tego by ujawnić znacząca filozoficzną i emocjonalną głębię charakterystyczną dla literatury określanej mianem literatury transgresji. Obrazowość powieści oparta jest na serii metafor, które z kolei odnoszą się do filozoficznych konstruktów rozwiniętych w tej pracy: oko, jajko, słońce, ziemia, jądro.
Inne znane powieści to: "Ma mère" ("Moja matka"), "L’Impossible. Histoire de rats suivi de Dianus et de L’Orestie" i "Le Bleu du ciel" ("Błekit nieba").
"Moja matka" opublikowana pośmiertnie stała się też podstawą francuskiego filmu z 2004 roku o tym samym tytule. Film wyreżyserował Christophe’a Honoré. Przedstawia historię kazirodczego związku 17-letniego młodzieńca i jego atrakcyjnej, promiskuitywnej, 43-letniej matki.
"Le Bleu du ciel" z nekrofilskimi, politycznymi i autobiograficznymi tonami stanowi znacznie „ciemniejsze” ujęcie współczesnej rzeczywistości historycznej. Powieść interpretowana jest jako nowoczesna adaptacja historii libertyńskiego Don Juana. Historia osadzona została w świecie faszyzmu, w Europie lat 30.
Na lata II wojny światowej przypadają prace nad – zrodzoną z „mistycyzmu ateistycznego” – "Summą ateologiczną" ("Somme athéologique"). Tytuł nawiązuje do "Summy teologicznej" Tomasza z Akwinu. Na "Summę ateologiczną" składają się prace "L’expérience intérieure" ("Doświadczenie wewnętrzne", napisane w latach 1941–1942, wydane w roku 1943), "Le Coupable" i "Sur Nietzsche". Bataille pragnął stworzyć summę ateologiczną, która byłaby (jak u Nietzschego) pozainstytucjonalnym dotarciem do czystego życia religijnego. W swoich pracach usiłuje określić te przeżycia, których poszukuje w akcie ciągłej negacji.
Po wojnie Bataille w 1946 roku założył czasopismo "Critique".
W 1949 roku wydał pisaną w latach 1946–1949 "La Part maudite" ("Część przeklętą"). "Część przeklęta" prezentuje nową teorię ekonomii, którą Bataille nazwał „ogólną teorią ekonomii”. Określenie „ogólna” ma ją odróżniać od ograniczonej perspektywy większości teorii ekonomicznych. Według teorii konsumpcji Bataille’a „część przeklęta” jest tą nadwyżkową i nieodzyskiwalną częścią każdej ekonomii, która przeznaczona jest dla jednego z dwóch możliwych społecznych wydatkowań. Musi być albo zużyta na luksusy (ze świadomością bezzyskowności takiego użycia) – na przykład na sztukę, na nierozrodczą seksualność, podczas spektakli lub innych wystawnych okoliczności – albo nieświadomie przeznaczona na oburzające i katastroficzne roztrwonienie – współcześnie najczęściej na koszty wojny a dawniej w destruktywnych i rujnujących darach lub ofiarach. Za każdym razem jednak w sposób, który zagraża dominującemu systemowi.
Pojęcie „nadmiaru” energii odgrywa kluczową rolę w myśli Bataille’a. Bataille poddaje pod swój ogląd nadmierność energii, która – zaczynając od nieskończonej emisji energii słonecznej lub nadwyżek jakie normalnie powstają w wyniku podstawowych reakcji chemicznych materii ożywionej – jawi się jako norma dla organizmów. Innymi słowy: organizm w teorii ogólnej Bataille’a – w przeciwieństwie do klasycznej teorii ekonomii, która zakłada istnienie racjonalnych „aktorów” motywowanych „rzadkością” – normalnie znajduje się w posiadaniu nadmiaru dostępnej energii. Ten nadmiar może być zużyty produktywnie na wzrost organizmu albo może zostać zwydatkowany rozrzutnie. Bataille argumentuje, że wzrost lub ekspansja organizmu zawsze przebiega poza granice i staje się niemożliwa. Zmarnotrawienie tej energii to właśnie „luksus”. Forma i rola jaką przybiera luksus w społeczności charakteryzuje tę społeczność. "Część przeklęta" odnosi się do tego nadmiaru – przeznaczonego na zmarnotrawienie.
Kluczowe do sformułowania tak rozumianej ogólnej teorii ekonomii przez Bataille były refleksje nad zjawiskiem potlaczu, teoria kultury darów Marcela Maussa, a także praca "Z genealogii moralności" Fryderyka Nietzschego.
Pierwszy rozdział "Części przeklętej" przedstawia teorię ogólnej ekonomii i na poparcie przytacza przykłady funkcjonowania takiej ekonomii: ofiary w społeczności azteckiej, zakonne instytucje lamaizmu (tybetańskiej odmiany buddyzmu), Plan Marshalla i wiele innych. Drugi i trzeci rozdział pracy rozszerza podaną koncepcję odpowiednio na erotyzm i suwerenność.
Osobliwa koncepcja suwerenności Bataille’a była dyskutowana przez wielu autorów takich jak Jacques Derrida, Giorgio Agamben, Jean-Luc Nancy i innych.
W pracach "Historia erotyzmu" (inedyt z lat 1950–1951, wydany ostatecznie w 1976 roku) i "Erotyzm" (1957) omawia erotyzm jako jeden z aspektów wewnętrznego życia człowieka, nie mniej duchowy niż życie religijne. Erotyzm jest zdaniem Bataille’a funkcją ludzką jeśli seksualizm ograniczają zakazy – bez ich oporu pozostaje zwykłą, „swobodną” seksualnością zwierzęcą. Historia erotyzmu jest więc historią prób przekraczania (transgresji) ustanowionych zakazów. "Historia erotyzmu" to esej o ekonomii ogólnej w szczególnym, szerokim sensie nadanym temu pojęciu przez Bataille’a.
Tłumaczenia tekstów na język polski.
Beletrystyka:
Filozofia:

</doc>
<doc id="762829" url="https://pl.wikipedia.org/wiki?curid=762829" title="Wiesław Kotański">
Wiesław Kotański

Wiesław Roman Kotański (ur. 7 kwietnia 1915 w Warszawie, zm. 8 sierpnia 2005) – japonista, profesor Uniwersytetu Warszawskiego. Twórca i nestor polskiej japonistyki.
Jego synem był Marek Kotański, twórca Monaru.
Życiorys.
Po raz pierwszy zetknął się z językiem japońskim w Sekcji Japońskiej Szkoły Wschodoznawczej przy Instytucie Wschodnim subsydiowanym przez Ministerstwo Spraw Zagranicznych II Rzeczypospolitej jako ośrodek studiów politycznych nad obszarami ZSRR, Azji i Afryki (sowietologicznych i orientalistycznych). W trakcie trzyletnich studiów japoński był dla niego językiem głównym, obok ubocznych: malajskiego, angielskiego i rosyjskiego.
Doprowadził do powstania w 1955 roku Zakładu Japonistyki przy Katedrze Sinologii UW. Specjalista z dziedziny historii Japonii, językoznawstwa, religioznawstwa, kulturoznawstwa, autor licznych prac, tłumacz, m.in. dwóch fundamentalnych pozycji: "Dziesięć tysięcy liści. Antologia literatury japońskiej" oraz "Kojiki, czyli Księga dawnych wydarzeń".
W 1973 roku został odznaczony Krzyżem Kawalerskim Orderu Odrodzenia Polski, w 1977 roku Orderem Świętego Skarbu za osiągnięcia w badaniach kultury Japonii, a w 1986 roku Orderem Wschodzącego Słońca. Był również odznaczony Medalem 10-lecia Polski Ludowej, Medalem 30-lecia Polski Ludowej oraz Medalem 40-lecia Polski Ludowej.
Został pochowany na Powązkach Wojskowych w Warszawie (kwatera A-1a-26).

</doc>
<doc id="762831" url="https://pl.wikipedia.org/wiki?curid=762831" title="Bertrada z Laonu">
Bertrada z Laonu

Bertrada z Laonu znana również jako Berta o Wielkich Stopach (ur. ok. 720 w Laonie, zm. 12 lipca 783) – córka Heryberta, hrabiego Laonu i Bertrady z Kolonii, błogosławiona Kościoła katolickiego, królowa Franków.
W 740 roku poślubiła Pepina Małego. Mieli kilkoro dzieci, ale tylko trójka z nich osiągnęła dorosły wiek: córka Gizela, która została zakonnicą, oraz dwaj synowie: Karol Wielki i Karloman. Po śmierci męża Bertrada resztę życia spędziła na dworze swojego syna, Karola. Została pochowana w bazylice św. Dionizego w Saint-Denis. 
Jej wspomnienie liturgiczne obchodzone jest lokalnie 24 marca.

</doc>
<doc id="762835" url="https://pl.wikipedia.org/wiki?curid=762835" title="Harold Ross">
Harold Ross

Harold Wallace Ross (ur. 6 listopada 1892 w Aspen, zm. 6 grudnia 1951 w Bostonie) - amerykański dziennikarz, założyciel i pierwszy redaktor (od 1925 do śmierci) "The New Yorkera".
Był synem Johna, irlandzkiego emigranta, i Idy, nauczycielki.
Zmarł w czasie operacji usunięcia raka.

</doc>
<doc id="762837" url="https://pl.wikipedia.org/wiki?curid=762837" title="System gabinetowo-parlamentarny">
System gabinetowo-parlamentarny

System gabinetowo-parlamentarny – system rządów, który charakteryzuje przewaga gabinetu nad parlamentem, a głowa państwa pełni jedynie funkcję reprezentacyjną.

</doc>
<doc id="762840" url="https://pl.wikipedia.org/wiki?curid=762840" title="Lexus LS">
Lexus LS

Lexus LS – luksusowy samochód osobowy produkowany przez japoński koncern motoryzacyjny Toyota Motor Corporation pod marką Lexus od 1989 roku. Jest to pierwszy, a zarazem sztandarowy model marki Lexus. Od 2017 roku produkowana jest piąta generacja pojazdu.
Lexus LS był pierwszym w historii samochodem wyposażonym w światła mijania bazujące na diodach LED. Pokazany w 2007 Lexus LS 600h był pierwszą w historii pełną hybrydą z silnikiem V8, natomiast Lexus LS 400 z 1998 roku w europejskiej specyfikacji w był pierwszym samochodem w historii z nawigacją satelitarną dostępną w standardzie.
Pierwsza generacja.
Lexus LS I powstawał w latach 1989 - 1994 jako pierwsza limuzyna klasy premium produkowana przez japoński koncern motoryzacyjny Toyota Motor Corporation pod specjalnie powstałą marką Lexus.
W 1983 roku Eiji Toyoda zebrał sztab specjalistów o łącznej liczbie około 3900 osób, aby rozpocząć prace nad projektem o kryptonimie F1, z którego później wyłonił się Lexus LS 400. Zanim pierwsza generacja Lexusa LS trafiła do produkcji, Japończycy stworzyli około 400 aut koncepcyjnych i 900 prototypów jednostek napędowych. Projekt samochodu pochłonął ponad miliard dolarów.
W 1992 roku auto przeszło modernizacje, a rok później z ponad 50 zmianami trafiło do dealerów na całym świecie. Zmieniono m.in. układ hamulcowy i atrapę chłodnicy, a do wyposażenia standardowego dodano m.in. poduszkę powietrzną pasażera, automatyczny włącznik świateł, cyfrowy licznik kilometrów, napinacze pasów bezpieczeństwa oraz listwy boczne nadwozia.
Wyposażenie.
Standardowe wyposażenie pojazdu obejmowało m.in. elektryczne sterowanie szyb, elektryczne sterowanie lusterek, klimatyzację, skórzaną tapicerkę, podgrzewane fotele, radio.
Druga generacja.
Lexus LS drugiej generacji był produkowany w latach 1994 - 2000.
Po licznych uwagach dotyczących niedostatków osiągów w pierwszej generacji pojazdu, podniesiono moc silnika o 19 KM, a w późniejszej wersji aż o 39 KM. Charakterystycznym elementem pojazdu pozostawionym z poprzedniej generacji auta jest podświetlenie tablicy rozdzielczej w efekcie elektroluminescencji. W stosunku do poprzednika pojazd stracił na masie, dzięki czemu jest lżejsze i łatwiejsze w prowadzeniu, a także zużywa mniej paliwa.
W 1997 roku auto przeszło face lifting. Zwiększona została moc silnika w stosunku do pierwszej generacji modelu o 39 KM do 284 KM. Przy okazji liftingu zmieniona została przednia część pojazdu. Zastosowane zostały m.in. nowe reflektory, atrapa chłodnicy, światła przeciwmgłowe oraz przemodelowano deskę rozdzielczą pojazdu. Przednie kierunkowskazy zintegrowane zostały wraz z reflektorami.
Trzecia generacja.
Lexus LS III został po raz pierwszy oficjalnie zaprezentowany podczas targów motoryzacyjnych w Detroit w styczniu 2000 roku.
W przeciwieństwie do dwóch poprzednich generacji pojazdu, auto napędzał benzynowy silnik w układzie V8 o pojemności 4.3 l i mocy 294 KM, 216 kW. W 2003 roku auto przeszło facelifting. Wprowadzona została m.in. 6-biegowa automatyczna skrzynia biegów, delikatnie przemodelowane zostały przednie reflektory oraz atrapa chłodnicy, w tylnych światłach zastosowane zostały diody LED, a we wnętrzu pojazdu umieszczono poduszki powietrzne chroniące kolana kierowcy i pasażera oraz dodano do listy wyposażenia system bezkluczykowy, system przedkolizyjny, Bluetooth oraz kamerę cofania.
Czwarta generacja.
Lexus LS IV został po raz pierwszy oficjalnie zaprezentowany podczas targów motoryzacyjnych w Detroit w 2006 roku.
Podczas targów motoryzacyjnych w Tokio pod koniec 2005 roku zaprezentowano prototyp pojazdu Lexus LF-Sh, który zapowiadał IV generację modelu LS. Pod koniec 2006 roku zaprezentowano hybrydową wersją pojazdu.
W 2009 roku auto przeszło pierwszy delikatny lifting. Zmodyfikowane zostały m.in. zderzaki, reflektory, światła tylne, atrapa chłodnicy oraz obudowy lusterek zewnętrznych w które wkomponowano kierunkowskazy.
W 2012 roku auto przeszło drugi, duży facelifting w którym zmieniono m.in. przednie reflektory, które zostały wykonane w technologii LED z charakterystyczną dla obecnie produkowanych modeli marki atrapą chłodnicy. Auto ma bardziej sztywną konstrukcję. Przerobiono m.in. adaptacyjne zawieszenie i układ kierowniczy oraz zredukowano we wnętrzu liczbę przycisków. Do listy wyposażenia dodano nowy 12,3-calowy wyświetlacz LCD, automatyczny włącznik świateł drogowych, analogowy zegar z systemem GPS dostrajającym czas, asystenta jazdy w pasie ruchu, kamerę noktowizyjną oraz klimatyzację z 13 sensorami.
Silniki.
LS 460/460L (USF40 / USF41).
IV generacja Lexusa LS wyposażona została w silnik benzynowy w układzie V8 o pojemności 4.6 l i mocy 380 KM. Model ten był pierwszym w jakim firma Lexus zastosowała 8-biegową automatyczną skrzynię biegów. W 2007 roku samochód zdobył tytuł World Car of the Year.
LS 600h/600h L.
Wersja pojazdu wyposażona w napęd hybrydowy – benzynowa jednostka V8 (o pojemności 5 l, mocy 398 KM) wspomagana jest przez silnik elektryczny zasilany z akumulatorów niklowo-metalowo-wodorowych. Łączna moc zestawu wynosi 438 KM. Auto wyposażono w bezstopniową skrzynię CVT. Przyśpieszenie do 100 km/h LS600h osiąga w 6,1 s i może rozpędzić się do 250 km/h. Producent deklaruje średnie zużycie paliwa na poziomie 7,5 l/100 km poza miastem i 10,5 l/100 km w mieście.
Piąta generacja.
Lexus LS piątej generacji zaprezentowano w styczniu 2017 roku na wystawie motoryzacyjnej North American International Auto Show w Detroit w wersji z napędem konwencjonalnym - Lexus LS 500. Podczas wystawy model ten został wyróżniony nagrodą EyesOn Design za projekt wnętrza.
Samochód jest drugim modelem (po sportowym coupé Lexus LC), zbudowanym w oparciu o nową platformę GA-L (Global Architecture for Luxury vehicles).
Do napędu LS 500 po raz pierwszy zastosowano podwójnie doładowany (twin turbo) sześciocylindrowy silnik widlasty o pojemności skokowej 3,5 l, mocy 417 KM i maksymalnym momencie obrotowym 600 Nm - wszystkie wcześniejsze generacje modelu korzystały z wolnossących silników V8. Napęd przenoszony jest na wszystkie koła za pośrednictwem 10-biegowej przekładni automatycznej, znanej z modelu LC 500.
Samochód wyposażono w zaawansowany system bezpieczeństwa czynnego Lexus Safety System+ A, wzbogacony o funkcję inteligentnego rozpoznawania pieszych, który w razie wykrycia niebezpieczeństwa potrącenia samoczynnie inicjuje hamowanie i autonomicznie podejmuje próbę ominięcia pieszego bez opuszczania pasa ruchu (Active Steering Assist), funkcję ostrzegania o ruchu poprzecznym przed pojazdem (Front Cross Traffic Alert), zmniejszającą ryzyko kolizji na skrzyżowaniu, a także o system Lexus CoDrive z elementami automatycznego prowadzenia. Kluczowe informacje mogą być prezentowane w polu widzenia kierowcy za pomocą kolorowego wyświetlacza projekcyjnego HUD o przekątnej aż 24 cali.
Producent podczas Międzynarodowego Salonu Samochodowego w Genewie w marcu 2017 zaprezentował wersję auta z hybrydową jednostką napędową Multi Stage Hybrid System, analogiczną do zastosowanej w modelu LC 500h. Oprócz 3,5-litrowego silnika benzynowego V6 oraz przekładni obiegowej, która pełni rolę rozdzielacza mocy i bezstopniowej automatycznej skrzyni biegów e-CVT, zawiera ona dodatkową automatyczną skrzynię biegów o czterech przełożeniach. W trybie manualnego wyboru przełożeń system oferuje kierowcy 10 „wirtualnych biegów”, co zapewnia lepsze panowanie nad dynamiką pojazdu.
W marcu 2017 na wystawie New York International Auto Show przedstawiono wersję LS 500 F Sport, wzbogaconą m.in. o system zintegrowanego zarządzania dynamiką pojazdu VDIM, sportowe zawieszenie, wzmocnione hamulce oraz zwiększający zwrotność i stabilność system LDH.
W czerwcu 2017 na wystawie Shenzhen-Hong Kong-Macao International Auto Show zaprezentowano wersję LS 350, wyposażoną w 3,5-litrowy, wolnossący, sześciocylindrowy silnik widlasty o mocy 318 KM i maksymalnym momencie obrotowym 380 Nm oraz 10-biegową przekładnię automatyczną.
Facelifting 2020.
W 2020 roku Lexus LS 5. generacji przeszedł facelifting. Auto zyskało nowy wygląd przednich lamp, przeprojektowaną konsolę centralną z nowym, dotykowym ekranem systemu multimedialnego oraz udoskonalony napęd hybrydowy w wersji LS 500. Wyposażenie samochodu zostało rozszerzone m.in. o łączność Apple CarPlay i Android Auto, w pełni zautomatyzowany system parkowania Advanced Park z funkcją pamięci oraz nowe cyfrowe lusterko wsteczne, które wyświetla w czasie rzeczywistym obraz z tylnej kamery parkowania.
W kwietniu 2021 roku Lexus ogłosił, że model LS – tak jak Toyota Mirai 2. generacji – będzie na wybranych rynkach wyposażony w nowy system Advanced Drive. Zadaniem układu jest częściowa automatyzacja jazdy na autostradach i drogach szybkiego ruchu. Jego możliwości obejmują automatyczne utrzymywanie auta na pasie ruchu i zachowywanie dystansu do innych pojazdów. System ma również pomagać w zmianie pasa, wyprzedzaniu czy wybieraniu odpowiednich zjazdów.
W listopadzie 2022 roku marka ogłosiła wprowadzenie na rynek zaktualizowanej wersji modelu LS z nowymi multimediami. Samochód otrzymał najnowszy system Lexus Link Pro z 12,3-calowym ekranem dotykowym. 

</doc>
<doc id="762848" url="https://pl.wikipedia.org/wiki?curid=762848" title="Kaplica pałacowa w Akwizgranie">
Kaplica pałacowa w Akwizgranie

Kaplica w Akwizgranie (niem. "Pfalzkapelle") – jeden z najważniejszych zabytków sztuki karolińskiej – zbudowana jako część kompleksu pałacowego Karola Wielkiego i miejsce jego pochówku, stanowi rdzeń obecnej katedry w Akwizgranie, wpisanej w 1978 na listę światowego dziedzictwa UNESCO. Kaplica została zbudowana w latach ok. 786–800 przez Odona z Metzu jako część kompleksu pałacowego Karola Wielkiego i miejsce jego pochówku. Została konsekrowana w 805 roku przez papieża Leona III. 
Architektura.
Od strony architektonicznej kaplica jest wzorowana na bizantyjskim kościele San Vitale w Rawennie i kościele św. Sergiusza i Bachusa w Konstantynopolu. Dobór wzorów ma podłoże czysto ideowe – akwizgrańska kaplica miała upamiętniać zjednoczone cesarstwo rzymskie. Wzniesiona jest na planie centralnym: środkowa, ośmioboczna część otoczona jest dwukondygnacyjną, szesnastoboczną nawą zewnętrzną. Część centralna nakryta jest ośmiobocznym sklepieniem klasztornym, obejście – sklepieniem krzyżowym. Od strony zachodniej umieszczono westwerk z emporą i tronem cesarza między wieżami.
Historyczny kompleks tworzyła kaplica i położony na północ pałac cesarski. Kaplica miała plan zbliżony do koła, z niewielkim prostokątnym prezbiterium oraz westwerkiem poprzedzonym prostokątnym atrium. Natomiast pałac miał plan prostokątny, pośrodku dłuższych boków znajdowały się półokrągłe absydy. Także półokrągłe zamknięcie znajdowało się od strony zachodniej. Oba ściśle oparte na osi zachód-wschód założenia były połączone prostopadle usytuowanym gankiem.
Kaplica wyrażała nie tylko pobożność cesarza, lecz także potęgę jego władzy i przede wszystkim świadomość odnowienia dawnej potęgi cesarstwa rzymskiego. Zawiera ona świadomą syntezę antycznego i chrześcijańskiego dziedzictwa, była największą budowlą centralną położoną na północ od Alp. Struktura przestrzenna i dekoracja kaplicy jest podporządkowana biblijnej wizji Niebiańskiego Jeruzalem, natomiast oktogonalny plan odwołuje się do antycznej i chrześcijańskiej symboliki liczby osiem – która symbolizuje harmonię i doskonałość i przede wszystkim oktawę Zmartwychwstania znaną już w III wieku po Chrystusie.
Wnętrze podzielone jest na cztery kondygnacje, przy czym najwyższa pochodzi z XVII-wiecznej nadbudowy kaplicy, która otrzymała kopułę. Trzy dolne kondygnacje podporządkowane są arkadowej artykulacji ścian, które "de facto" niemal w całości są przeprute monumentalnymi arkadami. Najniższa kondygnacja charakteryzuje się masywnością arkad, a zwieńczona jest wydatnym gzymsem, ponad którym znajduje się brązowa balustrada. Fragmenty balustrady pochodzą z czasów karolińskich. Dwie wyższe kondygnacje zwieńczone są wysoko usytuowanymi arkadami o trójdzielnym podziale, który tworzą pary 32 marmurowych kolumn. Kolumny mają porządek koryncki, a 22 z nich to antyczne spolia, pochodzące z Rzymu i Rawenny. Pierwotny komplet trzydziestu dwóch spoliów został zdjęty przez wojska francuskie podczas najazdu na Akwizgran w 1792 roku, dziesięć z nich bezpowrotnie przepadło, pozostałe zostały odzyskane i wtórnie wbudowane. W okresie gotyckim dobudowano do kaplicy chór, a całość przebudowano na katedrę w XIX wieku.

</doc>
<doc id="762853" url="https://pl.wikipedia.org/wiki?curid=762853" title="George Whipple">
George Whipple

George Hoyt Whipple (ur. 28 sierpnia 1878 w Ashland, zm. 1 lutego 1976 w Rochesterze) – amerykański lekarz, laureat Nagrody Nobla w dziedzinie fizjologii lub medycyny (w 1934, razem z George’em Richardsem Minotem i Williamem Parrym Murphym) za odkrycie pozytywnych skutków leczenia anemii złośliwej wyciągami z wątroby.
Jako pierwszy opisał, w 1907, układową infekcję bakteryjną przebiegającą z zajęciem jelita cienkiego nazwaną ku jego pamięci chorobą Whipple’a.
Życiorys.
Był synem lekarzy Ashleya Coopera Whipple i Frances Anny Hoid (a także wnukiem lekarzy). Ojca stracił w wieku dwóch lat. Kształcił się w Phillips Academy, a następnie na Uniwersytecie Yale, który ukończył z tytułem licencjata w 1900 roku. Uczęszczał do szkoły medycznej Uniwersytetu Johnsa Hopkinsa, gdzie w 1905 uzyskał stopień doktora medycyny i potem pracował w departamencie patologii.
W czasie budowy Kanału Panamskiego wyjechał do Panamy, jako patolog, i pracował w Ancon Hospital (później przemianowanym na Gorgas Hospital) w 1907 i 1908. Wrócił do Baltimore i pokonywał kolejne szczeble kariery na Uniwersytecie Johnsa Hopkinsa (1910–1914).
W 1914 został mianowany profesorem medycyny badawczej i dyrektorem Hooper Foundation for Medical Research na Uniwersytecie Kalifornijskim w San Francisco. Był dziekanem UCSF Medical Center w 1920 i 1921.
Na prośbę rektora Uniwersytetu w Rochesterze Whipple zgodził się w 1921 zmienić pracodawcę i otrzymał stanowisko dziekana powstającego właśnie wydziału medycznego. Był dziekanem do 1954 i pozostał w Rochesterze przez resztę swego życia. Został pochowany na Mount Hope Cemetery w tym mieście.
Badania.
Badał procesy tworzenia i przemiany hemoglobiny w organizmie. Jest autorem prac dotyczących wątroby, przemiany żelaza w ustroju i zawartości ciał białkowych w surowicy krwi.

</doc>
<doc id="762854" url="https://pl.wikipedia.org/wiki?curid=762854" title="Union Touring Łódź">
Union Touring Łódź



</doc>
<doc id="762855" url="https://pl.wikipedia.org/wiki?curid=762855" title="George Hoyt Whipple">
George Hoyt Whipple



</doc>
<doc id="762859" url="https://pl.wikipedia.org/wiki?curid=762859" title="Theodor Kallifatides">
Theodor Kallifatides

Theodor Kallifatides (ur. 12 marca 1938 w Molai na Peloponezie) – szwedzki pisarz greckiego pochodzenia.
W 1964 wyemigrował do Szwecji. W latach 1969–1972 pracował na uniwersytecie w Sztokholmie. W latach 1972–1976 był naczelnym redaktorem "Bonniers litterära magasin".
Jest autorem wielu książek, w których wykorzystuje swoje doświadczenia jako Greka i greckiego emigranta.

</doc>
<doc id="762867" url="https://pl.wikipedia.org/wiki?curid=762867" title="Piotr Kałwa">
Piotr Kałwa

Piotr Kałwa (ur. 18 października 1893 w Cudzynowicach, zm. 17 lipca 1974 w Kuźnicy) – polski duchowny rzymskokatolicki, biskup diecezjalny lubelski w latach 1949–1974.
Życiorys.
Święcenia kapłańskie otrzymał 1 czerwca 1916 w Kielcach. Studiował prawo i teologię na Katolickim Uniwersytecie Lubelskim, gdzie w 1935 został profesorem. Aresztowany w latach 1939–1940, powrócił do Lublina w 1945 jako profesor prawa kanonicznego.
30 maja 1949 został mianowany biskupem diecezjalnym diecezji lubelskiej. Konsekrowany został 29 czerwca 1949 przez prymasa Stefana Wyszyńskiego. W latach 1949–1974 był wielkim kanclerzem KUL-u. Zasiadał w Radzie Głównej Episkopatu Polski.
Uczestniczył we wszystkich czterech sesjach soboru watykańskiego II.
Został pochowany w archikatedrze lubelskiej.

</doc>
<doc id="762869" url="https://pl.wikipedia.org/wiki?curid=762869" title="Maria Julia Zaleska">
Maria Julia Zaleska

Maria Julia Zaleska (lub Marya Julia Zaleska), także Julia Zaleska, z domu Perłowska (ur. we wrześniu 1831 roku w Medwedówce pod Czehryniem, zm. 10 kwietnia 1889 roku w Warszawie) – polska pisarka, publicystka, prozaik i tłumaczka literatury francuskiej i angielskiej.
Zarys biograficzny.
Urodzona w nauczycielskiej rodzinie Perłowskich. Była samoukiem. W 1867 roku przeniosła się z mężem do Warszawy. Tworzyła głównie dla młodzieży.
Była współpracowniczką „Kłosów”, „Zorzy”, „Przyrody i przemysłu”, „Kroniki rodzinnej”, a także redaktorką „Wieczorów rodzinnych”.
Ważniejsze prace.
Napisała m.in.: „Wieczory czwartkowe” (1871), „Wędrówki po niebie i ziemi” (1873), „Obraz świata roślinnego” (1875), „Świat zwierzęcy w obrazkach” (1876), „Listki i ziarnka” (1881); pogadanki „Przygody małego podróżnika w Tatrach” (1882); „Baśń o niezgodnych królewiczach i królowej perłowego pałacu” (1889); „Dwie siostry” (1888) oraz stworzyła adaptacje: „Mieszkaniec puszczy” (1884) – według J.F. Coopera; „Młody wygnaniec” (1889) – według R. Rotha.
Jej twórczość miała charakter wychowawczo-dydaktyczny, a powieść „Baśń o niezgodnych królewiczach (...)” zaklasyfikowana została jako proza fantastyczno-przyrodnicza.
Przetłumaczyła także powieść ' Frances Hodgson Burnett, a także powieść ' Julesa Verne′a.

</doc>
<doc id="762870" url="https://pl.wikipedia.org/wiki?curid=762870" title="Śmieszne miłości">
Śmieszne miłości

Śmieszne miłości. Anegdoty melancholijne – zbiór siedmiu anegdot, autorstwa Milana Kundery, po raz pierwszy opublikowany w 1970 roku. Przedstawiają specyficzny rodzaj poczucia humoru, prezentowany przez pisarza. Łączy w nim sytuacje tragiczne z komicznymi. 
Pierwsze polskie wydanie miało miejsce w 1967 roku, z czeskiego przełożyła .

</doc>
<doc id="762873" url="https://pl.wikipedia.org/wiki?curid=762873" title="Radio PiN">
Radio PiN

Radio PiN – była ponadregionalna stacja radiowa z siedzibą w Warszawie, nadająca również w kilku innych miastach Polski, powiązana kapitałowo i programowo z Polsatem. Ramówka stacji miała charakter muzyczno-informacyjno-lifestyle'owy, przy czym w serwisach informacyjnych i publicystyce szczególny nacisk kładziony był na tematykę ekonomiczną.
Historia i charakterystyka.
Rozgłośnia rozpoczęła nadawanie programu 12 września 2002 roku w Warszawie. W koncesji, przyznanej 5 czerwca 2002 roku, charakter programu został określony jako finansowo-biznesowy. Nazwa radia, akronim angielskiego Personal Identification Number – Osobistego Numeru Identyfikacyjnego, jest tutaj tłumaczona jako „Pieniądz i Nowoczesność”.
Od 2008 roku stacja rozszerzała zasięg – jej nadajniki pojawiły się między innymi w Łodzi, Poznaniu czy Wrocławiu. Do 2010 roku stacja grała głównie muzykę easy listening, chillout oraz lo-fi. Następnie na antenie zaczął pojawiać się pop, który od 2014 roku dominował na playliście Radia PiN.
25 września 2014 roku ze stacji zniknęły audycje autorskie. 20 października 2014 o 6:00 Radio PiN zostało zastąpione przez Muzo.fm. W chwili zamknięcia miała dziewięć stacji nadawczych.
Słuchalność.
Według badania Radio Track (wykonane przez Millward Brown SMG/KRC) za okres grudzień 2013 – luty 2014, wskaźnik słuchalności Radia PiN wynosił 0,2 proc., co dawało tej stacji 12. pozycję w Polsce.
Właściciel, siedziba i współpracownicy.
Właścicielem koncesji było Radio PiN S.A. (wcześniejsza nazwa: Agencja Wydawniczo-Marketingowa „MEDIABANK” S.A.). W 2007 51% udziałów w stacji kupiła telewizja Polsat. Do marca 2006 roku siedziba stacji znajdowała się w Warszawie przy ul. Grzybowskiej 4, następnie została przeniesiona na pl. Inwalidów 10. W 2014 została przeniesiona do głównego budynku Polsatu przy ul. Ostrobramskiej, co było częścią procesu głębszej integracji stacji z kanałami telewizyjnymi Polsat News i Polsat News 2.
Twórcą koncepcji rozgłośni informacyjnej o charakterze biznesowym z playlistą złożoną z utworów stylów funk, chillout, nu-jazz i smoothjazz był Emil Marat, który był szefem programowym stacji przez 10 lat. Audycje i serwisy informacyjne w Radiu PiN, reklamowanym jako "Radio Smakoszy Dźwięku", prowadzili m.in.: Marcin Sobesto ("Piękni 30-to letni, Muzyka dla dorosłych") Karolina Kozak ("Fonobłyski"), Karolina Korwin Piotrowska (W kinie i na kanapie, Bez cukru), Tomasz Kin (Rezerwat), Maciej Ulewicz (Ulewiczas, Gorączka Codziennego Wieczoru), Stanisław Trzciński (Pinacolada), Kamil Śmiałkowski (Człowiek z Popkultury), Weronika Wawrzkowicz (Sygnały zdrowia, Magazyn Zdrowie, Recepta na życie), Cezary Szymanek (Gość Radia PiN, 7 dni na biznes), Rafał Turowski, Marcin Kowalski (Lunch z biznesplanem, Co na to Kowalski?) i Piotr Wardziak (Dobry Program Gospodarczy), Marek Wieruszewski (Garaż Otwarty, Technobiznes), Mariusz Adamiak (PiN Jazz, Mariusz Adamiak przedstawia), Magda Juszczyk (Tour de Culture, 102 cooltura- kalkulator kulturalny), Dorota Chrobak (Dorota Movie), Agnieszka Horaczy i Marcin Dobrowolski (PiN Style), Bartek Wejman, Mateusz Drozda, Piotr Knąber, Grzegorz Brzozowicz, Filip Jasiński, Joanna Tarkowska-Klinke, Anna Hardasiewicz, Artur Ewertowski, Andrzej Piedziewicz, Rafał Wolski, Bartek Winczewski (Koktajl), Marcin Dobrowolski, Mariusz Piaseczny i Adam Rafalski (Marketing Mix), Pedro Gonzales (Pinamania), Tomasz Prange-Barczyński (Magazyn Wino, PiN do wina), Sebastian Korsak (Klubowe Granie, Etnofaza), Mamadou Diouf (Etnofaza), Stephan Włodarczyk (Żeli Papą), Olga Kozierowska (Sukces Pisany Szminką), Marta Hernik (PiNwestycje w Zdrowie), Luis Andino Velez i Piotr Gronau (Uchem po Mapie), Anna Kowalczyk (Sztuka kupowania), Karol Wojciechowski i Maciej Dolega (PiN Fashion), Tomasz Śliwiński (Kup teraz), Wojciech Kowalik (Ja, podatnik), Adam Sztaba (PiN Class), Agnieszka Witkowicz (Kontra), Michał Wójcik (Książki Warte Grzechu), Wojciech Szeląg (Biznes Espresso), Karola Wojciechowski i Macieja Dolega (Kawa z PiN-em), Marek Horczyczak (Pogoda dla Bogaczy), Tomasz Brzozowski i Rafał Sławoń (Radioczuły Barbarzyńca), Agata Młynarska (Ona Rozmawia), Michael Moritz ("After Hours, Midnight Funk Association"), Tadeusz Mosz ("Co mnie dziwi, Show Mosz Go On"), Dariusz Urbanowicz ("Out of Routine, 360 Stopni)," Roderyk Więcek "(Podróże z Globtroterem)".
W latach 2002–2014 cotygodniowe felietony na antenie Radia PiN prezentowali m.in. Grzegorz Miecugow, Szymon Hołownia, Jarosław Gugała, Mikołaj Lizut, Dariusz Rosiak, Tomasz Wróblewski, Daniel Passent, Piotr Zaremba, Łukasz Warzecha, Janina Paradowska, Ernest Skalski, Marcin Meller i Filip Łobodziński (V kolumna Radia PiN), Alicja Resich Modlińska, Agata Passent (Stacja Warszawa), Grzegorz Kalinowski, Michał Kobosko, Bogusław Chrabota, Grzegorz Kozak, Michał Szułdrzyński, Jakub Kurasz, Bartosz Marczuk, Jacek Sobala, Jarosław Sroka, Jerzy Bekker, Janusz Głowacki (2003).

</doc>
<doc id="762874" url="https://pl.wikipedia.org/wiki?curid=762874" title="Union Łódź">
Union Łódź

Stowarzyszenie Sportowe Union Łódź – klub mniejszości niemieckiej w Łodzi, założony w Łodzi w 1897 roku. Rozwiązany w 1932 roku po fuzji z Klubem Turystów Łódź. Po I wojnie światowej w okresie II Rzeczypospolitej polski klub sportowy. 
Historia.
5 grudnia 1918 r. doszło do zjednoczenia klubu z Łódzkim Towarzystwem Cyklistów, formalnie fuzję zespołów zatwierdzono 12 grudnia 1918 r.. 
W 1921 drużyna piłkarska przystąpiła do rozgrywek 4-zespołowej klasy B, czyli zmagań drugiego szczebla. Ponadto Union regularnie brał udział w Mistrzostwach Łodzi.
W sezonie 1928/1929 treningi podjęła sekcja hokeja na lodzie klubu i anonsowano jej przystąpienie do Polskiego Związku Hokeja na Lodzie.
Na przełomie 1931 i 1932 podjęto decyzję o fuzji z Klubem Turystów Łódź i założeniu Union-Touring Łódź, co ostatecznie nastąpiło 5 marca 1932 (tego dnia Union Łódź przestał więc formalnie istnieć).

</doc>
<doc id="762886" url="https://pl.wikipedia.org/wiki?curid=762886" title="Tinuviel">
Tinuviel



</doc>
<doc id="762888" url="https://pl.wikipedia.org/wiki?curid=762888" title="Powolność">
Powolność

Powolność – powieść Milana Kundery, po raz pierwszy opublikowana w 1993 roku (pierwsze polskie wydanie: 1995). Została napisana w języku francuskim. W tym utworze Kundera łączy wiele elementów fabuły, postaci i tematów na około 150 stronach. Narrator (którego można utożsamić z autorem) przedstawia swój punkt widzenia na nowoczesność, technologię, pamięć i zmysłowość.

</doc>
<doc id="762891" url="https://pl.wikipedia.org/wiki?curid=762891" title="Klub Turystów Łódź">
Klub Turystów Łódź

Klub Turystów Łódź – klub mniejszości niemieckiej w Łodzi, założony w 1895 roku – jako oddział rosyjskiej ekspozytury Touring Club – i zarejestrowany 31 marca 1899 przez władze carskie, jako Łódzki Oddział Towarzystwa Welocypedystów-Cyklistów. Po I wojnie światowej polski klub sportowy. Z dniem 5 marca 1932 połączył się z innym łódzkim klubem – „Union”-Łódź pod nową nazwą „Union-Touring”-Łódź.
Rys historyczny.
Początkowo członkowie Towarzystwa zajmowali się – zgodnie ze swą nazwą – jedynie kolarstwem, ale w 1906 doszło do rozegrania prawdopodobnie pierwszego meczu piłkarskiego w Łodzi. Spotkały się w nim drużyny Touring Club i Stowarzyszenia Sportowego Union, a pojedynek zakończył się remisem 1:1.
Od 1911 systemem jesień-wiosna przeprowadzano oficjalne mistrzostwa Łodzi. Touring Club startował we wszystkich trzech edycjach tej imprezy, część spotkań rozgrywając na własnym – nowo wybudowanym w 1912 – boisku przy ulicy Wodnej. Najwyższe 2 miejsce drużyna zajmowała w 1914, gdy działalność klubu musiano zawiesić w związku z wybuchem I wojny światowej.
Jeszcze w 1918 wznowiono nieoficjalne zmagania, w których Touring Club zapewnił sobie tytuł „mistrzów Łodzi i okolic”, a jako reprezentant regionu rozegrał pierwszy w okresie międzywojennym międzymiastowy mecz z przedstawicielami Warszawy.
Nowa era w historii klubu nastała po odzyskaniu przez Polskę niepodległości, dlatego w 1921 doszło do pełnego wznowienia jego działalności statutowej pod nową (polską) nazwą Klub Turystów. Rok później we współpracy z ŁTG Siła, które jeszcze przed wojną stało się właścicielem obiektu przy ulicy Wodnej, wyremontowano boisko.
Od sezonu 1921 Klub Turystów regularnie przystępował do zmagań łódzkiej klasy A, stanowiącej eliminacje do finałów piłkarskich mistrzostw Polski. Przez kilka lat musiał on uznawać supremację lokalnych rywali, jednak w 1926 wygrał rozgrywki i uzyskał prawo do gry w finałach mistrzostw Polski 1926. W swojej grupie (zachodniej) zajął w nich 2 pozycję, nie uzyskując tym samym awansu do ścisłego finału. W grudniu 1926 znalazł się w gronie 12 „klubów-reformatorów”, dążących do powołania nowoczesnej ligi, a po jej utworzeniu na najwyższym szczeblu występował przez 3 sezony z rzędu: 1927 (6 miejsce), 1928 (9 pozycja) i 1929 (13 lokata – równoważna ze spadkiem). Przez dwa kolejne sezony (1930 oraz 1931) nie udało się wywalczyć awansu do ekstraklasy, więc na przełomie 1931 i 1932 podjęto decyzję o fuzji z Unionem-Łódź pod nazwą Union-Touring Łódź co nastąpiło 5 marca 1932 (tego dnia Klub Turystów przestał więc formalnie istnieć).

</doc>
<doc id="762894" url="https://pl.wikipedia.org/wiki?curid=762894" title="Tożsamość (powieść)">
Tożsamość (powieść)

Tożsamość – powieść Milana Kundery, po raz pierwszy opublikowana w 1997 roku (pierwsze polskie wydanie: 1998). Została napisana w języku francuskim, tytuł oryginału brzmi "L'Identité". Jest jedną z krótszych powieści tego pisarza, niemniej jednak wzbudza duże emocje. 

</doc>
<doc id="762897" url="https://pl.wikipedia.org/wiki?curid=762897" title="Aleksander Karadziordziewić (książę)">
Aleksander Karadziordziewić (książę)



</doc>
<doc id="762899" url="https://pl.wikipedia.org/wiki?curid=762899" title="Celnik Rousseau">
Celnik Rousseau



</doc>
<doc id="762903" url="https://pl.wikipedia.org/wiki?curid=762903" title="Lekarze Świata">
Lekarze Świata

Médecins du monde francuska organizacja charytatywna, której celem jest niesienie pomocy humanitarnej we Francji i na świecie. 
Powstała w 1980 r. po secesji w organizacji Médecins sans frontières (MSF) wokół operacji „Un bateau pour le Viêt Nam” (Statek dla Wietnamu), Bernard Kouchner chciał wynająć statek, aby lekarze i dziennikarze mogli pomagać uchodźcom i unaoczniać łamanie praw człowieka w komunistycznym Wietnamie. Operacja ta została odrzucona przez większość "lekarzy bez granic" jako zbyt reklamowa i medialna. Kouchner i kilku innych działaczy wystąpiło z "Médecins sans frontières" i założyło w marcu 1980 r. organizacje "Lekarze świata".
Organizacja ta jest obecnie międzynarodowa.

</doc>
<doc id="762904" url="https://pl.wikipedia.org/wiki?curid=762904" title="Niewiedza (powieść)">
Niewiedza (powieść)

Niewiedza – powieść Milana Kundery, po raz pierwszy opublikowana w 2000 roku (pierwsze polskie wydanie: 2003). Została napisana w języku francuskim. Opowiada historię osoby, która po dwudziestu latach emigracji (odniesienie do samego Kundery, który wyjechał z Czechosłowacji w 1975 roku) wraca do ojczyzny, gdzie odnajduje dawną miłość. 

</doc>
<doc id="762906" url="https://pl.wikipedia.org/wiki?curid=762906" title="Niewiedza">
Niewiedza



</doc>
<doc id="762908" url="https://pl.wikipedia.org/wiki?curid=762908" title="Diło">
Diło

Diło (, rus. Дѣло) – gazeta ukraińska wydawana we Lwowie w latach 1880–1939.
Nie będąc nigdy oficjalnym organem partyjnym, „Diło” reprezentowało kolejno linię polityczną kolejno: Ukraińskiej Partii Narodowo-Demokratycznej (od 1899), Ukraińskiej Ludowej Partii Pracy (od 1919), wreszcie Ukraińskiego Zjednoczenia Narodowo-Demokratycznego (UNDO) (od 1925 do agresji III Rzeszy i ZSRR na Polskę). W czasie okupacji Lwowa przez armię rosyjską (sierpień 1914 – czerwiec 1915) wydawane w Wiedniu pod faktyczną redakcją Wiaczesława Budzynowskiego.
Po 1912 redaktorami gazety byli Wasyl Panejko (1912–1918, z czego w Wiedniu 1914–1915), Dmytro Łewycki (1923–1925), Wołodymyr Ochrymowycz i Fed Fedorciw (1925–1927), Wasyl Mudry (1927–1939). W latach 1936–1939 w czasie pełnienia przez Mudrego obowiązków wicemarszałka Sejmu RP funkcję redaktora naczelnego faktycznie sprawowało kolegium: Iwan Kedryn-Rudnycki, Iwan Nimczuk i Wołodymyr Kuźmowycz. Iwan Kedryn-Rudnycki był w latach 1937–1939 szefem działu politycznego „Diła”. Ostatni numer „Diła” ukazał się 6 września 1939.
Z gazetą współpracował m.in. (w latach dwudziestych XX w.) Stepan Czarnecki, ukraiński poeta, tłumacz, dziennikarz i publicysta.

</doc>
<doc id="762909" url="https://pl.wikipedia.org/wiki?curid=762909" title="Pterozaur">
Pterozaur



</doc>
<doc id="762911" url="https://pl.wikipedia.org/wiki?curid=762911" title="Muzeum Izraela">
Muzeum Izraela

Muzeum Izraela () – muzeum położone w pobliżu Knesetu w Jerozolimie. Muzeum w stosunkowo krótkim czasie osiągnęło status światowej klasy instytucji muzealnej, prezentującej zbiory archeologii od najstarszych do współczesnych czasów. Oferuje szeroką ofertę wystaw, prezentacji, publikacji i programów edukacyjnych. Kompleks muzealny odwiedza ponad 950 tys. gości rocznie, wliczając w to 100 tys. dzieci w ramach programów edukacyjnych. Znajduje się w pobliżu Narodowego Campusu Archeologii Izraela i Biblia Lands Museum.
Działy Muzeum.
Muzeum posiada cztery tematyczne działy.
Skrzydło Sztuki.
W Skrzydle Sztuki prezentowane jest sztuka europejska, izraelska, azjatycka, afrykańska, amerykańska i sztuka Oceanii, wliczając w to grafiki, rysunki, sztukę nowoczesną, fotografikę, architekturę.
W Ogrodzie Sztuki na powierzchni 80 tys. m² prezentowane są eksponaty rzeźbiarstwa i instalacje artystyczne. Ogród nieustannie się rozrasta i wzbogaca w nowe eksponaty, prezentując sztukę na zewnątrz, poza muzeum.
Skrzydło Judaików i Etnografii Żydowskiej.
Prezentuje bogatą kolekcję judaików i etnografii żydowskiej, wliczając w to makiety świątyń i synagog, żydowskie rękopisy i inne eksponaty pochodzące z gmin żydowskich na całym świecie.
Skrzydło Archeologii.
Dział zajmuje się w sposób szczególny archeologią ziemi Izraela. Dwoma głównymi tematami przewodnimi jest historia Ziemi Świętej na skrzyżowaniu wielkich kultur światowych Egiptu i Mezopotamii. Historia i archeologia ziemi Izraela jest bardzo bogata i chwilami skomplikowana, gdyż jest to święta ziemia Judaizmu, Chrześcijaństwa i Islamu. Z tego powodu archeolodzy i kustosze tego działu muzeum muszą borykać się z rzeczywistością historyczną i wiarą.
Szczególne miejsce zajmuje Sanktuarium Zwojów, w którym prezentuje się rzadkie rękopisy Biblii, wliczając w to zwoje z Qumran.
Skrzydło Młodzieży.
Znajdują się tutaj warsztaty, pracownie i galerie, w których realizowane są programy edukacyjne dla dzieci i młodzieży.
Model Drugiej Świątyni.
Jednym z najnowszych eksponatów w muzeum jest model Drugiej Świątyni Jerozolimskiej. Model odtwarza topografię i charakter architektury miasta sprzed roku 66, w którym wybuchło powstanie przeciwko Rzymianom, co doprowadziło do zniszczenia miasta i świątyni. Pierwotnie zbudowany na terenie Holyland Hotel, jest obecnie trwałym elementem muzeum. Znajduje się w sąsiedztwie Sanktuarium Księgi.

</doc>
<doc id="762913" url="https://pl.wikipedia.org/wiki?curid=762913" title="Bakerloo Line">
Bakerloo Line

Bakerloo Line – jedna z linii metra w Londynie, piąta pod względem długości w stolicy Anglii. Została uruchomiona w 1906 roku. Obecnie liczy 23,2 kilometra długości. Na jej trasie znajduje się 25 stacji, w tym 15 podziemnych i 10 naziemnych. Korzysta z niej ok. 96 mln pasażerów rocznie. Na mapach sieci metra tradycyjnie oznaczana jest kolorem brązowym. Słowo „Bakerloo” było początkowo przydomkiem, jaki linia zyskała tuż po swoim otwarciu. Jej oficjalna nazwa brzmiała wówczas "Baker Street and Waterloo Railway". Potoczne określenie szybko stało się tak popularne, że linia wkrótce została przemianowana.
Przebieg linii.
Linia składa się z 25 stacji. Północnym krańcem jest stacja Harrow &amp; Wealdstone. Pierwsze 10 stacji znajduje się na powierzchni. Wszystkie one przynależą do sieci kolejowej i równocześnie z metrem korzystają z nich inni przewoźnicy, przede wszystkim London Overground. Około 300 metrów za stacją Queen’s Park pociągi wjeżdżają do tunelu. Wszystkie kolejne stacje znajdują się pod ziemią. Na południu końcową stacją jest Elephant &amp; Castle. Niektóre kursy, zwłaszcza w godzinach szczytu, realizowane są na trasie skróconej z Queen’s Park do Elephant &amp; Castle. Linia Bakerloo należy do linii typu "deep line", co oznacza, iż na odcinku podziemnym tor w każdą stronę biegnie w osobnym tunelu, na głębokości średnio 20 metrów.
Tabor.
Na Bakerloo używane są pociągi klasy "1972 Stock". Linia obsługiwana jest równocześnie przez 32 składy (w godzinach szczytu, razem z rezerwą). Obsługa techniczna pociągów odbywa się w zajezdni w pobliżu stacji Stonebridge Park. Miejsca postojowe przygotowano także przy stacjach Queen’s Park oraz Elephant &amp; Castle. W imieniu władz samorządowych Londynu linią zarządza ich ajent, firma Metronet Rail.

</doc>
<doc id="762914" url="https://pl.wikipedia.org/wiki?curid=762914" title="Zasłona (powieść)">
Zasłona (powieść)

Zasłona – esej Milana Kundery, po raz pierwszy opublikowany w 2005 roku (pierwsze polskie wydanie: 2006). Został napisany w języku francuskim, tytuł oryginału brzmi "Le rideau".
Został wydany w wielu językach: w hiszpańskim jako "El Telón", w niemieckim jako "Der Vorhang", w portugalskim jako "A Cortina", w angielskim jako "The Courtain", w greckim jako "Ο πέπλος" (O peplos) i w chorwackim jako "Zavjesa". 

</doc>
<doc id="762915" url="https://pl.wikipedia.org/wiki?curid=762915" title="Kanak">
Kanak



</doc>
<doc id="762916" url="https://pl.wikipedia.org/wiki?curid=762916" title="Herb Kuby">
Herb Kuby

Herb Kuby ma postać trójdzielnej tarczy herbowej.
Herb od dołu otoczony jest przez gałązkę dębu ostrolistnego (zwanego też dębem kamiennym) ("Quercus ilex") symbole zwycięstwa i stałości, trwałości, a także gałązkę lauru, które znaczą sławę, dumę wspaniałość Kuby.
Umieszczony pomiędzy nimi pęk rózg oznacza jedność Kubańczyków. 
Ponad tarczą heraldyczną, na drugim końcu pęku rózg, umieszczona jest czapka frygijska - symbol Rewolucji Francuskiej, tutaj będąca symbolem wolności, równości, braterstwa oraz demokracji, zaś pojedyncza gwiazda na czapce ma oznaczać jedność i niepodzielność narodu. 
Herb przyjęto 24 kwietnia 1906 r.

</doc>
<doc id="762917" url="https://pl.wikipedia.org/wiki?curid=762917" title="Koryu bujutsu">
Koryu bujutsu



</doc>
<doc id="762918" url="https://pl.wikipedia.org/wiki?curid=762918" title="Koryū">
Koryū



</doc>
<doc id="762919" url="https://pl.wikipedia.org/wiki?curid=762919" title="Kamienica Pod Konikiem w Krakowie">
Kamienica Pod Konikiem w Krakowie

Kamienica „Pod Konikiem” (znana także jako kamienica Markowiczowska) – kamienica znajdująca się przy Rynku Głównym 39 w Krakowie. 
Zabytkowy budynek frontowy o typowej krakowskiej ekspozycji wnętrz, poprzedzony przedprożem, ukształtowany w XIV w. W XVI w. dokonano jego modernizacji (zachowane gotycko–renesansowe okna dużej izby tylnej). Na początku XVII w. przeprowadzono nadbudowę i generalną przebudowę z unikatowym rozwiązaniem w postaci zewnętrznej klatki schodowej. 
Zabudowa ma charakter dziewiętnastowiecznej kamienicy czynszowej z zachowanym wystrojem, z nielicznymi elementami starszych dekoracji. W fasadzie znajduje się płyta z rytowaną sylwetą konia, stąd nazwa tej kamienicy. W 1861 przez kilka miesięcy w kamienicy tej znajdowała się pracownia malarska Jana Matejki.

</doc>
<doc id="762921" url="https://pl.wikipedia.org/wiki?curid=762921" title="George Nelson">
George Nelson

George Driver Nelson (ur. 13 lipca 1950 w Charles City, stan Iowa) – amerykański astronauta, fizyk i astronom.
Praca w NASA i kariera astronauty.
16 stycznia 1978 Nelson zakwalifikował się do 8. grupy astronautów NASA (NASA-8) jako kandydat na specjalistę misji. Latał jako operator sprzętu naukowego samolotem WB 57-F. Pracował w Biurze Astronautów NASA. Podczas misji STS-3 i STS-4 był operatorem łączności (tzw. CapCom).
Wziął udział w trzech lotach kosmicznych na wahadłowcach.
George Nelson opuścił korpus astronautów NASA 30 czerwca 1989.

</doc>
<doc id="762929" url="https://pl.wikipedia.org/wiki?curid=762929" title="Bu-jutsu">
Bu-jutsu



</doc>
<doc id="762930" url="https://pl.wikipedia.org/wiki?curid=762930" title="QMTP">
QMTP

QMTP () – protokół komunikacyjny opisujący sposób przekazywania poczty elektronicznej w internecie.
Protokół stworzony przez Daniela J. Bernsteina – twórcę Qmaila, jako alternatywa protokołu SMTP. Charakteryzuje się on 8-bitową transmisją danych oraz dużą prostotą i szybkością transmisji. Jest on niekompatybilny z SMTP i praktycznie nie zaimplementowany na innych serwerach pocztowych, z wyjątkiem Qmaila.

</doc>
<doc id="762935" url="https://pl.wikipedia.org/wiki?curid=762935" title="Jūdō">
Jūdō



</doc>
<doc id="762941" url="https://pl.wikipedia.org/wiki?curid=762941" title="Taśma pakowa">
Taśma pakowa



</doc>
<doc id="762947" url="https://pl.wikipedia.org/wiki?curid=762947" title="Piastowie świdnicko-jaworsko-ziębiccy">
Piastowie świdnicko-jaworsko-ziębiccy



</doc>
<doc id="762952" url="https://pl.wikipedia.org/wiki?curid=762952" title="Laura Prepon">
Laura Prepon

Laura Helene Prepon (ur. 7 marca 1980) – amerykańska aktorka telewizyjna i filmowa. Występowała w roli Donny Pinciotti w sitcomie Fox "Różowe lata siedemdziesiąte" (1998–2006), a także jako Alex Vause w serialu Netflix "Orange Is the New Black" (2013–2019), jako Hannah Jane Daniels w serii ABC "Powrót na October Road" (2007-2008), komedii "Żądze i pieniądze" (2012) i dreszczowcu "Dziewczyna z pociągu" (2016).
Życiorys.
Wczesne lata.
Urodziła się w Watchung w stanie New Jersey, jako najmłodsze z pięciorga dzieci Marjorie (z domu Coll), nauczycielki szkoły średniej i szefa kuchni dla smakoszy, oraz Michaela Prepona, chirurga ortopedii. Jej matka miała pochodzenia irlandzkie, angielskie i niemieckie, a ojciec był Żydem. Wychowywała się z bratem Bradem oraz trzema sistrami: Danielle, Jocelyn i Stephanie. Jej ojciec zmarł podczas operacji serca w 1993 w wieku 49 lat, gdy miała wówczas 13 lat. Uczęszczała do Watchung Hills Regional High School. W wieku 15 lat rozpoczęła naukę aktorstwa, a także tańca - baletu, jazzu i tańca nowoczesnego. W 1996 studiowała aktorstwo w szkole Caroline Thomas' Total Theatre Lab w Nowym Jorku, gdzie występowała w licznych prezentacjach teatralnych. Grała również w piłkę nożną i inne sporty.
Kariera.
Pracowała jako modelka w Paryżu, Mediolanie i innych krajach Europy. Wystąpiła także w reklamie telewizyjnej ubrań firmy GAP. W 1995 wzięła udział w reklamie dla firmy MCI, gdzie musiała pocałować żabę. We wrześniu 1997 pojawiła się jako Chloe w internetowej operze mydlanej pod tytułem "They Go On", sponsorowanej przez firmę Levi Strauss. Wkrótce trafiła do obsady w roli Donny Pinciotti w sitcomie Fox "Różowe lata siedemdziesiąte" (1998–2006), za którą była nominowana do Young Artist Award (1999) i Teen Choice Awards (1999, 2002).
Dwukrotnie pojawiła się na okładce magazynu „Maxim” (w styczniu 2001 i w listopadzie 2004). Była pełnomocniczką producenta Roberta Halla przy realizacji dramatu "Lightning Bug" (2004), gdzie także zagrała postać Angevin Duvet u boku Breta Harrisona i Kevina Gage’a. Użyczyła swojego głosu jednej z marines w grze "Halo 2" (2004). Wystąpił wspólnie z Mishą Collinsem w dreszczowcu psychologicznym "Karla" (2005), opartym na prawdziwej historii Paula Bernardo i jego żony Karli Homolki, kanadyjskiej pary, która porwała, wykorzystała seksualnie i zamordowała trzy dziewczyny.
Wystąpiła gościnnie w 15. odcinku VI serii serialu "Dr House" (2010). W lutym 2011 roku otrzymała główną rolę w serialu "Jesteś tam, Chelsea?" stacji NBC; serial zdjęto z anteny w maju 2012. Za rolę Alex Vause w serialu Netflix "Orange Is the New Black" (2013–2019) otrzymała w 2014 dwie Nagrody Satelity w kategoriach „Najlepsza aktorka drugoplanowa - serial, miniserial lub film telewizyjny” i „Najlepsza obsada - serial telewizyjny”, a także dwie nagrody Nagrody Gildii Aktorów Ekranowych (2016, 2017). Wyreżyserowała też 10 odcinek 5 sezonu (2017) serialu "Orange Is the New Black", pod tytułem „The Reverse Midas Touch”.
Zagrała w dreszczowcu "Dziewczyna z pociągu" (2016), na podstawie książki Pauli Hawkins o tym samym tytule. W komediodramacie "Bohater" ("The Hero", 2017) z Samem Elliottem i Katharine Ross wcieliła się w rolę komediantki stand-up Charlotte Dylan.
W 2016 Prepon wraz ze specjalistką odżywiania Elizabeth Troy wydała książkę pod tytułem "The Stash Plan", dotyczącą stanu zapewnienia zdrowej równowagi umysłu, ciała i ducha poprzez odpowiedni styl życia Poradnik zadebiutował na 10 miejscu bestsellerów „New York Times”.
7 kwietnia 2020 roku miała miejsce publikacja drugiej książki jej autorstwa, poradnika pod tytułem "You and I, as Mothers: A Raw and Honest Guide to Motherhood," poruszającego problem macierzyństwa.
Życie prywatne.
W latach 1998-1999 spotykała się z Topherem Grace. Od maja 1999 do maja 2007 jej chłopakiem był Christopher Masterson. W lipcu 2007 spotykała się z Anthonym Kiedisem, wokalistą Red Hot Chili Peppers. Od października 2008 do listopada 2013 była związana ze Scottem Michaelem Fosterem.
W październiku 2016 zaręczyła się z aktorem Benem Fosterem, za którego 3 czerwca 2018 wyszła za mąż. Mają córkę, Ellę (ur. 2017) i syna (ur. 2020).
Prepon była wyznawczynią scjentologii.

</doc>
<doc id="762953" url="https://pl.wikipedia.org/wiki?curid=762953" title="Pavol Barabáš">
Pavol Barabáš

Pavol Barabáš (ur. 13 września 1959 w Trenczynie) – słowacki reżyser, autor filmów górskich i podróżniczych, właściciel studia filmowego K2 Studio. Uczestniczył z kamerą w wielu wyprawach do najdalszych zakątków świata – m.in. poszukiwał nietkniętych przez cywilizację plemion w Nowej Gwinei (film "Pururambo"), eksplorował jedną z największych jaskiń świata w Wenezueli ("Tepuy") i brał udział w pierwszym przejściu Gór Ellswortha na Antarktydzie (przygotowywany film "Neznáma Antarktída"). W jego twórczości ważne miejsce zajmują także filmy poświęcone górom Słowacji.
Za swoje filmy otrzymał ponad 180 nagród na festiwalach słowackich i zagranicznych, m.in. Trento Film Festival, Banff Mountain Film Festival i Vancouver International Mountain Film Festival. Był nagradzany także w Polsce, na Przeglądzie Filmów Górskich im. Andrzeja Zawady w Lądku-Zdroju oraz na Spotkaniach z Filmem Górskim w Zakopanem. W 2003 roku otrzymał prestiżową nagrodę Kryształowe Skrzydło, przyznawaną największym osobowościom Słowacji.

</doc>
<doc id="762962" url="https://pl.wikipedia.org/wiki?curid=762962" title="Bogdan Zając (piłkarz)">
Bogdan Zając (piłkarz)

Bogdan Andrzej Zając (ur. 16 listopada 1972 w Jarosławiu) – polski piłkarz, trener. Od 2022 asystent trenera Wisły Kraków.
Przebieg kariery.
W reprezentacji Polski rozegrał jeden mecz, 10 listopada 1998 zagrał w wygranym meczu z reprezentacją Słowacji w Bratysławie (3:1).
W 1999 i w 2001, grając w barwach Wisły, zdobył mistrzostwo Polski, a w 2002 Puchar Polski.
Organizuje co rok w grudniu w Jarosławiu turniej futsalu z udziałem polskich zawodników polskiej piłki nożnej. W 2009 został uznany za sportowca 100-lecia JKS Jarosław.
5 października 2022 został asystentem trenera Radosława Sobolewskiego w Wiśle Kraków.

</doc>
<doc id="762970" url="https://pl.wikipedia.org/wiki?curid=762970" title="Test istotności">
Test istotności

Test istotności – rodzaj testu, w którym na podstawie wyników próby losowej podejmuje się wyłącznie decyzję odrzucenia hipotezy, którą się sprawdza, bądź stwierdza się brak podstaw do odrzucenia tej hipotezy.
W teście istotności nie podejmuje się decyzji o przyjęciu sprawdzanej hipotezy, ponieważ bierze się w tym teście pod uwagę tylko błąd pierwszego rodzaju, a jego prawdopodobieństwo to poziom istotności, nie uwzględnia się natomiast konsekwencji popełnienia błędu drugiego rodzaju.
Testy istotności powstają w taki sposób, że w zależności od hipotezy zerowej buduje się pewną statystykę formula_1 z wyników "n"-elementowej próby i wyznacza się rozkład zbudowanej statystyki, zakładając, że hipoteza zerowa jest prawdziwa. W powyższym rozkładzie wybiera się obszar formula_2 wartości statystyki formula_3 aby spełniona była następująca równość
gdzie:
Jeżeli wartość statystyki formula_1 z próby znajdzie się w obszarze krytycznym formula_8 to podejmowana jest decyzja odrzucenia hipotezy zerowej na rzecz hipotezy alternatywnej.
Jeżeli wartość statystyki formula_1 z próby nie znajdzie się w obszarze krytycznym formula_8 to nie ma podstaw do odrzucenia hipotezy zerowej (nie jest to równoznaczne z przyjęciem hipotezy zerowej).
W każdym teście istotności możemy się pomylić i odrzucić hipotezę, która była prawdziwa (błąd pierwszego rodzaju), ale prawdopodobieństwo takiej pomyłki jest bardzo małe, równe obranemu formula_11

</doc>
<doc id="762981" url="https://pl.wikipedia.org/wiki?curid=762981" title="Testy dla średniej">
Testy dla średniej



</doc>
<doc id="762987" url="https://pl.wikipedia.org/wiki?curid=762987" title="Pentomino">
Pentomino

Pentomino (gr. "πέντε" / "pente" – pięć + domino) – układanka logiczna. Jest to szczególny przypadek polinomina dla klocków złożonych z pięciu przylegających kwadratów.
Z pięciu kwadratów można ułożyć 12 różnych klocków. Są one oznaczane łacińskimi literami, do których są najbardziej podobne. Nazwę lamigłówce nadał amerykański matematyk Solomon W. Golomb w 1953. W Wielkiej Brytanii znana jest jako "maestro puzzle". Problemami matematycznymi związanymi z pentomino zajmowali się Martin Gardner, David A. Klarner, R.M.Robinson, Spencer Earnshaw, Dana S. Scott, John G. Fletcher, C.B.Haselgrove.
Klocki można obracać i przekładać na drugą stronę. Poniżej pokazano możliwe ustawienia pentomina Y:
Zabawa polega na wypełnianiu rozmaitych figur pentominem. Poniżej podano przykładowe rozwiązania dla kilku prostokątów:

</doc>
<doc id="762988" url="https://pl.wikipedia.org/wiki?curid=762988" title="Marek Gierlach">
Marek Gierlach

Marek Gierlach (ur. 1955) – polski archeolog i historyk sztuki, instruktor harcerski. Zawodowo związany z ochroną zabytków archeologicznych w Polsce.
Życiorys.
Urodzony w 1955 w Gdańsku. W warszawskim liceum im. Jose Marti prowadził drużynę harcerską. Studiował archeologię i historię sztuki na Uniwersytecie Warszawskim. W 1983 roku odbył służbę wojskową w 1 Batalionie Szturmowym w Dziwnowie. W 1986 rozpoczął pracę w Biurze Badań i Dokumentacji Zabytków w Ciechanowie na stanowisku inspektora ds. ochrony zabytków, którą kontynuował przez następne 20 lat. W 1995 został zatrudniony w Systemie Gazociągów Tranzytowych EuRoPol GAZ s.a. jako doradca ds. archeologicznych. Funkcja ta obejmowała koordynację ratowniczych badań archeologicznych prowadzonych na polskim odcinku planowanej trasy gazociągu Jamał – Europa. Kilka lat później objął stanowisko głównego specjalisty ds. archeologii w Agencji Budowy i Eksploatacji Autostrad. W 2002 powołany przez Ministra Kultury i Dziedzictwa Narodowego na stanowisko dyrektora Ośrodka Ochrony Dziedzictwa Archeologicznego.
W latach 1997–2001 rzeczoznawca Ministra Kultury w zakresie opieki nad zabytkami archeologicznymi. W 2004 powołany do Rady ds. Autostrad przy Ministrze Infrastruktury, rok później do zespołu ekspertów Międzyrządowej Komisji Polsko-Ukraińskiej ds. ochrony i zwrotu dóbr kultury.
Zawodowo związany z ochroną zabytków archeologicznych, zwłaszcza w ramach inwestycji liniowych: budowie autostrad, gazociągów. W związku z pełnionymi funkcjami współtworzył politykę państwa w zakresie przedmiotowej ochrony. Sprzeciwiając się jej osłabianiu podkreślał konieczność ochrony dziedzictwa archeologicznego m.in. przez wypracowanie i wdrożenie systemowych rozwiązań gwarantujących należyty standard prowadzenia ratowniczych badań wykopaliskowych (odkrycie, opracowanie, przechowywanie, udostępnianie zabytków archeologicznych).
W 2006 oskarżony przez poznańskiego biznesmena i archeologa Ryszarda Mazurowskiego o przyjmowanie korzyści majątkowych w zamian za zlecanie prac archeologicznych. Nie przyznał się do winy. Twierdził, że został fałszywie oskarżony, bo stanowił przeszkodę w biznesowych planach Mazurowskiego. W 2012 roku został prawomocnie skazany na karę 5 lat i 8 miesięcy pozbawienia wolności oraz grzywnę. W trakcie odbywania kary na własną prośbę kierował wykopaliskami archeologicznymi w Płońsku.

</doc>
<doc id="762995" url="https://pl.wikipedia.org/wiki?curid=762995" title="Herb Trynidadu i Tobago">
Herb Trynidadu i Tobago

Herb Trynidadu i Tobago został przyjęty 9 sierpnia 1962 r. 
Głównym elementem jest czarno-czerwona tarcza przedzielona pasem (krokiew) koloru srebrnego. W czarnej, górnej części tarczy umieszczono wizerunki dwóch kolibrów, jako symbol bogactwa natury, zaś w polu czerwonym znajdują się 3 karawele - symbolizujące okręty Kolumba, które dobiły do brzegu Trynidadu w 1498 r. Okręty te symbolizują zarazem morze, które łączy obie wyspy wchodzące w skład państwa. 
Tarcza herbowa jest podtrzymywana przez ibisa szkarłatnego (), symbolizującego wyspę Trynidad oraz ptaka z gatunku czubaczy czakalaki rdzaworzytnej () symbolizujące Tobago. Całość stoi na stylizowanych wizerunkach wysp. 
Poniżej symboli wysp znajduje się hasło w języku angielskim "Together we aspire - together we achieve" ().
Tarcza herbowa zwieńczona jest ozdobą heraldyczną w formie hełmu, a nad nim umieszczony jest wizerunek palmy.

</doc>
<doc id="763002" url="https://pl.wikipedia.org/wiki?curid=763002" title="Dojrzewanie monocytów">
Dojrzewanie monocytów



</doc>
<doc id="763005" url="https://pl.wikipedia.org/wiki?curid=763005" title="Warstwa zaporowa">
Warstwa zaporowa

Warstwa zaporowa – wskutek dyfuzyjnego przepływu elektronów (i dziur) w obszarze granicznym warstwy N/P pozostają nieskompensowane ładunki dodatnie nieruchomych centrów donorowych/akceptorowych. W obszarze granicznym warstw P, N powstaje zatem warstwa dipolowa ładunku, wytwarzająca pole elektryczne przeciwdziałające dyfuzji nośników większościowych. Tę warstwę dipolową nazywa się warstwą zaporową lub warstwą ładunku przestrzennego.

</doc>
<doc id="763007" url="https://pl.wikipedia.org/wiki?curid=763007" title="Leonard Łukaszuk">
Leonard Łukaszuk

Leonard Bolesław Łukaszuk (ur. 29 września 1930 w Glinach, zm. 13 października 2017 w Warszawie) – polski prawnik i nauczyciel akademicki, profesor nauk prawnych, wiceprezes Trybunału Konstytucyjnego (1985-1993), pułkownik Służby Bezpieczeństwa PRL. Ojciec Tomasza Łukaszuka.
Życiorys.
Młodość.
Syn Jana i Janiny. W latach 1939–1956 mieszkał na terenie sowieckiej Ukrainy, gdzie w latach 1951–1955 walczył z partyzantką nacjonalistyczną (w obwodach lwowskim i tarnopolskim). W 1958 ukończył studia na Wydziale Prawa i Administracji Uniwersytetu Warszawskiego.
Praca w organach bezpieczeństwa PRL.
W latach 1953–1990 funkcjonariusz MBP, KdsBP i Służby Bezpieczeństwa MSW PRL.
W latach 1967–1973 był wicedyrektorem gabinetu ministra spraw wewnętrznych (w czasach urzędowania ministrów Moczara, Świtały i Szlachcica).
W latach 1973–1982 dyrektor Biura Prawnego MSW PRL, następnie do 1984 zastępca dyrektora Biura Organizacyjno-Prawnego MSW PRL.
W latach 1975–1985 był wykładowcą Akademii Spraw Wewnętrznych.
Działalność naukowo-dydaktyczna.
W 1968 uzyskał stopień naukowy doktora, a w 1974 doktora habilitowanego. Tytuł naukowy profesora nauk prawnych otrzymał w 1985. Profesorem zwyczajnym został w 1994.
Pracował w Polskim Instytucie Spraw Międzynarodowych. Od 1987 współpracował z Akademią Marynarki Wojennej w Gdyni oraz szczecińskim Ośrodkiem Myśli Morskiej Stowarzyszenia „Civitas Christiana” (d. PAX). W 1994 podjął pracę w Instytucie Stosunków Międzynarodowych Uniwersytetu Warszawskiego, gdzie wykładał m.in. prawo morza i międzynarodową ochronę własności intelektualnej. Współpracował również z PISM i Akademią Dyplomatyczną.
Był autorem licznych programów nauczania, podręczników, zeszytów naukowych i studiów z dziedziny prawa morza. Uczestniczył w krajowych i zagranicznych konferencjach dotyczących tej dziedziny.
Pod jego kierunkiem stopień naukowy doktora uzyskało 14 osób, m.in. Uri Huppert (2007).
Działalność sędziowska.
W 1985 Sejm PRL wybrał go na członka i wiceprezesa Trybunału Konstytucyjnego, którym pozostał przez pełną kadencję do 1993, która wówczas trwała osiem lat.

</doc>
<doc id="763008" url="https://pl.wikipedia.org/wiki?curid=763008" title="Pogorie">
Pogorie



</doc>
<doc id="763009" url="https://pl.wikipedia.org/wiki?curid=763009" title="ADDA">
ADDA

ADDA – organiczny związek chemiczny z grupy β-aminokwasów, mający dwa wiązania podwójne występujący w peptydach nierybosomalnych np. w mikrocystynach.

</doc>
<doc id="763011" url="https://pl.wikipedia.org/wiki?curid=763011" title="Web hosting">
Web hosting



</doc>
<doc id="763012" url="https://pl.wikipedia.org/wiki?curid=763012" title="Angus Turner Jones">
Angus Turner Jones



</doc>
<doc id="763014" url="https://pl.wikipedia.org/wiki?curid=763014" title="Piktorializm polski">
Piktorializm polski

Piktorializm fotograficzny w Polsce – nurt fotografii artystycznej nawiązujący do zapoczątkowanego w Anglii przed 1890 rokiem piktorializmu europejskiego. Stanowił w dwudziestoleciu międzywojennym oficjalny nurt fotografii, po wojnie stracił na znaczeniu, pod koniec XX wieku odkrywany w Polsce na nowo.

</doc>
<doc id="763016" url="https://pl.wikipedia.org/wiki?curid=763016" title="Neumayer (krater księżycowy)">
Neumayer (krater księżycowy)

Neumayer – księżycowy krater uderzeniowy o średnicy około 84 km, położony w bezpośrednim sąsiedztwie kraterów Helmholtza, Demonaxa i Hale’a. Decyzją Międzynarodowej Unii Astronomicznej w 1935 roku został nazwany nazwiskiem Georga von Neumayera, niemieckiego meteorologa i hydrografa.

</doc>
<doc id="763023" url="https://pl.wikipedia.org/wiki?curid=763023" title="Obszar krytyczny">
Obszar krytyczny



</doc>
<doc id="763028" url="https://pl.wikipedia.org/wiki?curid=763028" title="Królestwo Włoch">
Królestwo Włoch

Królestwo Włoch (wł. "Regno d'Italia") – nazwa państwa włoskiego w kilku okresach historycznych:
Niekiedy mianem Królestwa Włoch określa się też państwa utworzone w Italii przez Odoakra w 476 roku i państwo Longobardów, powstałe w 568 roku.
Państwa te szerzej omówione są w artykule Historia Włoch.

</doc>
<doc id="763030" url="https://pl.wikipedia.org/wiki?curid=763030" title="Czerwone księgi">
Czerwone księgi



</doc>
<doc id="763031" url="https://pl.wikipedia.org/wiki?curid=763031" title="GESUT">
GESUT



</doc>
<doc id="763032" url="https://pl.wikipedia.org/wiki?curid=763032" title="Jan Nassutowicz">
Jan Nassutowicz

Jan Nassutowicz – starosta brzeski, właściciel Międzyrzeca Podlaskiego.
Zorganizował dobra międzyrzeckie, erygował kilkanaście wsi bojarskich (m.in. Drelów – przed rokiem 1523 i Pościsze), pomiędzy rokiem 1460 a 1477 ufundował nowy murowany kościół pod wezwaniem św. Mikołaja w Międzyrzecu Podlaskim, uzyskał w roku 1486 przywileje na targi i jarmarki.

</doc>
<doc id="763033" url="https://pl.wikipedia.org/wiki?curid=763033" title="Lantionina">
Lantionina

Lantionina (Lan, "D,L-(mezo)-lantionina") – siarkoorganiczny związek chemiczny z grupy aminokwasów, występujący w peptydach nierybosomalnych o wzorze półstrukturalnym: (HOOC-CH(NH2)-CH2-S-CH2-CH(NH2)-COOH).

</doc>
<doc id="763034" url="https://pl.wikipedia.org/wiki?curid=763034" title="Peptony">
Peptony

Peptony – polipeptydy tworzące się podczas enzymatycznego rozpadu białek (trawienie pepsyną albuminy jaja kurzego lub kazeiny; czasami też trawienie mięsa pankreatyną). Są głównym źródłem azotu organicznego w pożywce do hodowli bakterii. Zawierają liczne wolne aminokwasy i krótkie łańcuchy peptydowe, niektóre witaminy i czasami węglowodany. Mają białą lub żółtą barwę. Są rozpuszczalne w wodzie i nierozpuszczalne w etanolu i eterze. Nie koagulują i nie wysalają się. Czasami znajdują zastosowanie także jako środki odżywcze.

</doc>
<doc id="763035" url="https://pl.wikipedia.org/wiki?curid=763035" title="Groty Cango">
Groty Cango

Groty Cango – wapienne jaskinie powstałe w skałach platformy prekambryjskiej (płyty afrykańskiej – platformy południowoafrykańskiej) w rejonie dzisiejszej Prowincji Przylądkowej Zachodniej niedaleko Oudtshoorn w Republice Południowej Afryki. Główna komora jaskini jest jedną z największych atrakcji turystycznych RPA. Cały system tuneli i komór ma ponad 4 km długości, jednak tylko 25% z tego jest udostępnionych turystom. Jaskinie można zwiedzać tylko w zorganizowanych grupach i w obecności przewodnika.
Historia.
Malowidła naścienne i znalezione artefakty dowodzą, że była ona znana przez długi czas w środkowej i młodszej epoce kamienia.
Jaskinie odkrył lokalny farmer Van Zyl w 1780 roku. Był on pierwszą osobą, która została spuszczona do jaskini. Pierwsza komora nosi nazwę jego imienia. Jest długości boiska piłkarskiego. Późniejsze eksploracje doprowadziły do odkrycia kolejnych komór w 1792 roku.

</doc>
<doc id="763038" url="https://pl.wikipedia.org/wiki?curid=763038" title="Biblioteka Cyfrowa Uniwersytetu Wrocławskiego">
Biblioteka Cyfrowa Uniwersytetu Wrocławskiego

Biblioteka Cyfrowa Uniwersytetu Wrocławskiego (BCUWr) – biblioteka cyfrowa oferująca dostęp do zabytków piśmiennictwa, zbiorów edukacyjnych i wystaw prezentujących kolekcje wybrane z zasobów Biblioteki Uniwersyteckiej we Wrocławiu. Wykorzystując oprogramowanie dLibra (opracowane i rozwijane przez Poznańskie Centrum Superkomputerowo-Sieciowe) współtworzy polską platformę rozproszonych bibliotek cyfrowych w sieci PIONIER, zapewniającą dostęp do obiektów cyfrowych wraz z ich metadanymi oraz do zaawansowanych usług opartych na udostępnianych obiektach (m.in. do wyszukiwania rozproszonego).
Zbiory.
Kolekcje biblioteki cyfrowej zawierają zdigitalizowane zbiory, które ze względu na ich wartość historyczną, treść i zakres terytorialny stanowią dziedzictwo kultury europejskiej lub regionalnej. Oryginały poddane procesowi digitalizacji obejmują następujące typy dokumentów: książki (w tym stare druki), czasopisma, rękopisy, nuty, dokumenty kartograficzne, fotografie, karty pocztowe i grafiki. Zakres terytorialny kolekcji "Dziedzictwo kulturowe" dotyczy obszaru całej Europy, a "Regionalia" – Śląska i Łużyc, ze szczególnym uwzględnieniem Dolnego Śląska i Wrocławia. Oddzielną kolekcję w BCUWr stanowią „Wystawy”, które prezentują przede wszystkim tematykę dotyczącą Śląska i Wrocławia w oparciu o dokumenty biblioteczne, muzealne lub archiwalne wydane pierwotnie drukiem w formie katalogów, e-książek lub materiałów dokumentujących ekspozycje. W BCUWr gromadzi się również multimedia, których treści są przygotowane i wykorzystywane przede wszystkim w celach edukacyjnych, badawczych i naukowych, a także w celu promocji Uniwersytetu Wrocławskiego, Biblioteki UWr i regionu.
Historia.
W listopadzie 2005 roku powołano Komisję ds. Digitalizacji Zbiorów w Bibliotece Uniwersyteckiej we Wrocławiu, zadaniem której było opracowanie wytycznych i procedur digitalizacji zbiorów oraz zasad ich udostępniania. BCUWr została udostępniona online użytkownikom internetowym 21 grudnia 2005 roku. Celem Biblioteki jest dążenie do zachowania i popularyzacji w formie cyfrowej bogatych zasobów dziedzictwa kulturowego.
Po roku wdrażania systemu, 5 grudnia 2006 roku w barokowej sali Oratorium Marianum Uniwersytetu Wrocławskiego odbyło się uroczyste otwarcie Biblioteki Cyfrowej Uniwersytetu Wrocławskiego. W tym samym roku Komisja opracowała i opublikowała w Internecie "Niezbędnik redaktora" oraz "e-Poradnik redaktora zasobów cyfrowych". W przygotowaniu wytycznych dla opisów zbiorów specjalnych według atrybutów DublinCore byli zaangażowani pracownicy z oddziałów: Rękopisów, Starych Druków, Oddziału Bibliologicznego, Zbiorów Muzycznych, Graficznych, Kartograficznych i Gabinetu Śląsko-Łużyckiego. Łącznie zespół BCUWr wraz z pracownikami technicznymi liczył 26 osób.
W roku 2007 BCUWr została posadowiona na nowej wersji oprogramowania dLibra w. 3.0. W strukturze organizacyjnej Biblioteki Uniwersyteckiej nastąpiły zmiany i w ramach Pracowni Reprografii i Digitalizacji utworzono Sekcję Digitalizacji i Mediów Cyfrowych, która, wraz z informatykiem, zajmowała się techniczną stroną funkcjonowania BCUWr. W tym samym roku rozpoczęto współpracę z Archiwum, Muzeum i Ogrodem Botanicznym Uniwersytetu Wrocławskiego oraz Wydziałem Prawa, Administracji i Ekonomii Uniwersytetu Wrocławskiego, dla których utworzono kolekcję „Zbiory Specjalistyczne”. W grudniu 2007 roku na spotkaniu poświęconym idei współtworzenia i rozwojowi BCUWr oficjalnie zaprezentowano Prawniczą Bibliotekę Cyfrową. Ponadto w 2007 roku opublikowano w BCUWr współczesne periodyki promujące Uniwersytet Wrocławski oraz Dolny Śląsk: „Przegląd Uniwersytecki”, „Miesięcznik Miłośników Matematyki” (Wydział Matematyki i Informatyki UWr), „Akademisches Kaleidoskop” oraz „Spotkajmy się we Wrocławiu” (Wydawnictwo Barbara Folta), a także wdrożono interfejs użytkownika dla użytkowników w języku angielskim, czeskim, francuskim i niemieckim. Nowa wersja e-Poradnika została włączona do współredagowania na forum Biblioteka 2.0. Wszystkie nowości oraz informacje o BCUWr rozsyłane były użytkownikom poprzez newsletter (grudzień 2007 r. ponad 1400 subskrybentów).
Udział merytoryczny w tym przedsięwzięciu mieli pracownicy z Oddziałów: Rękopisów, Starych Druków, Oddziału Bibliologicznego, Zbiorów Muzycznych, Graficznych, Kartograficznych i Gabinetu Śląsko-Łużyckiego, natomiast obsługę informatyczną i techniczną zapewniali pracownicy Pracowni Reprografii i Digitalizacji oraz Oddziału Komputeryzacji. Cały zespół z Biblioteki liczył 21 osób. Najaktywniejszym partnerem BCUWr byli pracownicy tworzący Prawniczą Bibliotekę Cyfrową. 
Przez cały rok pracowała Komisja ds. BCUWr, do jej zadań należało:
W kwietniu wdrożono kolejną wersję oprogramowania, tj. dLibra 4.0. Dzięki temu czytelnicy mają dostęp do nowych funkcji usprawniających korzystanie z całego systemu rozproszonych bibliotek cyfrowych. Zalogowani czytelnicy mogą m.in. tworzyć listę ulubionych publikacji, polecać publikacje innym osobom, opisywać publikacje prywatnymi słowami kluczowymi (tagami), które nie są widoczne dla nikogo innego, oceniać publikacje, sugerować słowa kluczowe (tagi) do opisów publikacji. Funkcje te widoczne są na stronie z opisem i treścią publikacji oraz na stronach profilu czytelnika. W ramach aktualizacji dodano również wbudowaną przeglądarkę publikacji DjVu. Dzięki niej również czytelnicy nie posiadający zewnętrznego dodatku do przeglądania DjVu mogą zapoznać się z treścią publikacji.
W lipcu opublikowano w BCUWr kolejną wersję e-Poradnika redaktora zasobów cyfrowych, w którym uwzględniono uwagi z forum Biblioteka 2.0, zaktualizowano załączniki, a przede wszystkim sporządzono wytyczne do opracowania zbiorów współczesnych w Dublin Core.
W grudniu 2008 r. uruchomiono od strony technicznej „e-Czytelnię”, w której będą udostępniane w BCUWr współczesne materiały ze zbiorów Biblioteki, ale z ograniczonym dostępem do wybranych komputerów na terenie Biblioteki lub Uniwersytetu.
W roku 2009 najważniejszym wydarzeniem dla BCUWr był udział, wraz z Poznańskim Centrum Superkomputerowo-Sieciowym, w europejskim projekcie ENRICH i EuropeanaLocal. Celem projektów było ułatwienie dostępu do cyfrowych reprezentacji zabytków piśmiennictwa europejskiego oraz stworzenie wirtualnego sieciowego środowiska do ich badania. BUWr była jednym z partnerów odpowiedzialnych za dostarczenie treści cyfrowych, natomiast PCSS to partner technologiczny projektu. W wyniku tych działań od 12 grudnia wszystkie publikacje dostępne w BCUWr oraz w Federacji Bibliotek Cyfrowych można oglądać za pośrednictwem Europeany (Europejska Biblioteka Cyfrowa).
W styczniu, po trzech latach funkcjonowania, nastąpiły zmiany personalne w Komisji ds. BCUWr. W grudniu 2009 r. udostępniono czytelnikom BCUWr „e-Czytelnię”, w której zamieszczono współczesne materiały ze zbiorów biblioteki m.in. najbardziej poczytne książki, podręczniki, skrypty. Publikacje dostępne są poprzez wybrane terminale znajdujące się w budynkach BUWr.
Na początku 2010 biblioteka przystąpiła do projektu przekazywania danych o pracach doktorskich zamieszczonych w BCUWr do portalu DART-Europe. W lutym, w portalu znajdowało się na razie tylko 6 doktoratów obronionych na Uniwersytecie Wrocławskim. Portal współtworzyło 16 krajów europejskich, a Polskę reprezentowało, poprzez Federację Bibliotek Cyfrowych, 14 bibliotek cyfrowych.
Od maja 2010 r. dzięki pośrednictwu FBC wszystkie publikacje BCUWr udostępniono również w portalu ViFaOst (Virtuelle Fachbibliothek Osteuropa). Jest to interdyscyplinarny portal, oferujący społeczności akademickiej szeroki zakres informacji na temat Europy Wschodniej. Wszechstronne możliwości wyszukiwania dają dostęp do specjalistycznych informacji naukowych na temat historii, języka, literatury, polityki i kultury wschodnich, środkowo-wschodnich i południowo-wschodnich krajów i regionów europejskich.
Od początku istnienia Biblioteki Cyfrowej UWr starano się pozyskać dla niej archiwalne materiały popularnych i poczytnych, współczesnych czasopism śląskich. Do 2010 r. udało się uzyskać zgodę redakcji miesięcznika społeczno-kulturalnego „Odra”. Finanse pozwoliły na umieszczenie w BCUWr tylko spisów treści tego miesięcznika. Kilka miesięcy przed 60. rocznicą istnienia „Odry” znalazł się sponsor - Rentier.pl, który będzie sukcesywnie finansował digitalizację oraz opublikowanie archiwalnych numerów „Odry” w BCUWr. Poszczególne zeszyty będą sukcesywnie poddawane procesowi rozpoznawania tekstu (OCR), dzięki czemu możliwe jest pełnotekstowe przeszukiwanie treści publikacji udostępnionych w formatach DjVu oraz PDF. W ramach promocji cyfrowego miesięcznika „Odra”, informacje o kolejnych numerach pojawiają się na specjalnym, dedykowanym temu przedsięwzięciu blogu oraz na Facebooku.

</doc>
<doc id="763041" url="https://pl.wikipedia.org/wiki?curid=763041" title="Antoni Wiktor Habsburg">
Antoni Wiktor Habsburg

Antoni Wiktor Habsburg (niem. "Erzherzog Anton Viktor Joseph Johann Raimund von Österreich", ur. 31 sierpnia 1779 we Florencji, zm. 2 kwietnia 1835 w Wiedniu) – arcyksiążę, wielki mistrz zakonu krzyżackiego w latach 1804–1835, wicekról lombardzko-wenecki w latach 1816–1818.
Życiorys.
Urodził się we Florencji. Był ósmym synem cesarza Leopolda II Habsburga i Marii Ludwiki Burbon, księżniczki hiszpańskiej. Od młodych lat przygotowywany do kariery wojskowej, z której zrezygnował w 1801 roku dla stanu duchownego. W latach 1801–1803 był biskupem w Münster i arcybiskupem w Kolonii. W 1803 roku został wyznaczony przez starszego brata Karola Ludwika Habsburga koadiutorem wielkiego mistrza zakonu krzyżackiego. 1 lipca 1804 roku bez większych przeszkód objął zwierzchnictwo nad tą kongregacją. Powiadomił o tym wydarzeniu wszystkich znaczących monarchów europejskich.
Czas urzędowania Antoniego Wiktora Habsburga na stanowisku wielkiego mistrza nie był najszczęśliwszy dla Zakonu krzyżackiego. Organizacja ta nieodwracalnie utraciła w czasie wojen napoleońskich większość swoich posiadłości w Niemczech i stała się całkowicie uzależniona od Domu Habsbursko-Lotaryńskiego. W 1817 roku po zakończeniu Kongresu wiedeńskiego zwrócono Krzyżakom część ich dóbr w południowym Tyrolu. Liczba członków zgromadzenia była niewielka. Brak utraconych seminariów nie sprzyjał wzrostowi powołań.
Wielki mistrz prawie wcale nie zajmował się sprawami zakonu, którego centrala od 1804 roku mieściła się w Wiedniu. Poświęcał się natomiast działalności w instytucjach gospodarczych i związkach kulturalnych. Był członkiem Towarzystwa Rolniczego i Towarzystwa Miłośników Muzyki. Interesował się botaniką. Zainicjował powstanie wielu ogrodów botanicznych.
Pochowany jest w kościele Kapucynów w Wiedniu.

</doc>
<doc id="763048" url="https://pl.wikipedia.org/wiki?curid=763048" title="Metoda Feulgena">
Metoda Feulgena

Metoda Feulgena - wynaleziona przez Roberta Feulgena, pozwala na selektywne barwienie DNA lub materiału chromosomowego. Oparta na kwasowej hydrolizie DNA, które barwi się na czerwono. W określonych warunkach, może być wykorzystywana do kolorymetrycznego zwykle półilościowego (możliwe jest też ilościowe) oznaczania DNA w tkankach.
Reakcja przebiega w dwóch etapach. Najpierw badaną próbkę poddaje się działaniu HCl przez 8-10 min. w podwyższonej temperaturze. Następnie natychmiast traktuje się ją odczynnikiem Schiffa w temperaturze pokojowej przez co najmniej 30 min., aż do momentu gdy tkanka nabierze purpurowego zabarwienia. Dalej materiał jest ugniatany w obecności acetoorceiny. Barwienie jest trwałe i preparat można przechowywać w obniżonej temperaturze, jakkolwiek zalecane jest wykonywanie analizy zaraz po barwieniu.
Kwasowa hydroliza pozwala usunąć zasady purynowe z DNA powodując odsłonięcie grup aldehydowych, które mogą wówczas reagować z odczynnikiem Schiffa, w wyniku czego pojawia się purpurowe zabarwienie. Jeśli aldehydy w próbie pochodzą wyłącznie z DNA, wtedy możliwe jest jego oznaczenie ilościowe. RNA nie ulega hydrolizie dzięki czemu metoda Feulgena jest DNA-selektywna. 

</doc>
<doc id="763051" url="https://pl.wikipedia.org/wiki?curid=763051" title="Honorowi Obywatele Miasta Głogowa">
Honorowi Obywatele Miasta Głogowa

Lista ta przedstawia honorowych obywateli miasta Głogowa w kolejności chronologicznej

</doc>
<doc id="763054" url="https://pl.wikipedia.org/wiki?curid=763054" title="Oczko (dziewiarstwo)">
Oczko (dziewiarstwo)

Oczko - najmniejszy element w splocie dzianiny. Oczka składają się na kolejne rządki. Oczka mogą być tzw. "prawe" i "lewe". Podział ten jest umowny: oczka "prawe" to te, których nitka w pętlach położonych wyżej przewleczona jest ponad nitką tych położonych niżej - jak na rysunku obok. Odwrócenie dzianiny na drugą stronę (tzw. "lewą") spowoduje, że nitki znajdujące się na wierzchu, znajdą się pod spodem i odwrotnie, co spowoduje, że oczka "prawe" zamienią się w "lewe" i na odwrót.

</doc>
<doc id="763055" url="https://pl.wikipedia.org/wiki?curid=763055" title="Inu Yasha">
Inu Yasha



</doc>
<doc id="763057" url="https://pl.wikipedia.org/wiki?curid=763057" title="Liczba gładka">
Liczba gładka

W teorii liczb, liczba naturalna "m" jest nazywana "B"-"gładką", jeśli wszystkie jej dzielniki pierwsze są nie większe niż "B".
Przykładowo 103195607040000=2233954 jest 5-gładka, ponieważ jej największym dzielnikiem pierwszym jest 5.
Liczby gładkie przydatne są w niektórych algorytmach teorioliczbowych.
Przykładowo niektóre algorytmy FFT, rozkładają problem rozmiaru "n" na problemy o wielkości jego czynników. Jeśli zaczyna się od liczb gładkich, otrzymuje się małe, szybko rozwiązywalne problemy. Innym przykładem jest redukcja Pohliga-Hellmana obliczająca logarytm dyskretny. W ogólnym przypadku jest ona algorytmem wykładniczym, ale dla "B"-gładkich liczb działa w czasie O("B"1/2).
Liczbę "B"-gładkich liczb mniejszych od zadanego "x" można oszacować przez:

</doc>
<doc id="763058" url="https://pl.wikipedia.org/wiki?curid=763058" title="Akademia rolnicza">
Akademia rolnicza



</doc>
<doc id="763063" url="https://pl.wikipedia.org/wiki?curid=763063" title="SIT">
SIT

SIT, Sit, sit może odnosić się do:

</doc>
<doc id="763064" url="https://pl.wikipedia.org/wiki?curid=763064" title="Oczko (gra karciana)">
Oczko (gra karciana)

Oczko – prosta gra karciana, polegająca na dobieraniu kolejnych kart dotąd, aby osiągnąć wartość liczbową posiadanych kart jak najbliższą (ale nie większą niż) 21. Gracz otrzymuje kolejne karty z talii dotąd, aż sam zdecyduje, że nie chce już więcej kart, lub otrzyma wynik 21 lub większy. Suma większa lub równa 22 oznacza przegraną. Wyjątkiem od tej reguły jest perskie oczko (dwa asy), mimo że to 22 punkty. Perskie oczko zawsze oznacza wygraną. Jeśli żaden z graczy nie otrzyma wyniku 21 wygrywa ten który był najbliżej tej wartości.
W oczko gra się talią od 2 do asa.
Punktacja:
Alternatywnie można grać małą talią (od dziewiątek do asa).
Punktacja:
Wersja kasynowa tej gry, z udziałem krupiera, znana jest pod angielską nazwą blackjack. Zasady blackjacka są podobne do zwykłego oczka, jednak króle, damy i walety mają wartość 10 pkt, zaś asy przybierają wartość 1 lub 11, w zależności, co byłoby lepsze dla gracza.

</doc>
<doc id="763065" url="https://pl.wikipedia.org/wiki?curid=763065" title="Dolnośląska Biblioteka Cyfrowa">
Dolnośląska Biblioteka Cyfrowa

Dolnośląska Biblioteka Cyfrowa (DBC) – biblioteka cyfrowa powstała w roku 2004 jako Biblioteka Cyfrowa Politechniki Wrocławskiej. W roku 2005 przekształciła się w Dolnośląską Bibliotekę Cyfrową z inicjatywy Politechniki Wrocławskiej i Zakładu Narodowego im. Ossolińskich. Celem powstania DBC jest nie tylko promowanie nauki, ale również kultury, poprzez zapewnienie powszechnego i swobodnego dostępu do wybranego dziedzictwa kulturowego. DBC udostępnia literaturę naukową, podręczniki, skrypty, czasopisma, muzykalia, stare druki i rękopisy zgromadzone w instytucjach przynależących do projektu. 
Uczestnikami projektu są biblioteki uczelni Wrocławia, Jeleniej Góry i Opola oraz Zakład Narodowy im. Ossolińskich. Umowę inicjującą oficjalne otwarcie projektu podpisano w Politechnice Wrocławskiej 20 grudnia 2006 roku.
Członkowie Konsorcjum DBC.
Wyższa Szkoła Zawodowa w Głogowie

</doc>
<doc id="763069" url="https://pl.wikipedia.org/wiki?curid=763069" title="Samantha Mumba">
Samantha Mumba

Samantha Tamania Anne Cecilia Mumba (ur. 18 stycznia 1983 w Dublinie) – irlandzka piosenkarka pop, aktorka i modelka, pochodzenia zambijskiego. Popularność zdobyła w 2000 r. wydając debiutancki singiel „Gotta Tell You”, który znalazł się w pierwszej dziesiątce w Irlandii, Wielkiej Brytanii i USA. Wystąpiła w kilku filmach, z których najbardziej znanym jest „Wehikuł czasu” z 2002 r.

</doc>
<doc id="763070" url="https://pl.wikipedia.org/wiki?curid=763070" title="Sieć Utrechcka">
Sieć Utrechcka

Sieć Utrechcka (ang. "Utrecht Network") – grupa 28 uczelni reprezentujących 31 uniwersytetów europejskich, które współpracują w zakresie szeroko pojętej współpracy międzynarodowej. Sieć zajmuje się głównie wymianami studenckimi oraz promocją programów magisterskich i szkół letnich prowadzonych w językach obcych. Konsorcjum utrzymuje ponadto współpracę z uczelniami w USA i Australii.
Członkowie sieci.
Austria
Belgia
Czechy
Dania
Estonia
Finlandia
Francja
Grecja
Hiszpania
Holandia
Irlandia
Islandia
Litwa
Łotwa
Malta
Niemcy
Norwegia
Polska
Portugalia
Rumunia
Słowacja
Słowenia
Szwajcaria
Szwecja
Węgry
Wielka Brytania
Włochy
Linki zewnętrzne.
Utrecht Network

</doc>
<doc id="763071" url="https://pl.wikipedia.org/wiki?curid=763071" title="Klan Taira">
Klan Taira



</doc>
<doc id="763073" url="https://pl.wikipedia.org/wiki?curid=763073" title="Taira no Masakado">
Taira no Masakado



</doc>
<doc id="763074" url="https://pl.wikipedia.org/wiki?curid=763074" title="Klan Fujiwara">
Klan Fujiwara



</doc>
<doc id="763075" url="https://pl.wikipedia.org/wiki?curid=763075" title="Klan Soga">
Klan Soga



</doc>
<doc id="763076" url="https://pl.wikipedia.org/wiki?curid=763076" title="Pierre Gaspard">
Pierre Gaspard

Pierre Gaspard (ur. 27 marca 1834 w Saint-Christophe-en-Oisans, zm. 16 stycznia 1915 tamże) – francuski góral z Saint-Christophe-en-Oisans w Alpach Delfinackich, jeden z najwybitniejszych przewodników górskich okresu zdobywczego w Alpach francuskich, znany zwłaszcza z pierwszego wejścia na główny wierzchołek La Meije w grupie górskiej Écrins.
Ojciec Pierre’a nosił nazwisko Hugues, Gaspard było imieniem. Gaspard Hugues pochodził z małej wioski Saint-Georges d’Entraunes w dawnym departamencie Var w Prowansji. Był pasterzem, który na całe lato wyruszał z owcami w daleką drogę na alpejskie pastwiska w dolinie Vénéon w Delfinacie (transhumancja). We wrześniu 1832 r. poślubił mieszkankę wsi Saint-Christophe-en-Oisans i osiadł w tej wsi na stałe. Jego syn otrzymał nazwisko od imienia ojca na skutek zwykłej pomyłki przy wypisywaniu aktu urodzenia.
Pierre Gaspard objął po ojcu gospodarstwo, na które składało się kilka skrawków pola i stado owiec. W wolnych chwilach zajmował się z zamiłowaniem polowaniem na kozice. Poznał przy tym całe otoczenie górnej części doliny Vénéon od Olan i Les Bans na południu przez Ailefroide i Barre des Écrins na wschodzie po La Meije na północy. Posiadał zdolności wspinaczkowe oraz znajomość szczegółów topografii terenu, w tym konfiguracji lodowców.
Już z końcem lat 60. XIX w. prowadził turystów na wycieczki w góry. W 1873 r. przeszedł wysoką lodową przełęcz Col de la Lauze (3512 m n.p.m.), w 1874 r. wszedł na Barre des Écrins. W następnym roku dzięki poparciu W.A. Coolidge’a Stowarzyszenie Turystów Delfinatu (fr. "Société des Touristes du Dauphiné") zwróciło się do niego o pomoc w utworzeniu organizacji przewodników alpejskich.
Przełomowym momentem stało się dla P. Gasparda spotkanie w 1876 r. z E. Boileau de Castelnau. Skromny góral tak przypadł do gustu hugenockiemu szlachcicowi z Langwedocji, że ten przedłużył znacznie swój pobyt w górach. Polując na kozice, zaliczyli szereg wspólnych wejść na mniej wybitne szczyty i przełęcze. 21 lipca 1877 r. dokonali wspólnie pierwszego wejścia na Dôme de Neige (4015 m n.p.m.) w masywie Barre des Écrins. Niespełna 4 tygodnie później zdobyli ostatni z wielkich, trudnych i niezdobytych dotąd szczytów alpejskich – Grand Pic de la Meije (3983 m n.p.m.).
Gaspard natychmiast stał się sławny. W następnych latach poświęcił się więc głównie profesji przewodnickiej, dokonując jeszcze ponad trzydziestu pierwszych wejść w grupie górskiej Écrins. Spośród pierwszych dziesięciu wejść na La Meije on prowadził sześć. Nazywany był popularnie "Le père Gaspard" (Ojczulek Gaspard), jeszcze w wieku 76 lat prowadził zespół na La Meije. Ostatnią wycieczkę poprowadził w wieku blisko 80 lat. Zmarł kilka miesięcy później. Pochowany został na małym cmentarzyku w rodzinnej miejscowości, w otoczeniu gór.
Pierre Gaspard jeszcze za życia był nazywany „królem Alp”. O jego towarzystwo ubiegali się wszyscy wielcy ówczesnego alpinizmu. Spokojny, nawet flegmatyczny, był dobrym partnerem na linie i kompanem na biwaku: potrafił dyskutować na każdy temat, a jego błyskotliwość i wyrafinowane poczucie humoru przeszły do legendy. Pozostawił 15 dzieci, w tym 6 synów (Maximin, Pierre, Casimir, Joseph, Alexandre, Devouassoud), którzy również byli przewodnikami górskimi.

</doc>
<doc id="763083" url="https://pl.wikipedia.org/wiki?curid=763083" title="Anna świdnicka">
Anna świdnicka

Anna świdnicka (ur. 1339, zm. 11 lipca 1362 w Pradze) – księżniczka świdnicka, królowa czeska, królowa Rzymian, cesarzowa rzymska z dynastii Piastów.
Córka księcia świdnickiego Henryka i Katarzyny, której pochodzenie nie jest znane. Żona króla Czech i cesarza rzymskiego Karola IV Luksemburskiego. Matka króla Niemiec i Czech Wacława IV Luksemburskiego.
Życiorys.
Pochodzenie i młodość.
Anna, jedyne dziecko Henryka i Katarzyny, urodziła się w 1339. Jej ojciec pochodził ze świdnicko-ziębickiej linii Piastów. Był synem księcia świdnickiego Bernarda, który ok. 1310 pojął za żonę Kunegundę, córkę przyszłego króla Polski Władysława Łokietka. Nic nie wiadomo o pochodzeniu jej matki. Przez długi czas sądzono, że była ona córką króla Węgier Karola Roberta z jego pierwszego małżeństwa z księżniczką bytomską Marią. Jednakże hipoteza ta została obalona.
Anna szybko straciła ojca. Henryk świdnicki zmarł między 1343 a 1345. Osieroconą księżniczką świdnicką zaopiekowała się siostra jej babki ze strony ojca, królowa-matka węgierska Elżbieta Łokietkówna. Na dworze w Budzie, jednym z najświetniejszych w tamtym czasie, Anna przebywała do 1353. Jej opiekunowie musieli zadbać o jej edukację, gdyż w późniejszym czasie Anna wykazywała biegłość w pisaniu.
Ślub z Karolem IV Luksemburskim.
Jej stryj, książę świdnicko-jaworski Bolko II, był ostatnim niezależnym wobec króla Czech księciem śląskim. Po podpisaniu pokoju namysłowskiego 22 listopada 1348 pomiędzy królem Czech Karolem a królem Polski Kazimierzem, którego był sojusznikiem, oraz zaangażowaniu się w politykę wschodnią polskiego monarchy i wygaśnięciu sojuszu z Wittelsbachami Bolko II musiał liczyć się z zagrożeniem ze strony Luksemburga, który mógł skorzystać z okazji podporządkowania sobie ostatniego niepodlegającego mu księstwa śląskiego. Postanowił więc zawrzeć z nim umowę sukcesyjną, którą podpisano 13 grudnia 1350. Na jej mocy miało dojść do zaręczyn pomiędzy synem Karola, urodzonym w tym roku Wacławem, a bratanicą Bolka II, jedenastoletnią Anną, która w przypadku nieposiadania męskiego potomka przez księcia świdnicko-jaworskiego wraz ze swym potomstwem dziedziczyła jego księstwo. W akcie sukcesyjnym Bolko II zobowiązał się sprowadzić z Węgier Annę, która odtąd miała wychowywać się wspólnie ze swoim przyszłym mężem na przemian na dworze w Pradze i w Świdnicy. Jednakże bezpieczny już o swoje władztwo Piast nie wywiązał się z tej obietnicy. W dodatku 30 grudnia 1351 zmarł Wacław i umowa sukcesyjna stała się nieaktualna. Karol nie chciał stracić świdnickiej sukcesji i gdy 2 lutego 1353 zmarła jego żona i matka Wacława, Anna Wittelsbach, postanowił sam poślubić sukcesorkę Bolka II. Pierwsze rozmowy w tej sprawie miały miejsce na zjeździe monarchów w Wiedniu 10 marca 1353, już pięć tygodni po śmierci małżonki króla Czech. Ślub Karola i Anny odbył się 27 maja 1353 w Budzie. Byli na nim obecni książę Bolko, królowie Kazimierz Wielki i Ludwik Węgierski, książęta Ludwik VI Bawarski, Rudolf I Saski i Albrecht II Austriacki, oraz przedstawiciele Wenecji.
Prosto z Budy małżonkowie udali się do Świdnicy. Tam 3 lipca 1353 Bolko II wydał nowy akt sukcesyjny, na mocy którego Anna i jej dzieci z małżeństwa z Karolem miały dziedziczyć w księstwie świdnicko-jaworskim, w przypadku gdyby Piast nie pozostawił męskiego potomka. Bolko II zastrzegł w akcie, że po jego śmierci dzielnicę w dożywotnie władanie przejmie jego żona, Agnieszka Habsburg. Dopiero po jej śmierci księstwo przypadnie Annie lub jej potomstwu. Następnego dnia Anna odebrała hołd od miast księstwa. Także w Świdnicy Karol zabezpieczył świdnicko-jaworski posag Anny zapisem 15 000 grzywien groszy praskich na wypadek wcześniejszej swojej śmierci.
Jako żona Karola IV Luksemburskiego.
Ze Świdnicy małżonkowie udali się do Pragi, gdzie 28 lipca 1353 Anna została koronowana na królową czeską przez arcybiskupa Arnošta z Pardubic. Na początku następnego roku, 9 lutego 1354, arcybiskup Kolonii Wilhelm von Gennap koronował ją w Akwizgranie na królową rzymską. W 1355 małżonkowie udali się do Rzymu, gdzie w niedzielę wielkanocną 5 kwietnia odbyła się ich koronacja cesarska. Po tej uroczystości małżonkowie z powodu niepokojów w Italii w pośpiechu udali się w drogę powrotną, podczas której o mało nie stracili życia. W nocy z 19 na 20 maja w pałacu, w którym przebywali, wybuchł pożar. Podobno na wpół ubrana para monarsza uciekła z niebezpiecznego miejsca. Do Pragi Karol i Anna dotarli 15 września.
Podczas licznych podróży Anna poznała wielu znanych artystów tamtego czasu, m.in. Franciszka Petrarkę, z którym korespondowała.
Potomstwo.
Pierwszym dzieckiem ze związku Anny z Karolem była córka, Elżbieta, urodzona 19 kwietnia 1358. Karol bardzo cieszył się z jej narodzin, natomiast Anna w liście do Petrarki wyrażała swoje rozczarowanie, że powiła córkę, a nie syna. Poeta w odpowiedzi przysłał cesarzowej ciepły list pocieszający. Natomiast Karol dla niej i jej dworu wybudował w pobliżu Karlštejnu pałac zwany Karlik. 19 marca 1366 Elżbieta poślubiła księcia Austrii Albrechta III Habsburga. Związek ten okazał się bezdzietny. Elżbieta zmarła po siedmiu latach jego trwania 4 września 1373, a półtora roku później Habsburg ożenił się z Beatrycze Hohenzollern, z którą doczekał się męskiego potomka.
26 lutego 1361 w Norymberdze Anna wydała na świat upragnionego syna, Wacława. Pełna radości i dumy poinformowała o jego narodzinach samego papieża Innocentego VI. Karol był równie szczęśliwy, gdyż spełniło się jego największe pragnienie, o które modlił się w czasie długiej pielgrzymki do miejsc świętych w 1357. Odtąd zaczął nazywać Annę „najukochańszą żoną”. Wacław po śmierci ojca odziedziczył po nim trony w Niemczech i Czechach.
W niedługim czasie Anna po raz trzeci zaszła w ciążę. 11 lipca 1362 na świat przyszedł drugi syn. Jednakże zarówno on jak i Anna zmarli w trakcie porodu.
Śmierć.
Anna zmarła 11 lipca 1362 w Pradze w wieku zaledwie 23 lat. Jej ciało zostało złożone w tamtejszej katedrze św. Wita.

</doc>
<doc id="763085" url="https://pl.wikipedia.org/wiki?curid=763085" title="Jaskinia Blombos">
Jaskinia Blombos

Jaskinia Blombos – wapienna jaskinia położona na południowym wybrzeżu Republiki Południowej Afryki. Jaskinia znana jest najbardziej ze znalezisk jakich tam dokonano. W 1991 roku grupa archeologów znalazła na terenie Blombos paciorki, wykonane z 41 muszli ślimaka, liczące około 75 000 lat. W jaskini odkryto najstarszą na świecie pracownię malarską datowaną na około 100 tys. lat temu. Do produkcji barwnika wykorzystywano ochrę, którą rozrabiano i przechowywano w muszlach.

</doc>
<doc id="763093" url="https://pl.wikipedia.org/wiki?curid=763093" title="Mistrzowie French Open w grze pojedynczej">
Mistrzowie French Open w grze pojedynczej

Poczet triumfatorów wielkoszlemowego turnieju tenisowego Rolanda Garrosa w grze pojedynczej.
W latach 1925–1967 turniej nosił nazwę Amatorskich Międzynarodowych Mistrzostw Francji i był otwarty dla reprezentantów innych krajów, ale wciąż nie dopuszczano do udziału zawodowców. Począwszy od 1927 roku turniej był rozgrywany na kortach im. Rolanda Garrosa.
Od 1968 roku turniej jest otwarty zarówno dla amatorów, jak i profesjonalistów. Obecna oficjalna nazwa to Otwarte Międzynarodowe Mistrzostwa Francji.

</doc>
<doc id="763094" url="https://pl.wikipedia.org/wiki?curid=763094" title="Kościół św. Barbary w Bielsku-Białej">
Kościół św. Barbary w Bielsku-Białej

Kościół św. Barbary w Bielsku-Białej – zabytkowy kościół katolicki w Bielsku-Białej, znajdujący się w dzielnicy Mikuszowice Krakowskie, przy ul. Cyprysowej. Jest kościołem parafialnym (parafia św. Barbary) i należy do diecezji bielsko-żywieckiej (Dekanat Bielsko-Biała III – Wschód). Drewniana świątynia powstała w 1690 r. i jest przykładem dawnego wiejskiego budownictwa sakralnego w stylu śląsko-małopolskim.
Kościół znajduje się na Szlaku Architektury Drewnianej województwa śląskiego na trasie głównej.
Historia.
Pierwsza świątynia w Mikuszowicach powstała prawdopodobnie w XIII lub początkach XIV w. Została zniszczona przez powódź w połowie XV stulecia.
Drugi kościół mikuszowicki został wzniesiony w 1455 r. z drewna sosnowego przez cieślę o nazwisku Mączka na zlecenie byłego rozbójnika Maćka Konity. Przez krótki czas był kościołem parafialnym, jednak wkrótce stał się filią parafii w Łodygowicach. W pierwszej połowie XVI w., po uznaniu luteranizmu za oficjalne wyznanie księstwa oświęcimskiego, do którego należały Mikuszowice, świątynię przejęli protestanci. Do katolików wróciła ona w 1615 r. na skutek zabiegów kasztelana łodygowickiego Piotra Warszyckiego. Kościół spłonął 7 kwietnia 1687 r. od uderzenia pioruna.
Budowę obecnego kościoła św. Barbary zakończono w roku 1690. Został on wzniesiony na zlecenie łodygowickiego proboszcza Urbana Kupiszowskiego przez miejskiego cieślę Piotra Piotrowskiego z drewna modrzewiowego, w dominującym wówczas w budownictwie sakralnym stylu śląsko-małopolskim. Poświęcenia dokonano w 1692 r.
Duże zmiany we wnętrzu nastąpiły w XVIII w. Z tego okresu pochodzi polichromia, ołtarz główny i ołtarze boczne, a także figury ewangelistów.
W wyniku konfliktu z proboszczem o dziesięciny, władze kościelne wystawiły kościół w 1796 r. na licytację. Wykupiony za 50 złotych reńskich przez chłopów z Mikuszowic i okolicznych wiosek stał się filią parafii w Wilkowicach.
W XIX w. świątynia była dwukrotnie przebudowywana: w 1851 r. przez cieślę Walentego Fijaka została dobudowana wieża, natomiast w 1870 r. podwyższono ją.
W 1935 r. tryptyk ołtarzowy z 1470 r., który znajdował się w kościele przeniesiono do Muzeum Narodowego w Krakowie, natomiast w Mikuszowicach w 1987 r. umieszczona została jego kopia.
7 września 1965 r. dekretem metropolity krakowskiego Karola Wojtyły erygowana została odrębna parafia św. Barbary w Mikuszowicach, obejmująca północną część dotychczasowej wilkowickiej. Od 1992 r. należy ona do diecezji bielsko-żywieckiej (wcześniej zarówno łodygowicka i wilkowicka, jak i odrębna mikuszowicka należały do krakowskiej).
W latach 1993–1994 przeprowadzono prace konserwatorskie i renowacyjne XVIII-wiecznej polichromii.
Architektura.
Kościół św. Barbary jest typowym przykładem drewnianych kościołów wiejskich o konstrukcji zrębowo-słupowej, w stylu śląsko-małopolskim, który dominował wówczas w budownictwie sakralnym w tym regionie.
Składa się z małej, prawie kwadratowej nawy, sześciobocznego prezbiterium i zakrystii od strony wschodniej o konstrukcji zrębowej, oszalowanej. Świątynia jest pokryta spadzistym, dość stromym (55° – 65°), dwuczęściowym dachem gontowym i otoczona zamkniętymi sobotami. Ponieważ nie jest orientowana, okna znajdują się tylko od zachodniej strony (w przeciwieństwie do tradycyjnego układu południowego).
Drewniana, przysadzista wieża powstała w 1851 r., a dwadzieścia lat później została podwyższona przez dodanie pozornej izbicy i baniastego hełmu z niewielką galerią i iglicą. Dzwonnica mająca lekko nachylone ściany i łącząca się z nawą od północy ma konstrukcję słupową.
Nad wejściem bocznym we wnęce znajduje się obraz św. Barbary z charakterystycznymi atrybutami ikonograficznymi: wieżą, w której była więziona przez ojca oraz mieczem, którym została ścięta.
Do kościoła przylega stary cmentarz z połowy XVIII w. z belkowym ogrodzeniem z 1748 r., na którym znajduje się kamienny krucyfiks oraz kilka polskich nagrobków z XIX wieku, m.in. rodziny Międzybrodzkich.
W pobliżu świątyni, przy ul. Cyprysowej, stoi kamienna figura przydrożna z 1846 r., przedstawiająca Chrystusa, a także polichromowany i pozłacany krzyż kamienny fundacji Michała Międzybrodzkiego i jego żony Marianny z 1874 r. Ponadto w ogródku przykościelnym znajduje się współczesna drewniana kaplica Matki Boskiej Różańcowej.
Wnętrza.
Polichromia.
Wnętrze kościoła pokrywa bogata, barokowa polichromia, wykonana przez malarza Johanna Mentila z Bielska w 1723 r. Utrzymana jest w żywych, pastelowych kolorach, przypominających stare gobeliny. Składa się z motywów pilastrów jońskich i postaci apostołów, dzielących ściany na szereg pól, w których umieszczono osiem scen z legendy o św. Barbarze:
Ponadto na ścianach w różnych miejscach kościoła znajdują się inne sceny i wizerunki, m.in.: św. Jerzego zabijającego smoka, św. Trójcy oraz św. Mikołaja.
Wszystkie sceny podpisane są po łacinie i w języku polskim (w miejscowej gwarze śląsko-małopolskiej), a otacza je dekoracja roślinna. Na pułapie widnieją barokowe apoteozy – w nawie św. Barbary, a w prezbiterium św. Trójcy. Na belce stropowej pod chórem znajduje się podpis malarza Mentila.
Ołtarz główny.
Barokowy ołtarz główny pochodzi z XVIII w. Znajdują się w nim, poza tryptykiem ołtarzowym (patrz niżej), obrazy przedstawiające św. Katarzynę, św. Wojciecha i św. Stanisława, pozłacane rokokowe tabernakulum z kościoła w Wilkowicach, a także dwie barokowe figury ewangelistów – św. Łukasza i św. Jana – które początkowo znajdowały się w bielskim kościele Zbawiciela.
Tryptyk ołtarzowy.
W ołtarzu głównym znajduje się kopia gotyckiego tryptyku ołtarzowego, tzw. "„Tryptyku z Mikuszowic”".
Powstał ok. 1470 r. w pracowni malarza z kręgu tzw. „Mistrza Chórów” ze szkoły krakowskiej. Wyraźne jest jego podobieństwo do ołtarza w kaplicy św. Trójcy katedry wawelskiej. Składa się z trzech części: obrazu środkowego i dwóch bocznych.
W części środkowej przedstawiona jest scena "Rozesłania Apostołów" z postacią Chrystusa i zgrupowanych wokół niego uczniów, z których każdy trzyma w ręce rozwiniętą wstęgę z wypisaną nazwą miejsca, do którego ma się udać w celu głoszenia nauk.
Na skrzydłach bocznych znajdują się dwa obrazy dwustronne. Na awersie lewego skrzydła widnieje u góry postać Grzegorza Wielkiego na tle pracowni, natomiast u dołu postać św. Hieronima. Na awersie skrzydła prawego z kolei – u góry św. Augustyn, a poniżej św. Ambroży. Obydwa obrazy dolne są obcięte w połowie, co spowodowane było zapewne przystosowaniem całości do warunków stosunkowo niewielkiej świątyni mikuszowickiej. Na rewersach odpowiednio – po lewej: "Powołanie śś. Piotra i Andrzeja" u góry oraz "Wizja św. Jana na wyspie Patmos" na dole, natomiast po prawej: "Ucieczka św. Pawła z Damaszku" u góry i "Nawrócenie podskarbiego królowej Kandaki przez św. Filipa" na dole.
Oryginał w 1935 r. przeniesiono do Muzeum Narodowego w Krakowie. Obecną kopię umieszczono w Mikuszowicach w roku 1987.
Ołtarze boczne.
Oba boczne ołtarze, lewy i prawy, pochodzą z XVIII w. i reprezentują styl barokowy.
W lewym znajduje się drewniana gotycka figura Matki Boskiej z Dzieciątkiem z ok. 1430 r., zaliczana do grupy śląskich Madonn Pięknych. Charakterystyczną jej cechą są miękko podkreślone fałdy sukni. Ponadto mikuszowicka Madonna ma na sobie welon sięgający do ramion oraz pozłacane atrybuty władzy królewskiej: korony na głowach obu postaci oraz berło w ręku Maryi i jabłko w ręku Dzieciątka.
W prawym z kolei umieszczono, pochodzący z przełomu XVII i XVIII w. obraz św. Barbary, który w latach 1935–1987 był umieszczony w ołtarzu głównym, zastępując gotycki tryptyk.

</doc>
<doc id="763095" url="https://pl.wikipedia.org/wiki?curid=763095" title="Studia Leonarda da Vinci">
Studia Leonarda da Vinci

Leonardo da Vinci był autodydaktą (samoukiem) i jakkolwiek nie odbył nigdy studiów uniwersyteckich to zgłębiał wiedzę z wielu dziedzin życia. Przeważnie poszerzanie owej wiedzy nie było celem samym w sobie. Leonardo wykorzystywał zdobytą wiedzę przy innych projektach, m.in. malowaniu, czy też projektowaniu machin.
Przyroda.
Leonardo zgłębiał znajomość przyrody głównie po to, by móc nabytą wiedzę wykorzystać w celach artystycznych.
Rośliny.
Gdy Leonardo stworzył listę wszystkich wykonanych przez siebie studiów wymienił pośród nich liczne rysunki kwiatów, które tworzył obserwując przyrodę. Znajdowało się tam m.in. "Studium lilii", które wykonał do obrazu "Zwiastowanie". Leonardo sporządził też ogromną liczbę studiów roślin do obrazu "Madonna w grocie". Starał się dokładnie odtworzyć wszystkie cechy specyficzne danego gatunku. Naszkicowane przez niego rośliny można dokładnie odróżnić pod względem botanicznym. Leonardo nie ograniczał się tylko do rysunków. Wędrując po górach wykonywał badania drzew, roślin kwiatowych i traw pod względem rozwojowym. Zbierał liście i robił woskowe odlewy liści, co umożliwiało mu studiowanie zachodzących zmian. Leonardo wyciągał wnioski o procesach zachodzących wewnątrz roślin na podstawie ich wyglądu. Jako pierwszy opisał systemy ulistnienia roślin. Przy studium o tytule Gwiazda Betlejemska widoczny jest sposób w jaki ujmował formę kwiatu, jednocześnie ją stylizując. Rośliny na szkicach poprzez bliskość z przyrodą stwarzają wrażenie pełnych życia.
Zwierzęta.
Zwierzęta odgrywały mniejszą rolę w twórczości artysty. Niekiedy artysta tylko dla swojej przyjemności tworzył szkice zwierząt. Przykładem jest Rysunek ze studiami kotów i smoka. W rozprawie "O locie ptaków" opisał ze szczegółami ruchy piór i skrzydeł ptaków podczas lotu, co potwierdzono dopiero kilka wieków później, gdy wynaleziono technikę filmowania w zwolnionym tempie.
Leonardo badał także budowę zwierząt. Wśród jego notatek znajdują się m.in. rysunki stopy niedźwiedzia i macicy krowy.
Leonardo był wybitnym znawcą koni. Świadectwem tego są ich liczne studia. Najwcześniejsze pochodzą z lat 60. XV w. Szkice przedstawiają konie robocze, jakie Leonardo znał ze wsi. Owe zwierzęta są pokazane w bardzo realistycznych ujęciach. Przedstawiony od tyłu koń szczypiący trawę jest kościsty i niezbyt zgrabny. Podobne nieupiększone ujęcie Leonardo zaprezentował na szkicu wołu i osła. Powstałe później studia koni i jeźdźców w tle cechuje większy dynamizm i upiększenie. Leonardo rysował głównie konie pociągowe i robocze.
Leonardo da Vinci chętnie przedstawiał także psy. Przedstawił sukę gładkowłosego terriera. Zwierzę zostało przedstawione w pozycji siedzącej. Podobny pies pojawia się na innych rysunkach artysty. W "Manuskrypcie paryskim F" znajdują się zapiski, wyglądające jak naukowe wnioskowanie, zatytułowane: "Dlaczego psy wąchają sobie tyłki". Leonardo wyjaśnia, że psy ustalają w ten sposób, ile jest tam esencji mięsa: "W odchodach zwierzęcych zawsze zostaje część esencji tego, co zjadły (...), a psy mają tak ostry węch, że potrafią nosem wychwycić esencję pozostałą w kale. Jeśli za pomocą węchu wyczują, że pies jest dobrze odżywiony, okazują mu szacunek, uznając, że ma potężnego, bogatego pana. Jeśli jednak nie wychwycą zapachu tej esencji (mięsa), uznając, że z takim psem trzeba się liczyć, bo jego stan jest biedny i niskiego stanu, mogą go pogryźć."
Zaś koty występują na wcześniejszych i późniejszych szkicach artysty. Szkice do "Madonny z Dzieciątkiem i kotkiem" wyglądają jakby były wykonane z natury. Inny kot znajduje się w notatce z 1494 r.: "Jeżeli w nocy skieruje wzrok pomiędzy światło a oko kota, przekonasz się, że oko zda się płonąć." Natomiast rysunek z kotami i smokiem został wykonany między 1513 a 1516 r.
Anatomia człowieka.
Zainteresowanie Leonarda anatomią ciała człowieka wiązało się ze studiami do malarstwa. Artyście w dążeniu do wiernego przedstawienia ludzkich ruchów nie wystarczało już poznawanie studiów aktów. Chciał poznać powiązania między układem kostnym, mięśniami i ścięgnami. Z czasem studia anatomiczne Leonarda stały się samodzielną dziedziną badawczą. W 1489 r. planował napisanie traktatu o anatomii o tytule: "O postaci ludzkiej" ("De figura umana")
Leonardo postrzegał organizm człowieka jako doskonale skonstruowane urządzenie i chciał zgłębić zasady jego funkcjonowania. Początkowo studiował pisma starożytnego lekarza, Galena, które były fundamentem ówczesnej wiedzy lekarskiej, ale nie zaspokoiło to jego ciekawości.
Postawił sobie za cel odszukanie odpowiedzi na różne pytania, np.: skąd bierze się katar, łzy, kichanie? Już w latach 80. XV w. prowadził pierwsze studia anatomiczne, np.: wykonywał rysunki czaszki. Świadczą o tym urywki szkiców i spisy treści, w tym jeden z datą 2 kwietnia 1489 r.
W 1489 r. planował napisanie traktatu na temat anatomii. W tym roku Leonardo da Vinci prowadził badania nad ludzką czaszką. Na trzech kartach narysował osiem jej studiów – profile, przekroje i widoki z góry. Są one delikatne i cieniowane, ale jednocześnie upiorne. Szkice skupiają się na różnych szczegółach. Jeden ukazuje naczynia krwionośne twarzy, inny pokazuje miejsce między oczodołem i zatoką szczękową a inny przedstawia przebieg nerwów i naczyń w pustej czaszce.
Potem zajmował się systemem ścięgien i mięśni. Temat przedstawia m.in. wczesne studium ścięgien ręki i nogi. Początkowe rysunki cechowało wiele niedociągnięć technicznych i duża surowość. Wynikało to z pośpiechu w jakim były tworzone. Poza tym pragnienie wszechstronności utrudniało naukową drobiazgowość. Leonardo chciał wyjaśnić wszystko na nowo, a każdy temat otwierał wiele nowych kwestii do zbadania.
Później Leonardo zajmował się badaniem proporcji ludzkiego ciała i matematycznych stosunków między jego częściami. Artystę zainspirował ku temu Witruwiusz, rzymski architekt i inżynier, który opisywał teorię i praktykę harmonijnych proporcji. Większość szkiców na ten temat zaginęła, jednak są znane dzięki kopiom w "Kodeksie Huygenowskim", przepisanym w drugiej połowie XVI w. przez Girolama Figina, który był uczniem Francesca Melzi, który pobierał nauki w Szkole Leonarda da Vinci. Pozostałe zachowane, datowane na 1490 r. znajdują się w Windsorze. Najbardziej znany zaś jest szkic "Człowiek witruwiański". Przedstawia figurę nagiego mężczyzny w dwóch nałożonych na siebie pozycjach, wpisaną w okrąg i kwadrat.
Po 1506 r. współpracował z profesorem anatomii, Marcantionem della Torre. Przeprowadzał zabronione wówczas sekcje zwłok, co wymagało przełamania jego wewnętrznych oporów. Wspominał w swoich notatkach, iż wielokrotnie narastały w nim skłonności do wymiotów oraz lęk przed przebywaniem w nocy "w towarzystwie" rozczłonkowanych, bezgłowych ludzkich zwłok. Przy wykonywaniu rysunków Leonardo dążył do uporządkowania oglądanych organów. Mimo pewnych błędów w detalach szkice są wyjątkowo przejrzyste i mogą nawet rywalizować ze współczesnymi zdjęciami rentgenowskimi. Ktoś jednakże doniósł papieżowi o badaniach Leonarda. Gdy papież zakazał mu wykonywania sekcji zwłok, korzystał z serc byków, by badać układ krwionośny.
Artysta w szczególności interesował się powstaniem życia. W tym celu badał zjawisko ciąży. By sporządzić słynny rysunek embrionu w łonie matki nie wykonywał sekcji, lecz zanalizował cielną krowę i przeniósł wyniki na człowieka. Było to pierwsze dokładne przedstawienie płodu w łonie matki. Opisał też dość szczegółowo układ kostny i mięśnie człowieka. Badał działanie układu oddechowego. Wykonał odlewy ludzkiego mózgu i komór serca. Był pionierem anatomii porównawczej. Zauważył, że arterioskleroza powoduje przedwczesną śmierć i doszedł do wniosku, że można jej zapobiec przez umiarkowane ćwiczenia i lepszą dietę. W tamtych czasach było niewiele osób, których wiedzę o ludzkim ciele można by było porównywać z poziomem wiedzy Leonarda w tej dziedzinie.
Hydrologia.
Leonardo uznawał, że woda jest dla ziemi tym samym, czym krew jest dla ludzkiego ciała. Niektóre z jego map, np.: Dolina Chiana, widziana z lotu ptaka, stwarzają wrażenie anatomicznych dioram. Analogia mikrokosmosu ludzkiego ciała i makrokosmosu Ziemi miała swoje korzenie w starożytności. Leonardo próbował za pomocą takiego sposobu myślenia połączyć w przejrzysty obraz zjawiska przyrody. Temat wody przenikał ogół twórczości Leonarda. W krajobrazach na jego obrazach przeważnie pojawiała się woda. Na jego pierwszym zachowanym szkicu: Rysunku krajobrazu widać wodę spływającą w wodospadach.
Sporządzał setki szkiców, w których skupiał się na zagadnieniach związanych z przepływem wody. Wykonywał eksperymenty, by zaobserwować w jaki sposób przepływająca woda reaguje na napotkane przeszkody oraz jak tworzą się wiry i odmęty. Za pomocą struktur liniowych przedstawiał na rysunkach kierunki i ruchy prądów wody i porównywał z widokiem kręconych włosów.
Leonarda fascynowały także destrukcyjne właściwości wody. Niejednokrotnie widział, jak rzeka Arno występowała z brzegów, pustosząc okolicę powodziami. Bezradność ludzi w obliczu tego żywiołu na trwałe utkwiła w jego pamięci. Potem dramatycznie przedstawił w swoich tekstach powodzie przypominające biblijny potop. Na szkicach potopu nadał swoim wyobrażeniom fantastyczną formę. Arkusze wykonane czarną kredką zamykają jego twórczość i tworzą jednocześnie serię rysunków. Stanowiły samodzielne prace, które Leonardo wykonywał bez zlecenia. Rysunki ukazują wodę, która niszczy wszystko, co napotka na swojej drodze. Leonardo utożsamiał potęgę wody z nieustannymi zmianami i ruchem. Pomysły ujarzmienia wody znalazły odzwierciedlenie w planach budowy kanałów i osuszania bagien.
Geometria.
Leonardo jest autorem pierwszego znanego rysunku sześcio-ośmiościanu rombowego małego. Szkic powstał w 1498 r. i ukazał się w książce "O boskiej" proporcji autorstwa Luki Paciolego.
Astronomia.
Czterdzieści lat przed Kopernikiem artysta napisał: "Słońce się nie porusza".
Geologia.
Leonardo jako pierwszy opisał zjawisko erozji gleby.

</doc>
<doc id="763097" url="https://pl.wikipedia.org/wiki?curid=763097" title="Wacław Luksemburski">
Wacław Luksemburski



</doc>
<doc id="763098" url="https://pl.wikipedia.org/wiki?curid=763098" title="Sid Wood">
Sid Wood



</doc>
<doc id="763099" url="https://pl.wikipedia.org/wiki?curid=763099" title="Vere St. Leger Goold">
Vere St. Leger Goold



</doc>
<doc id="763101" url="https://pl.wikipedia.org/wiki?curid=763101" title="Rotex">
Rotex

Rotex – międzynarodowa organizacja zrzeszająca osoby powracające z wymian studenckich Rotary. Głównym celem działalności jest pomoc studentom w przygotowaniu się do wyjazdu za granicę oraz pomoc studentom z innych krajów (cudzoziemskim studentom wymian) podczas wymian.

</doc>
<doc id="763102" url="https://pl.wikipedia.org/wiki?curid=763102" title="R. Norris Williams">
R. Norris Williams



</doc>
<doc id="763103" url="https://pl.wikipedia.org/wiki?curid=763103" title="Donald McNeill">
Donald McNeill



</doc>
<doc id="763104" url="https://pl.wikipedia.org/wiki?curid=763104" title="Herb Flam">
Herb Flam



</doc>
<doc id="763105" url="https://pl.wikipedia.org/wiki?curid=763105" title="Wołodymyr Biessonow">
Wołodymyr Biessonow



</doc>
<doc id="763107" url="https://pl.wikipedia.org/wiki?curid=763107" title="Gaston Gaudio">
Gaston Gaudio



</doc>
<doc id="763109" url="https://pl.wikipedia.org/wiki?curid=763109" title="Mosna">
Mosna

Mosna – wieś borowiacka w Polsce położona w województwie pomorskim, w powiecie chojnickim, gminie Czersk. Wieś należy do sołectwa Klaskawa.
W latach 1975–1998 miejscowość administracyjnie należała do województwa bydgoskiego.
Historia.
Podczas okupacji niemiecka administracja nazistowska wprowadziła dla wsi niemiecką nazwę "Mossen" (1942-1945).
Transport.
Na uboczu wsi przebiega droga lokalna z Czerska do Śliwic. Odległość do Czerska wynosi około 7 kilometrów. We wsi znajduje się przystanek autobusowy. Najbliższy kolejowy przystanek osobowy to Będźmirowice we wsi Będźmierowice, na linii kolejowej z Bąka do Laskowic Pomorskich, położony około 3 kilometrów od wsi.
Projekt ochrony zabudowy Mosny.
Mosna znajduje się w obszarze Tucholskiego Parku Krajobrazowego. Sporządzony został projekt ochrony układu i zabudowań wsi - do zatwierdzenia przez wojewodę kujawsko-pomorskiego, (pomimo tego, że Mosna znajduje się w obszarze województwa pomorskiego).
"...wytycza się autonomiczne struktury przestrzenno-funkcjonalne tworzące ogniwa regionalnej i lokalnej sieci ekologicznej w granicach Tucholskiego Parku Krajobrazowego: Obszar przestrzenno-funkcjonalny – Jezioro Ślepe: zespół jezior: Okrągłe, Ślepe i Długie oraz kompleks łąk na południe od miejscowości Mosna, z charakterystycznie położoną na przesmyku międzyjeziornym wsią Krąg, z unikatowym i najlepiej w Parku zachowanym wiejskim zespołem drewnianej zabudowy /zagród/, z dobrze zachowanym układem i zabudową wsi Mosna, z otwarciem krajobrazowym o charakterze naturalnym na Jezioro Okrągłe - Ślepe oraz na obszar użytków zielonych; kompleks bardzo ważny dla ochrony awifauny, układów wiejskich oraz zabudowy wiejskiej..."

</doc>
<doc id="763113" url="https://pl.wikipedia.org/wiki?curid=763113" title="Gerard Brach">
Gerard Brach



</doc>
<doc id="763120" url="https://pl.wikipedia.org/wiki?curid=763120" title="Toluidyna">
Toluidyna

Toluidyna, metyloanilina, aminotoluen; nazwa systematyczna: aminometylobenzen – organiczny związek chemiczny z grupy amin aromatycznych o wzorze . Jest to aminowa pochodna toluenu, a jednocześnie metylowa pochodna aniliny, przy czym oba podstawniki znajdują się przy pierścieniu aromatycznym (w przeciwieństwie do benzyloaminy i "N"-metyloaniliny). Występuje w trzech odmianach izomerycznych jako "o"-toluidyna, "m"-toluidyna i "p"-toluidyna. Izomerami toluidyny są benzyloamina i N,N-fenylometyloamina.

</doc>
<doc id="763122" url="https://pl.wikipedia.org/wiki?curid=763122" title="L-DOPA">
L-DOPA



</doc>
<doc id="763125" url="https://pl.wikipedia.org/wiki?curid=763125" title="Pozłotnictwo">
Pozłotnictwo

Pozłotnictwo – rzemiosło artystyczne zajmujące się pokrywaniem podłoża metalami, zwykle szlachetnymi.
Do pozłotnictwa nie zalicza się technik stosowanych w jubilerstwie i metaloplastyce, np. złocenia ogniowego, galwanicznego czy platerowania. Również stosowane współcześnie złote farby w sprayu i w płynie nie zaliczają się do klasycznego pozłotnictwa.
Zarys historii.
Znaczenie złota w dziejach ludzkości i w świecie współczesnym wiąże się z jego właściwościami, czyli barwą, połyskiem, kowalnością, plastycznością, odpornością na zmiany chemiczne oraz rzadkością występowania w przyrodzie. Te cechy decydowały o wartości złota i tworzyły w naszej kulturze jego boską symbolikę oraz znaczenie, które towarzyszy nam w każdej dziedzinie sztuki. Złoto symbolizowało egipskiego boga słońca Ra. Sztuka pozłacania ma bardzo starą i bogatą tradycje sięgającą czasów starożytnych. Powstanie techniki pozłotniczej należy wiązać z pragnieniem zastąpienia złota w czystej postaci, znacznie tańszym kosztem niż to miało miejsce w złotnictwie, z jednoczesnym zachowaniem wszelkich walorów symbolicznych i estetycznych, bogactwa, ozdobności oraz przepychu jakie ze sobą niesie. Trudno jednoznacznie wskazać miejsce oraz dokładny czas powstania tej dziedziny sztuki. Według niektórych źródeł historycznych, prekursorami tej metody zdobnictwa byli Hindusi, którzy jako pierwsi opanowali umiejętność rozklepywania złota na płatki około 3000 lat p.n.e., jednak brak jest jakichkolwiek bliższych informacji na ten temat. Przypuszcza się natomiast iż pierwsze techniki tego rzemiosła rozwinęli Fenicjanie, Chińczycy oraz Egipcjanie, u których złoto płatkowe znane było już w XXVI wieku p.n.e. Znane są zabytki sztuki egipskiej z okresu ok. 1000 lat p.n.e. z zastosowaniem pozłoty na zaprawie cynobrowoczerwonej. W tym samym okresie pojawiła się na malowidłach pozłota na spoiwie białkowym. Lud zamieszkujący Dolinę Nilu, poza dekorowaniem świątyń i grobowców, wytwarzał różnorodne elementy zdobnicze. Przedmioty te, najczęściej wykonane z kamienia i drewna, ozdabiane były bardzo cienkimi złotymi listkami.Niewątpliwie społeczność tego regionu dostarczała informacji na temat technik pozłotniczych całemu ówczesnemu światu. Przykłady złocenia płatkowego można również znaleźć w okresie Starożytnej Grecji oraz Rzymu. W Grecji płatki złota były znane już w epoce homeryckiej, czyli około IX wieku p.n.e. Wykonywanie zdobień w formie złoceń można spotkać w świątyniach, które w owym czasie były zasadniczym typem architektury monumentalnej.
Kultura oraz sztuka archaicznego Rzymu nierozerwalnie wiązała się ze spuścizną cywilizacji starożytnej Grecji. Jednym z licznych tego dowodów był wybudowany w latach 64–68 n.e. pałac, powszechnie znany jako Złoty Dom Nerona, który zdumiewał swą wielkością oraz obfitością dekoracji.
Rozwój sztuki średniowiecza bezpośrednio wiązał się z dominacją oraz ekspansją religii chrześcijańskiej na terenie Europy. Zasadniczym motywem zdobniczym tego okresu było złoto, które symbolizowało blask światła boskiego. Materiał ten pełnił również funkcje koloru, nowego rodzaju barwy, odmiennej od jaskrawości znanej z okresu późnego antyku. Złoto dzięki zróżnicowaniu materiałowemu oraz fakturowemu, dawało możliwość otrzymania rozmaitych efektów wizualnych. Doskonale potrafił to wykorzystać lud zamieszkujący Azję Mniejszą, tworząc w świątyniach, a także na elewacjach, wielobarwne mozaiki. Technika tworzenia mozaik w sztuce bizantyjskiej polegała na nakładaniu płatków na drobne, sześcienne kostki, wykonane z masy szklistej, które następnie układano w zaprawie. Osadzenie materiału w zaprawie w sposób nierównomierny, z rozmaitym nachyleniem względnie siebie, z niejednolitą wielkością, większym lub mniejszym wgłębieniem, z różnorodną grubością płatka, w połączeniu z różnobarwnymi kamykami, pozwalało uzyskać mozaiką doskonałe efekty żywości, migotliwości, bogactwa oraz przepychu.Inną formą zdobniczą mozaik były tzw. złote kostki tessera. Metoda ta polegała na wykonaniu złocenia wewnątrz połączenia szklanych lub przeźroczystych alabastrowych kostek. Kostki osadzano na zaprawie wapiennej natomiast pozłotę na materiał nakładano w technice olejnej lub żelatynowej.
W zależności od położenia geograficznego, miejsca kultu takie jak: świątynie, bazyliki, kościoły, cerkwie, charakteryzowały się odmiennym zastosowaniem dekoracji zdobniczych oraz bogactwa formy. Rozwinięcie Rusi Kijowskiej oraz Rosji, ściśle wiązało się z przejęciem wzorców bizantyjskich. Kapiące złotem świątynie i pałace bizantyjskie w znacznym stopniu wpłynęły na sztukę tego regionu. Od złotych wież wzięła również swój przydomek "Zlata Praha". W Polsce znanym, lecz mniej monumentalnym obiektem jest Wawel, a dokładnie złota łuska, pokrywająca kaplicę Zygmuntowską.
Począwszy od XIX w. w pozłotnictwie następuje stopniowy zanik tradycyjnych metod wykonawczych, spowodowany zastąpieniem ich znacznie prostszą techniką, czyli złoceniem pokostowym. Według Zdzisława Engelmana, autora książki pt. „Pozłotnictwo”, popularność stosowania tego typu spoiwa, przyczyniła się do stopniowego zaniku rzemiosła specjalizującego się w tej dziedzinie sztuki. Innego zdania jest natomiast znawca tematu, autorytet w dziedzinie pozłotnictwa, mistrz pozłotnictwa Ludomir Domański, który twierdzi iż w tym okresie sztuki nastąpił znaczny rozkwit sztuk pozłotniczych, czego dowodem były nowo powstałe Cechy Pozłotników na terenie Polski.
Techniki pozłotnicze rozwijały się wraz z możliwościami uzyskania coraz cieńszej złotej folii i złota w proszku. Znajdowały zastosowanie w różnych dziedzinach sztuki i rzemiosła, ale najbardziej stosowane były w rzeźbie i malarstwie.
Stosowane w malarstwie bizantyjskim weszły później na stałe do kanon malarstwa ikon i gotyckiego, zwłaszcza w partiach tła i aureoli. Było również stosowane w malarstwie miniaturowym w iluminowanych rękopisach. W początkach naszej ery znane było też na Dalekim Wschodzie.
W gotyku również było powszechnie stosowane dla zdobienia rzeźby polichromowanej.
Trochę straciło na popularności w dobie renesansu ograniczając się do dzieł rzemiosła i sztuki zdobniczej.
Wielką popularność przeżywało w okresie baroku, zwłaszcza w rzeźbie i dekoracji wnętrz.
Styl klasycystyczny znów ograniczył stosowanie pozłoty; również w sztuce XIX i XX w. jej zastosowanie było marginalne. Jednym ze stosunkowo nielicznych malarzy XX wieku stosującym często techniki pozłotnicze w swoich obrazach był Gustav Klimt.
Od tego czasu do chwili obecnej zastosowanie pozłotnictwa ogranicza się przede wszystkim do prac konserwatorskich, kopii, rzemiosła artystycznego (pozłotnictwo ram, introligatorstwo), stosunkowo rzadko znajdując zastosowanie we własnej twórczości artystów współczesnych.
Materiały.
Do pozłacania używa się:
Narzędzia.
Do przygotowywania podłoża i gruntu używa się w pozłotnictwie tych samych narzędzi co w malarstwie – pędzli, szpachli, pumeksu, papierów ściernych. Do szlifowania profilowanych i rzeźbionych powierzchni stosuje się specjalne metalowe gładziki, rodzaj dłut o różnych kształtach. Inne narzędzia są specyficzne i stosowane tylko w pozłotnictwie:
Techniki.
Klasyczne pozłotnictwo stosuje dwie podstawowe techniki: pozłacanie na pulment i na mikstion.
Zastosowanie.
Techniki pozłotnicze były szeroko stosowane w sztukach plastycznych i rzemiośle artystycznym. Używano ich do zdobienia tła obrazów, detali malarskich (ornamenty, partie szat, aureole, herby) i partii rzeźb. Szczególnie często stosowane były w zdobnictwie wnętrz – złocenia ram obrazów i luster, fragmentów mebli, sztukaterii i fresków. W okresie baroku i rokoka do wielkiego rozkwitu doszło stosowanie w jednym dziele różnych technik pozłotniczych, matowych i polerowanych, często z zastosowaniem metali o różnych barwach. Wykorzystywane również w introligatorstwie do złocenia opraw i brzegów bloku książki. Znajdowało również zastosowanie w innych dziedzinach rzemiosła artystycznego – przy złoceniu sztandarów, szat, herbów, uzbrojenia, luksusowych przedmiotów codziennego użytku.

</doc>
<doc id="763127" url="https://pl.wikipedia.org/wiki?curid=763127" title="Mózg w naczyniu">
Mózg w naczyniu

Mózg w naczyniu (ang. "brain in a vat", mózg w pojemniku, mózg w kadzi) – filozoficzny eksperyment myślowy pomyślany jako nowoczesna forma sceptycyzmu. Oryginalne określenie "brain in a vat" pochodzi od filozofa Hilarego Putnama z dzieła "Reason, Truth and History" z 1981 roku. Polega on na zamknięciu mózgu w naczyniu i podłączeniu go do aparatury stymulującej odbieranie bodźców. Aparatura ta (lub naukowiec za jej pośrednictwem) generuje doskonale spójne złudzenie istnienia osób, przedmiotów codziennego doświadczenia itd. (faktycznie jednak wszystkie doznania są następstwem impulsów elektrycznych wysyłanych przez komputer). Można pójść dalej i założyć, że wszyscy ludzie (albo i wszystkie organizmy zmysłowe) są mózgami (lub układami nerwowymi) w naczyniach, podłączonymi do systemu generującego zbiorową halucynację (nadzorujący naukowiec nie jest konieczny – cały kosmos mógłby składać się z maszyn).
Sformułowanie.
Pomysł mózgu w naczyniu pojawił się w kontekście filozoficznej dyskusji dotyczącej sceptycyzmu. Został sformułowany pierwszy raz przez myśliciela nazwiskiem Hilary Putnam.
Putnam prosi swego czytelnika o wyobrażenie sobie następującej sytuacji. Bohater historii poddany został operacji, w wyniku której jego mózg został wyodrębniony z ciała, a następnie umieszczony w pomieszczeniu zapewniającym mu przetrwanie i funkcjonowanie. Co więcej, aferentne zakończenia nerwowe dostarczające mózgowi informacji o otaczającym świecie za pomocą przesyłanych informacji nerwowych podpięte zostają pod skomplikowaną aparaturę. Symuluje ona świat otaczający niegdyś rzeczonego człowieka. Przesyła do mózgu informacje w taki sposób, że mózgowi wydaje się (a więc poddanemu zabiegowi człowiekowi wydaje się), że żyje jak wcześniej. Na podstawie fałszywych informacji tworzonych przez aparat człowiek sądzi, że dalej prowadzi normalne życie, przyjmuje posiłki i płyny, jak to robił przed operacją. Nie wie i nie może stwierdzić, że w rzeczywistości jest mózgiem w naczyniu. Może nawet nie znajdować się na Ziemi, ale na obcym ciele niebieskim.
Bohater ten nie mógłby w żaden sposób dowiedzieć się, że jest mózgiem w naczyniu – sądziłby, że prowadzi normalne życie. W efekcie dochodzi się do wniosku, że każdy człowiek może być mózgiem w naczyniu. Nie może tego w żaden sposób wykluczyć. Każdy może więc powiedzieć: "nie wiem, czy nie jestem czasem mózgiem w naczyniu" (1). Zdanie to staje w sprzeczności z pewnymi powszechnie przyjmowanymi jako prawdziwe zdaniami, np. "wiem, że mam ręce" (2). Mózg w naczyniu nie ma rąk. Jeśli więc ktoś nie wie, czy nie jest mózgiem w naczyniu, jak może wiedzieć, że ma ręce? I odwrotnie, skoro mózg w naczyniu nie ma rąk i nie może wiedzieć, że ma ręce, to jeśli ktoś wie, że ma ręce, to jak może być mózgiem w naczyniu?
Osoba wyznająca pogląd sceptyczny ze zdania (1) w połączeniu z przesłanką "jeśli ktoś wie, że ma ręce, to jest mózgiem w naczyniu" (3) wywnioskuje, stosując "modus tollendo tollens", z braku wiedzy, czy się jest mózgiem w naczyniu, brak wiedzy, że ma się ręce. Przeciwnik sceptycyzmu przyjmie za pierwszą przesłankę (2) i w połączeniu z (3) za pomocą "modus ponendo ponens" wydedukuje, że wie, że nie jest mózgiem w naczyniu. Obaj rozumowania swoje przeprowadzą jak najbardziej prawidłowo. Dojdą do sprzecznych wniosków. Powstaje w ten sposób paradoks sceptycyzmu.
Krytyka.
Podejmowano różne próby rozwiązania problemu. Jedną z nich podjął sam Putnam. Wykorzystał eksternalistyczną koncepcję znaczenia. Chodzi o to, że znaczenie słów nie jest funkcją jedynie intencji wypowiadającego je mówcy, ale zależy również od warunków zewnętrznych, od kontekstu czy, inaczej rzecz ujmując, od kauzalnej więzi użytkownika słów i świata zewnętrznego. Putnam rozważa, czy przedstawiony przez niego pogląd o mózgu w słoju ma takowe odniesienie. Bez odniesienia nic nie znaczy. Odniesienie takie, jeśli istnieje, ma wymagać kauzalnej relacji ze światem, a w relacji takiej uwięziony w naczyniu mózg ewidentnie nie jest. Słowa wypowiadane przez mózg w naczyniu nie odnosiłyby się do świata zewnętrznego tak samo jak słowa zewnętrznego obserwatora. Odnosiłyby się raczej do impulsów dostarczanych mu przez aparat. Myśliciel dochodzi do wniosku, że z tego powodu pomyślane przez mózg w naczyniu zdanie "jestem mózgiem w naczyniu" byłoby fałszywe.
Istnieją również inne sposoby wyjaśnienia rodzącego się paradoksu. DeRose proponował wyjaśnienie kontekstualistyczne, zwracając uwagę na zależność standardów wiedzy od kontekstu. W zwyczajnej, codziennej rozmowie odwołuje się do wiedzy w sensie potocznym. W takim sensie każdy zdrowy człowiek może powiedzieć: "wiem, że mam ręce". W dyskusjach filozoficznych poruszających rozpatrywaną tematykę występuje jednak zupełnie inny standard wiedzy. Informacja spełniająca standardy wiedzy w sensie potocznym może nie spełniać wyśrubowanych standardów typowych dla dyskusji epistemologicznych. Jeśli zaś ktoś używa słowa "wiedza" w obydwu znaczeniach w jednej wypowiedzi, popełnia błąd ekwiwokacji. Kontekstualizm inferencyjny wykorzystał tu również Williams, który wyróżnia wiedzę – odpowiednio do wspomnianych wyżej dwu kontekstów – klasyczną i fallibilistyczną. W odróżnieniu do wiedzy klasycznej, nieobalalnej, pewnej, w tym drugim znaczeniu wiedza nie jest pewna czy dana raz na zawsze. Co więcej, wiedza nie zawsze musi domagać się uzasadnienia, istnieją tzw. przekonania domyślne. Williams postuluje więc sytuacje, w których to osoba wątpiąca powinna przejąć "onus probandi".

</doc>
<doc id="763128" url="https://pl.wikipedia.org/wiki?curid=763128" title="Devanampiyatissa">
Devanampiyatissa

Devanampiya Tissa () – król Sri Lanki (Anuradhapury) w latach 307–267 p.n.e., syn i następca Mutasivy. W czasie jego czterdziestoletniego panowania przybył na Lankę buddyzm.

</doc>
<doc id="763131" url="https://pl.wikipedia.org/wiki?curid=763131" title="PLPS S.A.">
PLPS S.A.



</doc>
<doc id="763132" url="https://pl.wikipedia.org/wiki?curid=763132" title="PLPS">
PLPS



</doc>
<doc id="763133" url="https://pl.wikipedia.org/wiki?curid=763133" title="Albert Bierstadt">
Albert Bierstadt

Albert Bierstadt (ur. 7 stycznia 1830 w Solingen, zm. w 18 lutego 1902 w Nowym Jorku) – amerykański malarz pochodzenia niemieckiego, pejzażysta, reprezentant Hudson River School.
Biografia.
Albert Bierstadt urodził się w Solingen w Królestwie Prus 7 stycznia 1830 roku. gdy miał dwa lata rodzina wyemigrowała do Stanów Zjednoczonych, osiadając w New Bedford w stanie Massachusetts. Ojciec malarza, Henry Bierstad, znalazł zatrudnienie jako bednarz.
Bierstadt początkowo był samoukiem. W 1850 roku zaczął reklamować swoje usługi jako instruktor rysunku. W 1853 odbył podróż do Europy. Przy wsparciu Emanuela Leutze’a i Worthingtona Whittredge’a ukończył studia malarskie w Szkole Sztuk Pięknych w Düsseldorfie. Wraz z Whittredge’em odbył podróż po Europie. Jesienią 1857 roku powrócił do Ameryki.
Na wiosnę 1858 roku artysta zaprezentował na sezonowej wystawie w National Academy of Design w Nowym Jorku obraz "Lake Lucerne", który zyskał uznanie i zapoczątkował drogę narodowej kariery. W 1859 roku, uczestnicząc w pomiarach, dokonywanych przez geodetów z Oddziału Pomiarów Typograficznych Armii Stanów Zjednoczonych (), pierwszy raz zobaczył Góry Skaliste. Malarz powrócił do New Bedford jesienią, przywożąc ze sobą liczne szkice, dagerotypy oraz indiańskie artefakty, które później posłużyły mu do stworzenia szeregu pejzaży, zwykle udramatyzowanych grą świateł. W tym samym roku przeniósł się do Nowego Jorku, gdzie zaczął prezentować malowane przez siebie pejzaże. Wiosną 1863 roku ukończył "The Rocky Mountains, Lander's Peak", znajdujący się w kolekcji Metropolitan Museum of Art w Nowym Jorku.
W 1863 Bierstadt wyruszył w kolejna podróż na Zachód w towarzystwie pisarza Fitza Hugh Ludlowa. Jakiś czas spędził w Yosemite Valley, następnie przez Oregon wrócił do Nowego Jorku. Po tej podróży powstała seria wielkoformatowych obrazów z widokami z Zachodu.
W 1867 roku wraz ze swą żoną Rosalie popłynęli do Londynu, gdzie Bierstadt zaprezentował dwa obrazy na prywatnej audiencji u królowej Wiktorii. Dzieła zakupili brytyjscy przedsiębiorcy kolejowi. W latach 1871–1873 artysta prawie cały czas przebywał na Zachodnim Wybrzeżu, gdzie podróżował i zbierał materiały do nowych prac. Po 1876 Rosalie spędzała długie okresy w Nassau na Bahamach, do którego przypływał również Albert. W 1880 roku malarz zaprezentował w National Academy of Design w Nowym Jorku jeden z lepszych obrazów namalowanych w tropikach "The Shore of the Turquoise Sea". Dzieło znajduje się w kolekcji prywatnej. Rosalie Bierstadt zmarła w 1893 roku.
W 1889 roku amerykańska komisja, której powierzono wybór prac na Wystawę Światową w Paryżu, odrzuciła namalowany przez Bierstadta w 1888 roku obraz "The Last of the Buffalo". Oficjalnie uznano płótno za zbyt duże. Prawdziwym powodem odrzucenia mógł być jednak jego „staromodny styl”. Stopniowo prace Bierstadta straciły na popularności. Zaczęto zarzucać im zbytnią teatralność. Malarz zmarł w Nowym Jorku 18 lutego 1902.
W latach 60. XX wieku organizowano w Ameryce wystawy, prezentując szkice olejne, które Bierstadt malował, przygotowując materiał do dużych pejzaży.

</doc>
<doc id="763142" url="https://pl.wikipedia.org/wiki?curid=763142" title="Indianie Massachusetts">
Indianie Massachusetts



</doc>
<doc id="763143" url="https://pl.wikipedia.org/wiki?curid=763143" title="Twightwee">
Twightwee



</doc>
<doc id="763144" url="https://pl.wikipedia.org/wiki?curid=763144" title="Majamowie">
Majamowie



</doc>
<doc id="763145" url="https://pl.wikipedia.org/wiki?curid=763145" title="MSFC">
MSFC



</doc>
<doc id="763149" url="https://pl.wikipedia.org/wiki?curid=763149" title="Sykatywa">
Sykatywa

Sykatywa, suszka (ang. "siccative", z łac. "siccativus" 'wysuszający') – materiał przyspieszający schnięcie farb olejnych.
Jako sykatywy używa się najczęściej soli kwasów pochodzących z kalafonii z metalami o zmiennym stopniu utlenienia (ołowiu, miedzi, kobaltu, wanadu). Biorą one udział w naturalnej polimeryzacji rodnikowej, która powoduje sieciowanie oleju, czyli potocznie jego schnięcie.
Zjawisko to zostało zaobserwowane już przez wczesnośredniowiecznych malarzy, którzy zalecali gotowanie oleju przeznaczonego na werniksy i mikstiony w miedzianych kociołkach lub dodawanie do gotowania kawałków metalu.
Sykatywy nabrały znaczenia z chwilą pojawienia się malarstwa olejnego. Początkowo malarze stosowali własne sposoby, jak wspomniane wyżej, czy też wrzucanie do zapasu oleju przeznaczonego na spoiwo rozgrzanych kawałków miedzi lub ołowiu. Zauważono także, że farby olejne oparte na związkach ołowiu (np. biel ołowiowa) schną szybciej i przyśpieszają schnięcie innych, zmieszanych z nimi farb.
W czasach nowszych i współcześnie stosuje się sykatywy głównie fabryczne, sprzedawane zwykle jako roztwory soli metali w terpentynie balsamicznej. Niekiedy stosowane są sykatywy w postaci żelu. Zwykle dodaje się je do spoiwa lub miesza niewielką ilość z farbami na palecie.
Nadmierny dodatek sykatywy może powodować szybsze starzenie się warstwy malarskiej, a w skrajnych przypadkach jego przedwczesne zniszczenie i spękanie.
Sykatywy są dodawane również, prawie z reguły, do olejnych farb technicznych i przemysłowych.

</doc>
<doc id="763151" url="https://pl.wikipedia.org/wiki?curid=763151" title="Chybotek">
Chybotek

Chybotek – blok skalny, którego powierzchnia styku z podłożem jest o wiele mniejsza niż ta w najszerszym miejscu, tak zrównoważony, że możliwe jest wprawienie go w ruch wahadłowy w niewielkim zakresie np. przy użyciu siły ludzkiej. Powstaje w wyniku nierównomiernego wietrzenia, charakterystyczny dla skał granitowych – w Polsce występuje m.in. w Karkonoszach i Górach Izerskich.
Także nazwa własna – przykładowo:

</doc>
<doc id="763152" url="https://pl.wikipedia.org/wiki?curid=763152" title="Bad Wörishofen">
Bad Wörishofen

Bad Wörishofen – miasto uzdrowiskowe w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu. Leży w Allgäu, około 10 km na południowy wschód od Mindelheim. 
Polityka.
Burmistrzem miasta jest Klaus Holetschek z CSU, rada miasta składa się z 24 osób.

</doc>
<doc id="763154" url="https://pl.wikipedia.org/wiki?curid=763154" title="Mindelheim">
Mindelheim

Mindelheim – miasto powiatowe w południowych Niemczech, w kraju związkowym Bawaria, w rejencji Szwabia, w regionie Donau-Iller, siedziba powiatu Unterallgäu. Leży w Szwabii, około 30 km na wschód od Memmingen, przy autostradzie A96, drodze B16, B18 i linii kolejowej Monachium - Memmingen.
Polityka.
Burmistrzem miasta jest Stephan Winter z CSU, rada miasta liczy 24 osoby.
Współpraca.
Miejscowości partnerskie:

</doc>
<doc id="763155" url="https://pl.wikipedia.org/wiki?curid=763155" title="Mikstion">
Mikstion

Mikstion - substancja służąca do przyklejania płatków metalu w pracach pozłotniczych.
Mikstion stosowano w pozłotnictwie już w starożytności. Rękopiśmienne traktaty malarskie z pierwszych wieków naszej ery podają różne przepisy na ich wykonanie w warsztacie malarskim.
Zasadnicza zasada produkcji mikstionu nie zmieniła się do dziś.
Jest on robiony przez powolne gotowanie oleju, najczęściej lnianego, z dodatkiem sykatyw i żywic naturalnych. Zagęszczoną gotowaniem substancję rozcieńcza się rozpuszczalnikiem organicznym, zwykle terpentyną, na koniec oczyszcza przez odstanie i filtrowanie.
Produkowane są mikstiony o różnym czasie schnięcia, zwykle od 2 godzin do 24 godzin.
W pracach pozłotniczych mikstion nakłada się na starannie przygotowany, dobrze wyschnięty grunt, zaizolowany (z reguły szelakiem) przy pomocy płaskiego szczeciniastego pędzla, cienką warstwą. Dużej wprawy wymaga określenie momentu gdy mikstion jest gotowy do przyklejania płatków metalu. Nie może być zbyt mokry, gdyż płatek wtedy „tonie”, a na zbyt suchym nie przykleja się.
Właściwie podeschnięty mikstion powinien przy dotknięciu nie kleić się, a przy szybkim przeciągnięciu palcem po jego powierzchni wydawać charakterystyczny świszczący dźwięk.
Technika pozłacania na mikstionie jest techniką mało wrażliwą na czynniki atmosferyczne, dlatego znalazła zastosowanie zarówno we wnętrzach jak i na zewnątrz.
Obecnie stosowane są również mikstiony syntetyczne, oparte na syntetycznych żywicach, o bardzo krótkim czasie schnięcia ale jeszcze nie do końca zbadanych właściwościach i trwałości.

</doc>
<doc id="763156" url="https://pl.wikipedia.org/wiki?curid=763156" title="Babenhausen (Bawaria)">
Babenhausen (Bawaria)

Babenhausen – gmina targowa w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, siedziba wspólnoty administracyjnej Babenhausen. Leży w Szwabii, około 20 km na północny zachód od Mindelheimu, nad rzeką Günz, przy drodze B300.
Na przełomie XIV/XV wieku Babenhausen było miastem.
Polityka.
Wójtem gminy jest Otto Göppel junior z CSU, rada gminy składa się z 20 osób.

</doc>
<doc id="763159" url="https://pl.wikipedia.org/wiki?curid=763159" title="PMA">
PMA



</doc>
<doc id="763160" url="https://pl.wikipedia.org/wiki?curid=763160" title="Egg an der Günz">
Egg an der Günz

Egg an der Günz, Egg a.d.Günz – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, wchodzi w skład wspólnoty administracyjnej Babenhausen. Leży w Szwabii, około 15 km na północny zachód od Mindelheimu, nad rzeką Günz.
Polityka.
Wójtem gminy jest Franz Morath, rada gminy składa się z 12 osób.
Oświata.
W gminie znajduje się przedszkole (50 miejsc) oraz szkoła podstawowa (8 nauczycieli i 139 uczniów).

</doc>
<doc id="763161" url="https://pl.wikipedia.org/wiki?curid=763161" title="Kettershausen">
Kettershausen

Kettershausen – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, wchodzi w skład wspólnoty administracyjnej Babenhausen. Leży w Szwabii, około 25 km na północny zachód od Mindelheimu, nad rzeką Günz, przy drodze B300.
Dzielnice.
W skład gminy wchodzą następujące dzielnice:
Kettershausen, Bebenhausen, Flüssen, Mohrenhausen, Tafertshofen i Zaiertshofen
Polityka.
Wójtem gminy jest Josef Höld, rada gminy składa się z 12 osób.
Oświata.
W gminie znajduje się przedszkole (50 miejsc i 56 dzieci) oraz szkoła podstawowa (7 nauczycieli i 140 uczniów).

</doc>
<doc id="763164" url="https://pl.wikipedia.org/wiki?curid=763164" title="Para-metoksyamfetamina">
Para-metoksyamfetamina



</doc>
<doc id="763165" url="https://pl.wikipedia.org/wiki?curid=763165" title="Landstorm Nederland">
Landstorm Nederland

Landstorm Nederland, wcześniejsza nazwa Landwacht Nederland – holenderska kolaboracyjna formacja zbrojna obrony terytorialnej.
Geneza.
Po zajęciu Holandii przez Niemcy nowo powołany Komisarz Rzeszy Arthur Seyss-Inquart zgodził się na utworzenie paramilitarnej formacji policyjnej pod nazwą Landwacht Nederland. W jej skład weszli członkowie Narodowo-Socjalistycznego Ruchu Holenderskiego (NSB). Landwacht pełnił pomocnicze zadania wobec policji niemieckiej, uczestnicząc zwłaszcza w akcjach przeciwko Żydom, komunistom i innym grupom uznanym za wrogie przez niemieckie władze okupacyjne i NSB.
Zarys historyczny.
Na bazie tej jednostki policyjnej 12 marca 1943 r. została utworzona formacja pod tą samą nazwą Grenadier-Regiment I Landwacht Nederland. Jej zadaniem było zwalczanie na terenie okupowanej Holandii zewnętrznych i wewnętrznych wrogów. Składała się wyłącznie z ochotników. Dostawali oni żołd, wyżywienie i kwaterunek oraz nie podlegali obowiązkowi pracy. Ponadto służyli w kraju i nie mogli być wysłani na front wschodni do walki z Sowietami. 3 maja rozpoczęło się szkolenie wojskowe. 30 maja pierwszy kontyngent ochotników złożył przysięgę na wierność Adolfowi Hitlerowi jako germańskiemu Führerowi. 16 października tego roku formacja została przemianowana na SS-Grenadier-Regiment Landstorm Nederland. Jego pododdziały stacjonowały w Den Bosch, Vught, Roermond i Hoogeveen. Liczyły wówczas ok. 2400 ludzi. Początkowo nie podlegały niemieckiemu SS, ale obowiązywały w nich prawa i regulaminy Waffen-SS. Żołnierze nosili mundury Waffen-SS, ale bez runów SS na patkach. Prawo ich noszenia mieli jedynie niemieccy oficerowie i holenderscy weterani przeniesieni z frontu wschodniego. Rozwój Landstorm Nederland był mocno popierany przez przywódcę Holenderskiego Ruchu Narodowo-Socjalistycznego, Antona A. Musserta. Wstąpiło do niego wielu członków NSB, zwłaszcza z bojówek Weerafdeling. Dzięki temu w 1943 r. liczebność Landstorm Nederland wzrosła do ok. 3400 ludzi. A. A. Mussert liczył na to, że formacja będzie stanowić zaczątek nowej armii holenderskiej. Jednakże Niemcy inaczej widzieli jej rolę. Wyższy dowódca policji i SS w Holandii, SS-Obergruppenführer Hans Rauter chciał raczej przeniesienia nowo wstępujących ochotników do jednostek Waffen-SS na froncie wschodnim (zwłaszcza do 5 Dywizji Pancernej SS „Wiking”). Ponadto wzrost liczebności formacji powodował obawy okupantów, że po wejściu na obszar Holandii wojsk alianckich jej żołnierze mogą zwrócić broń przeciw dotychczasowemu sojusznikowi. Tak więc starali się ograniczać napływ nowych ochotników.
Po wylądowaniu aliantów w Normandii i dotarciu do Belgii część pododdziałów Landstorm Nederland (składającego się wówczas z trzech batalionów piechoty) na pocz. września 1944 r. została przez Niemców skierowana do walki. Dwa bataliony (I i II) przeniesiono do obrony Kanału Alberta w rejonie miejscowości Merksem i Hasselt. Słabo uzbrojone i przeszkolone wzięły udział w walkach z Brygadą „Prinses Irene”, złożoną z wolnych Holendrów, po czym musiały być szybko wycofane do kraju. 17 września rozpoczęła się powietrznodesantowa operacja „Market-Garden”, która objęła centralną i wschodnią część Holandii. Niemcy wcielili III batalion Landstorm Nederland (znajdujący się dopiero w trakcie przeszkolenia) do 9 Dywizji Pancernej SS „Hohenstaufen” i wysłali do walki z brytyjską 1 Dywizją Powietrznodesantową do Arnhem. Jednakże z uwagi na brak wiary w zdolność bojową batalionu, dowódca 9 DPanc. trzymał go tak długo, jak to możliwe z dala od walki. Ostatecznie jednak 21 września Holendrzy weszli do akcji w rejonie miasta Elst przy drodze Arnhem-Nijmegen. Po kilku dniach obrony zostali oni odepchnięci przez oddziały brytyjskiej 43 Dywizji Piechoty (Wessex). 1 listopada Landstorm Nederland został przekształcony w Ochotniczą Brygadę Grenadierów SS „Landstorm Nederland” (SS-Freiwilligen-Grenadier-Brigade „Landstorm Nederland”).

</doc>
<doc id="763166" url="https://pl.wikipedia.org/wiki?curid=763166" title="Kirchhaslach">
Kirchhaslach

Kirchhaslach – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, wchodzi w skład wspólnoty administracyjnej Babenhausen. Leży w Szwabii, około 18 km na północny zachód od Mindelheimu.
Dzielnice.
W skład gminy wchodzą następujące dzielnice:
Kirchhaslach, Greimeltshofen, Halden, Herretshofen, Hörlis, Olgishofen i Stolzenhofen
Polityka.
Wójtem gminy jest Franz Grauer (Freie Wählerschaft/CSU), rada gminy składa się z 12 osób.
Oświata.
W gminie znajduje się przedszkole (50 miejsc i 42 dzieci).

</doc>
<doc id="763171" url="https://pl.wikipedia.org/wiki?curid=763171" title="Oberschönegg">
Oberschönegg

Oberschönegg – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, wchodzi w skład wspólnoty administracyjnej Babenhausen. Leży w Szwabii, około 15 km na północny zachód od Mindelheimu, nad rzeką Günz.
Dzielnice.
W skład gminy wchodzą następujące dzielnice:
Oberschönegg, Dietershofen bei Babenhausen i Weinried.
Polityka.
Wójtem gminy jest Günther Fuchs, rada gminy składa się z 8 osób.
Oświata.
W gminie znajduje się przedszkole.

</doc>
<doc id="763173" url="https://pl.wikipedia.org/wiki?curid=763173" title="Nokia 2610">
Nokia 2610

Nokia 2610 - model telefonu komórkowego firmy Nokia.

</doc>
<doc id="763174" url="https://pl.wikipedia.org/wiki?curid=763174" title="Winterrieden">
Winterrieden

Winterrieden – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, wchodzi w skład wspólnoty administracyjnej Babenhausen. Leży w Szwabii, około 22 km na północny zachód od Mindelheimu, przy drodze B300.
Polityka.
Wójtem gminy jest Hans-Peter Mayer, rada gminy składa się z 8 osób.
Oświata.
W gminie znajduje się przedszkole.

</doc>
<doc id="763175" url="https://pl.wikipedia.org/wiki?curid=763175" title="I liga polska w piłce nożnej (1968/1969)">
I liga polska w piłce nożnej (1968/1969)

I liga w piłce nożnej 1968/1969 – 35. edycja najwyższych w hierarchii rozgrywek ligowych polskiej klubowej piłki nożnej.
Tytułu bronił Ruch Chorzów. Mistrzostwo zdobyła .
Absolutnymi beniaminkami ligi były Zagłębie Wałbrzych i ROW Rybnik.
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="763178" url="https://pl.wikipedia.org/wiki?curid=763178" title="I liga polska w piłce nożnej (1960)">
I liga polska w piłce nożnej (1960)

I liga w piłce nożnej 1960 – 26. edycja najwyższych w hierarchii rozgrywek ligowych polskiej klubowej piłki nożnej.
Tytułu bronił Górnik Zabrze. Mistrzostwo zdobył Ruch Chorzów.
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="763180" url="https://pl.wikipedia.org/wiki?curid=763180" title="Destiny (laboratorium)">
Destiny (laboratorium)

Moduł laboratoryjny Destiny (ang. Destiny Laboratory Module) jest podstawowym laboratorium badawczym dla amerykańskich projektów badawczych na pokładzie Międzynarodowej Stacji Kosmicznej. Został on podłączony do modułu Unity i aktywowany w ciągu pięciu dni na początku lutego 2001 roku. Moduł ten jest pierwszą orbitalną stacją badawczą NASA od czasu ostatniego obsadzenia załogą stacji kosmicznej Skylab w lutym 1974 roku.
Aluminiowy moduł ma 8,5 metra długości i 4,3 metra szerokości. Dzieli się na trzy cylindryczne sekcje i dwie krańcowe sekcje o kształcie stożka. Stożki te zawierają włazy, przez które astronauci wchodzą i wychodzą z modułu. Destiny jest podłączony do przedniej ściany modułu Unity.
Podobnie jak w planowanych japońskich i europejskich laboratoriach przyłączonych do ISS, ładunki badawcze wewnątrz Destiny są układane w Międzynarodowych Standardowych Szafach Ładunkowych (International Standard Payload Rack). Każda szafa waży około 540 kg. Destiny został umieszczony na orbicie razem z pięcioma szafami, zawierającymi systemy podtrzymywania życia, które zapewniają energię elektryczną, chłodzenie wody, rewitalizację powietrza oraz kontrolę temperatury i wilgotności. Siedem kolejnych szaf zostało wysłanych do modułu Destiny na pokładzie Wielofunkcyjnego Modułu Logistycznego Leonardo w ramach misji STS-102, dalsze dziesięć zostało dostarczonych w kolejnych misjach.
Cztery stanowiska zawierają podłączenia do podsystemów modułu – kanaliki zawierają kable i rury, które biegną z i do poszczególnych szaf i poprzez laboratorium. Łącznie, Destiny może pomieścić 23 szafy – po sześć na burtach i suficie oraz 5 na podłodze.
Astronauci pracują wewnątrz napowietrzonego, hermetycznego modułu. Przeprowadzają tam badania z różnych dziedzin nauki. Naukowcy z całego świata mogą skorzystać z wyników badań, aby poszerzyć swoją wiedzę z zakresu medycyny, inżynierii, biotechnologii, inżynierii materiałowej i badań Ziemi.
Boeing rozpoczął konstrukcję ważącego 14,5 tony laboratorium badawczego w roku 1995 w Centrum Lotów Kosmicznych imienia George’a C. Marshalla w Huntsville w stanie Alabama. Moduł Destiny został dostarczony do Centrum Kennedy’ego na Florydzie w roku 1998. NASA rozpoczęła przygotowania do wyniesienia laboratorium w sierpniu roku 2000. Zostało ono umieszczone na orbicie 7 lutego 2001 na pokładzie promu kosmicznego Atlantis w ramach misji STS-98.
Struktura laboratorium.
Wnętrze laboratorium stanowią głównie szafy oraz stanowiska robocze. Osprzęt przechowywany jest w postaci modularnych szaf. Szafy podłączane są do instalacji (np. elektrycznej) za pomocą złącz, znajdujących się przy stanowiskach roboczych.
Złącza w kołnierzu, czyli przestrzeni między modułami Unity i Destiny, łączą rury i kable pomiędzy tymi modułami. Dodatkowo, zostaną zainstalowane dodatkowe kable uziemiające. Jedna strona uziemienia będzie podłączona do Aktywnego Wspólnego Mechanizmu Dokującego (Active Common Berthing Mechanism) modułu Unity, druga – do mechanizmu pasywnego (Passive Common Berthing Mechanism) modułu Destiny.
Inne systemy na Destiny to mechanizmy dokujące (pasywne i aktywne), włazy i roleta okna laboratorium. Aktywny mechanizm dokujący znajduje się w przedniej burcie laboratorium. Zostanie on podłączony do pasywnego złącza modułu PMA 2, kiedy PMA zostanie podłączony do przedniego złącza Destiny. Złącze aktywne modułu Destiny nie może być używane przed aktywacją laboratorium. Złącze pasywne znajduje się na rufowej burcie. Aktywne złącze przedniej burty modułu Unity zostanie sprzęgnięte z pasywnym złączem laboratorium, aby połączyć Destiny z Unity.
Każde z dwóch złącz Destiny zawiera właz. Właz rufowy (do modułu Unity) zostanie otwarty i w takiej pozycji pozostanie, chyba że zajdzie sytuacja wymagająca izolacji laboratorium. Właz dziobowy (do modułu Harmony) również jest stale otwarty.
Każdy właz posiada okno. Włazy mogą być otwierane i zamykane z obu stron. Właz zawiera blokadę ciśnieniową, która uniemożliwia otwarcie włazu, jeśli po jednej ze stron jest bardzo niskie ciśnienie.
Destiny zawiera okno o jakości pozwalającej na naukowe obserwacje Ziemi. Okno to posiada roletę, która chroni je przed potencjalnymi uderzeniami mikrometeorytów i orbitalnych śmieci. Załoga ręcznie otwiera roletę, aby skorzystać z okna.
Destiny zawiera także Zamrażarkę Laboratoryjną Minus Osiemdziesiąt Stopni ("Minus Eighty Degree Laboratory Freezer for ISS" – MELFI), przetransportowaną na stację w misji STS-121. Zamrażarka ta jest używana do przechowywania próbek i substancji na pokładzie ISS, a także do transportowania ich z i na stację w środowisku kontrolowanej temperatury.

</doc>
<doc id="763181" url="https://pl.wikipedia.org/wiki?curid=763181" title="Santa Croce">
Santa Croce



</doc>
<doc id="763187" url="https://pl.wikipedia.org/wiki?curid=763187" title="Roztwory właściwe">
Roztwory właściwe



</doc>
<doc id="763189" url="https://pl.wikipedia.org/wiki?curid=763189" title="Halowe Mistrzostwa Europy w Lekkoatletyce 1981">
Halowe Mistrzostwa Europy w Lekkoatletyce 1981

XII Halowe Mistrzostwa Europy odbyły się 21-22 lutego 1981 w Grenoble w Palais des Sports Po raz ostatni biegi krótkie (płaskie i płotkarskie) rozegrano na dystansie 50, a nie 60 metrów. Po raz pierwszy rozegrano zawody w chodzie sportowym (jako konkurencję pokazową).
Klasyfikacja medalowa.
Do klasyfikacji zostały włączone medale zdobyte w chodzie.

</doc>
<doc id="763191" url="https://pl.wikipedia.org/wiki?curid=763191" title="Nokia 6310">
Nokia 6310

Nokia 6310 – model telefonu komórkowego firmy Nokia.
Aparat należał do linii telefonów biznesowych. Wyposażony był m.in. w akumulator litowo-polimerowy oraz łącza bezprzewodowe (IrDA, Bluetooth). Model 6310 został szybko zastąpiony ulepszonym modelem Nokia 6310i, dlatego liczba wyprodukowanych egzemplarzy tego telefonu jest stosunkowo niewielka.

</doc>
<doc id="763199" url="https://pl.wikipedia.org/wiki?curid=763199" title="Zamrażarka Laboratoryjna Minus Osiemdziesiąt Stopni dla ISS">
Zamrażarka Laboratoryjna Minus Osiemdziesiąt Stopni dla ISS

Zamrażarka Laboratoryjna Minus Osiemdziesiąt Stopni (ang. "Minus Eighty Laboratory Freezer for ISS" – MELFI) – europejska eksperymentalna zamrażarka zaprojektowana do pracy na Międzynarodowej Stacji Kosmicznej. Składa się z czterech niezależnych, izolowanych dewarów (termosów), które mogą funkcjonować w różnych temperaturach. W czasie funkcjonowania na orbicie używane są temperatury −80 °C, −26 °C i +4 °C. W zamrażarce przechowywane są reagenty i próbki. Oprócz przechowywania, zamrażarka zaprojektowana została także do transportu próbek na i ze stacji orbitalnej w środowisku o kontrolowanej temperaturze. Całkowita pojemność zamrażarki to 300 litrów.
MELFI została umieszczona na ISS w 2006 roku w ramach misji STS-121. Została ona zainstalowana w module Destiny i przygotowana do pracy przez Thomasa Reitera. Zamrażarka może być transportowana przez Wielofunkcyjny Moduł Logistyczny, dzięki czemu próbki przygotowane do eksperymentów mogą być przetransportowane na stację bez obawy o ich skażenie lub zniszczenie.
Każdy z dewarów jest cylindrycznym pojemnikiem, izolowanym próżniowo, o pojemności 75 litrów. Komory mogą być dostosowane do transportu próbek różnych rozmiarów i kształtów. Zamrażarka została dostarczona na orbitę z pewną liczbą zapasowych dewarów.
MELFI została opracowana przez Europejską Agencję Kosmiczną. Dwie jednostki zostały dostarczone do NASA, a jedna do JAXA. Dodatkowo skonstruowane zostały jednostki naziemne, które mają służyć do celów treningowych i przygotowywania eksperymentów.

</doc>
<doc id="763201" url="https://pl.wikipedia.org/wiki?curid=763201" title="Czarny Front (Holandia)">
Czarny Front (Holandia)

Czarny Front (nid. "Zwart Front") – holenderskie faszystowskie ugrupowanie polityczne działające od 1934 r.
Czarny Front został utworzony w 1934 r. przez Arnolda Meijera jako kontynuacja wcześniejszej Ogólnej Federacji Holenderskich Faszystów (Algemeene Nederlandsche Fascisten Bond). Był wzorowany na modelu włoskiej Narodowej Partii Faszystowskiej. Jego program był katolicki i silnie antysemicki. Był podobny do haseł głoszonych przez Narodowo-Socjalistyczny Ruch Holenderski (NSB) Antona A. Musserta, ale bardziej radykalny. Zresztą Czarny Front mocno zwalczał NSB. Od 1934 r. istniały bojówki zwane Zwarte Storm. W 1937 r. Czarny Front wziął udział w wyborach parlamentarnych, uzyskując zaledwie 0,2% głosów. Po zajęciu Holandii przez Niemcy w maju 1940 r., podjęto politykę kolaboracji z okupantami. Wkrótce ugrupowanie zmieniło nazwę na Nationaal Front. Jego liczebność osiągnęła wówczas ok. 12 tys. członków. Niemcy postawili jednak na silniejszą NSB i w grudniu 1941 r. Czarny Front został oficjalnie rozwiązany.

</doc>
<doc id="763212" url="https://pl.wikipedia.org/wiki?curid=763212" title="Stacja Terenowa Uniwersytetu Warszawskiego w Sajzach">
Stacja Terenowa Uniwersytetu Warszawskiego w Sajzach

Stacja Terenowa Uniwersytetu Warszawskiego w Sajzach – nieczynna stacja terenowa Uniwersytetu Warszawskiego znajdująca się we wsi Sajzy nad jeziorem Łaśmiady (Pojezierze Ełckie).
Stacja była jednostką Wydziału Biologii UW. Powołana w roku 1978. Mieściła się w dawnym budynku szkoły podstawowej. Była bazą badań terenowych z zakresu ekologii wód, zwłaszcza hydrochemii oraz ekologii roślin wodnych i glonów. Znajdowała się w niej Pracownia Hydrochemiczna. Oprócz badań naukowych, prowadzone były w niej dydaktyczne zajęcia terenowe dla studentów UW.
Stacja ponadto pełniła funkcję ośrodka wypoczynkowego Uniwersytetu Warszawskiego.
Została zamknięta 1 października 2016.

</doc>
<doc id="763213" url="https://pl.wikipedia.org/wiki?curid=763213" title="Ostatnie życzenie (opowiadanie)">
Ostatnie życzenie (opowiadanie)

Ostatnie życzenie – opowiadanie z gatunku fantasy Andrzeja Sapkowskiego, ze zbioru "Ostatnie życzenie". Należy do serii opowiadań o wiedźminie Geralcie z Rivii.
Bohaterowie.
W opowiadaniu występują:
Fabuła.
Geralt i Jaskier znajdują zapieczętowany stary dzban, z którego uwalniają dżinna. Jaskier wypowiada dwa życzenia lecz nie zdąży ujawnić trzeciego, gdy dżin zaczyna go dusić. Geralt odpędza ducha (jak sądzi – egzorcyzmem), nie potrafi jednak uratować Jaskra, więc zabiera go do pobliskiego miasta. Ponieważ jest późno strażnicy nie chcą ich wpuścić za bramę. W barbakanie spotykają rycerza Vratimira i dwa elfy: Chireadana i Errdila, którzy niestety również nie potrafią wyleczyć Jaskra. Jedynym ratunkiem jest czarodziejka Yennefer z Vengerbergu, która przebywa w mieście.
Wiedźmin rusza do domu kupca Beau Berranta, gdzie przebywa Yennefer. Czarodziejka jest zła, że ją ktoś nachodzi o tej porze, jednak godzi się pomóc Jaskrowi.
Yennefer leczy Jaskra, lecz nie bezinteresownie – chce by Geralt oddał jej pieczęć od dzbana, dzięki której mogłaby władać dżinem. Wiedźmin spełnia jej żądanie, lecz w trakcie rozmowy stopniowo paraliżuje go czar Yennefer, która zmusza go, by w jej imieniu zemścił się na paru ważnych osobach w tym mieście, które jej ubliżyły. Geralt wykonuje częściowo jej polecenie, mdleje i ląduje w lochu razem z Chireadanem, broniącym go przed strażnikami. Gdy Geralt odzyskuje przytomność elf opowiada mu, co się wydarzyło. Chireadan ma nadzieję, że do miasta wróci burmistrz Neville, który jest jego znajomym i wyda sprawiedliwy wyrok, w przeciwnym wypadku sądzić ich będą rajcy, w tym dwóch pobitych przez Geralta. W celi odwiedzają ich strażnicy, z których jeden pobiwszy Geralta pyta go, czy ma jakieś życzenia. Wiedźmin życzy mu by pękł co niespodziewanie się spełnia.
Do miasta powraca burmistrz Neville. Wzywa on do siebie obu skazańców i żąda wyjaśnień. Jest na nich wściekły, ale wspólnie z kapłanem Kreppem stwierdza z całą pewnością, że całe to zamieszanie powstało z powodu czarodziejki Yennefer. Krepp wyjaśnia również, że za pomocą pieczęci można władać dżinem i zmuszać go do spełnienia życzeń. Yennefer tymczasem prowokuje Jaskra, by wypowiedział ostatnie życzenie: by wszyscy uwierzyli, że Geralt jest niewinny. Potem wyrzuca go przez portal do pokoju burmistrza, przesłuchującego właśnie Geralta i Chireadana. Zaraz po tym czarodziejka łapie dżina w magiczny okrąg i próbuje go schwytać. Nie może tego jednak zrobić, dopóki osoba rządząca dżinem nie wypowie wszystkich trzech życzeń. Geralt orientuje się, iż w rzeczywistości panem dżina – wbrew temu co wszyscy wcześniej przypuszczali – nie jest Jaskier, ale on sam (stąd pierwotna ucieczka dżina i zaniechanie przez niego zaduszenia Jaskra, a także pęknięcie kata w celi). Teraz dżin szarpie się i próbując się uwolnić niszczy całe miasto. Geralt postanawia powstrzymać Yennefer. Krepp tworzy portal i wiedźmin wbiega do jej pokoju. Czarodziejka chce go wyrzucić. Uwzięła się, że schwyta dżina, bez względu na cenę. Geralt przyznaje jej się, iż to jego życzenia spełnia dżin. Na żądanie czarodziejki wypowiada ostatnie związując swój los z Yennefer, w której jest zakochany. Dżin spełnia życzenie, uwalnia się i ucieka. Niszczy przy tym dom, w którym przebywają wiedźmin i czarodziejka, lecz na szczęście nic im się nie dzieje złego i zaczyna się ich romans.

</doc>
<doc id="763218" url="https://pl.wikipedia.org/wiki?curid=763218" title="Lampa siarkowa">
Lampa siarkowa

Lampa siarkowa – wysoce wydajna, bezelektrodowa lampa elektryczna, zawiera niewielką ilość siarki oraz gazowy argon jako gaz rozruchowy. Wytwarza światło dzięki pobudzeniu siarki do stanu plazmy energią dostarczaną za pomocą mikrofal. Technologia została opracowana w latach 1986-1990., jednak początkowo nie została uznana za zbyt obiecującą i okazała się komercyjną katastrofą. Od 2005 r. lampa siarkowa wróciła do łask, jest obecnie produkowana i coraz powszechniej stosowana.
Budowa i mechanizm działania.
Lampa siarkowa zbudowana jest z kilkucentymetrowej bańki ze szkła kwarcowego, zawierającej kilka miligramów sproszkowanej siarki i argon jako gaz rozruchowy. Magnetron, podobnie jak w kuchenkach mikrofalowych, bombarduje bańkę promieniowaniem mikrofalowym o częstotliwości 2,45 GHz. Całość umieszczona jest w "klatce" z cienkiego drutu, odbijającej promieniowanie mikrofalowe. Energia mikrofal nagrzewa argon, który rozgrzewa siarkę do takiego stopnia, że ta zmienia się w plazmę i także pochłania mikrofale, silnie rozgrzana siarka emituje bardzo silne światło. Problemem okazało się osiągnięcie jednorodnego rozkładu temperatur w naczyniu wyładowczym, koniecznego do osiągnięcia dostatecznego ciśnienia par siarki na poziomie 5 atmosfer. Bańka szklana jest miejscami ogrzewana tak silnie, że pozostawiona sama sobie mogłaby się stopić. Aby temu zapobiec jest ona nieustannie obracana wokół osi kwarcowego pręta zamocowanego do bańki z prędkością powyżej 300 obr./min, w niektórych egzemplarzach bańka jest chłodzona przy pomocy wentylatora. Przeważnie bańka umieszczana jest w ognisku reflektora parabolicznego, tak że jej światło jest formowane w wiązkę, która następnie jest rozpraszana poprzez różne systemy.
Utrzymanie siarki w stanie plazmy przy pomocy elektrod (jak to ma miejsce z rtęcią w popularnych lampach rtęciowych) jest niemożliwe. Siarka jest niezwykle agresywna chemicznie dla wielu materiałów znanych z konstrukcji innych źródeł światła. Elektrody wolframowe są przez nią niszczone gwałtownie, dlatego niezbędne stało się zastosowanie konstrukcji bezelektrodowej. Brak elektrod pozwala na wykorzystanie znacznie większej palety substancji do wytwarzania światła niż ma to miejsce w przypadku klasycznych lamp elektrodowych.
Średni przewidywany czas pracy samej lampy siarkowej to około 60 tys. godzin, jednak średni czas pracy magnetronu to jedynie 15-20 tys. godzin. Czas rozjarzenia lampy siarkowej jest znacznie krótszy niż innych lamp jarzeniowych, nawet w niskiej temperaturze otoczenia. Osiąga ona 80% jasności w czasie poniżej 20 sekund. Lampa siarkowa może być ponownie uruchomiona po czasie około 5 min. od odłączenia zasilania. 
Pierwszy prototyp lampy siarkowej miał moc 5,9 kW, i osiągał skuteczność świetlną rzędu 80 lm/W. Pierwszy seryjnie produkowany model miał moc 1,4 kW i strumień świetlny 135 tys. lumenów. W najnowszych modelach wyeliminowano wentylator i poprawiono skuteczność świetlną do ponad 100 lm/W. Produkcja systemów o mocach niższych od 1000 W jest raczej niepraktyczna.
Cechy emitowanego światła.
Plazma siarkowa składa się głównie z dwuatomowych cząstek (S2), które emitują światło poprzez emisję cząsteczkową. Dzięki temu, w przeciwieństwie do emisji atomowej, spektrum wytwarzanego promieniowania jest ciągłe w całym zakresie światła widzialnego. Promieniowanie podczerwone jest bardzo małe, podobnie jak promieniowanie ultrafioletowe, które stanowi zaledwie 1% emitowanego promieniowania. Około 73% promieniowania to światło widzialne, jest to znacznie więcej niż w przypadku innych źródeł światła. Poza tym jest ono bardzo zbliżone do światła słonecznego, dzięki temu i niskiej emisji szkodliwego promieniowania ultrafioletowego, doskonale nadaje się np. do oświetlania wystaw muzealnych.
Spektrum osiąga maksimum przy długości fali około 510 nm, przez co nadaje delikatnie zielonkawy odcień oświetlanym przedmiotom. Lampy siarkowe cechuje temperatura barwowa ok. 6000 K oraz wskaźnik CRI wynoszący 79. Lampa może być przyciemniona do około 15% nominalnej mocy bez utraty jakości oświetlenia. Walory światła są zachowane przez cały czas pracy lampy. 
Użycie filtrów w kolorze magenta nadaje światłu cieplejszego wyrazu. Właśnie takie filtry zostały użyte przy oświetlaniu National Air and Space Museum w Waszyngtonie. Dodatki innych substancji chemicznych pozwalają zmienić charakter światła. Lampa siarkowa z dodatkiem bromku wapnia CaBr₂ rozjaśnia spektrum w czerwonej długości fali (625 nm) i nieznacznie osłabia fale zielone i niebieskie. Temperatura barwowa uzyskanego w ten sposób światła wynosi 3500 K. Używane są również inne domieszki takie jak jodek litu czy jodek sodu.
Wpływ na środowisko naturalne.
W przeciwieństwie do lamp fluorescencyjnych czy jarzeniowych, lampy siarkowe nie zawierają rtęci, zatem nie stanowią zagrożenia dla środowiska naturalnego i nie wymagają specjalistycznej utylizacji. Dzięki korzystnemu stosunkowi strumienia świetlnego do pobieranej mocy elektrycznej spada zużycie energii elektrycznej potrzebnej do oświetlenia.

</doc>
<doc id="763220" url="https://pl.wikipedia.org/wiki?curid=763220" title="Bakerloo">
Bakerloo



</doc>
<doc id="763223" url="https://pl.wikipedia.org/wiki?curid=763223" title="Zofia Bielczyk">
Zofia Bielczyk

Zofia Bielczyk, z d. Filip (ur. 22 września 1958 w Warszawie) – polska lekkoatletka płotkarka, dwukrotna halowa mistrzyni Europy (1980 - w biegu na 60 m ppł, 1981 - w biegu na 50 m ppł, olimpijka z Moskwy (1980), rekordzistka świata w biegu na 50 m ppł i 60 m ppł, wicemistrzyni Europy juniorek (1975) w sztafecie 4 x 100 m, wielokrotna mistrzyni Polski.
Kariera sportowa.
Była zawodniczką Polonii Warszawa (1971-1981).
Igrzyska olimpijskie.
W 1980 wystąpiła na igrzyskach olimpijskich w Moskwie, gdzie zajęła 8. miejsce w finale biegu na 100 m przez płotki, z czasem 13,08 oraz 7. miejsce w sztafecie 4 x 100 m, z czasem 43,59 (z Lucyną Langer, Elżbietą Stachurską i Grażyną Rabsztyn).
Mistrzostwa Europy.
W 1978 wystąpiła na mistrzostwach Europy w Pradze, gdzie zajęła 5. miejsce w sztafecie 4 x 100 m, z czasem 43,83 (z Grażyną Rabsztyn, Jolantą Stalmach i Ireną Szewińską), a w biegu na 200 m odpadła w półfinale, z wynikiem 23,41 (w biegu eliminacyjnym poprawiła rekord życiowy, wynikiem 23,40).
Halowe mistrzostwa Europy.
Czterokrotnie startowała na mistrzostwach Europy, zdobywając dwa złote i jeden srebrny medal. W 1977 zdobyła srebrny medal w biegu na 60 m ppł, z czasem 8,34 w 1978 była piąta na tym samym dystansie, z czasem 8,26 (tytuł wicemistrzowski w tym biegu zdobyła Grażyna Rabsztyn). W 1980 zdobyła złoty medal w biegu na 60 m ppł, bijąc rekord świata, wynikiem 7,77 (drugie miejsce w tym biegu zajęła Grażyna Rabsztyn). W 1981 wygrała bieg na 50 m ppł, wyrównując rekord świata wynikiem 6,74. Ponadto w 1980 startowała także w biegu na 60 m, zajmując w finale 4. miejsce z czasem 7,34 (w półfinale pobiła rekord życiowy wynikiem 7,29).
Puchar Europy.
W 1979 wystąpiła w zawodach Pucharu Europy, w zawodach półfinałowych i finale A (w obu startach w sztafecie 4 x 100 m, zajmując odpowiednio miejsce drugie i szóste).
Mistrzostwa Europy juniorek.
W 1975 wystąpiła na mistrzostwach Europy juniorek, zdobywając srebrny medal w sztafecie 4 x 100 m (z Elżbietą Stachurską, Barbarą Miką i Ewą Witkowską oraz zajmując 5. miejsce w biegu na 100 m.
Mistrzostwa Polski.
Na mistrzostwach Polski seniorek na otwartym stadionie zdobyła pięć złotych medali, w tym cztery złote i jeden srebrny. W 1974 i 1975 wygrywała w sztafecie 4 x 100 m, w 1980 w biegu na 100 m i biegu na 200 m. W 1978 została wicemistrzynią w biegu na 100 m ppł.
Na halowych mistrzostwach Polski seniorek zdobyła cztery złote, trzy srebrne i jeden brązowy medal. W 1979, 1980 i 1981 wygrywała na 60 m, w 1981 na 60 m ppł. Na tym ostatnim dystansie zdobyła także trzy srebrne medale (1977, 1978, 1980) i jeden medal brązowy (1979).
Rekordy.
1 marca 1980, w finale halowych mistrzostw Europy, poprawiła wynikiem 7,77 halowy rekord świata w biegu na 60 m ppł, wynoszący 7,84 i należący od 16 lutego tego roku do Grażyny Rabsztyn. Rekord ten poprawiła następnie w dniu 5 marca 1983 Bettine Jahn, uzyskując wynik 7,75.
21 lutego 1981, w finale halowych mistrzostw Europy, wyrównała wynikiem 6,74 halowy rekord świata w biegu na 50 m ppł, należący od 4 lutego 1973 do Annelie Ehrhardt. Rekord ten poprawiła 26 stycznia 1986 Cornelia Oschkenat, uzyskując wynik 6,73.
W 1979 i 1980 klasyfikowana w 1. dziesiątce najlepszych płotkarek na listach światowych (1979 – 3 m. z wynikiem 12,63 (za Grażyną Rabsztyn i Lucyną Langer, 1980 – 6 m. z wynikiem 12,66).
Jej rekordy świata na 50 m ppł i 60 m ppł pozostają aktualnym rekordami Polski (rekord Polski na 50 m ppł należał od 11 lutego 1979 do Danuty Perki i wynosił 6,76).
Inne rekordy życiowe: bieg na 100 m - 11,44 (17.05.1980), bieg na 200 m - 23,40 (31.07.1978 - w biegu eliminacyjnym mistrzostw Europy), bieg na 100 m przez płotki - 12,63 (18.06.1979 - jest czwartą Polką w tabeli najlepszych wyników, po Grażynie Rabsztyn i Lucynie Langer-Kałek i Pii Skrzyszowskiej), bieg na 60 m (hala) - 7,29 (2 marca 1980 - w półfinale halowych mistrzostw Europy).
Życie prywatne.
Jest absolwentką Akademii Wychowania Fizycznego w Warszawie, żoną olimpijczyka Piotra Bielczyka, matką olimpijczyka Michała Bielczyka.

</doc>
<doc id="763225" url="https://pl.wikipedia.org/wiki?curid=763225" title="Marketing Polityczny (miesięcznik)">
Marketing Polityczny (miesięcznik)

Marketing Polityczny – pierwszy na polskim rynku miesięcznik poświęcony problematyce marketingu politycznego, skierowany między innymi do polityków, lobbystów, specjalistów od marketingu politycznego, reklamy, promocji i public relations. Twórcami magazynu byli absolwenci studiów na Wydziale Dziennikarstwa i Nauk Politycznych Uniwersytetu Warszawskiego – Piotr P. Gołębiowski, Łukasz Cieniak oraz Maciej Klimowicz.

</doc>
<doc id="763232" url="https://pl.wikipedia.org/wiki?curid=763232" title="International Standard Payload Rack">
International Standard Payload Rack

International Standard Payload Rack (pol. "Międzynarodowa Standardowa Szafa Ładunkowa", ISPR) została zaadaptowana do programu Międzynarodowej Stacji Kosmicznej (ISS) w ramach zwiększania integracji i wymienialności komponentów, a także aby umożliwić jak największą współpracę naukowców pracujących w ramach różnych programów badawczych. Na pokładzie ISS znajduje się 37 gniazd na ISPR zawierające ładunki badawcze. Gniazda te zawierają komplet złącz, zapewniających takie same warunki niezależnie od miejsca instalacji. W niektórych miejscach dodatkowo zainstalowano niestandardowe złącza, aby spełnić wymagania konkretnych ładunków.
Możliwości.
Każdy ISPR zapewnia 1,571 m³ pojemności wewnętrznej. Szafa ma masę 104 kg i może przechowywać ponad 700 kg ekwipunku. Wewnątrz szafy znajdują się elementy służące do wewnętrznego montażu ładunku, pozwalające na instalację dodatkowej struktury montażowej. ISPR zostanie także wyposażony w elementy pozwalające na przechowywanie ładunków mniejszych niż szafa, takich jak 483 mm (19-calowa) szuflada Szafy Interfejsu Standardowego (ang. "Standard Interface Rack" – SIR) modułu Spacelab czy też szafka pokładu środkowego promu kosmicznego (ang. "Space Shuttle Middeck Locker"). Złącza zainstalowane są z każdej strony szafy, pozwalając na łączenie kilku szaf kablami. Szafa instalowana jest na miejscu docelowym poprzez punkty montażowe znajdujące się na górze szafy oraz sworznie znajdujące się na dole. Sworznie służą do instalacji obsługi szafy. Szyny na zewnętrznej części przednich słupków pozwalają na montaż elementów ładunku i komputerów przenośnych. Szafa zawiera także dodatkowe złącza do naziemnego transportu i montażu.
Złącza ISPR pozwalają na dostęp do:
Inne systemy ISPR.
Japonia opracowała ISPR z interfejsami i możliwościami prawie identycznymi z projektem NASA.

</doc>
<doc id="763234" url="https://pl.wikipedia.org/wiki?curid=763234" title="The Crazy World of Arthur Brown">
The Crazy World of Arthur Brown

The Crazy World Of Arthur Brown – brytyjski zespół psychodeliczny założony w 1967 roku przez Arthura Browna – wokal; rozwiązany w 1970 roku. W zespole grali też Drachen Theaker (później Carl Palmer) – perkusja i Vincent Crane – instrumenty klawiszowe. W 2000 roku formacja wznowiła działalność w nowym składzie.

</doc>
<doc id="763235" url="https://pl.wikipedia.org/wiki?curid=763235" title="MECAR PSS-RFL-40N">
MECAR PSS-RFL-40N

PSS-RFL-40N – belgijski nasadkowy granat dymny produkowany przez firmę MECAR SA.
Granat PSS-RFL-40N może być miotany przy pomocy dowolnego karabinu z urządzeniem wylotowym o średnicy 22 mm, przy pomocy naboju ślepego. W 5 s po wystrzeleniu (na wysokości ok. 120 m) z granatu wyrzucany jest spadochron z zawieszoną świecą dymną (czerwoną, zielona lub żółtą).

</doc>
<doc id="763239" url="https://pl.wikipedia.org/wiki?curid=763239" title="Potencja">
Potencja



</doc>
<doc id="763241" url="https://pl.wikipedia.org/wiki?curid=763241" title="MECAR PSS-RFL-40BT 5.56 mm">
MECAR PSS-RFL-40BT 5.56 mm

PSS-RFL-40BT 5.56 mm – belgijski nasadkowy granat dymny produkowany przez firmę MECAR SA.
Granat PSS-RFL-40BT 5.56 mm może być miotany przy pomocy dowolnego karabinu kalibru 5,56 mm z urządzeniem wylotowym o średnicy 22 mm, przy pomocy naboju ostrego (granat jest wyposażony w pułapkę pociskową). W 3 s po wystrzeleniu (na wysokości ok. 65 m) z granatu wyrzucany jest spadochron z zawieszoną świecą dymną (czerwoną, zielona lub żółtą).

</doc>
<doc id="763245" url="https://pl.wikipedia.org/wiki?curid=763245" title="Andriej Czeladnin">
Andriej Czeladnin

Andriej Fiodorowicz Czeladnin (ros. Андрей Фёдорович Челяднин; zm. 1503) – moskiewski bojar i dowódca wojskowy. 
Był namiestnikiem w Nowogrodzie Wielkim. Dowodził armią moskiewską w wojnie ze Szwecją (1495–1497). Walczył także z Litwinami w wojnie 1500–1503; zdobył wtedy miasto Toropiec. 
Jego syn, Iwan, był wziętym wojskowym i dyplomatą.

</doc>
<doc id="763247" url="https://pl.wikipedia.org/wiki?curid=763247" title="System podtrzymywania życia">
System podtrzymywania życia

System podtrzymywania życia to grupa urządzeń, które pozwalają człowiekowi na przetrwanie w środowisku wrogim, na przykład w przestrzeni kosmicznej czy pod wodą.
System podtrzymywania życia powinien zapewniać:
Musi także utrzymywać odpowiednią temperaturę ciała, akceptowalne ciśnienie powietrza, a także zajmować się produktami przemiany materii. Niezbędna może być także ochrona przed szkodliwymi elementami, takimi jak promieniowanie czy mikrometeoryty. 

</doc>
<doc id="763251" url="https://pl.wikipedia.org/wiki?curid=763251" title="Paweł Sarnecki">
Paweł Sarnecki

Paweł Stanisław Sarnecki (ur. 17 marca 1939 w Kielcach, zm. 28 listopada 2016 w Krakowie) – polski prawnik, konstytucjonalista, profesor nauk prawnych, profesor zwyczajny Uniwersytetu Jagiellońskiego.
Życiorys.
Syn Henryka i Marii. Absolwent I Liceum Ogólnokształcącego im. Stefana Żeromskiego w Kielcach. Następnie ukończył prawo na Uniwersytecie Jagiellońskim w Krakowie. Podczas studiów działał w Towarzystwie Przyjaciół ONZ i Towarzystwie Biblioteki Słuchaczów Prawa Uniwersytetu Jagiellońskiego. W 1969 uzyskał stopień doktora nauk prawnych w oparciu o pracę pt. "Wytyczne w systemie rad narodowych". Habilitował się w 1978 na podstawie rozprawy zatytułowanej "Rząd a parlament Konfederacji Szwajcarskiej". W 1988 uzyskał tytuł naukowy profesora.
Od ukończenia studiów zawodowo związany z Wydziałem Prawa i Administracji UJ. Zaczynał jako asystent profesora Witolda Zakrzewskiego. Doszedł do stanowiska profesora zwyczajnego UJ. Pełnił (do 2009) funkcję kierownika Katedry Prawa Konstytucyjnego tej uczelni. Był również wykładowcą Wyższej Szkoły Administracji Publicznej w Kielcach oraz Wyższej Szkoły Ekonomii, Prawa i Nauk Medycznych im. prof. Edwarda Lipińskiego w Kielcach.
Był członkiem i wiceprezesem Polskiego Towarzystwa Prawa Konstytucyjnego, udzielał się jako ekspert Komisji Konstytucyjnej Zgromadzenia Narodowego, która opracowała projekt obecnie obowiązującej Konstytucji Rzeczypospolitej Polskiej z 1997. Do 2006 był zatrudniony w Biurze Studiów i Ekspertyz Kancelarii Sejmu na stanowisku głównego specjalisty do spraw legalizacji, a do 2016 zastępcą redaktora naczelnego „Przeglądu Sejmowego” i członkiem kolegium redakcyjnego tego czasopisma.
Był autorem licznych publikacji z zakresu prawa konstytucyjnego, jego dorobek naukowy objął kilka książek własnych (m.in. "Ustroje konstytucyjne państw współczesnych", "Prawo o stowarzyszeniach. Komentarz"), kilkanaście napisanych wspólnie z innymi autorami (m.in. red. wielokrotnie wznawianego podręcznika akademickiego "Prawo konstytucyjne"), ponad 150 artykułów, recenzji i innych publikacji.
Został pochowany na cmentarzu wojskowym przy ul. Prandoty (kwatera XCIIIa/II/1).
Odznaczenia.
W 1997, "w uznaniu wybitnych osiągnięć w kształtowaniu prawnych podstaw demokratycznego i praworządnego państwa, ze szczególnym uwzględnieniem zasług w tworzeniu nowej Konstytucji Rzeczypospolitej Polskiej", został odznaczony Krzyżem Oficerskim Orderu Odrodzenia Polski.

</doc>
<doc id="763253" url="https://pl.wikipedia.org/wiki?curid=763253" title="Amdahl">
Amdahl



</doc>
<doc id="763256" url="https://pl.wikipedia.org/wiki?curid=763256" title="Maurice Halbwachs">
Maurice Halbwachs

Maurice Halbwachs (ur. 11 marca 1877 w Reims, zm. 16 marca 1945 w Buchenwaldzie) – francuski socjolog ze szkoły Durkheima.
Życiorys.
Halbwachs ukończył École Normale Supérieure. Jest twórcą pojęcia "pamięć społeczna" (mémoire collective). Obronił pracę doktorską na temat "La classe ouvrière et les niveaux de vie" ("Klasa pracująca a standard życia") oraz habilitację (agrégation) z filozofii. Pracował jako docent ("maître de conférences") filozofii na Uniwersytecie w Caen, a od 1919, jako profesor socjologii na Uniwersytecie w Strasburgu. W 1935 został mianowany profesorem na katedrze socjologii paryskiej Sorbony, w 1938 wybrano go prezesem "Institut français de sociologie". 10 maja 1944 został profesorem katedry psychologii kolektywnej w Collège de France, ale już 23 lipca tego roku był zatrzymany przez gestapo za interwencję w sprawie szwagra żydowskiego pochodzenia i wysłany do obozu koncentracyjnego w Buchenwaldzie, gdzie zmarł z powodu czerwonki.
Dorobek.
W pracy naukowej był silnie zorientowany empirycznie. Najważniejsze tematy badawcze to pamięć zbiorowa ("społeczne ramy pamięci") i klasy społeczne. Pamięć zbiorowa nie jest mechaniczną zdolnością rejestrowania obserwowanych zjawisk, lecz polega na rekonstruowaniu przeszłości przez pamiętający podmiot. Możliwe to jest dzięki temu, że podmiot jest członkiem wspólnoty, która dostarcza mu pewnych ram, w których podmiot umieszcza zapamiętane fakty. Zmiana przynależności grupowej pociąga za sobą rekonstrukcję wspomnień.
Halbwachs pokazał, że kryzys społeczny pociąga za sobą nie tylko ujednostkowienie, ale i wyobcowanie się ze społeczeństwa wielkich grup ludzkich, przede wszystkim klasy robotniczej. Klasa społeczna to zjawisko ze sfery świadomości społecznej. Istotny dla niego problem to fakt niejednakowego uczestniczenia różnych klas w życiu społecznym, przy czym wyróżnikiem klas nie jest jak u Marksa dostęp do środków produkcji, tylko potrzeby i sposób ich zaspokajania.

</doc>
<doc id="763257" url="https://pl.wikipedia.org/wiki?curid=763257" title="Jerzy Aleksandrowicz (botanik)">
Jerzy Aleksandrowicz (botanik)

Jerzy Aleksandrowicz lub Alexandrowicz (ur. 3 stycznia 1819 we wsi Kumieciszki, w guberni augustowskiej, zm. 13 stycznia 1894 w Warszawie) – polski botanik, wykładowca i organizator instytucji związanych z przyrodą. Pionier jedwabnictwa w Polsce.
Życiorys.
Nazwisko rodziny brzmiało Aleksa, dopiero później zmienione zostało na Aleksandrowicz. Był synem zamożnego gospodarza wiejskiego pochodzenia litewskiego. Jego matką była Magdalena z Kluczyńskich. Po uzyskaniu matury w 1839 w Sejnach, korzystając ze stypendium rządowego, podjął studia na Uniwersytecie Petersburskim. W 1843 uzyskał tytuł kandydata nauk przyrodniczych. Po ukończeniu studiów rozpoczął pracę jako wykładowca w różnych uczelniach w Warszawie (m.in. wykładał anatomię w Szkole Sztuk Pięknych). W 1852 był w Tatrach wraz z Karolem Jurkiewiczem i Tytusem Chałubińskim.
Zmarł w Warszawie i został pochowany został na cmentarzu Powązkowskim (kwatera 62, rząd 5, grób 22).
Działalność naukowa i organizatorska.
Na uniwersytecie studiował botanikę, a za rozprawę konkursową "Rodzina wrzosowatych Eriaceae okolic Petersburga" otrzymał złoty medal.
Członek honorowy Towarzystwa Rolniczego w Królestwie Polskim w 1858 roku.
Od 1862 profesor botaniki w Szkole Głównej. W 1864 został dyrektorem Ogrodu Botanicznego w Warszawie, gdzie podjął badania fenologiczne i florystyczne. Z jego inicjatywy założono Ogród Pomologiczny na Marymoncie, przeniesiony później na teren folwarku Świętokrzyskiego.
W latach 1869–1878 wykładał botanikę na Cesarskim Uniwersytecie Warszawskim. Stopień doktora uzyskał za pracę na temat rozwoju grzybów śluzowców ("O budowie i rozwoju sporangiów u śluzowców").
Ciekawie prowadzone przez Aleksandrowicza zajęcia ze studentami inspirowały ich do podejmowania badań naukowych. Jego uczeń Jan Rostafiński zajął się badaniem śluzowców i dwa nowo odkryte gatunki nazwał jego imieniem. Inny uczeń, Leon Nowakowski był autorem pracy o grzybach niższych.
Jerzy Aleksandrowicz publikował prace popularnonaukowe na temat m.in. chorób zbóż i partenogenezy. W 1879 założył pierwszą w Polsce Szkołę Ogrodniczą. Był encyklopedystą, jednym z autorów haseł do dwóch polskich encyklopedii: Encyklopedii rolniczej oraz 28 tomowej Encyklopedii Powszechnej Orgelbranda z lat 1859-1868. Jego nazwisko wymienione jest w I tomie z 1859 roku na liście twórców zawartości tej encyklopedii.
Przyczynił się do utworzenia w 1884 Towarzystwa Ogrodniczego w Warszawie. Interesował się pszczelarstwem i jedwabnictwem. Założył pasieki w Ogrodzie Botanicznym i Pomologicznym. Zainicjował utworzenie w Warszawie Towarzystwa i Muzeum Pszczelniczego. Od 1887 był dyrektorem Muzeum Przemysłu i Rolnictwa.

</doc>
<doc id="763258" url="https://pl.wikipedia.org/wiki?curid=763258" title="Przegląd Sejmowy">
Przegląd Sejmowy

„Przegląd Sejmowy” (PS) – polskie czasopismo naukowe otwartego dostępu, zawierające teksty naukowe z zakresu prawa konstytucyjnego, ze szczególnym uwzględnieniem prawa parlamentarnego.
Historia czasopisma.
Periodyk został utworzony decyzją szefa Kancelarii Sejmu z dnia 22 grudnia 1992. Ukazuje się od 1993, nakładem Wydawnictwa Sejmowego, początkowo jako kwartalnik, a od lipca 1996 jako dwumiesięcznik. Średnio raz na trzy lata wydawany jest dodatkowo numer specjalny w języku angielskim.
„Przegląd Sejmowy” znajduje się w wykazie czasopism naukowych prowadzonym przez Ministra Edukacji i Nauki z przyznaną liczbą 140 punktów.
W marcu 2016 szef Kancelarii Sejmu Lech Czapla odwołał cały skład Komitetu Redakcyjnego czasopisma. Jego członkami byli wtedy: redaktor naczelny – Piotr Tuleja, zastępcy redaktora naczelnego – Jerzy Ciemniewski, Małgorzata Bajor-Stachańczyk, członkowie – Leszek Garlicki, Mirosław Granat, Wojciech Kulisiewicz, Paweł Sarnecki, Zbigniew Witkowski, Krzysztof Wójtowicz, Jerzy Zajadło, Marek Zubik, sekretarz naukowy – Andrzej Szmyt, redaktorzy – Urszula Nałęcz-Rajca, Ewa Ćwiękała.
Pełną treść każdego numeru można pobrać w formacie PDF ze strony Sejmu RP.
Komitet redakcyjny powołany w lipcu 2022.
Po śmierci w maju 2022 Redaktora Naczelnego Waldemara Parucha, Kancelaria Sejmu powołała nowy Komitet Redakcyjny w składzie:
Indeksowanie w bazach danych.
Jest indeksowany w międzynarodowej bazie ICI World of Journals ze wskaźnikiem ICV równym 97,67 za rok 2021

</doc>
<doc id="763265" url="https://pl.wikipedia.org/wiki?curid=763265" title="Mirosław Budka">
Mirosław Budka

Mirosław Budka (ur. 27 marca 1972 roku w Katowicach), polski piłkarz. Rozpoczynał karierę zawodową na pozycji pomocnika w klubie Górnik Łęczna w sezonie 1996/97. Debiutował w pierwszej lidze w barwach KSZO Ostrowiec Świętokrzyski w sezonie 1997/98, w trakcie którego rozegrał 33 spotkania, strzelając w nich 6 bramek. W pierwszej lidze, w latach kolejnych, występował m.in. w klubach takich jak: Petro Płock (sezon 1999/00) oraz znów KSZO Ostrowiec Świętokrzyski (sezon 2002/03) i Górnik Łęczna (sezony 2003/04 i 2004/05) strzelając w sumie 17 bramek w 113 meczach. Latem 2005 przeszedł do Piasta Gliwice i w drugiej lidze w sezonie 2005/2006 rozegrał 27 meczów i zdobył 4 gole. Jesienią 2006 Mirosław Budka przeniósł się do SC Vistula Garfield, najstarszego klubu polonijnego na wschodnim wybrzeżu USA, grającego obecnie w CHAMPIONS SOCCER LEAGUE PREMIER DIVISION.

</doc>
<doc id="763266" url="https://pl.wikipedia.org/wiki?curid=763266" title="Chorthippus">
Chorthippus

Chorthippus – rodzaj owadów prostoskrzydłych z rodziny szarańczowatych (Acrididae), w języku polskim określanych zwyczajową nazwą konik lub konik polny, choć w potocznym użyciu nazwy te stosowane są w szerszym znaczeniu. 
Owady z rodzaju "Chorthippus" występują w Europie, Azji, Afryce (Afryka Północna i Madagaskar) oraz w Ameryce Północnej. Większość gatunków zamieszkuje jednak krainę palearktyczną.
Samce koników wabią samice rytmicznymi dźwiękami, które wytwarzają przez pocieranie ząbkowanym udem o zgrubiałą żyłkę przedniego skrzydła.
Gatunkiem typowym rodzaju jest "Acrydium albomarginatum" (obecnie "Chorthippus albomarginatus").
Rodzaj obejmuje ponad 180 gatunków, m.in. występujące w Polsce:
Na podstawie cech morfologicznych wydzielane są 4 podrodzaje:
Badania genetyczne wskazują na parafiletyczny charakter tego rodzaju.

</doc>
<doc id="763269" url="https://pl.wikipedia.org/wiki?curid=763269" title="Eutelsat 33B">
Eutelsat 33B

Eutelsat 33B – satelita telekomunikacyjny należący do konsorcjum Eutelsat, wyniesiony na orbitę 20 listopada 2002 przez rakietę Delta IV.
Zbudowany przez Alcatel Space w oparciu o platformę Spacebus 3000 B2. Posiadał 24 transpondery pasma Ku o mocy 90 W. Planowany okres żywotności satelity wynosi 12 lat. W 2008 w wyniku awarii jednego z paneli ogniw słonecznych wyłączono 4 transpondery.
Początkowo miał nosić nazwę Eutelsat W1, jednak został poważnie uszkodzony w trakcie budowy w wyniku pożaru i pod nazwą Eutelsat W1 wystrzelono w roku 2000 innego satelitę. Naprawiony i przebudowany, ostatecznie wyniesiony został w 2002 jako Eutelsat W5. 1 marca 2012 otrzymał nazwę Eutelsat 70A w ramach ujednolicenia nazw satelitów przez Eutelsat.
Eutelsat 33B znajdował się na orbicie geostacjonarnej (nad równikiem). Początkowo pracował na pozycji 70 stopnia długości geograficznej wschodniej. Na tej pozycji został zastąpiony przez satelitę Eutelsat 70B, który rozpoczął pracę w styczniu 2013. Satelita został przeniesiony na pozycję 25,5°E i zmienił nazwę na Eutelsat 25C. W październiku 2013 na pozycji 25,5°E zastąpił go Eutelsat 25B. W listopadzie tego samego roku satelita został przemieszczony na pozycję 33°E i stąd jego ostatnia nazwa – Eutelsat 33B. Z powodu awarii drugiego panelu słonecznego satelitę wyłączono w październiku 2015.
Satelita nadawał sygnał stacji telewizyjnych i radiowych, przekazy TV oraz dane (dostęp do Internetu) do odbiorców na Bliskim Wschodzie, w Europie (Centralnej i Południowej), Afryce Północnej oraz południowej części Azji.
Z satelity nadawała m.in. platforma Canadian Forces Radio and TV.

</doc>
<doc id="763270" url="https://pl.wikipedia.org/wiki?curid=763270" title="Intelsat 902">
Intelsat 902

Intelsat 902 (ang. "International Telecommunications Satellite") – satelita telekomunikacyjny należący do operatora Intelsat, międzynarodowego giganta w tej dziedzinie, który od 1965 roku wyniósł na orbitę przeszło 80 satelitów.
Intelsat 902 został wyniesiony na orbitę 30 sierpnia 2001.
Znajduje się na orbicie geostacjonarnej (nad równikiem), na 62. stopniu długości geograficznej wschodniej.
Nadaje sygnał stacji telewizyjnych, radiowych, przekazy telewizyjne oraz dane (dostęp do Internetu) do odbiorców w Europie, Azji oraz w Afryce.

</doc>
<doc id="763271" url="https://pl.wikipedia.org/wiki?curid=763271" title="Herb Bahamów">
Herb Bahamów

Herb Bahamów – herb przyjęty w 1971 roku przez Bahamy. 
Opis.
Tarczę herbową podtrzymują z jednej strony przez marlin ("Makaira nigricans"), a z drugiej przez flaming.
Tarcza dwudzielna w pas. W polu górnym błękitnym znajduje się wizerunek wschodzącego słońca, a w polu dolnym przedstawiony jest okręt Krzysztofa Kolumba - karawela "Santa María" na błękitno-srebrnych falach. Ponad tarczą umieszczony jest hełm turniejowy, z którego spływają labry złoto-błękitne. Na złoto-błękitnym zawoju wizerunek muszli ślimaka morskiego "strombus gigas", symbolizujący morze i jego bogactwo i 5 zielonych liści palmy królewskiej.
Zwierzęta podtrzymujące herb są narodowymi zwierzętami kraju, przy czym marlin, stojący na falach symbolizuje morze, zaś flaming, przedstawiony na trawie - ląd.
U dołu umieszczono dewizę kraju: "Forward Upward Onward Together" ("Naprzód, w górę, dalej, razem").
Herb w obecnej wersji przyjęty został w 1971 roku i nawiązuje do herbu nadanego w 1964 roku.

</doc>
<doc id="763272" url="https://pl.wikipedia.org/wiki?curid=763272" title="Intelsat 904">
Intelsat 904

Intelsat 904 (ang. "International Telecommunications Satellite") – satelita telekomunikacyjny należący do operatora Intelsat, międzynarodowego giganta w tej dziedzinie, który od 1965 roku wyniósł na orbitę przeszło 80 satelitów.
Intelsat 904 został wyniesiony 23 lutego 2002. Znajduje się na orbicie geostacjonarnej (nad równikiem), na 60. stopniu długości geograficznej wschodniej.
Nadaje sygnał stacji telewizyjnych, radiowych, przekazy telewizyjne oraz dane (dostęp do Internetu) do odbiorców w Europie, Azji oraz w Afryce i częściowo w Zachodniej Australii.

</doc>
<doc id="763274" url="https://pl.wikipedia.org/wiki?curid=763274" title="Intelsat 702">
Intelsat 702

Intelsat 702 (ang. "International Telecommunications Satellite") – satelita telekomunikacyjny należący do operatora Intelsat, międzynarodowego giganta w tej dziedzinie.
Intelsat 702 został wyniesiony na orbitę 17 czerwca 1994. Znajduje się na orbicie geostacjonarnej (nad równikiem). Pracował na kilku pozycjach, obecnie znajduje się na 33 stopniu długości geograficznej wschodniej. Nadaje dane (dostęp do Internetu) do odbiorców w Europie, Afryce, Azji i w rejonie Oceanu Indyjskiego.

</doc>
<doc id="763276" url="https://pl.wikipedia.org/wiki?curid=763276" title="Express-AM1">
Express-AM1

Express-AM1 – rosyjski satelita telekomunikacyjny wyniesiony na orbitę 29 października 2004.
Pracował na orbicie geostacjonarnej (nad równikiem), na 40. stopniu długości geograficznej wschodniej. Satelita Express-AM1 nadawał sygnał stacji telewizyjnych i radiowych (pasmo Ku i C) oraz testy HDTV i dane (dostęp do Internetu) do odbiorców w Europie, Afryce Północnej oraz Azji Zachodniej (głównie w Rosji).
Można z niego było odbierać programy w językach: rosyjskim, uzbeckim, azerskim, a nawet arabskim, włoskim oraz niemieckim.
10 sierpnia 2013 satelita został wyłączony, a następnie przesunięty na orbitę cmentarną.

</doc>
<doc id="763280" url="https://pl.wikipedia.org/wiki?curid=763280" title="Konkurs orki">
Konkurs orki

Konkursy orki przeprowadza się na szczeblu gminy, województwa, kraju i świata. Mistrzowie krajowi mogą reprezentować Polskę na Międzynarodowych Konkursach Orki. Oceny wykonania orki dokonuje komisja sędziowska.
Pole przeznaczone na konkurs orki powinno odpowiadać następującym wymaganiom:
Wielkość działek konkursowych ustala się, przyjmując na jeden korpus płużny 1000 m². Odpowiadają temu poletka o długości 100 m i szerokości po 10 m na każdy korpus. Przepisowa głębokość orki wynosi 24 cm. Prawą połowę działki rozmierza się do orki w zgon, lewą – w rozorywkę. Do wyznaczenia pierwszej bruzdy po prawej stronie działki można posłużyć się tylko trzema tyczkami. Użycie sznurka lub innych przyborów znakujących nie jest dozwolone.
Ocenę wykonania orki przeprowadza się według przyjętych kryteriów, a za każde z nich można przyznać maksymalnie 10 punktów (maksymalna suma punktów = 100):

</doc>
<doc id="763283" url="https://pl.wikipedia.org/wiki?curid=763283" title="Wojciech Małocha">
Wojciech Małocha

Wojciech Małocha (ur. 26 stycznia 1973 w Głubczycach) – polski piłkarz grający na pozycji napastnika.
Kariera.
Początkowo zawodnik Polonii Głubczyce. Przed rozpoczęciem rundy wiosennej sezonu 1993/1994 został graczem Widzewa Łódź. Pierwszego gola w I lidze strzelił 14 maja 1994 roku w meczu z Wartą Poznań, przyczyniając się do zwycięstwa 2:0. W kolejnych rozgrywkach, w których wystąpił w 18 spotkaniach i zdobył jedną bramkę (gol w wygranym 4:0 pojedynku z Wartą), wywalczył wraz z łódzkim klubem wicemistrzostwo Polski. W latach 1995–1999 był piłkarzem Petrochemii Płock. W sezonie 1996/1997 strzelił 25 goli (został królem strzelców) i w znacznym stopniu przyczynił się do awansu płockiego zespołu do I ligi.
Na początku rundy jesiennej sezonu 1999/2000 występował w Odrze Wodzisław Śląski, w której barwach rozegrał sześć meczów. W latach 1999–2003 był zawodnikiem KSZO Ostrowiec Świętokrzyski. W 2001 roku wywalczył wraz z nim awans do I ligi. Ostatniego gola w najwyższej polskiej klasie rozgrywkowej strzelił 26 października 2002 w spotkaniu z Odrą Wodzisław Śl., przyczyniając się do zwycięstwa 2:1, zaś po raz ostatni wystąpił 22 listopada w zremisowanym bezbramkowo meczu z Widzewem Łódź. Trzy dni przed rozpoczęciem rundy wiosennej sezonu 2002/2003 Małocha przedstawił zarządowi ostrowieckiego klubu zwolnienie lekarskie. Kilka tygodni później władze KSZO zdyskwalifikowały go za „ciężkie naruszenie obowiązków pracowniczych”. Ostatecznie jego kontrakt z KSZO wygasł w czerwcu 2003 roku.
W sezonie 2003/2004 występował w Koronie Kielce, w której barwach w rozgrywkach III ligi strzelił sześć goli. Ponadto wraz z kieleckim klubem wywalczył puchar Polski na szczeblu okręgu – w finałowym spotkaniu z Pogonią Staszów zdobył jedną z czterech bramek dla swojego zespołu. Przez następne półtora roku (2004–2005) był piłkarzem Zagłębia Sosnowiec. W lutym 2006 roku podpisał kontrakt z Turem Turek. Kilka miesięcy później został zawodnikiem SC Vistula Garfield. Występował również w Błękitnych Raciąż, austriackim SV Gmunden i Mieni Lipno.

</doc>
<doc id="763285" url="https://pl.wikipedia.org/wiki?curid=763285" title="Błażej Augustyn">
Błażej Augustyn

Błażej Augustyn (ur. 26 stycznia 1988 w Strzelinie) – polski piłkarz występujący na pozycji obrońcy. W latach 2009–2010 młodzieżowy reprezentant Polski.
Kariera klubowa.
Augustyn rozpoczął swoją karierę w Strzeliniance Strzelin. Następnie występował w Śląsku Wrocław oraz UKS-ie SMS-ie Łódź. Latem 2005 wyjechał do angielskiego Bolton Wanderers, gdzie występował przez kolejne dwa lata. 20 czerwca 2007 podpisał czteroletni kontrakt z Legią Warszawa. Sezon 2008/09 spędził na wypożyczeniu w Rimini, zaś 17 czerwca 2009 roku został sprzedany do Catanii, z którą związał się czteroletnią umową. 23 sierpnia zadebiutował w nowych barwach podczas przegranego 1:2 spotkania z Sampdorią, a w 78. minucie meczu został ukarany czerwoną kartką. Pod koniec sierpnia 2011 został wypożyczony do Vicenzy. 5 września 2013 na zasadzie wolnego transferu przeszedł do Górnika Zabrze, z którym podpisał roczny kontrakt. 1 lipca 2015 został nowym zawodnikiem Heart of Midlothian. 3 sierpnia 2016 podpisał dwuletni kontrakt z Ascoli Picchio FC 1898. 6 sierpnia 2017 przeszedł na zasadzie wolnego transferu do Lechii Gdańsk, z którą podpisał dwuletni kontrakt. 21 marca 2019 jego umowa z Lechią Gdańsk została przedłużona o kolejny rok. 18 lipca 2020 podpisał dwuletni kontrakt z Jagiellonią Białystok.
23 czerwca 2022 roku podpisał roczny kontakt z Wieczystą Kraków.

</doc>
<doc id="763287" url="https://pl.wikipedia.org/wiki?curid=763287" title="Brooklyńska Rada Żydów">
Brooklyńska Rada Żydów

Brooklyńska Rada Żydów – singel w wykonaniu zespołu Kult. Nagrany w Słabym Studio S.P.
Główną linię melodyczną wymyślił na próbie „Banan” (Krzysztof Banasik), a ponieważ wydała się ona Kazikowi „semicka”, to napisał do niej satyryczny tekst. W 2001 piosenka ukazała się na pierwszym singlu promującym płytę "Salon Recreativo".
MTV Polska odmówiło emisji teledysku bez podania przyczyn, a recenzent Machiny uznał "Salon Recreativo" za najgorszy album Kultu, przyznając mu 2 gwiazdki.

</doc>
<doc id="763289" url="https://pl.wikipedia.org/wiki?curid=763289" title="Isic">
Isic



</doc>
<doc id="763292" url="https://pl.wikipedia.org/wiki?curid=763292" title="Konik polny">
Konik polny

Konik polny, konik – potoczna nazwa owada z rzędu prostoskrzydłych (Orthoptera) oznaczająca skaczącego szarańczaka wydającego dźwięki poprzez pocieranie tylnych nóg o pokrywy. W wąskim ujęciu obydwie nazwy dotyczą owadów z rodzaju "Chorthippus". W ujęciu potocznym także innych przedstawicieli szarańczowatych (z wyjątkiem samej szarańczy), a także (co bywa przez niektórych uważane za błędne) pasikoników.
Według przeglądu Erazma Majewskiego nazwę „konik polny” stosowano w polskich podręcznikach z XIX w. jako odpowiadającą rodzajom "Decticus", natomiast „konik” w różnych okresach m.in. rodzajowi "Acrydium" (współcześnie niewyróżniany), "Locusta", "Stenobothrus", ale także nienależących do prostoskrzydłych "Cicada" czy "Libella" (a więc bliżej nieokreślona ważka). 
W polskiej kulturze konik polny bywa symbolem lekkomyślności i braku dbałości o przyszłość, np. w tłumaczeniach bajek Ezopa i La Fontaine’a. W greckim tekście u Ezopa występuje cykada, analogicznie u La Fontaine’a.

</doc>
<doc id="763294" url="https://pl.wikipedia.org/wiki?curid=763294" title="Koniki polne">
Koniki polne



</doc>
<doc id="763298" url="https://pl.wikipedia.org/wiki?curid=763298" title="Herb Panamy">
Herb Panamy

Herb Panamy – herb Panamy obowiązujący od 4 czerwca 1904 roku. 
Opis.
Herb składa się z tarczy herbowej podzielonej na pięć pól. (Informacje o położeniu poszczególnych pól podawane są zgodnie z zasadami blazonowania, co oznacza, iż określenie lewy-prawy podawane są z punktu widzenia osoby trzymającej tarczę z godłem; w rozumieniu potocznym układ stron jest odwrotny).
Tarcza herbowa otoczona jest z obu stron przez panamskie flagi, zaś ponad tarczą znajduje się orzeł z rozpostartymi skrzydłami na wzór amerykańskiego. Ornitolodzy uważają, że jest to harpia ("Harpia harpyja") która należy do podrodziny orłów. Z jego dzioba wychodzi srebrna wstęga z łacińską dewizą kraju: "Pro Mundi Beneficio" ("Dla Korzyści Świata")
W 1946 r. ponad orłem umieszczono złote gwiazdy symbolizujące prowincje kraju. Początkowo ich liczba wynosiła 7, obecnie zaś 9 (2 dodane to autonomiczne prowincje Indian Kuna).

</doc>
<doc id="763302" url="https://pl.wikipedia.org/wiki?curid=763302" title="Taishō (okres)">
Taishō (okres)

 – okres w historii Japonii trwający od 30 lipca 1912 r. do 25 grudnia 1926 r., przypadający na panowanie cesarza Yoshihito. Centrum władzy politycznej przesunęło się od dawnej oligarchicznej grupy „starszych mężów stanu” (genrō) w kierunku parlamentu i partii demokratycznych, między innymi z powodu słabego zdrowia nowego cesarza. Z tego powodu era jest uważana za czas ruchów liberalnych w Japonii, znanych jako „demokracja okresu Taishō”. Okres ten wyraźnie odróżnia się od poprzedzającego go okresu przemian ustrojowych Meiji i następującego po nim okresu Shōwa, charakteryzującego się tendencjami militarystycznymi. Tym niemniej łącznie z nimi stanowi czas Cesarstwa Wielkiej Japonii.
Dziedzictwo Meiji.
30 lipca 1912 r. zmarł cesarz Meiji i tron objął książę Yoshihito, rozpoczynając okres Taishō. Koniec ery Meiji odznaczał się ogromnymi inwestycjami rządowymi i programami obronnymi w kraju i zagranicą, niemal wyczerpaną zdolnością kredytową i brakiem wymiany handlowej pozwalającej spłacić długi.
Wpływy kultury zachodniej zapoczątkowane w erze Meiji były kontynuowane. Kiyochika Kobayashi (1847–1915), nie przerywając prac nad ukiyo-e, zaadaptował zachodni styl malarski. Kakuzō Okakura (lub Tenshin Okakura, 1862–1913) utrzymał zainteresowanie tradycyjnym malarstwem japońskim. Ōgai Mori (1862–1922) i Sōseki Natsume (1867–1916) studiowali na Zachodzie i wprowadzili nowocześniejsze spojrzenia na życie.
Wydarzenia, które nastąpiły po restauracji Meiji, oznaczały nie tylko spełnienie wielu krajowych i zagranicznych celów politycznych i ekonomicznych (przy jednoczesnym uniknięciu przez Japonię kolonizacji, co spotkało inne azjatyckie narody), ale również nowy ferment intelektualny, powiązany z rosnącym na całym świecie zainteresowaniem socjalizmem i rozwojem proletariatu miejskiego. Ideały wczesnych ruchów lewicowych obejmowały przyznanie czynnego prawa wyborczego wszystkim mężczyznom, dobrobyt społeczny, prawa pracownicze i pokojowy protest. Restrykcje rządowe wymierzone w ruchy lewicowe doprowadziły jednakże do radykalizacji działań, co z kolei wzmocniło restrykcje. Rezultatem było rozwiązanie Japońskiej Partii Socjalistycznej (Nihon Shakaitō) zaledwie rok po jej powstaniu w 1906 r. i ogólna porażka ruchu socjalistycznego.
Początek okresu Taishō naznaczył kryzys polityczny, który przerwał prowadzoną do tego momentu politykę kompromisu. Gdy Kinmochi Saionji próbował ograniczyć budżet na cele wojskowe, minister armii złożył rezygnację, pociągając za sobą rząd partii Rikken Seiyūkai, (Konstytucyjne Stowarzyszenie Przyjaciół Polityki, 1900-1940). Gdy Aritomo Yamagata i Saionji odmówili ponownego objęcia urzędu, genrō nie byli w stanie znaleźć rozwiązania. Publiczne oburzenie z powodu manipulacji rządu przez wojskowych oraz powołanie po raz trzeci na stanowisko premiera Tarō Katsury doprowadziło do wzmożonych żądań zakończenia polityki genrō. Siły konserwatywne stworzyły w 1913 r. własną partię, mimo sprzeciwu „starej gwardii”. Pod koniec 1914 r. Rikken Dōshikai (Konstytucyjne Stowarzyszenie Jednomyślnych, 1913-1916) odebrało Seiyūkai większość w parlamencie.
12 lutego 1913 r. Gonbee Yamamoto (1852–1933) zastąpił Katsurę na stanowisku premiera. W kwietniu 1914 r. Yamamoto ustąpił na rzecz Shigenobu Ōkumy.
I wojna światowa i hegemonia w Chinach.
23 sierpnia 1914 r. Japonia wypowiedziała wojnę Niemcom, korzystając z ich zaangażowania w I wojnę światową w Europie i dążąc do powiększenia swojej strefy wpływów w Chinach. Japonia szybko zajęła kontrolowane przez Niemców terytoria w chińskiej prowincji Shandong oraz Mariany, Karoliny i Wyspy Marshalla na Pacyfiku. 7 listopada Jiaozhou poddało się Japonii.
Dążąc do umocnienia swojej pozycji na kontynencie i wykorzystując nieobecność mocarstw zachodnich, 18 stycznia 1915 r. Japonia wystosowała wobec Chin tzw. 21 żądań. Poza rozszerzeniem swojej kontroli nad niemieckimi posiadłościami, południową Mandżurią i wschodnią częścią Mongolii Wewnętrznej, Japonia domagała się także prawa do eksploatacji kopalń w centralnych Chinach, zakazu udostępniania tych terenów innym państwom oraz innych przywilejów w dziedzinach polityki, ekonomii i wojskowości. W praktyce spełnienie tych żądań uczyniłoby z Chin japoński protektorat. Ostatecznie, po przedłużających się negocjacjach i przy szerzących się w Chinach nastrojach antyjapońskich, Japonia wycofała się z ostatniej grupy żądań. Pozostałe zostały zaakceptowane przez Chiny w kilku traktatach podpisanych 25 maja 1915 r. w Pekinie.
Japońska hegemonia w północnych Chinach i innych częściach Azji została ułatwiona przez inne umowy międzynarodowe. W 1916 r. podpisano traktat z Rosją, zabezpieczający japońskie wpływy w Mandżurii i Mongolii Wewnętrznej, podczas gdy zawarty w 1917 r. traktat z Francją, Wielką Brytanią i Stanami Zjednoczonymi uznawał japońskie zdobycze terytorialne w Chinach i na Pacyfiku. Pożyczki Nishihary (nazwane od Kamezō Nishihary, wysłannika Tokio do Pekinu) w latach 1917 i 1918, mimo iż pomogły chińskiemu rządowi, jeszcze bardziej powiększyły chiński dług wobec Japonii. W miarę zbliżania się końca wojny, Japonia w coraz większym stopniu realizowała zamówienia europejskich sojuszników na materiały wojenne, co pomagało w dywersyfikacji rodzimego przemysłu, zwiększało eksport i doprowadziło po raz pierwszy w historii do nadwyżki w wymianie międzynarodowej.
Siła Japonii w Azji wzrosła wraz z upadkiem caratu w Rosji i zamieszaniem, jakie powstało na Syberii w wyniku rewolucji październikowej w 1917 r. Armia japońska planowała wykorzystać okazję i okupować Syberię, aż do jeziora Bajkał na zachodzie. W tym celu Japonia była zmuszona negocjować z Chinami umowę pozwalającą na transport wojsk japońskich przez terytorium chińskie. Mimo ograniczenia rozmiarów ekspedycji, aby nie drażnić Stanów Zjednoczonych, ponad 70 000 japońskich żołnierzy dołączyło do znacznie skromniejszych sił Międzynarodowego Korpusu Interwencyjnego wysłanych na Syberię w 1918 r.
I wojna światowa pozwoliła Japonii, walczącej po stronie zwycięskich aliantów, na rozszerzenie swoich wpływów w Azji i posiadanych terytoriów na Pacyfiku. Pozornie działająca niezależnie od cywilnego rządu, japońska marynarka wojenna przejęła kolonie Germanyg w Mikronezji.
9 października 1916 r. Masatake Terauchi (1852–1919) zmienił Shigenobu Ōkumę (1838–1922) na stanowisku premiera. 2 listopada 1917 r. traktat Lansing-Ishii uznał japońskie interesy w Chinach i obietnicę utrzymania polityki otwartych drzwi. W lipcu 1918 r. rozlokowano 75 000 żołnierzy, rozpoczynając Ekspedycję syberyjską. W sierpniu 1918 r. w wielu wsiach i miastach Japonii wybuchły zamieszki ryżowe.
Japonia po I wojnie światowej: Demokracja okresu Taishō.
Okres powojenny przyniósł Japonii niespotykany wcześniej rozkwit. Na konferencji pokojowej w Wersalu w 1919 r. Japonia wystąpiła jako jedna z wielkich światowych potęg militarnych i przemysłowych i została oficjalnie uznana za jedną z „Wielkiej Piątki” nowego porządku międzynarodowego. Tokio otrzymało stałe miejsce w Radzie Ligi Narodów, a traktat pokojowy potwierdził przejęcie niemieckich praw do Shandongu. Ten zapis doprowadził do antyjapońskich zamieszek i masowych ruchów politycznych w Chinach. Podobnie, należące wcześniej do Niemiec wyspy na Pacyfiku zostały oddane pod rządy japońskie. Japonia była też zaangażowana w powojenną interwencję Aliantów w Rosji i była ostatnim państwem, które wycofało stamtąd swoje siły (w 1925 r.). Mimo niewielkiej roli odegranej podczas I wojny światowej (i odrzuceniu przez zachodnie państwa proponowanego w traktacie pokojowym zapisu o równości rasowej), po jej zakończeniu Japonia wyłoniła się jako jeden z głównych aktorów na międzynarodowej scenie politycznej.
Dwustronny system polityczny, który kształtował się w Japonii od początku wieku, ostatecznie dojrzał po I wojnie światowej. Ten okres jest niekiedy nazywany „Demokracją Taishō”. W 1918 r. urząd objął pierwszy premier nie pochodzący z arystokracji. Był to Takashi Hara (1856–1921), protegowany Saionjiego i posiadający znaczne wpływy w przedwojennych gabinetach Seiyūkai. Skorzystał ze swoich długoletnich relacji w rządzie, uzyskał poparcie wciąż żyjących genrō i Izby Wyższej i włączył do swojego rządu Giichi Tanakę (1864–1929), który bardziej od swoich poprzedników doceniał znaczenie dobrych stosunków między armią i administracją cywilną. Jednakże Hara musiał stawić czoła poważnym problemom: inflacji, konieczności dostosowania przemysłu do powojennych warunków, napływowi obcych idei i rodzącemu się ruchowi robotniczemu. Do tych powojennych problemów stosowano przedwojenne rozwiązania i niewiele zrobiono w kwestii reformy rządu. Hara pracował nad zapewnieniem Seiyūkai większości sprawdzonymi wcześniej metodami, takimi jak nowe prawa wyborcze i zmianę okręgów wyborczych oraz oparcie się na głównych programach publicznych finansowanych przez budżet.
Rozczarowanie społeczeństwa pogłębiało się wraz ze wzrostem długu narodowego i nowymi prawami wyborczymi, które podtrzymały minimalny próg podatkowy dla głosujących. Rozlegały się głosy za powszechnym prawem wyborczym i likwidacją starej sieci partii politycznych. W latach 1919 i 1920 odbyły się masowe (choć spokojne) demonstracje za powszechnym prawem wyborczym dla mężczyzn, w których brali udział studenci, profesorowie uniwersytetów i dziennikarze, wspierani przez związki zawodowe i zainspirowani różnymi koncepcjami demokratycznymi, socjalistycznymi, komunistycznymi, anarchistycznymi i innymi pochodzącymi z Zachodu szkołami filozoficznymi. W następnych wyborach nieznaczną większość uzyskało Seiyūkai. Pojawiały się nowe partie, także socjalistyczne i komunistyczne.
W 1921 r. w samym środku tego politycznego fermentu, rozczarowany pracownik kolei zamordował Harę. Po nim rządzili bezpartyjni premierzy i gabinety koalicyjne. Obawa przed szerszym elektoratem, siłą lewicy i coraz większymi zmianami społecznymi, wywołanymi wpływem zachodniej kultury masowej (zostało to zilustrowane w popularnej mandze i anime z lat 70. Haikara-san ga Tōru) doprowadziły do uchwalenia ustawy o utrzymaniu porządku publicznego (1925), która zabraniała jakichkolwiek zmian w strukturze politycznej lub zniesienia własności prywatnej.
Niestabilne koalicje i podziały w Izbie Niższej doprowadziły w 1927 r. do połączenia Kenseikai (Stowarzyszenie Konstytucjonalistów, utw. 1916) i Seiyū Hontō (Prawdziwa Partia Przyjaciół Polityki, 1924-1927) w Rikken Minseitō (Konstytucyjna Partia Rządów Demokratycznych, 1927-1940). Platforma Rikken Minseitō była poświęcona systemowi parlamentarnemu, demokratycznej polityce i pokojowi na świecie. Od tego momentu, aż do 1932 r. Rikken Seiyūkai i Rikken Minseitō zmieniały się u steru rządów.
Mimo porządkowania sceny politycznej i nadziei na bardziej stabilny rząd, kryzysy ekonomiczne nękały kraj bez względu na to, która partia była przy władzy. Próbowano je rozwiązywać za pomocą zaostrzania polityki fiskalnej i apeli o poparcie społeczne dla tak konserwatywnych działań, jak ustawa o utrzymaniu porządku publicznego, dołączając przypomnienia o moralnym obowiązku poświęceń dla cesarza i kraju. Mimo iż światowy kryzys z końca lat 20. i wczesnych 30. miał niewielki wpływ na Japonię (w rzeczywistości japoński eksport zauważalnie wzrósł w tym okresie), niezadowolenie społeczne wzrastało, czego kulminacją był zamach na premiera z Rikken Minseitō, Osachi Hamaguchiego (1870–1931) w 1930 r. Hamaguchi przeżył atak i próbował kontynuować rządy mimo poważnych ran, został jednak zmuszony do odejścia w następnym roku. Wkrótce potem zmarł.
Komunizm a reakcja Japonii.
Zwycięstwo Bolszewików w Rosji w 1917 r. i ich nadzieja na światową rewolucję doprowadziły do utworzenia Kominternu (od ros. Коммунистический Интернационал, Kommunisticzieskij Internacjonał), organizacji utworzonej w 1919 r. w Moskwie w celu koordynacji światowego ruchu komunistycznego. Komintern uświadamiał sobie istotną rolę Japonii w osiągnięciu sukcesu rewolucji we wschodniej Azji i aktywnie pracował nad utworzeniem Komunistycznej Partii Japonii (Nihon Kyōsantō, utw. 1922, zalegalizowana 1945), która została ostatecznie utworzona w lipcu 1922 r. Manifest Komunistycznej Partii Japonii został ogłoszony w 1923 r. Znalazły się w nim postulaty zniesienia feudalizmu i monarchii, uznania Związku Radzieckiego i wycofania japońskich żołnierzy z Syberii, Sachalinu, Chin, Korei i Tajwanu. Władze zareagowały brutalnym zniesieniem partii. Radykałowie odpowiedzieli próbą zamachu na regenta Hirohito. Ustawa o utrzymaniu porządku publicznego z 1925 r. była bezpośrednią odpowiedzią na „niebezpieczne myśli” szerzone przez komunistyczne elementy w Japonii.
Ustawa o liberalizacji prawa wyborczego, która została przyjęta także w 1925 r., była korzystna dla kandydatów komunistycznych, mimo delegalizacji tej partii. Jednak nowa ustawa o utrzymaniu porządku publicznego z 1928 r. ograniczyła wysiłki komunistów przez delegalizację zinfiltrowanych przez nich partii. Siły policyjne w tym czasie były wszechobecne i dość drobiazgowe w próbach kontrolowania ruchu socjalistycznego. Do 1926 r. Japońska Partia Komunistyczna została zmuszona do zejścia do podziemia, w lecie 1929 r. kierownictwo partii było praktycznie zniszczone, a w 1933 r. partia właściwie już nie istniała.
Charakterystyczną cechą prawicowych polityków i konserwatywnej części wojskowych od czasu rewolucji Meiji był ultranacjonalizm wnoszący duży wkład do prowojennej polityki końca XIX w. Rozczarowani samuraje zakładali stowarzyszenia patriotyczne i organizacje wywiadowcze, jak Gen’yōsha (Stowarzyszenie Czarnego Oceanu) założone w 1881 r. i jego późniejszy odłam, Kokuryūkai (Stowarzyszenie Czarnego Smoka lub Stowarzyszenie Rzeki Amur, założone w 1901 r.). Te grupy stały się aktywne w polityce wewnętrznej i zagranicznej, pomagały w tworzeniu poparcia dla wojny i popierały ultranacjonalistyczne sprawy aż do końca II wojny światowej. Po japońskich zwycięstwach nad Chinami i Rosją ultranacjonaliści skupili się na sprawach wewnętrznych i przewidywanych zagrożeniach w kraju, takich jak socjalizm i komunizm.
Polityka zagraniczna Taishō.
Japońskie interesy w powojennej polityce zagranicznej napotykały przeszkody w postaci rodzącego się w Chinach nacjonalizmu, zwycięstwa komunistów w Rosji i coraz wyraźniejszej obecności Stanów Zjednoczonych we Wschodniej Azji. Trwająca cztery lata ekspedycja syberyjska w połączeniu z dużymi wydatkami wewnętrznymi wyczerpała japońskie zyski z okresu wojny. Japonia mogła zostać dominującą siłą w Azji tylko dzięki bardziej konkurencyjnym praktykom biznesowym, wspierającym dalszy rozwój gospodarczy i modernizację przemysłu, czemu sprzyjał wzrost roli konglomeratów finansowo-przemysłowych "zaibatsu". Stany Zjednoczone, od dawna źródło wielu importowanych towarów i pożyczek niezbędnych do rozwoju, w tym czasie były postrzegane jako główna przeszkoda w realizacji tego celu, ze względu na ich politykę powstrzymywania japońskiego imperializmu.
Punktem zwrotnym w dyplomacji wojskowej na skalę międzynarodową była konferencja waszyngtońska 1921–1922, której efektem była seria umów kształtujących nowy porządek w rejonie Pacyfiku. Japońskie problemy wynikające z ograniczeń w budowie okrętów na potrzeby floty wojennej oraz uświadomienie sobie konieczności konkurowania ze Stanami Zjednoczonymi raczej na polu gospodarczym niż militarnym, wyraźnie wskazywały na konieczność zmiany podejścia. Japonia zastosowała bardziej neutralny stosunek do wojny domowej w Chinach, porzuciła wysiłki rozszerzenia swojego zwierzchnictwa nad główną częścią Chin oraz dołączyła do Stanów Zjednoczonych, Wielkiej Brytanii i Francji w zachęcaniu Chin do rozwoju.
W podpisanym w Waszyngtonie traktacie czterech mocarstw o posiadłościach w rejonie Pacyfiku (The Four-Power Treaty, 13 grudnia 1921 r.) Japonia, Stany Zjednoczone, Wielka Brytania i Francja uznały istniejące status quo na Pacyfiku, a Japonia i Wielka Brytania zgodziły się na formalne rozwiązanie ich traktatu sojuszniczego. Traktat o rozbrojeniu pięciu mocarstw morskich (The Five-Power Treaty, 6 lutego 1922 r.) ustanowił międzynarodowy współczynnik tonażu okrętów liniowych (odpowiednio 5, 5, 3, 1,75 i 1,75 dla Stanów Zjednoczonych, Wielkiej Brytanii, Japonii, Francji i Włoch) oraz ograniczył rozmiary i uzbrojenie okrętów liniowych dotychczas zbudowanych lub będących w budowie. Waszyngton i Londyn zgodziły się nie budować nowych baz wojskowych między Singapurem i Hawajami, co dało Japońskiej Marynarce Cesarskiej większą swobodę na Pacyfiku.
Celem traktatu dziewięciu mocarstw (The Nine-Power Treaty, 6 lutego 1922 r.), podpisanego obok pięciu głównych mocarstw przez Belgię, Chiny, Holandię i Portugalię, było uniknięcie wojny na Pacyfiku. Sygnatariusze zgodzili się respektować niepodległość i niezależność Chin, nie ingerować w chińskie próby stworzenia stabilnego rządu, powstrzymać się przed szukaniem w Chinach specjalnych przywilejów lub zagrażaniu tam pozycji innych krajów, wspierania polityki równych szans dla handlu i przemysłu wszystkich państw w Chinach oraz do ponownego rozważenia polityki eksterytorialności i autonomii podatkowej. Japonia zgodziła się również wycofać żołnierzy z Szantungu, zrzec się tam wszystkich praw z wyjątkiem czysto ekonomicznych, i wycofać żołnierzy z Syberii.
Koniec demokracji Taishō.
Podsumowując, podczas lat dwudziestych XX wieku Japonia uczyniła duży krok w kierunku demokratycznego systemu rządów. Jednakże parlamentaryzm nie był dostatecznie głęboko zakorzeniony, by przetrwać bez szwanku ekonomiczne i polityczne naciski w latach 30., w czasie których wzrastało znaczenie dowódców wojskowych. To przesunięcie środka ciężkości było możliwe dzięki niejednoznaczności konstytucji Meiji, szczególnie w zakresie pozycji cesarza wobec konstytucji.

</doc>
<doc id="763303" url="https://pl.wikipedia.org/wiki?curid=763303" title="Eutelsat 4A">
Eutelsat 4A

Eutelsat 4A – satelita telekomunikacyjny wyniesiony na orbitę 6 września 2000, należący do konsorcjum Eutelsat.
Pierwotnie zamówiony przez firmę Orion Network System jako Orion 2, jednak kontrakt został anulowany. Wówczas kupił go Eutelsat jako satelitę rezerwowego, nosił on wówczas nazwę ROSSAT, którą wkrótce zmieniono na Eutelsat W1. Satelita zastąpił tym samym oryginalnego Eutelsata W1, który został uszkodzony w trakcie budowy i wystrzelony dopiero w 2002 jako Eutelsat W5.
Zbudowała go firma Matra Marconi Space (obecnie EADS Astrium) w oparciu o platformę Eurostar-2000+. Satelita ważył podczas startu 3250 kg. Dwa rozkładane panele ogniw słonecznych były w stanie początkowo dostarczyć 5900 W energii elektrycznej. Statek posiada 28 transponderów pracujących w paśmie Ku. Obejmowały one swym zasięgiem Europę, Afrykę Północną, Bliski Wschód i Azję Środkową.
Eutelsat 4A został umieszczony na orbicie geostacjonarnej (nad równikiem). Do roku 2009 znajdował się na pozycji 10 stopni długości geograficznej wschodniej. Po zmianie pozycji na 4°E zmienił nazwę na Eurobird 4A. Obecną nazwę Eutelsat 4A otrzymał 1 marca 2012 w ramach ujednolicenia nazw satelitów przez Eutelsat.
Satelita transmitował programy telewizyjne i radiowe, dostarczał usługi dostępu do Internetu oraz komunikacyjne. Przewidywany okres żywotności wynosił 12 lat. W lutym 2012 satelita zakończył pracę i opuścił pozycję 4°E. Został umieszczony na orbicie cmentarnej – około 500 km nad orbitą geostacjonarną.

</doc>
<doc id="763308" url="https://pl.wikipedia.org/wiki?curid=763308" title="Kost' Łewyckyj">
Kost' Łewyckyj



</doc>
<doc id="763309" url="https://pl.wikipedia.org/wiki?curid=763309" title="Intelsat 603">
Intelsat 603

Intelsat 603 (ang. "International Telecommunications Satellite") – satelita telekomunikacyjny należący do operatora Intelsat, międzynarodowego giganta w tej dziedzinie, który od 1965 roku wyniósł na orbitę przeszło 80 satelitów.
Intelsat 603 został wyniesiony na orbitę 14 marca 1990 roku za pomocą rakiety Commercial Titan III, jednak nie opuścił niskiej orbity okołoziemskiej. Błąd ten naprawiła w maju 1992 roku załoga misji STS-49, w której użyto po raz pierwszy promu Endeavour. Astronauci przechwycili satelitę i dołączyli do niego nowy silnik rakietowy, który umożliwił Intelsatowi 603 wejście na orbitę geostacjonarną.
Satelita pracował na orbicie geostacjonarnej (nad równikiem), początkowo na pozycji 34,5 stopnia długości geograficznej zachodniej, w latach 1997-2002 na 24,5°W, 2002-2010 na 19,95°W, 2010-2013 na 11,5°E. W styczniu 2013 roku zakończył pracę.

</doc>
<doc id="763310" url="https://pl.wikipedia.org/wiki?curid=763310" title="Dmytro Łewycki">
Dmytro Łewycki

Dmytro Pawłowycz Łewycki (), pol. Dymitr Lewicki (ur. 30 października 1877 we wsi Dobraczyn w powiecie sokalskim, zm. 5 marca 1942 w Bucharze) – ukraiński prawnik, doktor prawa, adwokat, działacz polityczny i społeczny. Poseł na Sejm RP II i III kadencji (w latach 1928–1930 i 1931–1935).
Życiorys.
Studiował prawo na Uniwersytecie Lwowskim i Uniwersytecie Wiedeńskim, następnie prowadził kancelarię adwokacką w Rawie Ruskiej i Brzeżanach. Na początku I wojny światowej zmobilizowany do armii austro-węgierskiej, trafił do niewoli rosyjskiej. Zwolniony po rewolucji lutowej i obaleniu caratu przeniósł się do Kijowa. W 1917 przewodniczący Komitetu Pomocy Ofiarom Wojny z Galicji i Bukowiny w Kijowie. W latach 1919–1921 poseł Ukraińskiej Republiki Ludowej w Kopenhadze.
Od 1921 redaktor naczelny "Diła" we Lwowie. Współtwórca Ukraińskiego Zjednoczenia Narodowo-Demokratycznego (UNDO), jego pierwszy i wieloletni prezes (w latach 1925–1935), a następnie wiceprezes. Poseł na Sejm RP II i III kadencji (w latach 1928–1930 i 1931–1935). W wyborach 1928 roku zdobył mandat z listy państwowej nr 18 (Blok Mniejszości Narodowych), z której wszedł, wybrany także w okręgu wyborczym nr 51 (Lwów); w wyborach do Sejmu i Senatu w listopadzie 1930 (tzw. „wyborach brzeskich”) z listy nr 11 (Ukraiński i Białoruski Blok Wyborczy) w okręgu wyborczym nr 51, z którego wszedł, wybrany także z listy państwowej. Członek ukraińskiej delegacji wysłanej w sierpniu 1928 na XXV sesję Unii Międzyparlamentarnej. Delegat UNDO i Ukraińskiej Reprezentacji Parlamentarnej na Kongres Mniejszości Narodowych w Genewie (29–31 sierpnia 1928), wybrany do prezydium Kongresu jako wiceprzewodniczący, funkcję tę pełnił do 1930, kiedy po raz ostatni uczestniczył w Kongresie Mniejszości Narodowych. Aresztowany 30 października 1930 pod zarzutem kontaktów UNDO z UWO-OUN oraz próbę utworzenia w Genewie Biura Ukraińskiego. Nie przedstawiono mu oficjalnych zarzutów i nie stanął przed sądem. 15 lipca 1931 zwolniony z aresztu śledczego za kaucją 30 tys. zł., rozpoczął wykonywanie mandatu poselskiego, uzyskanego w wyborach 1930. 12 października 1935 jako przeciwnik taktyki Ukraińskiej Reprezentacji Parlamentarnej, której wyrazem była tzw. ugoda polsko-ukraińska, zrezygnował z funkcji prezesa UNDO. W wyborach 1935 władze polskie uniemożliwiły mu kandydowanie do Sejmu. Na początku 1939 zawarł z rządzącą w UNDO większością (Wasyl Mudry i in.) kompromis, w wyniku którego powołano nowe władze UNDO, w których został jednym z wiceprezesów partii.
Po najeździe sowieckim na Polskę aresztowany we Lwowie 28 września 1939 przez NKWD, zesłany do łagru. Po układzie Sikorski-Majski ambasada RP w ZSRR interweniowała u władz sowieckich w sprawie objęcia go amnestią. W 1942 zwolniony z łagru, lecz pozostawiony na zesłaniu w Bucharze (Uzbekistan), gdzie zmarł 5 marca 1942 w domu opieki społecznej prowadzonym przez Delegaturę Ambasady RP. Polskie władze emigracyjne rozważały jego kandydaturę na członka Rady Narodowej Rzeczypospolitej Polskiej.

</doc>
<doc id="763311" url="https://pl.wikipedia.org/wiki?curid=763311" title="Intelsat 905">
Intelsat 905

Intelsat 905 (ang. "International Telecommunications Satellite") – satelita telekomunikacyjny należący do operatora Intelsat, międzynarodowego giganta w tej dziedzinie, który od 1965 roku wyniósł na orbitę ponad 80 satelitów.
Intelsat 905 został wyniesiony 5 czerwca 2002.
Znajduje się na orbicie geostacjonarnej (nad równikiem), na pozycji 24,5 stopnia długości geograficznej zachodniej.
Nadaje sygnał stacji telewizyjnych, przekazy telewizyjne oraz dane (dostęp do Internetu) do odbiorców w bardzo szerokiej, ale słabej wiązce. Intelsat 905 zastąpił zestarzałego satelitę Intelsat 603.

</doc>
<doc id="763312" url="https://pl.wikipedia.org/wiki?curid=763312" title="Intelsat 907">
Intelsat 907

Intelsat 907 – satelita telekomunikacyjny należący do operatora Intelsat, międzynarodowego giganta w tej dziedzinie, który od 1965 roku wyniósł na orbitę ponad 80 satelitów. Intelsat 907 został wyniesiony 15 lutego 2003 rakietą Ariane 44L. Był to ostatni lot rakiety serii Ariane 4.
Satelita znajduje się na orbicie geostacjonarnej (nad równikiem), na pozycji 27,5 stopnia długości geograficznej zachodniej.
Nadaje sygnał stacji telewizyjnych (pasmo C i Ku), przekazy telewizyjne oraz dane (dostęp do Internetu) w kilku słabych wiązkach do odbiorców w Europie, Afryce, Ameryce Północnej i Południowej, a nawet (częściowo) w Azji Zachodniej.
Satelita Intelsat 907 nadaje m.in. kodowany pakiet kanałów BBC.

</doc>
<doc id="763313" url="https://pl.wikipedia.org/wiki?curid=763313" title="Intelsat 801">
Intelsat 801

Intelsat 801 (ang. "International Telecommunications Satellite") – satelita telekomunikacyjny należący do operatora Intelsat, międzynarodowego giganta w tej dziedzinie, który od 1965 roku wyniósł na orbitę ponad 80 satelitów.
Intelsat 801 został wyniesiony 1 marca 1997. Pracował na orbicie geostacjonarnej (nad równikiem), na pozycji 31,5 stopnia długości geograficznej zachodniej.
Nadawał sygnał stacji telewizyjnych (pasmo C i Ku), przekazy telewizyjne oraz dane (dostęp do Internetu) w kilku słabych wiązkach do odbiorców głównie w Europie oraz Afryce, a nawet (częściowo) w Azji Zachodniej, Ameryce Północnej, Południowej i na Karaibach. W 2010 zastąpił go na tej pozycji Intelsat 25. Intelsat 801 po zakończeniu pracy został przemieszczony na orbitę cmentarną.

</doc>
<doc id="763315" url="https://pl.wikipedia.org/wiki?curid=763315" title="Intelsat 903">
Intelsat 903

Intelsat 903 (ang. "International Telecommunications Satellite") – satelita telekomunikacyjny należący do operatora Intelsat, międzynarodowego giganta w tej dziedzinie, który od 1965 roku wyniósł na orbitę przeszło 80 satelitów.
Intelsat 903 został wyniesiony 30 marca 2002.
Znajduje się na orbicie geostacjonarnej (nad równikiem), na pozycji 34,5 stopnia długości geograficznej zachodniej.
Nadaje sygnał stacji telewizyjnych (pasmo C i Ku), przekazy telewizyjne oraz dane (dostęp do Internetu) w kilku słabych wiązkach do odbiorców głównie Europie oraz Afryce, a nawet (częściowo) w Ameryce Północnej, Południowej i na Grenlandii.
Z satelity Intelsat 903 można m.in. odbierać kodowany przekaz kanałów France Télévisions.

</doc>
<doc id="763316" url="https://pl.wikipedia.org/wiki?curid=763316" title="Puchar Ligi w polskiej piłce nożnej">
Puchar Ligi w polskiej piłce nożnej



</doc>
<doc id="763318" url="https://pl.wikipedia.org/wiki?curid=763318" title="Herb Kostaryki">
Herb Kostaryki

Herb Kostaryki ma postać tarczy herbowej z umieszczonymi na niej wizerunkami dwóch okrętów i lądu o trzech górskich szczytach. Okręty przypominać mają o związanej z morzem przeszłości kraju, zaś góry nawiązują do istniejących w Kostaryce wulkanów. Pas lądu, a po jego obu stronach woda pokazuje położenie kraju pomiędzy dwoma oceanami: Atlantyckim (a dokładniej: Morzem Karaibskim) i Spokojnym. Nad oceanem znajduje się wschodzące słońce.
U góry umieszczono 7 gwiazd, odpowiadających liczbie prowincji kraju, zaś nad nimi - wstęgę z oficjalną nazwą państwa w języku hiszpańskim: REPUBLICA DE COSTA RICA. 
Ponad tarczą herbową umieszczono błękitną wstęgę z napisem America Central ("Ameryka Środkowa")
Herb Kostaryki przyjęty został 29 września 1848 roku, modyfikowany 27 listopada 1906 r., innej zmiany dokonano 21 października 1964 r., kiedy to dodano dwie gwiazdy, co było spowodowane zmianą ilości prowincji z 5 do 7. W obecnej formie obowiązuje od 5 maja 1998 r., kiedy to dokonano nieznacznej zmiany i dodano obłoczki nad wulkanami.

</doc>
<doc id="763322" url="https://pl.wikipedia.org/wiki?curid=763322" title="Myra Hess">
Myra Hess

Dame Myra Hess (ur. 25 lutego 1890 w Londynie, zm. 25 listopada 1965 tamże) – brytyjska pianistka.
Życiorys.
Studiowała w Guildhall School of Music w Londynie u Juliana Pascala i Orlanda Morgana. W 1902 roku otrzymała stypendium Royal Academy of Music, gdzie pobierała naukę u Tobiasa Matthaya. Zadebiutowała jako pianistka w 1907 roku w londyńskiej Queen’s Hall, wykonując "IV koncert fortepianowy G-dur" Ludwiga van Beethovena pod batutą Thomasa Beechama. Koncertowała w Europie, a od 1922 roku także w Stanach Zjednoczonych. W czasie II wojny światowej dawała koncerty w National Gallery w bombardowanym Londynie, otrzymując za swoją postawę w 1941 roku z rąk króla Jerzego VI tytuł Damy Komandora Orderu Imperium Brytyjskiego.
Zdobyła sobie sławę jako interpretatorka utworów fortepianowych Mozarta, Beethovena i Schumanna. Występowała też jako kameralistka, m.in. w duecie fortepianowym z Irene Scharrer. W 1926 roku dokonała cieszącej się dużą popularnością transkrypcji na fortepian chorału "Jesu bleibet meine Freude" z Kantaty nr 147 J.S. Bacha. Dokonała nagrań płytowych dla wytwórni Deutsche Grammophon i Columbia Records.

</doc>
<doc id="763323" url="https://pl.wikipedia.org/wiki?curid=763323" title="Bismillah">
Bismillah



</doc>
<doc id="763324" url="https://pl.wikipedia.org/wiki?curid=763324" title="Aleksiej Czeriepanow">
Aleksiej Czeriepanow

Aleksiej Andriejewicz Czeriepanow (ros. Алексей Андреевич Черепанов; ur. 15 stycznia 1989 w Barnaule, zm. 13 października 2008 w Czechowie) – rosyjski hokeista.
Kariera klubowa.
Był wychowankiem klubu Motor Barnauł w rodzinnym mieście. Od 2005 był zawodnikiem Awangardu Omsk. Podczas pierwszego sezonu gry w rosyjskiej Superlidze w barwach Awangardu otrzymał przydomek: "Syberyjski Ekspres", gdyż zdobył więcej punktów niż Jewgienij Małkin, Aleksandr Owieczkin czy Ilja Kowalczuk w swoich debiutanckich sezonach (w wieku 17 lat). W marcu 2007 roku pobił rekord ilości strzelonych goli przez debiutanta należący wcześniej do Pawła Bure.
22 czerwca 2007 roku został wybrany w drafcie do NHL w 1 rundzie z 17 numerem przez New York Rangers, jednak postanowił pozostać w Awangardzie. 
5 listopada 2007 został wybrany najlepszym debiutantem w sezonie superligi rosyjskiej 2006/2007.
3 października 2008 Aleksiej pobił klubowy rekord, strzelając gole w sześciu kolejnych meczach.
"GP = mecze, G = gole, A = Asysty, Pkt = Punkty, PIM = Kary w minutach"
Statystyki zawodnika
Kariera reprezentacyjna.
Występował w reprezentacjach juniorskich Rosji do lat 18 i do lat 20. Na przełomie sierpnia i września 2007 rozegrał z młodzieżową reprezentacją Rosji cykl ośmiu meczów z młodzieżową reprezentacją Kanady w ramach cyklu Super Series.
Śmierć – przyczyny i konsekwencje.
Aleksiej Czeriepanow zmarł 13 października 2008 po zasłabnięciu podczas wyjazdowego spotkania Awangardu Omsk z Witiaziem Czechow w Czechowie. W trakcie meczu zderzył się z Jaromírem Jágrem, po czym upadł na lód. Po tym wydarzeniu przeniesiono go do szatni, po czym odwieziono na oddział intensywnej terapii. Karetki pod lodowiskiem nie było, przyjechała po 15-20 minutach, po czym zabrała zawodnika do szpitala. Pomimo podjętego leczenia, Czeriepanow zmarł po przewiezieniu do szpitala. Został pochowany na cmentarzu komunalnym w Omsku 18 października 2008.
Sekcja zwłok wykazała chroniczne niedokrwienie, którego nie wykazały badania przeprowadzone w ramach medycyny sportowej. Ponadto dowiedziono, że zawodnik cierpiał na zapalenie mięśnia sercowego. Przed meczem zażył lek kordiaminę (powodującego stymulację układu krwionośnego i oddechowego), który widnieje na liście zakazanych środków dopingujących.
W wyniku tragicznego zdarzenia władze ligi KHL wydały decyzję, w myśl której dożywotnim zakazem działalności w hokeju na lodzie został ukarany prezes Awangardu Konstantin Potapow, menadżer generalny klubu Anatolij Bardin oraz lekarz klubowy Siergiej Biełkin. Taką samą karę zastosowano wobec dyrektora klubu Witiazia Czechow, Michaiła Dienisowa.

</doc>
<doc id="763325" url="https://pl.wikipedia.org/wiki?curid=763325" title="Université Bordeaux 4">
Université Bordeaux 4

Université Montesquieu Bordeaux 4 – uniwersytet umiejscowiony w gminie Pessac, w aglomeracji Bordeaux. Nosi imię Monteskiusza – XVIII-wiecznego filozofa pochodzącego z tego regionu. Bordeaux 4 jest spadkobiercą średniowiecznego Wydziału Prawa i Nauk Ekonomicznych, którego początki sięgają XV wieku. Uniwersytet prowadzi nauczanie w zakresie nauk prawnych, społecznych, politycznych, ekonomicznych i zarządzania (administracji).
Początkowo działalność uniwersytetu była połączona z Uniwersytetem Bordeaux 1, zajmującego się naukami ścisłymi i nowoczesnymi technologiami, prawem, ekonomią i zarządzaniem. Na mocy dekretu z 9 maja 1995 roku stworzono niezależny Uniwersytet Bordeaux 4, oddzielając nauki prawne, społeczne, polityczne, ekonomiczne i zarządzanie od nauk ścisłych i technologicznych, które pozostały przy Bordeaux 1. Początki nauczania prawa w Bordeaux sięgają czasów Auditorium de Burdigala z IV wieku.
Uniwersytet w liczbach.
Université Montesquieu Bordeaux 4 składa się z 6 wydziałów (U.F.R. – Unités de Formation et de Recherche), ponadto na mocy umowy w jego skład wchodzi Instytut Nauk Politycznych w Bordeaux (L'Institut d'Études Politiques de Bordeaux zwany Sciences Po).

</doc>
<doc id="763334" url="https://pl.wikipedia.org/wiki?curid=763334" title="Zjawisko stroboskopowe">
Zjawisko stroboskopowe



</doc>
<doc id="763336" url="https://pl.wikipedia.org/wiki?curid=763336" title="Kto To">
Kto To

Kto To – polski zespół popowo-rockowy założony w Legnicy pod koniec 1993 roku. Zespół gra głównie na polskich scenach. Utworów zespołu można słuchać także na antenie części polskich stacji radiowych oraz telewizyjnych
Zespół wraz z wokalistką Kasią Wilk zajął drugie miejsce w debiutach na Krajowym Konkursie Piosenki Polskiej w Opolu w 2005 roku za piosenkę "Gdy minie sen".
Zespół wystartował również w "polskiej eliminacji do konkursu Eurowizja w 2006 roku" gdzie z piosenką "Zero do stracenia" zajął siódme miejsce.
Nową twarzą w zespole Kto To jest Joanna Bicz, wokalistka i aktorka scen muzycznych znana m.in. ze współpracy z zespołem Jeden Osiem L, z którym wystąpiła na Krajowym Festiwalu Piosenki Polskiej w Opolu 2006 w koncercie Superjedynek z piosenką „Kilka chwil”. 
Owocem współpracy z wokalistką jest singel pt. "Spełni się co niemożliwe".

</doc>
<doc id="763342" url="https://pl.wikipedia.org/wiki?curid=763342" title="Pademelon czerwonoszyi">
Pademelon czerwonoszyi

Pademelon czerwonoszyi ("Thylogale thetis") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae). 
Zasięg występowania.
Pademelon czerwonoszyi występuje we wschodniej Australii od Gladstone w południowo-wschodnim Queensland do Illawarry w południowo-wschodniej Nowej Południowej Walii. 
Taksonomia.
Gatunek po raz pierwszy naukowo opisał w 1828 roku francuski chirurg i przyrodnik René Lesson nadając mu nazwę "Halmaturus thetis". Jako miejsce typowe odłowu holotypu Lesson wskazał Sydney, w Nowej Południowej Walii, w Australii.
Gatunek monotypowy. 
Morfologia.
Długość ciała (bez ogona) samic 29–50 cm, samców 30–62 cm, długość ogona samic 27–37 cm, samców 27–51 cm; masa ciała samic 1,8–4,3 kg, samic 2,5–9,1 kg. 

</doc>
<doc id="763345" url="https://pl.wikipedia.org/wiki?curid=763345" title="Arachidonoiloetanolamid">
Arachidonoiloetanolamid



</doc>
<doc id="763349" url="https://pl.wikipedia.org/wiki?curid=763349" title="Limes Sorabicus">
Limes Sorabicus

Limes Sorabicus (niem. Sorbenmark, „granica łużycka”) – łacińska nazwa linii obronnej cesarstwa frankońskiego utworzonego przez Karola Wielkiego i używana kilkukrotnie przez roczniki frankońskie Karolingów – Annales Fuldenses w IX w. dla określenia marchii na pograniczu germańsko-słowiańskim na Soławie. Przedłużenie linii obronnej na północy stanowił Limes Saxoniae.
Przebieg.
Granica ta miała odgradzać Franków i podbitych przez nich Germanów od Słowian. Brała początek od Adriatyku, przechodziła w okolicy dzisiejszego Linzu brzegiem Dunaju do Ratyzbony, a stamtąd do Norymbergi. Od Norymbergi szła do Bambergu, Erfurtu, a dalej wzdłuż biegu Soławy, Halle, Magdeburga i Łaby, aż do jej ujścia między Hamburgiem i Lubeką, gdzie znajdował się Związek Wielecki.
Po podbiciu Serbołużyczan przez Sasów oraz utworzeniu na Łużycach granicznej Marchii Wschodniej na odcinku północnym pomiędzy Zatoką Kilońską a dolną Łabą granica nazywana była później jako Limes Saxoniae.
Źródła.
Fredegar, kronikarz frankijski żyjący w VII wieku, w swojej kronice "Historia Francorum" wspomina, że Serbowie żyjący nad Soławą graniczą z turyńską prowincją państwa Franków.
Granicę na Soławie (Saale) pomiędzy Słowianami a Turyngami wspominał m.in. kronikarz Einhard, który napisał w 830 roku: "Salam fluvium, qui Thuringos et Sorabos dividit" („Rzeka Soława, która rozdziela Turyngów i Serbów”).
Limes wspomniał także niemiecki historyk Adam z Bremy w kronice "Gesta Hammaburgensis ecclesiae pontificum" z XI wieku obejmującej lata 755–1072 gdzie zaznaczył, że limes ten miał być ustanowiony „przez Karola oraz innych cesarzy” (II,18).

</doc>
<doc id="763350" url="https://pl.wikipedia.org/wiki?curid=763350" title="Detektor anomalii magnetycznych">
Detektor anomalii magnetycznych

Detektor anomalii magnetycznych (MAD, ang. "Magnetic Anomaly Detector") – urządzenie pozwalające na rejestrację chwilowych, a w wyniku ruchu miejsc, zmian natężenia pola magnetycznego Ziemi. Pozwala na wykrycie dużych skupisk metalu – takich jak okrętów podwodnych lub zatopione wraki statków. Urządzenia używa się też do wykrywania skupisk minerałów, które zakłócają normalne pole magnetyczne planety.

</doc>
<doc id="763351" url="https://pl.wikipedia.org/wiki?curid=763351" title="Głos rozsądku">
Głos rozsądku

Głos rozsądku – opowiadanie Andrzeja Sapkowskiego ze zbioru "Ostatnie życzenie". Jest ono utworem centralnym całego zbioru. Jego fragmenty przeplatają się z innymi opowiadaniami książki. Fabuła została wykorzystana przez Michała Szczerbica w scenariuszu 9. odcinka serialu wyreżyserowanego przez Marka Brodzkiego. Geralta zagrał Michał Żebrowski, Nenneke Anna Dymna, Iolę Maria Peszek, Falwicka Maciej Kozłowski.
Treść.
Głos rozsądku 1.
Główny bohater, nieznany jeszcze czytelnikowi z imienia i pochodzenia, ma niezwykłe przeżycie. Odwiedza go młoda kapłanka. Rozpoczyna się opowiadanie "Wiedźmin", gdzie ujawniona zostaje tożsamość głównego bohatera.
Głos rozsądku 2.
Geralt kuruje swoje rany w świątyni bogini Wielkiej Melitele. Leczą go arcykapłanka Matka Nenneke i kapłanka Iola. Dzięki ich pomocy Geralt zaczyna powoli wracać do zdrowia. Nenneke wyjaśnia mu, że jego rany są wyjątkowo groźne i trzeba będzie paru miesięcy, by się całkowicie zagoiły. Opowiada mu również o Ioli. Geralt chciałby z nią porozmawiać, lecz arcykapłanka wyjaśnia mu, że to bezcelowe, Iola bowiem składała śluby milczenia. Rozpoczyna się opowiadanie "Ziarno prawdy".
Głos rozsądku 3.
Do świątyni przybywają dwaj rycerze Zakonu Białej Róży, hrabia Falwick i świeżo pasowany rycerz, Tailles. Są oni (zresztą tak samo jak wielu rycerzy zakonu) wasalami księcia Herewarda, władcy Ellander, gdzie znajduje się świątynia. Oznajmiają, że księciu nie podoba się obecność wiedźmina w świątyni i nakazują mu odejść. Nenneke słusznie domyśla się, iż rozkaz ten wydał nie książę, lecz sami zakonnicy. Oświadcza, że Geralt jest zaliczany do przyjaciół świątyni i wyjedzie stąd dopiero wtedy, gdy sam będzie chciał. Wiedźmin nie chcąc wywoływać konfliktu oznajmia, że wyjedzie za parę dni, gdy się całkowicie wykuruje. Falwick się zgadza, lecz Tailles chce wyrzucić Geralta natychmiast. Obraża również Nenneke, co z kolei denerwuje Geralta. Wykpiwa on Taillesa, a ten z wściekłości wyzywa go na pojedynek. Arcykapłanka oświadcza jednak, że na terenie świątyni nie wolno przelewać krwi i wyrzuca nieproszonych gości. Rozpoczyna się opowiadanie "Mniejsze zło", gdzie zostaje wyjaśnione pochodzenie przydomka Geralta „rzeźnik z Blaviken”.
Głos rozsądku 4.
Geralt rozmawia z Iolą. Zgodnie ze ślubami nie odzywa się do niego, jednak sama jej obecność jest dla wiedźmina kojąca. Geralt opowiada jej o sobie. Mówi o swoim tak naprawdę nieistniejącym kodeksie, który zabrania wiedźminom mieszać się w sprawy ludzi, a tymczasem Geralt mieszał się w sprawy ludzi i to dość często, z rozmaitymi skutkami. Mówi jej też o wiedźminie Vesemirze, który był dla niego jak ojciec. Wspomina swoją przygodę w Cintrze. Rozpoczyna się opowiadanie "Kwestia ceny", gdzie poznajemy przygodę Geralta w Cintrze i jak się zakończyło jego mieszanie w sprawy ludzi.
Głos rozsądku 5.
Geralta odwiedza w świątyni jego przyjaciel, bard Jaskier, jak zwykle wesoły i beztroski. Razem rozmawiają na różne tematy i wspominają swoją pierwszą wspólną przygodę oraz to, jak się poznali. Otóż kiedyś Jaskier uwiódł młodą dziewczynę. Miała ona jednak czterech rosłych braci, którzy obiecali zająć się nim jak należy. Z opresji wyratował go Geralt i odtąd trubadur stał się jego przyjacielem. Rozpoczyna się opowiadanie "Kraniec świata", gdzie poznajemy pierwszą wspólną przygodę Geralta i Jaskra.
Głos rozsądku 6.
Geralt rozmawia z Matką Nenneke. Oznajmia mu ona, że jego ukochana, czarodziejka Yennefer, była w świątyni przed dwoma miesiącami. Odbyły sobie na jego temat długą rozmowę. Nenneke swoim „głosem rozsądku” próbuje przekonać Geralta, iż czarodziejka traktuje go jak zabawkę i nie bierze jego uczuć poważnie. Wiedźmin nie przyjmuje jednak tego do wiadomości. Wreszcie, na pytanie Nenneke, jak w ogóle poznał Yennefer, opowiada jej całą historię. Rozpoczyna się opowiadanie "Ostatnie życzenie", wyjaśniające okoliczności, w jakich Geralt i Jaskier poznali Yennefer.
Głos rozsądku 7.
Geralt i Jaskier opuszczają chwilowo teren świątyni, chcąc udać się do miasta. Spotykają na drodze Falwicka i Taillesa. Towarzyszy im straż księcia Herewarda pod przywództwem krasnoluda Dennisa Cranmera. Cranmer oznajmia mu warunki pojedynku. Geralt będzie musiał walczyć z Taillesem. Jeżeli odmówi, zostanie powieszony. Jeśli dotknie przeciwnika mieczem, to również zostanie pojmany i uśmiercony, gdyż Tailles jest ulubieńcem księcia. W końcu Geralt staje do walki. Dochodzi do pojedynku między nim a Taillesem. Geralt najpierw odpiera ciosy, aż wreszcie odbija cios przeciwnika tak, że Tailles rani się własną bronią. Falwick chce aresztować wiedźmina, lecz Cranmer go powstrzymuje, ponieważ Geralt nie złamał żadnego warunku umowy. Zakonnik przysięga mu zemstę, a wiedźmin grozi Falwickowi śmiercią jeżeli będzie mścił się na kapłankach Melitele. Wiedźmin i krasnolud żegnają się w przyjaźni. Geralt i Jaskier wracają do świątyni Melitele, przemilczawszy całą przygodę, jaka ich spotkała. Ponieważ Geralt wyzdrowiał całkowicie, żegna się z Nenneke i Iolą, a następnie wraz z Jaskrem rusza na spotkanie nowych przygód. W trakcie ostatniego uścisku dłoni Iola (obdarzona umiejętnością widzenia przyszłości) ma wizję śmierci Geralta.

</doc>
<doc id="763355" url="https://pl.wikipedia.org/wiki?curid=763355" title="Franciszek Mazurkiewicz">
Franciszek Mazurkiewicz

Franciszek Władysław Mazurkiewicz, ps. „Niebora”, „Korday” (ur. 1 października 1901 w Złoczowie, zm. 11 sierpnia 1944 w Warszawie) – kapitan rezerwy piechoty Wojska Polskiego, w powstaniu warszawskim dowódca batalionu „Miotła”.
Życiorys.
Urodził się 1 października 1901 w Złoczowie, w rodzinie Bazylego i Barbary Franciszki z domu Lebrand. Był młodszym bratem generała brygady Jana Mazurkiewicza ps. „Radosław”. W rodzinnym mieście uczył się w szkole realnej. Razem z siostrą Bronisławą w 1915 wykradł ze szpitala we Lwowie rannego brata Jana, legionistę. Od 1918 we Lwowie uczył się w Państwowym Seminarium Nauczycielskim im. Stanisława Sobińskiego i zaliczył tam do wiosny 1919 dwa kursy. W listopadzie 1918 w oddziale Romana Abrahama będąc w stopniu szeregowca uczestniczył w obronie Lwowa. Oddział został przemianowany w końcu miesiąca na detaszowany batalion w którym dowodził od lutego 1919 sekcją, a od czerwca był zastępcą dowódcy plutonu i awansował do stopnia plutonowego. Od sierpnia 1919 w Oddziale Informacyjnym Frontu Wołyńskiego był zastępcą kierownika sekcji ofensywnej i oficera ewidencyjnego. Referent śledczy i organizator ekspozytury w Berdyczowie od maja 1920, a następnie zastępca referenta organizacyjnego Oddziału II dowództwa kolejno: 2 Armii, 3 Armii i Frontu Środkowego. Bezterminowo urlopowany w maju 1921. Na Nowogródczyźnie i Wołyniu (Baranowicze i Równe) był współzałożycielem Związku Strzeleckiego.
W okresie lipiec–sierpień 1931 był absolwentem Szkoły Podchorążych Rezerwy Piechoty w Grudziądzu. Od 1932 inspektor terenowy KG Związku Strzeleckiego na teren woj. nowogródzkiego. 24 października 1931 Prezydent RP Ignacy Mościcki mianował go podporucznikiem ze starszeństwem z 1 września 1931 i 87. lokatą w korpusie oficerów rezerwy piechoty, a minister spraw wojskowych wcielił do 80 pułku piechoty w Słonimiu. W 1934 nadal pozostawał na ewidencji Powiatowej Komendy Uzupełnień Baranowicze i posiadał przydział w rezerwie do 80 pp. Mianowany w styczniu 1935 oficerem Śląskiego Inspektoratu Okręgowego Straży Granicznej i służył tam aż do wybuchu wojny, a jednocześnie brał czynny udział w organizowaniu tzw. dywersji pozafrontowej. Na stopień porucznika został mianowany ze starszeństwem z 1 stycznia 1936 i 205. lokatą w korpusie oficerów rezerwy piechoty.
We wrześniu 1939 cofał się z oddziałami Straży Granicznej i w połowie września dotarł do Lwowa, a następnie w październiku przeszedł na Węgry, gdzie działał w Bazie Nr 1 „Romek”–„Liszt” w Budapeszcie. Występował w czasie jej funkcjonowania pod przybranym nazwiskiem Franciszek (Ferenc) Korday, a kiedy w styczniu 1941 zostały zlikwidowane przedstawicielstwa polskie pod ps. „Korday”. Odpowiadał w bazie za przerzuty przez Słowację i Nowy Targ do Warszawy. Odwołany do kraju przybył we wrześniu 1943 do Warszawy używając wówczas nazwiska Franciszek Kwieciński. Przydzielony został do Oddziału IV (wyszkoleniowego) KG AK i brał udział w szkoleniu dowódców plutonów i kompanii tworzącego się batalionu „Miotła”. Mianowany z końcem roku kapitanem rezerwy, a dowódcą batalionu „Miotła” został wiosną 1944 i dowodził nim w powstaniu warszawskim. Prowadził w nocy z 1 na 2 sierpnia 1944 udany szturm na Monopol Tytoniowy przy ul. Dzielnej. Poległ 11 sierpnia 1944 podczas powstańczego kontrataku w rejonie ul. Stawki i 11 sierpnia 1944 odznaczony Orderem Virtuti Militari. Pochowany na Powązkach Wojskowych obok brata (kwatera A24-5-13). Pośmiertnie w końcu sierpnia awansowany na majora rezerwy. W uzasadnieniu pośmiertnego wniosku awansowego z 15 sierpnia 1944 napisano o nim:
31 lipca 2013 roku w Muzeum Powstania Warszawskiego w Warszawie, w przeddzień 69. rocznicy powstania, prezydent RP Bronisław Komorowski przekazał Krzyż Srebrny Orderu Wojennego Virtuti Militari rodzinie Franciszka Mazurkiewicza.
Ordery i odznaczenia.
25 czerwca 1938 Komitet Krzyża i Medalu Niepodległości ponownie rozpatrzył wniosek, lecz nie przyznał mu Krzyża Niepodległości.

</doc>
<doc id="763360" url="https://pl.wikipedia.org/wiki?curid=763360" title="MECAR SIG-RFL-40N">
MECAR SIG-RFL-40N

SIG-RFL-40N – belgijski nasadkowy granat sygnalizacyjny produkowany przez firmę MECAR SA.
Granat SIG-RFL-40N może być miotany przy pomocy dowolnego karabinu z urządzeniem wylotowym o średnicy 22 mm, przy pomocy naboju ślepego. Granat zawiera racę świecącą przez 13 s światłem koloru czerwonego, zielonego, żółtego lub białego.

</doc>
<doc id="763362" url="https://pl.wikipedia.org/wiki?curid=763362" title="John Cairncross">
John Cairncross

John Cairncross (ur. 25 lipca 1913, Lesmahagow, Wielka Brytania, zm. 8 października 1995) – brytyjski naukowiec, agent sowieckiego wywiadu INO NKWD (później KGB) o pseud. „Moliere”, zwerbowany podczas studiów w Trinity College na Uniwersytecie Cambridge w 1935 roku. Jeden z członków siatki szpiegowskiej Cambridge (tzw. "piątki z Cambridge").
Zwerbowany przez Guya Burgessa pod legendą agenta Kominternu. Od 1940 pracował jako sekretarz lorda Hankeya. W 1941 rozpoczął pracę w ośrodku dekryptażu w Bletchley Park, a następnie w wywiadzie MI6 oraz Ministerstwie Skarbu. Po wojnie, podejrzewany o działalność szpiegowską, wyjechał z Wielkiej Brytanii i powrócił do ojczyzny dopiero w 1995 roku. W 1964 przyznał się do współpracy z wywiadem ZSRR, lecz w zamian za udzielone informacje nie stanął przed sądem.

</doc>
<doc id="763371" url="https://pl.wikipedia.org/wiki?curid=763371" title="Andrzejewski">
Andrzejewski



</doc>
<doc id="763375" url="https://pl.wikipedia.org/wiki?curid=763375" title="Igerna">
Igerna

Lady Igerna (wal. "Eigr", ang. "Igraine", fr. "Igerne" lub "Ygraine") – matka króla Artura według legend arturiańskich. Po raz pierwszy pojawia się w Mabinogionie jako Eigyr, córka księcia Amlawdda, ciotka Culhwcha. Jako matka Artura występuje w XII-wiecznej kronice "Historia Regum Britanniae" Geoffreya z Monmouth"." Według tej wersji była żoną księcia lub króla Kornwalii - Gorloisa z Tintagel. Pożądał jej Uther Pendragon. Dzięki czarom Merlina przybrał on postać Gorloisa i spędził noc z jego żoną, a po śmierci Gorloisa wziął ślub z ciężarną Igerną. Podobną opowieść powtarza Thomas Malory w "Le Morte d'Arthur." 
Różne źródła w różny sposób przedstawiają koligacje Igerny, np. w XIII-wiecznym romansie "Arthour and Merlin" Igerna ma przed Utherem trzech mężów: Harinana z Gaskonii, Hoela z Kornwalii i Tintagela z Kornwalii. Poszczególne teksty różnią się też, jeśli chodzi o liczbę dzieci Igerny i ich imiona. Według Geoffreya z Monmouth i Malory'ego miała z pierwszym mężem miała trzy córki: Elaine z Garlot, Morgan le Fay i Annę-Morgause. Cykl Wulgaty mówi natomiast o dwóch córkach Hoela (bezimiennej matce Gawaina oraz Blasine, która została później żoną Nentresa z Garlot) i trzech córkach Tintagela (bezimiennej żonie króla Briadasa, Hermesent, która wyszła za króla Uriena, oraz Morgan Le Fay). 
W Cyklu Wulgaty Igerna umiera jeszcze przed śmiercią Uthera, jednak w innych tekstach przeżywa męża. Według "Percewala" Chrétiena de Troyes po śmierci Uthera Igerna kazała zbudować zamek na Skale Canguin i zamieszkała tam wraz z córką oraz pięciuset giermkami, którzy czekali na bohatera, który przeszedłby próbę, został panem zamku i pasował ich na rycerzy. Próbę przechodzi Gawain, wnuk Igerny.
Przypisy.
 

</doc>
<doc id="763378" url="https://pl.wikipedia.org/wiki?curid=763378" title="Marcin Wawruk">
Marcin Wawruk

Marcin Wawruk (ur. 1963) – chórmistrz, aranżer, producent płytowy; specjalizuje się w prowadzeniu kameralnych zespołów wokalnych (obecny zespół wokalny ProForma), prowadzi warsztaty wokalne i piosenkarskie, jest profesorem w Katedrze Muzyki Uniwersytetu Warmińsko-Mazurskiego w Olsztynie oraz Podyplomowego Studium Emisji Głosu w Bydgoszczy. Miarą skuteczności jego metody wokalnej są liczne nagrody zespołu ProForma zdobyte na konkursach chóralnych, a także osiągnięcia małoletnich uczestników jego warsztatów w konkursach piosenki dziecięcej oraz w programie TVP „Szansa na sukces”.
Był też nauczycielem śpiewu podczas pierwszej polskiej edycji reality show Fabryka Gwiazd.
Współpracował z wieloma gwiazdami polskiej estrady: m.in. z Marylą Rodowicz, Urszulą Dudziak, Krzesimirem Dębskim, Leszkiem Możdżerem, Markiem Bałatą, Krzysztofem Krawczykiem, Norbim, Marcinem Jędrychem. 
Brał udział w nagraniu 14 płyt CD jako producent, autor, aranżer i wykonawca. Jest również współautorem zbiorku utworów dla dzieci na skrzypce i fortepian „Skrzypiące Nutki” (PWM). Dzięki przebojom Norbiego został laureatem nagrody polskiego przemysłu muzycznego „Fryderyk ’97”.
Jest laureatem kilkunastu krajowych i międzynarodowych konkursów chóralnych oraz nagród i wyróżnień przyznanych przez władze regionu warmińsko-mazurskiego. Został uhonorowany odznaką „Zasłużony dla kultury polskiej”.

</doc>
<doc id="763379" url="https://pl.wikipedia.org/wiki?curid=763379" title="MECAR PFL-RFL-40N">
MECAR PFL-RFL-40N

PFL-RFL-40N – belgijski nasadkowy granat oświetlający produkowany przez firmę MECAR SA.
Granat PFL-RFL-40N może być miotany przy pomocy dowolnego karabinu z urządzeniem wylotowym o średnicy 22 mm, przy pomocy naboju ślepego. Granat zawiera opadającą na spadochronie flarę świecącą przez 30 s światłem koloru czerwonego, zielonego lub białego.

</doc>
<doc id="763381" url="https://pl.wikipedia.org/wiki?curid=763381" title="MECAR PFL-RFL-40BT 5.56 mm">
MECAR PFL-RFL-40BT 5.56 mm

PFL-RFL-40BT 5.56 mm – belgijski nasadkowy granat oświetlający produkowany przez firmę MECAR SA.
Granat PFL-RFL-40BT 5.56 mm może być miotany przy pomocy dowolnego karabinu kalibru 5,56 mm z urządzeniem wylotowym o średnicy 22 mm, przy pomocy naboju ostrego. Granat zawiera opadającą na spadochronie flarę świecącą przez 30 s światłem koloru czerwonego, zielonego lub białego.

</doc>
<doc id="763388" url="https://pl.wikipedia.org/wiki?curid=763388" title="Wasyl Mudryj">
Wasyl Mudryj



</doc>
<doc id="763394" url="https://pl.wikipedia.org/wiki?curid=763394" title="Pacowie herbu Gozdawa">
Pacowie herbu Gozdawa

Pacowie – litewski ród magnacki herbu Gozdawa, który apogeum swej potęgi osiągnął w drugiej połowie XVII w.
Historia.
Pierwszym Pacem, którego istnienie potwierdzają źródła pisane jest Pac Dowkszewicz, który żył w XV w. Nic bliższego o nim nie wiadomo, jednak już jego syn, Jerzy Pac wyrósł na jedną ze znaczniejszych postaci na dworze Kazimierza Jagiellończyka i na Litwie. Od tego czasu Pacowie byli jedną ze znaczniejszych rodzin litewskich, posiadającą duży majątek i regularnie sięgającą po różne funkcje państwowe i kościelne. W drugiej połowie XVII w. osiągnęli szczyt swego znaczenia, absolutnie dominując w polityce Litwy poprzez obsadzenie wszystkich najważniejszych stanowisk administracyjnych, militarnych i kościelnych: Michał Kazimierz Pac był hetmanem wielkim litewskim i wojewodą wileńskim, Krzysztof Zygmunt Pac kanclerzem litewskim, Mikołaj Stefan Pac biskupem wileńskim (a wcześniej wojewodą trockim), a Kazimierz Pac biskupem żmudzkim. Ich dominacja jednak, w kraju zniszczonym przez wieloletnie wojny, skutkowała niemal nieustającym wrzeniem wewnętrznym, a po śmierci wyżej wspomnianych czterech Paców (bez wyjątków bezpotomnej) ród został odsunięty na ubocze przez rosnących w siłę Sapiehów. Ostatnim ze znanych Paców był Ludwik Michał Pac, uczestnik wojen napoleońskich i powstania listopadowego – po upadku tego ostatniego został zmuszony do emigracji, gdzie zmarł, a potężny majątek Paców został skonfiskowany przez władze rosyjskie.
Kontakty z Pazzimi.
W XVII w. Pacowie ulegli modzie dorabiania sobie antycznych genealogii przez rody magnackie. Twierdzili, że ich przodkiem miał być niejaki Palemon, który na Litwę przybył z Rzymu. Około połowy XVII w. Pacowie nawiązali kontakt z florencką rodziną patrycjuszowską Pazzich, którzy nie dość, że nosili podobne nazwisko, to pieczętowali się herbem podobnym do Gozdawy, w związku z czym zostali uznani za dalekich krewniaków, pochodzących od członków rodziny, którzy pozostali w Italii. Gdy przedstawicielka tej włoskiej rodziny, Maria Magdalena de’ Pazzi, została kanonizowana, Pacowie uznali ją za patronkę rodu i poświęcili jej kościół w fundowanym wówczas zespole kamedulskim w Pożajściu.

</doc>
<doc id="763396" url="https://pl.wikipedia.org/wiki?curid=763396" title="Dawid Flamm">
Dawid Flamm

Dawid Flamm (ur. 1793 w Kaliszu, zm. 12 listopada 1866 w Hamburgu), sławny ginekolog XIX wieku.
Flamm, potomek zamożnej żydowskiej rodziny z Kalisza, studiował medycynę na uniwersytetach w Berlinie i we Wrocławiu, gdzie uzyskał doktorat w 1818. Po zakończeniu studiów powrócił do rodzinnego Kalisza i prowadził tam praktykę lekarską do 1833. Po przeniesieniu się do Warszawy otworzył tam praktykę ginekologiczną. Flamm był pierwszym lekarzem w Królestwie Polskim, który spowodował poród poprzez cesarskie cięcie. Był niesłychanie popularny wśród biedniejszej ludności stolicy, gdyż leczył ubogich za darmo. Przez wiele lat był aktywnym członkiem Towarzystwa Lekarskiego Warszawskiego (w 1863 nadano mu członkostwo honorowe) i pozostawił mu w spadku swój bogaty księgozbiór. Ogłosił kilka publikacji w "Pamiętniku Towarzystwa Lekarskiego Warszawskiego" oraz w czasopismach niemieckich.
W roku 1845 Flamm i jego żona Zofia z domu Josephij przeszli na wiarę luterańską, w 1862 przenieśli się do Hamburga, gdzie Dawid otworzył praktykę ginekologiczną, i jak w Warszawie leczył ubogich za darmo. Flammowie byli blisko zaprzyjaźnieni z rodzicami Fryderyka Chopina, w ich czasach kaliskich Fryderyk zawsze ich odwiedzał w drodze do uzdrowisk śląskich czy do Antonina do księcia Antoniego Radziwiłła.
Jedyny syn Flammów Filip (1828, Kalisz - 1895, Warszawa) był wybitnym prawnikiem, świetnym znawcą prawa cywilnego i handlowego. W roku 1842, trzy lata przed rodzicami, przyjął wyznanie ewangelicko-augsburskie. Od roku 1850, po ukończeniu studiów we Wrocławiu, działał jako adwokat w Warszawie. W roku 1872 został mianowany głównym obrońcą przy Sądzie Senackim w Warszawie. 
Zofia i Filip Flammowie pochowani są na Cmentarzu Ewangelicko-Augsburskim w Warszawie (aleja 54 nr 9). Grób jest dziś opuszczony i pozbawiony tablic z napisami.

</doc>
<doc id="763398" url="https://pl.wikipedia.org/wiki?curid=763398" title="Sławskoje">
Sławskoje

Sławskoje (ros. Славское, do 1931 "Creuzburg i. Ostpreussen", do 1946 niem. "Kreuzburg (Ostpr.)", pol. "Krzyżbork" albo "Krujzbork", lit. "Pronyčiai") – osiedle typu wiejskiego (dawne miasto) w obwodzie kaliningradzkim w Rosji.
Miejscowość położona około 20 kilometrów na południe od Kaliningradu, administracyjnie należy do powiatu bagrationowskiego.
Historia.
W 1240 na miejscu starszego grodu pruskiego, Krzyżacy zbudowali zamek obronny, wokół którego rozwinęła się osada. W 1315 osada otrzymała prawa miejskie według prawa chełmińskiego. W 1414 została zdobyta przez wojska polskie. W 1454 po prośbie Związku Pruskiego król Polski przyłączył Prusy z Krzyżborkiem do Polski, jednakże w 1455 miasto musiało się poddać Krzyżakom. Po pokoju toruńskim pozostało w rękach krzyżackich, jednakże jako polskie lenno. Przed 1525 Krzyżbork był siedzibą jednego z czternastu archiprezbiteratów diecezji warmińskiej. Po wypowiedzeniu posłuszeństwa Polsce przez Krzyżaków i wybuchu kolejnej wojny polsko-krzyżackiej zajęty w 1520 przez Polaków. Po 1525 pozostało pod zwierzchnictwem polskim jako część Prusy Książęcych (do 1657). Miasto położone poza głównymi szlakami komunikacyjnymi pozostawało na uboczu rozwoju gospodarczego Królestwa Prus i liczba jego mieszkańców nie przekraczała w ciągu historii 2000 osób.
W 1818 miał miejsce wielki pożar miasta. Od 1819 miasto należało do powiatu ("Landkreis") Iława Pruska. Od 1871 stał się częścią nowo powołanego Cesarstwa Niemieckiego. W 1908 otwarto linię kolei wąskotorowej do Tharau. Podczas II wojny światowej miejsce zaciętych walk podczas operacji wschodniopruskiej (zdobyte 8 lutego 1945), które zniszczyły prawie całkowicie zabudowę miejską. Po wojnie miejscowość włączono do ZSRR i pozbawiono praw miejskich. W 1946 nazwę miasta zmieniono na "Sławskoje". Ruiny murów zamku krzyżackiego i kościoła z XIV w.

</doc>
<doc id="763401" url="https://pl.wikipedia.org/wiki?curid=763401" title="Dymitr Gorajski">
Dymitr Gorajski



</doc>
<doc id="763403" url="https://pl.wikipedia.org/wiki?curid=763403" title="Faktura pro-forma">
Faktura pro-forma



</doc>
<doc id="763404" url="https://pl.wikipedia.org/wiki?curid=763404" title="Sophie B. Hawkins">
Sophie B. Hawkins

Sophie Ballantine Hawkins (ur. 1 listopada 1964 w Nowym Jorku) – amerykańska wokalistka, autorka tekstów piosenek, malarka. Uważana jest za piosenkarkę i kompozytorkę pop, jednak jej inspiracje sięgają dalej, m.in. do muzyki dance i folk. Jej największe przeboje to "Damn I Wish I Was Your Lover", "Right Beside You", "As I Lay Me Down" i "Only Love (The Ballad Of Sleeping Beauty)".
Przygodę ze sceną rozpoczęła w latach 80. Grała wówczas na perkusji w zespole Bryana Ferry'ego. Jej debiutancki album zatytułowany "Tongues and Tails" ukazał się w 1992 roku.
Zaprzeczając plotkom głoszącym, iż jest lesbijką, zdeklarowała się jako osoba biseksualna. Jej wieloletnią partnerką była Gigi Gaston, reżyserka filmu dokumentalnego na temat artystki pt. "The Cream Will Rise". Hawkins ma urodzonego 18 listopada 2008 r. syna, Dashiella Gastona Hawkinsa oraz urodzoną 7 lipca 2015 r. córkę Esther Ballantine Hawkins, która została poczęta z zarodków Hawkins zamrożonych 20 lat wcześniej.
Przypisy.
 

</doc>
<doc id="763405" url="https://pl.wikipedia.org/wiki?curid=763405" title="Jarosław Polak">
Jarosław Polak



</doc>
<doc id="763406" url="https://pl.wikipedia.org/wiki?curid=763406" title="Girflet">
Girflet

Sir Girflet (znany również jako: Griflet lub Jaufre) – według legend arturiańskich był jednym z Rycerzy Okrągłego Stołu. Był nazywany również synem Do lub synem Don. Był kuzynem Sir Lucana i Sir Bedivere.
Girflet pojawia się w legendach jako jeden z ostatnich sojuszników króla Artura. Zaraz po tym jak zostaje pasowany na rycerza, staje się od razu jednym z najważniejszych rycerzy Okrągłego Stołu. Jest jednym z głównych doradców Artura, a po bitwie pod Camlann zalicza się do nielicznych ocalałych rycerzy. To jego właśnie umierający Artur prosi o zwrócenie Excalibura Pani z Jeziora.
W "Le Morte d'Arthur" Thomasa Malory'ego, Girflet jest jednak jednym z rycerzy zabitych podczas niedoszłej egzekucji królowej Ginewry, kiedy to skazana na śmierć zostaje uratowana przez Lancelota. Według Malory'ego rycerzem, który wrzucił Excalibura do jeziora był Bedivere.
Girflet jest także bohaterem swojego własnego romansu – "Jaufré", jedynego który dotrwał do naszych czasów, romansu arturiańskiego napisanego w języku prowansalskim.

</doc>
<doc id="763407" url="https://pl.wikipedia.org/wiki?curid=763407" title="Narodowosocjalistyczna Holenderska Partia Pracy">
Narodowosocjalistyczna Holenderska Partia Pracy

Narodowosocjalistyczna Holenderska Partia Pracy (nid. Nationaal-Socialistische Nederlandsche Arbeiderspartij, NSNAP) – nazwa kilku holenderskich faszystowskich ugrupowań politycznych w okresie przedwojennym i początku okupacji niemieckiej podczas II wojny światowej.
Początkowy okres działania.
Narodowosocjalistyczna Holenderska Partia Pracy została założona 16 grudnia 1931 r. w Hadze z inicjatywy Ernsta Hermana ridder van Rapparda i Bertusa Smita. Miała ona jawnie prohitlerowskie oblicze. W kwietniu 1932 r. E. H. ridder van Rappard wystąpił z hasłem uczynienia z Holandii jednej z prowincji Niemiec, co doprowadziło do pierwszego rozłamu w partii. Drugi przywódca B. Smit, występując przeciwko temu programowi, utworzył własną partię pod nazwą NSNAP-Smit. Właściwa NSNAP działała dalej pod przywództwem E. H. riddera van Rapparda i Alberta de Joode, dopóki ten pierwszy nie zorientował się, że A. de Joode próbuje zdobyć główną pozycję w partii. W rezultacie został on wyrzucony i założył nową partię pod nazwą NSNAP (wkrótce zmienioną na Partię Narodowo-Socjalistyczną) (Nationaal-Socialistische Partij).
NSNAP-van Rappard.
W 1938 r. partia gorąco poparła anschluss Austrii do Niemiec. Odtąd jej hasłem stało się: "Austria wyzwolona, teraz my!" W 1939 r. E. H. ridder van Rappard wyjechał do Niemiec, gdzie uzyskał poparcie NSDAP. Władze niemieckie zamierzały w ten sposób popchnąć Narodowo-Socjalistyczny Ruch Holenderski (NSB) Antona A. Musserta w kierunku większego zbliżenia ku sobie. Po zajęciu Holandii przez Niemcy w maju 1940 r., NSNAP zaczęło prowadzić politykę pełnej kolaboracji z okupantami. Pomimo tego – jak wszystkie pozostałe partie oprócz NSB – zostało oficjalnie rozwiązane w grudniu 1941 r. Jej członkowie przeszli do NSB.
NSNAP-Smit.
W sierpniu 1933 r. Bertus Smit nawiązał kilkumiesięczną współpracę z Alfredem Haightonem, milionerem wspierającym faszystowskie ugrupowania. Po nocy długich noży B. Smit zmienił dotychczasowe poglądy, występując przeciwko faszyzmowi i publikując antynazistowskie broszury. W rezultacie po inwazji niemieckiej na Holandię został przez Niemców osadzony w obozie koncentracyjnym w latach 1940-1942 i ponownie od maja 1944 r. do końca wojny.
NSNAP-van Vaterland.
Albert de Joode (pod zmienionym nazwiskiem na van Vaterland, które brzmiało bardziej aryjsko) założył w lipcu 1932 r. nową partię, która wzięła udział w wyborach parlamentarnych w 1933 r. pod nazwą Partii Narodowo-Socjalistycznej. Przed wybuchem wojny jej działalność zamarła. Po zajęciu Holandii przez Niemcy odtworzono ją jako NSNAP-De Nederlandsche Hakenkruisers. Została ona rozwiązana w grudniu 1941 r.
NSNAP-Kruyt.
Cornelis Jacobus Aaart Kruyt był działaczem faszystowskiego Nieuw Verbond van Nationalisten. Od 1933 r. stał na czele NSNAP-Kruyt. Głosiła ona silnie antysemickie i pronazistowskie hasła oraz atakowała NSB jako oportunistyczne i opanowane przez masonów. Opowiadała się za przyłączeniem Holandii do Niemiec. W wyborach parlamentarnych w 1937 r. C. J. A. Kruyt dostał zaledwie 0,03% głosów. 6 lipca 1941 r. partia została rozwiązana przez Niemców, a jej członkowie wzmocnili prawe skrzydło NSB.

</doc>
<doc id="763408" url="https://pl.wikipedia.org/wiki?curid=763408" title="Koło naukowe">
Koło naukowe

Koło naukowe – organizacja zrzeszająca studentów, działająca w obrębie szkoły wyższej, której celem jest działalność naukowa i samokształceniowa jej członków.
Koła naukowe funkcjonują jako grupy nieformalne oraz jako struktury zarejestrowane. Oficjalnym warunkiem istnienia koła na wielu uczelniach, jest jego rejestracja w uczelnianym rejestrze organizacji studenckich. Niektóre koła uzyskują dużą samodzielność przez rejestracje w sądzie – lecz wtedy należy traktować je jako organizacje pozarządowe.
Koła naukowe czasami mają efemeryczny charakter i odznaczają się brakiem ciągłości. Wynika to z faktu stosunkowo krótkiego okresu studiów, dużej indywidualności i samodzielności studentów. Gdy mury uczelni opuszcza bardziej aktywny rocznik, a w danym kole nie ma wystarczająco dużo aktywnych następców, to koło zamiera. Zdarza się jednak, że aktywność koła naukowego jest wieloletnia. Przykładem może być Studenckie Koło Naukowe Historyków Uniwersytetu Łódzkiego, czy Towarzystwo Biblioteki Słuchaczów Prawa Uniwersytetu Jagiellońskiego, działające od 1851.
W niektórych przypadkach, gdy absolwenci starają się utrzymać swoją działalność, koła przekształcają się w typowe organizacje pozarządowe. Przykładem może być PTOP Salamandra (Poznań) czy Komitet Ochrony Orłów (Olsztyn).

</doc>
<doc id="763409" url="https://pl.wikipedia.org/wiki?curid=763409" title="Krzyżbork">
Krzyżbork



</doc>
<doc id="763410" url="https://pl.wikipedia.org/wiki?curid=763410" title="NSNAP">
NSNAP



</doc>
<doc id="763411" url="https://pl.wikipedia.org/wiki?curid=763411" title="Fabrique Nationale">
Fabrique Nationale



</doc>
<doc id="763412" url="https://pl.wikipedia.org/wiki?curid=763412" title="FN AP 32Z">
FN AP 32Z

AP 32Z – belgijski granat nasadkowy produkowany przez firmę Fabrique Nationale de Herstal. Licencyjna wersja granatu STRIM F1.
Granat "AP 32Z" może być miotany przy pomocy dowolnego karabinu z urządzeniem wylotowym o średnicy 22 mm, przy pomocy naboju ślepego. Prędkość początkowa granatu jest równa 69 m/s. Zasięg maksymalny do celów powierzchniowych wynosi 380 m, punktowych 150 m. Granat ma głowicę kumulacyjną mogącą przebić pancerz o grubości do 100 mm, a korpus granatu w momencie wybuchu rozpada się na odłamki rażące w promieniu do 20 m.

</doc>
<doc id="763423" url="https://pl.wikipedia.org/wiki?curid=763423" title="Iwan Hrynioch">
Iwan Hrynioch

Iwan Hrynioch, pseudonim "Kowałenko", "Wsewołod" (ur. 28 grudnia 1907 w Pawłowie, zm. 14 września 1994 w Monachium) – ksiądz greckokatolicki, doktor teologii, ukraiński polityk i działacz społeczny, członek Organizacji Ukraińskich Nacjonalistów (OUN).
Ukończył ukraińskie gimnazjum akademickie we Lwowie, w 1926 wstąpił do lwowskiego seminarium duchownego. Seminarium ukończył w 1930, w 1933 uzyskał doktorat z teologii w Innsbrucku. Był proboszczem w Haliczu. W latach 1935-1939 był kapelanem lwowskich studentów, w latach 1939–1940 proboszcz katedry św. Jura we Lwowie. W 1940 kapelan szpitala w Krakowie, w 1941 kapelan batalionu Nachtigall. Za służbę w batalionie otrzymał niemiecki Krzyż Żelazny.
W czerwcu 1941 członek Ukraińskiego Komitetu Narodowego. Obecny podczas "Aktu odnowienia Państwa Ukraińskiego" jako reprezentant batalionu Nachtigall. W latach 1942-44 współpracował z podziemnym pismem OUN-B „Ideja i czyn” (ukr. "Ідея і Чин"). Od 1942 członek Rady Głównej OUN. W latach 1943-1944 uczestniczył w rozmowach AK i UPA we Lwowie. Od marca do czerwca 1944 z ramienia UPA prowadził rozmowy z Niemcami na temat współpracy przeciwko ZSRR. Podczas rozmów Hrynioch zażądał spotkania ze Stepanem Banderą przebywającym w obozie koncentracyjnym w Sachsenhausen. Po rozpoczęciu sowieckiej ofensywy (czerwiec-lipiec 1944) Niemcy zabrali Hryniocha do Berlina i umożliwili mu spotkanie z Banderą.
Od lipca 1944 drugi wiceprezydent UHWR. W drugiej połowie 1944 wraz z m.in. Mykołą Łebediem, Myrosławem Prokopem i Lwem Szankowskim wysłany przez Centralny Prowid OUN do Chorwacji i Włoch w celu nawiązania kontaktów z zachodnimi aliantami. W 1945 roku w Rzymie wraz z bp. Iwanem Buczką negocjował z Amerykanami i Brytyjczykami niedopuszczenie do wydania Sowietom wziętych do niewoli żołnierzy SS-Galizien.
Po wojnie na emigracji w Niemczech i USA. W latach 1945-1980 przewodniczący Przedstawicielstwa Zagranicznego UHWR. W latach 1950-80 prezes Ukraińskiego Towarzystwa Studiów Zagranicznych, które w latach 50. XX w. było wydawcą pism "Suczasna Ukrajina" (ukr. "Сучасна Україна", red. naczelny Wołodymyr Stachiw) i miesięcznika "Ukrajińska literaturna hazeta" (ukr. "Українська літературна газета", red. Iwan Koszeliweć i Jurij Ławrinenko), a od 1961 wydawało miesięcznik kulturalno-społeczny "Suczasnist". Był wykładowcą teologii na Wolnym Uniwersytecie Ukraińskim.
W 1960 roku przesłuchiwany przez zachodnioniemiecką prokuraturę jako świadek w śledztwie przeciwko Theodorowi Oberländerowi złożył zeznania, z których wynikało, że będąc we Lwowie podczas pogromu lwowskiego nie widział jakichkolwiek antyżydowskich wystąpień.
Pochowany w stanie Pensylwania w miejscowości .

</doc>
<doc id="763424" url="https://pl.wikipedia.org/wiki?curid=763424" title="Centygram">
Centygram



</doc>
<doc id="763429" url="https://pl.wikipedia.org/wiki?curid=763429" title="Decygram">
Decygram



</doc>
<doc id="763434" url="https://pl.wikipedia.org/wiki?curid=763434" title="Krzysztof Korzeński">
Krzysztof Korzeński

Krzysztof Tadeusz Korzeński (ur. 14 października 1945 w Zagości) – polski inżynier geodezji górniczej i polityk komunistyczny, poseł na Sejm PRL IX kadencji (1985–1989).
Życiorys.
W 1969 uzyskał tytuł magistra inżyniera geodezji górniczej w Akademii Górniczo-Hutniczej w Krakowie, od 1974 pracował jako mierniczy górniczy. W 1972 wstąpił do Polskiej Zjednoczonej Partii Robotniczej. Był I sekretarzem Podstawowej Organizacji Partyjnej PZPR, członkiem egzekutywy Komitetu Zakładowego partii, a także członkiem Komitetu Miejskiego i Wojewódzkiego PZPR. Wiceprzewodniczący Komisji Młodzieżowej KW PZPR. Należał do Związku Harcerstwa Polskiego, Związku Młodzieży Wiejskiej, Związku Młodzieży Socjalistycznej, Zrzeszenia Studentów Polskich, Związku Socjalistycznej Młodzieży Polskiej. Od 1985 do 1989 był posłem na Sejm PRL z okręgu Tarnobrzeg. W Sejmie zasiadał w dwóch komisjach: Górnictwa i Energetyki oraz Ochrony Środowiska i Zasobów Naturalnych.
Otrzymał Medal 40-lecia Polski Ludowej, odznakę „Za Zasługi Dla ZMS” i „Za Zasługi dla ZSMP” oraz Złote, Srebrne i Brązowe Odznaczenie im. Janka Krasickiego.

</doc>
<doc id="763436" url="https://pl.wikipedia.org/wiki?curid=763436" title="Opactwo Cystersów w Mogile">
Opactwo Cystersów w Mogile

Opactwo Cystersów – klasztor oraz kościół Wniebowzięcia Najświętszej Maryi Panny i św. Wacława znajdujące się we wschodniej części Krakowa w dzielnicy XVIII przy ulicy Klasztornej 11, w Mogile.
Historia.
Pierwotnym miejscem lokacji klasztoru miały się stać Kacice położone niedaleko Słomnik. Kilka lat później fundator zrezygnował z tego miejsca i wymienił się z jednym z członków swojej rodziny na znajdujące się w Mogile pod Krakowem tzw. „pole św. Wacława”. Cystersi przybyli do Mogiły w 1222 roku z klasztoru w Lubiążu na Dolnym Śląsku. Zostali tam sprowadzeni przez biskupa krakowskiego Iwona Odrowąża. Zwieńczeniem pracy zakonników było powstanie kościoła pod wezwaniem Matki Bożej Wniebowziętej i św. Wacława męczennika (być może wezwanie to nawiązuje od wcześniejszej nazwy tego miejsca „pole św. Wacława”) oraz klasztor, który przetrwał do czasów dzisiejszych. Historia nie szczędziła klasztorowi dziejowych doświadczeń. W XIII w. został spustoszony przez napady Tatarów oraz najazd Szwedów w XVII w. Miejsce to związane jest z dziejami Polski.
Mocą zawartego ze Stolicą Apostolską konkordatu wschowskiego w 1737 roku królowie Polski mieli prawo mianować tutaj opatów komendatoryjnych.
Gościli tu władcy tacy jak książę Bolesław V Wstydliwy i jego żona św. Kinga, królowie Kazimierz III Wielki (z jego pomocą rozbudowano krużganki klasztorne), Władysław II Jagiełło z królową św. Jadwigą. Bywał tu także Zygmunt I Stary oraz królowa Bona z synem Zygmuntem II Augustem, Stefan Batory, Maksymilian III Habsburg, Zygmunt III Waza, Michał Korybut Wiśniowiecki, car Aleksander I Romanow i jego brat wielki książę Konstanty.
Zaś z ludzi kultury, sztuki i nauki: Jakub z Paradyża, Andrzej Gałka, Stanisław Samostrzelnik, Tomasz Dolabella, Wojciech Bogusławski, Cyprian Kamil Norwid, Jan Matejko, Józef Szujski, Władysław Łuszczkiewicz, Witold Pruszkowski, Adam Chmielowski, Stanisław Wyspiański.
Od powstania klasztoru po dziś dzień jego gospodarzami są Cystersi.
W kościele opackim (od 1970 mającym status bazyliki mniejszej) znajduje się kaplica Krzyża Świętego. Kościołem parafialnym został dopiero w 1851 roku, wcześniej służył tylko zakonnikom a wierni mieli do niego wstęp tylko kilka razy w roku.
Opatami mogilskimi byli m.in.: Piotr z Lubiąża, Jan Stechir, Piotr Hirszberg, Erazm Ciołek, Wawrzyniec Goślicki, Marcin Białobrzeski, Paweł Piasecki, Paweł Wołucki, Jan Kazimierz Denhoff, Stanisław Szembek, Krzysztof Antoni Szembek, Michał Szembek, Jan Aleksander Lipski, Michał Ignacy Kunicki, Michał Wodzicki, Jan Kanty Wodzicki, Jan Chrzciciel Schindler.

</doc>
<doc id="763441" url="https://pl.wikipedia.org/wiki?curid=763441" title="Hektogram">
Hektogram



</doc>
<doc id="763442" url="https://pl.wikipedia.org/wiki?curid=763442" title="Tusk">
Tusk



</doc>
<doc id="763443" url="https://pl.wikipedia.org/wiki?curid=763443" title="Ja, Klaudiusz">
Ja, Klaudiusz

Ja, Klaudiusz (tytuł oryginalny "I, Claudius") – powieść brytyjskiego pisarza Roberta Gravesa z 1934 roku. Napisana w formie pseudo autobiografii cesarza rzymskiego, Klaudiusza jest pierwszą częścią dylogii o starożytnym Rzymie, portretując działalność dynastii julijsko-klaudyjskiej od zamachu na Juliusza Cezara w 44 p.n.e. do zabójstwa Kaliguli w 41 roku naszej ery. Akcja książki toczy się za panowania kolejnych cesarzy: Augusta, Tyberiusza i Kaliguli. 
Dylogia otrzymała w 1934 roku nagrodę "James Tait Black Memorial Prize", a książka "Ja, Klaudiusz" znalazła się na liście 100 najlepszych powieści anglojęzycznych opublikowanych po 1923 r. tygodnika „Time”.
Opis fabuły.
Opowiadający swe losy Klaudiusz jest członkiem cesarskiej rodziny. Kuternoga i jąkała przystosowuje się do sytuacji udając głupca, dzięki czemu walcząca o władzę i mordująca się nawzajem rodzina pozostawia go przy życiu. Wydrwiwany i pogardzany przez wszystkich jest bystrym obserwatorem rzeczywistości i stosunków panujących na dworze cesarskim. Po morderstwie Kaliguli nieoczekiwanie Klaudiusz zostaje obwołany cezarem.

</doc>
<doc id="763447" url="https://pl.wikipedia.org/wiki?curid=763447" title="Gorlois">
Gorlois

Gorlois – według legend arturiańskich, był to książę lub król Kornwalii oraz pierwszy mąż Igerny, zanim poślubiła ona Uthera Pendragona. Jego siedzibą był Tintagel. Gorlois i Igerna mieli kilkoro dzieci, ale najbardziej znane z nich to córki: Elaine z Garlot, Anna-Morgause i Morgana Le Fay.
Według "Historia Regum Britanniae", autorstwa Geoffrey z Monmouth, Uther zakochał się w Igernie, a żeby ją zdobyć, rozpoczął wojnę z Gorloisem. O pomoc poprosił czarownika Merlina, który w zamian za obietnicę, że Uther wycofa swoje wojska i daruje życie Gorloisowi, rzucił na niego zaklęcie. Uther pod postacią Gorloisa, przespał się z nieświadomą niczego Igerną - wtedy miał zostać poczęty ich syn Artur. Jednak Uther oszukał Merlina i w środku nocy zabił prawdziwego Gorloisa. Igerna została następnie, dobrowolnie lub pod przymusem, żoną Uthera.
Późniejsze dzieła, takie jak na przykład "Le Morte d'Arthur" - Thomasa Malory'ego opisują, że córki Gorloisa zostały wydane za mąż za wasali Uthera:

</doc>
<doc id="763449" url="https://pl.wikipedia.org/wiki?curid=763449" title="Kino Pionier">
Kino Pionier



</doc>
<doc id="763459" url="https://pl.wikipedia.org/wiki?curid=763459" title="Gigagram">
Gigagram



</doc>
<doc id="763460" url="https://pl.wikipedia.org/wiki?curid=763460" title="Anatolij Gorski">
Anatolij Gorski

Anatolij Gorski, alias Gromow (ur. 29 listopada 1907, zm. w sierpniu 1980) – radziecki funkcjonariusz służb bezpieczeństwa, pracownik NKWD, od 1936 zatrudniony w ambasadzie radzieckiej w Londynie. 
W organach bezpieczeństwa państwowego od 1928. W Londynie od 1936 jako szeregowy pracownik pionu technicznego ambasady, bez dyplomatycznego statusu. Dopiero czystka całej londyńskiej rezydentury NKWD w latach 1937–1938 umożliwiła mu awans i przejęcie drobnych obowiązków wywiadowczych. Odwołany do Moskwy w 1939 przeszedł tam przeszkolenie, po którym awansowano go i już jako oficer NKWD powrócił do Londynu jako dyplomata i przejął prowadzenie kilku agentów, m.in. "siatki z Cambridge": Macleana, Burgessa, Carirncossa i Philby’ego. W 1944 został mianowany rezydentem zewnętrznym wywiad w Stanach Zjednoczonych, jako radca Ambasady ZSRR. Za udaną pracę w USA promowany w stopniu pułkownika i w 1945 odznaczony Orderem Wojny Ojczyźnianej. W 1953 podczas dochodzenia przed awansowaniem go na szefa wydziału amerykańskiego Centrali w Moskwie okazało się, że jego ojciec był carskim oficerem – w ankietach personalnych podawał, że ojciec był wiejskim nauczycielem – został wyrzucony z wywiadu. Jednak w latach 70., podając się za profesora Nikitina, prowadził działania wymierzone w obcokrajowców przebywających w Moskwie.

</doc>
<doc id="763465" url="https://pl.wikipedia.org/wiki?curid=763465" title="Teragram">
Teragram



</doc>
<doc id="763466" url="https://pl.wikipedia.org/wiki?curid=763466" title="Janusz Trela">
Janusz Trela

Janusz Trela, ps. "Krakowiak" (ur. 1963 w Krakowie) – polski gangster, przestępca, szef gangu Krakowiaka.
Życiorys.
Urodził się w 1963 w Krakowie, w dzielnicy Nowa Huta. Z zawodu ślusarz. Ojciec pięciorga dzieci.
Działalność przestępczą rozpoczął u schyłku lat 70., gdy trenował judo. Z czasem zaczął również dokonywać kradzieży, napadów z bronią w ręku, rozbojów, oraz nielegalnie rozprowadzać wódkę. Był również zamieszany w handel pieniędzmi.
W latach 80. wraz ze swoją grupą przeniósł się na Śląsk i nadal kontynuował przestępczy proceder. Jego pseudonim pochodził od sposobu, w jaki traktował swe ofiary; zazwyczaj kopał leżących, jakby tańczył krakowiaka (według drugiej wersji pseudonim pochodził po prostu od nazwy rodzinnego miasta). Był nałogowym hazardzistą.
W latach 90. zaczął przemycać kradzione samochody, wymuszać haracze, oraz zajmował się sprzedażą narkotyków. Na przełomie lat 80. i 90. zapewnił bezpieczną kryjówkę dla poszukiwanego wówczas przez policję legendarnego gdańskiego gangstera Nikodema Skotarczaka, ps. "Nikoś". Dzięki niemu uzyskał w późniejszych latach prawo wyłączności na przestępczy proceder związany z kradzieżami pojazdów w południowej Polsce. Sam zasłynął kultywowaniem tradycji mafijnych prezentowanych w kinowych produkcjach. Podawał dzieci swych wspólników do chrztu, nakazywał składać pocałunek na swojej dłoni.
Podejrzewany o zlecenie i wykonanie co najmniej ośmiu zabójstw, w tym właściciela kantoru ze Stalowej Woli w 1991, małżeństwa z Sosnowca, oraz mistrza kick-boxingu Andrzeja Firsta w 1996.
Gang Krakowiaka.
Gang Krakowiaka działał w latach 1991-1999, głównie na południu kraju. Był najbrutalniejszym gangiem w Polsce. Jako jedyny działał samodzielnie w latach 1988-1999, nie podlegając pod mafię pruszkowską, lekceważąc przy tym „rezydenta Pruszkowa” na Śląsku Zbigniewa Szczepaniaka, ps. "Sajmon", który został zastrzelony 4 marca 1999 w Katowicach.
Najważniejszymi postaciami w gangu, pod samym szefem Januszem Trelą, byli: Wiesław Czemer, ps. "Kastor", były kulturysta, który został świadkiem koronnym i pogrążył swoimi zeznaniami byłych kompanów, przyczyniając się do rozbicia gangu, oraz Zdzisław Łabudek, ps. "Straszny Zdzicho", były karateka, zbrojmistrz i egzekutor gangu. Wyróżniał się szczególnym okrucieństwem i sadystycznymi skłonnościami. Został skazany na dożywocie. Do gangu "Krakowiaka" przeniknął Nadkomisarz Jerzy Hybiński "Zwierzak", były antyterrorysta (misztalowiec) w MO, później antyterrorysta SPAP, policjant-przykrywkowiec i oficer Centralnego Biura Śledczego (CBŚ), który rozpracowywał strukturę grupy.
Historii gangu Krakowiaka i życiorysowi samego szefa, był poświęcony odcinek nr 9 serialu dokumentalnego pt. „Alfabet mafii”, zrealizowany przez telewizję TVN w 2004 roku przy pomocy dziennikarzy śledczych Piotra Pytlakowskiego i Ewy Ornackiej.
Proces gangu Krakowiaka to najdłuższy i najdroższy proces w historii śląskiego wymiaru sprawiedliwości.
Wyroki.
Pierwsze zatrzymanie Janusza Treli miało miejsce w styczniu 1997, jednak w dwa tygodnie później wyszedł z aresztu, wpłacając kaucję w wysokości 10 tysięcy złotych. Ponownie został zatrzymany w nocy z 18 na 19 stycznia 1999, w swoim domu w Będzinie-Małobądzu, przy ul. Baczyńskiego 23. Wraz z nim zatrzymano pozostałych członków grupy.
Jego proces rozpoczął się dnia 20 lutego 2001 roku przed Sądem Okręgowym w Katowicach, w którym zarówno on sam, jak i pozostali jego kompani zostali skazani prawomocnymi wyrokami. "Krakowiak" w trakcie procesu początkowo symulował chorobę psychiczną: wyglądał niechlujnie, był boso, mamrotał pod nosem, płakał, śpiewał, wykrzykiwał serie przekleństw. Po specjalistycznych badaniach okazało się, że tylko udawał zaburzenia. W 2008 roku wyrokiem Sądu Okręgowego w Katowicach został skazany na 25 lat więzienia. W kwietniu 2009 roku Sąd Apelacyjny w Katowicach skazał "Krakowiaka" na 12 lat więzienia w procesie dotyczącym kradzieży i rozbojów. Po zaskarżeniu wyroku i ponownym zbadaniu, w kwietniu 2013 katowicki sąd okręgowy skazał Krakowiaka na 15 lat więzienia za zlecenie napadu rabunkowego oraz podżeganie do zabójstwa policjanta i prokuratora. Karę odbywał w zakładzie karnym w Katowicach. W październiku 2016 został nieprawomocnie skazany na 25 lat pozbawienia wolności przez Sąd Okręgowy w Katowicach, m.in. za kierowanie w latach 90. związkiem przestępczym o charakterze zbrojnym, zlecanie zabójstw i rozbojów z bronią oraz produkcję i handel narkotykami. 25 kwietnia 2019 został prawomocnie skazany na 15 lat więzienia w głównym procesie jego gangu, a rozprawa odwoławcza w Sądzie Apelacyjnym w Katowicach dotyczyła orzeczenia z października 2016. Jednocześnie sąd uchylił areszt, w którym przebywał od stycznia 1999. W czerwcu 2019 opuścił zakład penitencjarny.

</doc>
<doc id="763467" url="https://pl.wikipedia.org/wiki?curid=763467" title="FN AP 32ZA">
FN AP 32ZA

AP 32ZA – belgijski granat nasadkowy produkowany przez firmę Fabrique Nationale de Herstal. Udoskonalona wersja granatu FN AP 32Z.
Granat "AP 32ZA" może być miotany przy pomocy dowolnego karabinu z urządzeniem wylotowym o średnicy 22 mm, przy pomocy dołączonych do granatu naboi miotających (do granatu dołączone są dwa naboje, jeden do ognia pośredniego, drugi bezpośredniego). Prędkość początkowa granatu jest równa 72 m/s lub 90 m/s (zależnie od zastosowanego naboju). Zasięg maksymalny dla celów powierzchniowych wynosi 600 m (ogień pośredni), zaś dla celów punktowych 150 m (ogień bezpośredni). Granat ma głowicę kumulacyjną mogącą przebić pancerz o grubości do 80 mm, a korpus granatu zawiera prefabrykowane odłamki o średnicy 3,2 mm rażące w promieniu do 20 m.

</doc>
<doc id="763469" url="https://pl.wikipedia.org/wiki?curid=763469" title="Krab japoński">
Krab japoński



</doc>
<doc id="763470" url="https://pl.wikipedia.org/wiki?curid=763470" title="Krab olbrzymi">
Krab olbrzymi



</doc>
<doc id="763472" url="https://pl.wikipedia.org/wiki?curid=763472" title="Petagram">
Petagram



</doc>
<doc id="763477" url="https://pl.wikipedia.org/wiki?curid=763477" title="Eksagram">
Eksagram



</doc>
<doc id="763480" url="https://pl.wikipedia.org/wiki?curid=763480" title="Fibrynoliza">
Fibrynoliza

Fibrynoliza – fizjologiczny proces rozkładu zakrzepu, będący częścią hemostazy. Podobnie, jak proces krzepnięcia krwi, zachodzi w sposób kaskadowy. Kluczowym dla fibrynolizy enzymem jest plazmina powstająca z plazminogenu.
Urokinaza katalizuje przemianę plazminogenu w plazminę. Plazmina rozkłada fibrynę, fibrynogen, czynniki osoczowe: V, VIII i XII oraz protrombinę. Osoczowy czynnik XII (a właściwie produkty jego rozkładu) aktywują produkcje kinin (np.: bradykinina) które rozszerzają naczynia krwionośne.
W terapii choroby zakrzepowo-zatorowej stosuje się, obok leków przeciwzakrzepowych i hamujących agregację płytek krwi, leki fibrynolityczne, czyli pobudzające fibrynolizę.

</doc>
<doc id="763481" url="https://pl.wikipedia.org/wiki?curid=763481" title="FN AP 32ZB">
FN AP 32ZB

AP 32ZB – belgijski nasadkowy granat odłamkowy produkowany przez firmę Fabrique Nationale de Herstal. Wersja granatu FN AP 32ZA pozbawiona możliwości rażenia celów opancerzonych.
Granat "AP 32ZB" może być miotany przy pomocy dowolnego karabinu z urządzeniem wylotowym o średnicy 22 mm, przy pomocy dołączonych do granatu naboi miotających. Prędkość początkowa granatu jest równa 90 m/s. Zasięg maksymalny wynosi do celi powierzchniowych wynosi 600 m (ogień pośredni) Granat ma głowicę odłamkową zawierającą 1250 prefabrykowanych odłamków o średnicy 3,2 mm.

</doc>
<doc id="763482" url="https://pl.wikipedia.org/wiki?curid=763482" title="Shiyali Ramamrita Ranganathan">
Shiyali Ramamrita Ranganathan

Shiyali Ramamrita Ranganathan (tamil.: சியலி ராமாமிருத ரங்கநாதன் (trans: ciyali rāmāmiruta raṅkanātaṉ) ur. 9 sierpnia 1892 w Shiyali, Tamilnadu, zm. 27 września 1972 w Bangalore) – indyjski matematyk i bibliotekarz. Twórca pięciu praw Ranganathana dotyczących pracy bibliotekarza. Przyczynił się również do rozwoju klasyfikacji dwukropkowej. S.R. Ranganathan jest uważany za ojca bibliotekarstwa indyjskiego.
Edukacja.
Ranganathan, urodził się 9 sierpnia 1892, w wiosce Shiyali (znanej również jako Sirkazhi), w stanie Tamilnadu w Indiach Południowych.
Ranganathan ukończył Madras Christian College z tytułem Master of Arts, a następnie zaczął zarabiać na licencję nauczyciela. Nauczanie zasad matematyki Ranganathan traktował jako swój życiowy cel. Był zasłużonym pracownikiem instytutów matematyki na takich uniwersytetach jak: Uniwersytet w Mangaluru, Coimbatore i Madras. Dr matematyki S.R. Ranganathan publikował przede wszystkim prace z historii matematyki. Ale to za wkład naukowy w teorię bibliotekoznawstwa, został uhonorowany nagrodą przyznaną przez rząd Indii.
Początki kariery.
W 1923 Uniwersytet w Madrasie ogłosił konkurs na posadę bibliotekarza uniwersyteckiego, który uporządkowałby zaniedbany księgozbiór. Zgłosiło się 900 chętnych na to stanowisko, z których żaden nie miał odpowiedniego wykształcenia ani doświadczenia w zawodzie. Wiedza samego Ranganathana opierał się na kilku artykułach przeczytanych w Encyklopedii Britannica. Do czasu rozmowy kwalifikacyjnej, Ranganathan zapomniał o swoim podaniu, był zatem bardzo zaskoczony, kiedy został przyjęty. Pracę w bibliotece uniwersyteckiej rozpoczął w styczniu 1924. 
Początkowo nie był zachwycony nowym zajęciem. Zgłosił się nawet do administracji uniwersytetu, i skarżąc się na nudę, poprosił o przywrócenie na stanowisko wykładowcy. W wyniku umowy postanowiono, że Rangantahan pojedzie do Londynu, aby studiować bibliotekoznawstwo. Jeżeli po powrocie nadal wybierze nauczanie zamiast pracy w bibliotece, wróci na dawne stanowisko pracy.
Ranganathan zapisał się do University College w Londynie, który jako jedyny proponował studia z zakresu bibliotekoznawstwa. Tam Ranganathan zainteresował się problemem klasyfikacji bibliotecznych. Studia, w tamtym czasie, dostarczały tylko podstawowych informacji w tym zakresie. Mimo to, Ranganathan, po zapoznaniu się z klasyfikacją dziesiętną, rozpoczął prace nad zupełnie innym rodzajem klasyfikacji.
Pierwsze szkice klasyfikacji, która obecnie jest zwana klasyfikacją dwukropkowa powstały jeszcze w Londynie. Na pomysł struktury nowej klasyfikacji Ranganathan wpadł, kiedy oglądał w sklepie z zabawkami. Kiedy wracał do ojczyzny, był już przekonany o ważności bibliotek i bibliotekoznawstwa dla narodu hinduskiego. Ranganathan przepracował na stanowisku bibliotekarza 20 lat. Przez ten czas, pomógł w stworzeniu Stowarzyszenia Bibliotek Madrasu, propagował również ideę sieci bezpłatnych bibliotek publicznych w całych Indiach oraz utworzenie nowoczesnej Indyjskiej Biblioteki Narodowej. 
Ranganthan był pracoholikiem. Spędzał w pracy 13 godzin dziennie, pracował siedem dni w tygodniu i nie brał urlopów. Nawet kiedy się ożenił w listopadzie 1928 pojawił się w pracy wieczorem po ceremonii. Razem ze swoją żoną Saradą miał tylko jednego syna.
Pierwsze lata pracy bibliotecznej upłynęły Ranganathanowi na opracowaniu zagadnień związanych z zarządzaniem i klasyfikacją. To właśnie wtedy powstały pięć praw dotyczących pracy bibliotekarza (1931) i Klasyfikacja dwukropkowa (1933), z których jest najbardziej znany.
Schyłek życia.
Ranganathan odszedł na emeryturę, po konflikcie z nowym prorektorem uniwersytetu, w wieku 54 lat. Szybko jednak wrócił do pracy w bibliotece. Otrzymał tytuł profesora bibliotekoznawstwa na Uniwersytecie Hindu w Benares w sierpniu 1945. W ciągu czterech lat przepracowanych w nowym miejscu, Ranganathan skatalogował cały księgozbiór, w tym osobiście ponad 100 000 dokumentów. 
Ranganathan kierował Stowarzyszenie Bibliotek Indii od 1944 do 1953, opuścił stowarzyszenie w dość kontrowersyjnych okolicznościach, kiedy Biblioteka Publiczna w Delhi wybrała klasyfikację dziesiętną Deweya zamiast jego klasyfikacji dwukropkowej. Jako profesor honorowy na Uniwersytet w Delhi od 1949 do 1955, razem ze swoim byłym studentem S. Das Gupta, pomagał w opracowaniu programu studiów dla instytutu bibliotekoznawstwa. 
Ranganathan na krótko przeniósł się do Zurychu, w Szwajcarii (1955-1957), co było związane ze ślubem jego syna z Europejką. W tym czasie, Ranganathan rozszerzył swoje kontakty ze stowarzyszeniami bibliotekarskimi z całej Europy. Wkrótce jednak powrócił do Indii i osiadł w mieście Bangalore, gdzie mieszkał do końca życia. 
Ostatnim dużym osiągnięciem Ranganathana było założenie Centrum Dokumentacji Badań Naukowych i Szkoleń w Bangalore w 1962, gdzie sprawował urząd honorowego kierownika przez kolejnych 5 lat. W 1965, został uhonorowany przez Rząd Indii tytułem państwowym Profesora Badań Naukowych w uznaniu zasług Ranganathana w tej dziedzinie.
Ostatnie lata swojego życia, jako człowiek schorowany, Ranganathan spędził w łóżku w otoczeniu rodziny. Zmarł 27 września 1972 w wyniku powikłań zapalenia oskrzeli.
Najważniejsze dzieła.
Żadna z wymienionych wyżej publikacji nie została przetłumaczona na język polski, ani wydana w Polsce.

</doc>
<doc id="763483" url="https://pl.wikipedia.org/wiki?curid=763483" title="Gołyszek właściwy">
Gołyszek właściwy

Gołyszek właściwy ("Echinosorex gymnura") – gatunek owadożernego ssaka z rodziny jeżowatych (Erinaceidae), jedyny przedstawiciel rodzaju gołyszek ("Echinosorex"), największy z owadożerów. Podobnie jak inni przedstawiciele podrodziny Galericinae (rodzaje "Hylomys, Neohylomys, Podogymnura, Neotetracus") nie posiada kolców, co odróżnia go od jeży (przedstawicieli podrodziny Erinaceinae).
Występowanie.
Gołyszek występuje na Półwyspie Malajskim, Sumatrze, Borneo i Labuan.
Charakterystyka ogólna.
Ma czarno-białe umaszczenie. Osiąga długość ciała 260-460 mm, ogona 20-21 cm, przy czym samice są większe niż samce. Masa ciała wynosi 0,50-1,40 kg. Jego gruczoły przyodbytowe wydzielają zapach cebuli, potu lub amoniaku. Zwierzę znaczy w ten sposób teren i odstrasza napastników. Żywi się owadami, mięczakami, żabami i rybami.
Podgatunki.
Wyróżniono dwa podgatunki:

</doc>
<doc id="763486" url="https://pl.wikipedia.org/wiki?curid=763486" title="Zettagram">
Zettagram



</doc>
<doc id="763488" url="https://pl.wikipedia.org/wiki?curid=763488" title="Podlesie (przystanek kolejowy)">
Podlesie (przystanek kolejowy)

Podlesie – przystanek kolejowy w Podlesiu, w województwie śląskim, w Polsce. Obsługuje lokalny ruch pasażerski do Kielc, Włoszczowy i Częstochowy.
W roku 2017 przystanek obsługiwał 50–99 pasażerów na dobę.

</doc>
<doc id="763489" url="https://pl.wikipedia.org/wiki?curid=763489" title="Balli Kombëtar">
Balli Kombëtar

Balli Kombëtar (pol. Front Narodowy) – albańska prozachodnia i republikańska organizacja polityczna działająca w okresie II wojny światowej.
Historia.
Powołana w październiku 1942 roku. Dysponowała własnymi formacjami bojowymi. Od początku jej głównym rywalem była Komunistyczna Partia Albanii. W latach 1942–1943 wdała się w starcia z komunistami. W 1943 roku podpisała prawdopodobnie „Protokół Dalmazzo-Këlcyra” zakładający wstrzymanie się od angażowania w walki przeciwko siłom okupacyjnym. W 1945 roku zaprzestała działalności w Albanii, jej członkowie kontynuowali działalność na emigracji. Organem prasowym ugrupowania była „Mbrothe Kombëtare” (Obrona Narodu). Uważana była za formację prawicową. Niemniej jednak w jej szeregi wchodzili zarówno konserwatyści, socjaliści, liberałowie, a nawet trockiści i rozłamowcy z partii komunistycznej. Wspólnym wyróżnikiem ugrupowań wchodzących w skład formacji była niechęć wobec Komunistycznej Partii Albanii. Partia w swoim programie przedstawiała wizję demokratycznej i republikańskiej Albanii, w granicach z 1941 roku (wraz z Kosowem i Metochią). Żywe były hasła nacjonalistyczne („Albania dla Albańczyków”). Występowały postulaty radykalnych reform, w tym reformy rolnej oraz industrializacji.

</doc>
<doc id="763493" url="https://pl.wikipedia.org/wiki?curid=763493" title="Jottagram">
Jottagram



</doc>
<doc id="763498" url="https://pl.wikipedia.org/wiki?curid=763498" title="Lista Południowoafrykańczyków w polskiej lidze żużlowej">
Lista Południowoafrykańczyków w polskiej lidze żużlowej

Zawodnicy z RPA w lidze żużlowej w Polsce
Uwaga! Niektórzy z zawodników mimo podpisanych umów nie wystąpili w żadnym oficjalnym meczu ligowym swoich drużyn.

</doc>
<doc id="763505" url="https://pl.wikipedia.org/wiki?curid=763505" title="Policjanci (serial telewizyjny)">
Policjanci (serial telewizyjny)

Policjanci – polski telewizyjny serial kryminalny w reżyserii Łukasza Wylężałka, emitowany od 7 października do 16 grudnia 1999 na antenie telewizji Polsat. 21 sierpnia 1999 emitowano w Polsacie pilot serialu.
Zdjęcia do serialu kręcono w Warszawie, głównie na komisariacie przy ul. Cyryla i Metodego.
Serial zdobył V miejsce w głosowaniu widzów w ramach Telekamer w 2000 w kategorii "serial telewizyjny".
Dawniej serial był emitowany w TV4 (2001–2005), a obecnie w Polsacie 2 (1999–2000, 2002–2006, 2008, od 2022) i Polsat Seriale (od 2022).
Fabuła.
W lesie koło Warszawy odnalezione zostają zmasakrowane zwłoki dwóch dziewczynek. Sprawę prowadzi dwóch policjantów – Piotr i Smuga, obdarzonych całkowicie odmiennymi charakterami. Smuga za dwa lata przechodzi na emeryturę i chciałby ten okres spokojnie przeczekać. Piotr, świeżo upieczony absolwent szkoły policyjnej, nie akceptuje brutalnych metod policji, ale z drugiej strony nie potrafi się im przeciwstawić.
Nawiązania.
Duet policjantów, odegrany przez Huka i Pazurę, pojawia się w filmie "Chłopaki nie płaczą" (2000), co stanowi nawiązanie do serialu "Policjanci".

</doc>
<doc id="763510" url="https://pl.wikipedia.org/wiki?curid=763510" title="Fiskalizm">
Fiskalizm

Fiskalizm (łac. "fiscus" „koszyk” lub „skrzyneczka z wikliny do przechowywania pieniędzy”) – polityka państwa polegająca na dążeniu do osiągnięcia jak największych wpływów do budżetu poprzez nakładanie kolejnych obciążeń podatkowych na podatników.
Racjonalność systemu podatkowego.
W systemie podatkowym zrównoważone muszą być dwa częściowo przeciwstawne interesy:
Racjonalna polityka fiskalna polega zrównoważeniu tych wartości w taki sposób, że obciążenia podatkowe nie zmniejszają w znaczący sposób konkurencyjności przedsiębiorstw ani zdolności gospodarstw domowych do oszczędzania. Konsekwencją nadmiernego fiskalizmu jest ograniczenie wzrostu gospodarczego, co z kolei prowadzi do ograniczenia wpływów do budżetu.
Według Adama Krzyżanowskiego i Jeana-Baptiste Say podatki są przerzucalne i ich koszt ponosi zawsze ostateczny konsument w wyniku podniesienia przez opodatkowany podmiot ceny towaru lub usług, które sprzedaje, co najmniej o wysokość straty wywołanej podatkiem.
Równocześnie na obciążenia podatkowe składają się następujące czynniki:
Dalszymi elementami racjonalnej polityki podatkowej jest więc minimalizowanie kosztów podatkowych po stronie płatników oraz administracji publicznej co prowadzi do dalszej maksymalizacji wpływów podatkowych i minimalizacji obciążeń.
Metody mierzenia stopnia fiskalizmu.
Stopień fiskalizmu mierzy się różnymi metodami. Do oceniania stopnia fiskalizmu używa się:
Według rankingu "„Doing Business 2010”" przygotowanego przez Bank Światowy krajem o największych obciążeniach podatkowych jest Białoruś, zaś najmniejszym – Malediwy. W Unii Europejskiej najmniejsze obciążenia fiskalne występują w Luksemburgu, największe – we Włoszech. Równocześnie w rankingu czasu poświęcanego przez podatników na wypełnianie zobowiązań podatkowych najkorzystniejsza sytuacja panuje w Luksemburgu, najgorsza w Bułgarii. Polska plasuje się w tych rankingach w połowie stawki jeśli chodzi o wysokość podatków (40 obciążeń, średnio 42,3%) i pod koniec jeśli chodzi o ich czasochłonność (395 godzin rocznie).
Fiskalizm a teorie ekonomii.
Krzywa Laffera.
Jedną z koncepcji opisujących wpływy państwa z podatków jest tzw. krzywa Laffera, obrazująca wpływy państwa z podatków w zależności od wielkości obciążenia podatkowego, będąca linią zbliżoną kształtem do paraboli. Ukazuje ona, że nie zawsze zwiększanie podatków powoduje zwiększenie wpływów do budżetu, gdyż przy rosnącym obciążeniu przedsiębiorstwa postanawiają przenieść się do tzw. „szarej strefy”, gdzie ukrywają swoją działalność, aby uniknąć podatków.
Na przykład według analiz ośrodka Concorde francuski rynek z powodu zbyt wysokiego obciążenia podatkowego pracy stracił ok. milion miejsc pracy. Emigrację podatkową podjęło ok. 60 tys. przedsiębiorców, z których każdy zatrudniał średnio 60 osób.
Keynesizm.
Według J.M. Keynesa udział państwa w gospodarce jest niezbędny, aby zachować pełne zatrudnienie, a co za tym idzie większą zdolność produkcyjną gospodarki. Dokonuje tego głównie przez bezpośrednie inwestycje w gospodarkę. Jednak aby państwo mogło inwestować potrzebuje pieniędzy, które uzyskuje z podatków, które zostają zwiększone szczególnie dla bogatszych podmiotów. Według teorii Keynesa pieniądze odebrane gospodarstwom domowym i przedsiębiorstwom w formie podatków zostaną im zwrócone dzięki wzrostowi PKB zgodnie z mnożnikiem Keynesa.
Jednak jeśli państwo utworzy nierentowne instytucje, finansowane z budżetu których z różnych powodów (np. działalność związków zawodowych) nie można zamknąć, musi ich straty rekompensować z wpływów do budżetu, czyli podatków. W przypadku gdy te instytucje generują coraz większe straty, potrzeba coraz więcej pieniędzy aby mogły one dalej istnieć, co powoduje zwiększone zapotrzebowanie na wpływy do budżetu, czyli zwiększenie podatków.
Ekonomia neoklasyczna.
Ekonomia neoklasyczna głosi, że wpływ państwa na mechanizmy rynkowe powinien być ograniczony do minimum, państwo powinno być „nocnym stróżem” wolnego rynku. Jakiekolwiek wydatki inwestycyjne państwa nie mają sensu, gdyż państwo nie jest tak efektywne jak przedsiębiorcy. Według neoklasyków problem fiskalizmu nie powinien wcale istnieć, gdyż wydatki państwa są zminimalizowane, a więc podatki także powinny być minimalne. Jednakże istnieją pewne gałęzie rynku, w których udział jest z definicji nieopłacalny, np.: służba zdrowia, czy edukacja w biedniejszych społeczeństwach, gdzie obywateli nie stać by płacić za te usługi. Najlepszym rozwiązaniem w tym wypadku jest połączenie finansowanie tych instytucji wspólnie przez państwo i kapitał prywatny.
Fiskalizm bizantyjski.
Jednym z pierwszych lepiej udokumentowanych przypadków fiskalizmu był fiskalizm rzymski (bizantyjski), który był jedną z głównych przyczyn upadku Cesarstwa Zachodniorzymskiego. Koneczny w „Cywilizacji bizantyjskiej” zauważa przekształcenie, pod wpływem wschodnich cywilizacji (szczególnie egipskiej), Imperium Romanum z państwa obywatelskiego w państwo biurokratyczne.
Rozrost biurokracji był związany głównie z centralizacją władzy i zwiększaniem podatków. Dodatkowo
imperium targały niezliczone wojny domowe, co powodowało zwiększone wydatki na wojsko i rosnącą korupcję, w efekcie której coraz większa część pieniędzy z podatków nie trafiała do budżetu państwa. Kolejni cesarze byli wojskowymi uzurpatorami, którzy zdobyli tron siłą. Doskonale ilustruje to obraz cesarstwa po śmierci Treboniusa Gallusa na Rzym ruszyły trzy armie, każda z innym cesarzem na czele.
Po paru latach cesarz Galienus rozszerzył na państwo metodę egipską (Koneczny widział Egipt jako kraj pełen monopoli). Metody stosowane przez ówczesny organ skarbowy opisuje fragment pisma kobiety z IV lub V w. uciekającej przed władzami:
Fiskalizm doprowadzał do coraz częstszego powstawania patologii, np. zapaści gospodarczej, powstania urzędu przymusowego poborcy podatkowego, który ręczył za niezebrane podatki swoim majątkiem. Kolejną konsekwencją fiskalizmu było wyludnienie. Pięcioletnie cenzusy (spisy ludności) wykazują stały ubytek ludności nawet z najbogatszych prowincji (ludność Aleksandrii zmniejszyła się o połowę).
W końcu ludność rzymska obróciła się przeciwko własnemu państwu, jak pisze Koneczny: „w hordach Attyli znaleźli się obywatele rzymscy, którzy zbiegli tam przed (...) podatkami. Okrutna ta wiadomość pochodzi od słynnego Sahianusa, uczonego prezbitera Marsylii (...)”.

</doc>
<doc id="763511" url="https://pl.wikipedia.org/wiki?curid=763511" title="Tomasz Kubikowski">
Tomasz Kubikowski

Tomasz Kubikowski (ur. 1962 we Wrocławiu) – polski teatrolog, performatyk, filozof. Syn Zbigniewa Kubikowskiego.
Życiorys.
Absolwent VI Liceum Ogólnokształcącego im. Tadeusza Reytana w Warszawie (1981) i Akademii Teatralnej im. Aleksandra Zelwerowicza w Warszawie. Doktor filozofii (Uniwersytet Jagielloński, 1992). W 2007 uzyskał habilitację, a w 2018 tytuł profesora nauk humanistycznych. Zastępca dyrektora artystycznego i kierownik literacki Teatru Narodowego i profesor Akademii Teatralnej im. Aleksandra Zelwerowicza w Warszawie, wykładowca wiedzy o teatrze. Zajmował się także dziennikarstwem (m.in. w miesięczniku „Teatr”), był jurorem festiwali teatralnych w Polsce i Szwecji. Autor szeregu publikacji w periodykach naukowych oraz książek dotyczących teatru. W latach 2016–2018 członek Komitetu Nauk o Sztuce Polskiej Akademii Nauk.

</doc>
<doc id="763527" url="https://pl.wikipedia.org/wiki?curid=763527" title="Blarina krótkoogonowa">
Blarina krótkoogonowa

Blarina krótkoogonowa, ryjówka krótkoogoniasta ("Blarina brevicauda") – gatunek owadożernego ssaka z rodziny ryjówkowatych (Soricidae).
Jest mniejsza od ryjówka domowego ("Suncus murinus"). Osiąga długość 6,5–12 cm bez ogona, a jej ogon osiąga długość do 2,5 cm. Brak widocznych małżowin usznych, które są ekstremalnie małe i ukryte w sierści.
Zdobywa pożywienie paraliżując ofiarę swoją śliną, a związkiem paraliżującym jest sorycydyna, która blokuje przewodzenie impulsów nerwowych. Udowodniono, że sorycydyna ma działanie przeciwnowotworowe (blokuje kanały wapniowe, co powoduje autodestrukcję komórek raka) w przypadku raka piersi, prostaty i jajnika.
Z wyglądu przypomina kreta. Waży 30–35 g. Występuje w Ameryce Północnej.
Podgatunki.
Wyróżniono jedenaście podgatunków "B. brevicauda":

</doc>
<doc id="763533" url="https://pl.wikipedia.org/wiki?curid=763533" title="Analiza konkurencji">
Analiza konkurencji

Analiza konkurencji – identyfikacja oraz monitorowanie obecnych i potencjalnych konkurentów danego przedsiębiorstwa w celu poznania ich strategii, planów i celów, słabych i mocnych stron oraz wzorców działań. Analiza konkurencji obejmuje w szczególności porównanie portfolio produktowego przedsiębiorstwa do asortymentu konkurentów.
Według Philipa Kotlera można analizować konkurencję na czterech poziomach:
Po zdefiniowaniu konkurentów dokonuje się analizy:
Analiza tych elementów stwarza możliwość lepszego przygotowania strategii działania i realizacji założonych celów. Analiza konkurencji (ang. "competitor analysis") czasami uważana jest za synonim analizy konkurencyjności (ang. "competitive intelligence").

</doc>
<doc id="763546" url="https://pl.wikipedia.org/wiki?curid=763546" title="Ryjówek domowy">
Ryjówek domowy

Ryjówek domowy, ryjówka domowa ("Suncus murinus") — gatunek owadożernego ssaka z rodziny ryjówkowatych (Soricidae). 
Ryjówek domowy jest większy od ryjówki krótkoogoniastej. Jego wielkość nie przekracza 17 cm, ogon ma 8 cm. Waży 90 g.
Występuje w południowej i południowo-wschodniej Azji. Wydaje dźwięki podobne do pobrzękiwania monet.

</doc>
<doc id="763547" url="https://pl.wikipedia.org/wiki?curid=763547" title="Toppano">
Toppano



</doc>
<doc id="763550" url="https://pl.wikipedia.org/wiki?curid=763550" title="Reometr">
Reometr



</doc>
<doc id="763554" url="https://pl.wikipedia.org/wiki?curid=763554" title="Poszukiwani (serial telewizyjny 2003)">
Poszukiwani (serial telewizyjny 2003)

Poszukiwani ("Missing", w pierwszej serii pod nazwą "1-800-Missing") – kanadyjski serial kryminalny nadawany premierowo w latach 2003-2006 przez Lions Gate Television, powstały na podstawie serii książek "1-800 jeśli widziałeś zadzwoń" Meg Cabot. Główną postacią serialu jest młoda kobieta-jasnowidz Jess Mastriani (Caterina Scorsone), która pracuje dla Federalnego Biura Śledczego. Jej partnerkami w śledztwach są Brooke Haslett (Gloria Reuben; pierwsza seria) oraz Nicole Scott (Vivica A. Fox, dwie kolejne serie).
Pierwsza seria "Poszukiwanych" cieszyła się skromnym sukcesem w Kanadzie oraz Stanach Zjednoczonych (3,3 miliona amerykańskich widzów oglądało pilot nadawany 2 sierpnia 2003 roku, lecz szybko popularność serialu spadła). Ponieważ Reuben nie chciała więcej współpracować z ekipą filmową po pierwszej serii, odpowiedzialni za start serialu Glenn Davis i William Laurin znacząco przeredagowali scenariusz i zaangażowali Vivikę Fox. Zwłaszcza występ Fox był wysoko ceniony w Ameryce Północnej; drugą serię oglądało przeciętnie 2,2 miliony widzów w samych Stanach Zjednoczonych, co znacząco przewyższyło popularność poprzedniej serii. Za swoją rolę w serialu Fox otrzymała kanadyjską nagrodę Image Award.

</doc>
<doc id="763555" url="https://pl.wikipedia.org/wiki?curid=763555" title="Zbigniew Kubikowski">
Zbigniew Kubikowski

Zbigniew Kubikowski, pseud. Jacek Joachim (ur. 1 listopada 1929 w Horodence, zm. 13 sierpnia 1984 w Warszawie) – polski prozaik i krytyk literacki, doktor polonistyki (Uniwersytet Wrocławski, 1963). Ojciec Tomasza.
Życiorys.
Jako krytyk literacki debiutował w 1950. W latach 1952–1956 pracował w wydawnictwie „Ossolineum”, w latach 1956–1958 był redaktorem tygodnika „Nowe Sygnały”, a od 1963 miesięcznika „Odra”, którego redaktorem naczelnym był w latach 1971–1976.
Od 1978 mieszkał w stolicy: był wykładowcą na Wydziale Wiedzy o Teatrze PWST w Warszawie i kierownikiem literackim Teatru Popularnego w Warszawie.
Wieloletni prezes oddziału wrocławskiego Związku Literatów Polskich, w latach 1980–1983 sekretarz generalny Zarządu Głównego ZLP. Członek PEN Clubu.
Pochowany na cmentarzu Powązkowskim w Warszawie (kwatera 169-2-21).

</doc>
<doc id="763557" url="https://pl.wikipedia.org/wiki?curid=763557" title="Komedia starogrecka">
Komedia starogrecka

Komedia starogrecka ukształtowała się w V wieku p.n.e. Stała się jednym z podstawowych gatunków dramatu starożytnej Grecji, traktowanym jako opozycyjny do tragedii. Badacze wyróżniają trzy etapy rozwoju komedii starogreckiej: staroattycki, średni i nowy. Według greckiej mitologii muzą komedii jest Talia.
Komedia staroattycka (stara).
Wywodzi się z doryckich improwizowanych mimów ludowych (żartobliwych scenek o tematyce zaczerpniętej z mitologii lub codzienności), rozpowszechnionych w Sparcie, Megarze, Syrakuzach, Tarencie. Literacki kształt nadał tym przedstawieniom żyjący na przełomie VI i V wieku p.n.e. Epicharm, uznawany za jednego z twórców komedii. W V wieku p.n.e. tradycja dorycka uległa przemieszaniu z attyckim satyrycznym śpiewem, wykonywanym podczas kommosów – pochodów ku czci boga Dionizosa.
Cechy charakterystyczne komedii staroattyckiej to satyra (społeczna i polityczna) i elementy fantastyczne (obecne w tematyce, a także kostiumach występujących aktorów). Język utworów jest śmiały i dosadny.
Przedstawiciele:
Komedia średnia.
W IV wieku p.n.e. ze względu na przemiany społeczne i polityczne komedia antyczna traci swój satyryczny charakter. Autorzy rezygnują także (ze względów ekonomicznych) z wprowadzania na scenę chóru. Komedia średnia tematycznie obejmuje scenki familijne oraz trawestacje wątków mitologicznych.
Przedstawiciele:
Komedia nowa.
Druga połowa IV wieku p.n.e. i cały wiek III to czas dominacji komedii nowej. Przedstawia ona scenki rodzajowe, życie rodzinne, rozwija się komedia charakterów (do popularnych typów postaci należą: skąpy ojciec, pobłażliwy stryj, zakochany młodzieniec, sprytny niewolnik, hetery, pieczeniarze) oraz komedia intrygi. Dominuje komizm sytuacyjny. Komedia nowa za pośrednictwem komedii rzymskiej wywarła silny wpływ na kształtowanie się komedii nowożytnej.
Przedstawiciele:

</doc>
<doc id="763558" url="https://pl.wikipedia.org/wiki?curid=763558" title="Biblia Ekumeniczna">
Biblia Ekumeniczna

Biblia Ekumeniczna – pierwszy ekumeniczny przekład Pisma Świętego na język polski. Prace nad przekładem rozpoczęto w 1994. Nowy Testament wraz z Psalmami został wydany w 2001 roku, a Stary Testament w pięciu tomach – Księgi Dydaktyczne wydano w 2008 (z na nowo zredagowanym tekstem Księgi Psalmów), Księgi Deuterokanoniczne w 2012, Pięcioksiąg w 2015 a w 2016 Księgi Historyczne oraz Księgi Prorockie. 17 marca 2018 ogłoszono wydanie całości dzieła w dwóch wersjach różniących się obecnością ksiąg deuterokanonicznych. Obie wersje zostały opublikowane jako wydania jednotomowe. 22 listopada 2018 wersja zawierająca księgi deuterokanoniczne została wydana także w formie e-booka (w formacie epub oraz mobi).
Tekstowi Biblii Ekumenicznej nadano współczesne brzmienie, tak aby był łatwiejszy do czytania dla dzisiejszego czytelnika. Nad przekładem pracowało łącznie trzydzieści osób, w tym dwudziestu tłumaczy pochodzących z siedmiu Kościołów, a konsultacje nad tekstem przekładu prowadzono w sumie z jedenastoma Kościołami działającymi w Polsce. Wydawcą przekładu jest Towarzystwo Biblijne w Polsce.
Historia przekładu.
Tło.
Pierwsze światowe inicjatywy związane z ekumenicznymi przekładami Biblii sięgają lat 50. XX wieku. Ekumeniczne tłumaczenie angielskie (Revised Standard Version) po dwunastu latach starań ukazało się w roku 1965, a wspólny przekład włoski (La Bibbia Concordata) w 1968 roku.
Pierwsza polska choć nieudana inicjatywa przekładu Nowego Testamentu idąca w tym kierunku została zapoczątkowana przez ks. prof. Ryszarda Paciorkowskiego z ATK w latach 1961–1962. Stronę katolicką reprezentowali ks. prof. Jan Stępień (późniejszy rektor ATK), ks. prof. Feliks Gryglewicz z KUL oraz ks. Kazimierz Romaniuk. Spotykali się oni z grupą duchownych innych Kościołów chrześcijańskich. Stronę protestancką reprezentowali wówczas dwaj luteranie: ks. Zygmunt Michelis i ks. Otton Krenz, a prawosławną ks. Jerzy Klinger z ChAT. Jednak już po kilku wspólnych spotkaniach roboczych inicjatywa upadła, a także z powodu niespodziewanej śmierci ks. Ottona Krenza w roku 1962. W ten sposób na długie lata idea polskiego przekładu ekumenicznego została odłożona, chociaż w innych krajach powstały w tym czasie bardzo dobre przekłady ekumeniczne, jak np. francuski TOB po raz pierwszy wydany w latach 1975–1976 czy czeski ČEP ukończony w 1979.
Z zamiaru tego pozostał jednak ślad w postaci znacznie ograniczonych wszelkich przypisów i odnośników w pierwszym wydaniu tłumaczenia Nowego Testamentu ks. Kazimierza Romaniuka z 1976 roku, którego autor zrobił tym samym ukłon w stronę niekatolików w owym czasie bardzo skrupulatnie przestrzegających zasady, by tekstu biblijnego nie opatrywać żadnymi wyjaśnieniami, co dzisiaj nie jest już tak pryncypialnym wymogiem.
W 1982 roku zespół złożony z czterech osób: ks. Jan Anchimiuk, późniejszy arcyb. Jeremiasz (prawosławny), ks. prof. Michał Czajkowski (katolik), ks. pastor Mieczysław Kwiecień (zielonoświątkowiec) i red. Jan Turnau (katolik) podjął prywatną inicjatywę ekumenicznego przekładu Nowego Testamentu. Najwcześniej dokonano ekumenicznej translacji Ewangelii Marka (w 1985 roku). Cały przekład NT nazwany ostatecznie Ekumenicznym Przekładem Przyjaciół ukończono w roku 2012, po 30 latach pracy.
Inicjatywa przekładu.
W 1991 roku o idei powstania polskiego przekładu ekumenicznego wypowiedział się Synod Plenarny Kościoła katolickiego w Polsce, który w swoich wstępnych projektach (tekst roboczy: „Biblia – Sobór – Życie”) pośród głównych zadań na najbliższą przyszłość zawarł postulat opracowania Biblii ekumenicznej. Nie podjęto jednak kroków idących w tym kierunku. W końcu inicjatywa nabrała realnych kształtów gdy 14 czerwca 1993 roku na spotkaniu członków prezydium Komitetu Krajowego Towarzystwa Biblijnego (KKTB) w Polsce przyjęto pomysł oficjalnego tłumaczenia ekumenicznego. Wnioskodawczynią była Barbara Enholc-Narzyńska, dyrektor Towarzystwa Biblijnego w Polsce (TB), która nawiązała do tekstu roboczego Synodu Plenarnego Kościoła katolickiego w Polsce z 1991 roku zatytułowanego: „Biblia – Sobór – Życie”.
18 października 1993 roku pod przewodnictwem, teologa protestanckiego Witolda Benedyktowicza (zm. 1997), przedstawiciela Kościoła Metodystycznego i ówczesnego przewodniczącego KKTB, spotkał się kilkuosobowy zespół. Spotkanie miało miejsce w ówczesnej siedzibie TB w Warszawie przy ul. Nowy Świat 40. Ta grupa inicjatywna przekształciła się później w zespół tłumaczy. Po tym spotkaniu wywiązała się korespondencja pomiędzy Towarzystwem Biblijnym w Polsce a ks. bp. Kazimierzem Romaniukiem, przewodniczącym Sekcji Biblijnej Komisji Nauki Wiary przy Episkopacie Polski.
W kręgach niekatolickich w dyskusjach nad kształtem przyszłego przekładu zarysowały się dwie dominujące frakcje. Jedna dążyła do powstania przekładu ekumenicznego, druga do ekumenicznej edycji. Druga frakcja wskazywała, że nowy przekład będzie wymagał długich lat pracy przez co będzie bardzo kosztowny. Podnoszono też, że nie wiadomo, jak do idei ustosunkuje się strona katolicka. Brak udziału Kościoła większościowego w pracach nad przekładem czyniłby w zasadzie nowy przekład niepotrzebnym bowiem Biblia warszawska (BW), którą posługiwała się strona niekatolicka, spełniała postulat ograniczonej ekumeniczności gdyż została przygotowana przy udziale kilku różnych kościołów z denominacji reformowanych.
Rysujące się problemy przedłożono KKTB na jego wiosennej sesji w Falenicy, która odbyła się 22 marca 1994 roku. Komitetowi Krajowemu dotychczasowe przemyślenia, sugestie i wątpliwości przedłożyli przewodniczący KKTB Witold Benedyktowicz i dyrektor TB Barbara Enholc-Narzyńska. Tego samego dnia KKTB podjął uchwałę, w której wyraził gotowość do współudziału w realizacji tego przedsięwzięcia. Termin ten stał się "terminus a quo" BE. Dyrektor TB Barbara Enholc-Narzyńska została przez KKTB upoważniona do nawiązania w tej sprawie kontaktu z Kościołem katolickim.
Nawiązanie współpracy z Kościołem katolickim.
O uchwale KKTB pisemnie powiadomiono ks. bp. Kazimierza Romaniuka ówczesnego Przewodniczącego Podkomisji Biblijnej Episkopatu Polski (później: Przewodniczący Sekcji Biblijnej przy Komisji Nauki Wiary). Następnie w gmachu Kurii Warszawsko-Praskiej przy ul. Floriańskiej 3 odbyło się spotkanie księdza biskupa z delegacją TB, podczas którego bardziej szczegółowo poinformowano gospodarza o różnych elementach przedsięwzięcia. Ponieważ planowany projekt TB trafiał w koncepcje biskupa warszawsko-praskiego od początku zgłosił on swój akces do tego ekumenicznego przedsięwzięcia. Wtedy też koordynatorem w dalszych kontaktach pomiędzy stroną katolicką a niekatolicką ks. biskup mianował ks. Jerzego Banaka, będącego od kilku lat wiceprzewodniczącym KKTB. Ksiądz biskup obiecał zabiegać o wsparcie episkopatu, by pozyskać oficjalną aprobatę Kościoła katolickiego.
14 września 1994 roku ksiądz biskup w swoim liście do TB poinformował o pozyskaniu szerszej zgody dla inicjatywy Towarzystwa. Zarówno Podkomisja Biblijna Episkopatu jak też Redakcja Naukowa Biblii Tysiąclecia jednogłośnie z uznaniem odniosły się do inicjatywy opublikowania na 2000-lecie chrześcijaństwa ekumenicznej edycji polskiej Biblii jednocześnie zakładając wydanie zarówno ksiąg deuterokanonicznych jak też umieszczonych pod tekstem not wyjaśniających. W odpowiedzi 19 września 1994 roku, Barbara Enholc-Narzyńska w kolejnym piśmie do ks. bp. Kazimierza Romaniuka zaznaczyła, iż wierzy, że ta doniosła ekumeniczna inicjatywa zostanie poprowadzona w duchu braterstwa i wspólnoty w Jezusie Chrystusie.
Do listu dołączony został imienny skład dwóch zespołów Towarzystwa Biblijnego (do Starego i Nowego Testamentu) na początku w liczbie dwunastu osób upoważnionych do rozpoczęcia pracy. Wystosowano też zaproszenie na 18 października 1994 roku, na pierwsze spotkanie robocze tłumaczy TB. Ten dzień należy uznać za rzeczywisty, roboczy początek prac nad polskim przekładem ekumenicznym. Spotkanie odbyło się w siedzibie Polskiej Rady Ekumenicznej w Warszawie przy ul. Willowej 1.
Na spotkanie to przybyli przedstawiciele dziesięciu kościołów niekatolickich. Kościół katolicki reprezentował ks. Jerzy Banak. Zebranie było niezwykle burzliwe a cała inicjatywa mogła zostać zarzucona. Obawiano się odmowy współpracy ze strony części kościołów niekatolickich. Wysiłki dla podtrzymania planu przekładu podjęli dwaj księża biskupi: Janusz Narzyński (Kościół Ewangelicko-Augsburski) i Zdzisław Tranda (Kościół Ewangelicko-Reformowany), a później także ks. prof. Witold Benedyktowicz. Inicjatywa wspólnego przekładu została podtrzymana. Zadecydowano wówczas, że nowo powstający przekład będzie całkowicie nowym dziełem. Nie będzie to ani zmodernizowana Biblia Tysiąclecia (BT), ani też – jak dla przyśpieszenia prac z różnych stron sugerowano – uzgodnienie katolickiej BT z protestancką BW.
Stanowisko Kościołów.
Towarzystwu Biblijnemu od samego początku zależało na tym by inicjatywa przekładu zyskała oficjalne poparcie możliwie wielu zwierzchników kościołów chrześcijańskich w Polsce choć PRE skupiała tylko siedem związków wyznaniowych. Towarzystwo od samego początku planowało, by przekład ten nie był przedsięwzięciem grona entuzjastów ekumenicznych jak to miało miejsce w wypadku Ekumenicznego Przekładu Przyjaciół, lecz by było to dzieło wspólnej, oficjalnej współpracy Kościołów. Dlatego też zadbano o to, by uczestniczący w pracach komisji przekładowych tłumacze mieli oficjalne akredytacje Zwierzchników swoich Kościołów. Nikt nie mógł przystąpić do prac nad przekładem jeśli nie był delegatem swego biskupa lub przełożonego kościelnego.
Pracom przekładowym od samego początku udzielali swego osobistego błogosławieństwa Ksiądz prymas Józef Glemp, nuncjusz apostolski Arcybiskup Józef Kowalczyk, Wielce Błogosławiony Metropolita Bazyli Doroszkiewicz, a potem Sawa Hrucyniak, a także Patriarcha Ekumeniczny Bartłomiej I. Sprawę przekładu ekumenicznego poruszył też papież Jan Paweł II podczas spotkania ekumenicznego we wrocławskiej Hali Ludowej, które odbyło się 31 maja 1997 roku.
Uczestnictwo kościołów we wspólnej pracy przekładowej podkreśliło przyjęcie wspólnego dokumentu regulującego zasady tłumaczeń ekumenicznych opracowanego na podstawie przyjętych w 1968 roku jasno określonych kryteriów współpracy międzywyznaniowej przy podejmowaniu katolicko-protestanckich przekładów biblijnych. Był to dokument zatytułowany pierwotnie: „Wiodące zasady współpracy międzywyznaniowej w tłumaczeniu Biblii”, który po dziewiętnastu latach został przeredagowany i opracowany na nowo jako „Wytyczne do współpracy międzywyznaniowej w tłumaczeniu Biblii”. Dokument ten został 16 listopada 1987 roku parafowany ze strony protestanckiej przez lorda Donalda Coggana, ówczesnego honorowego przewodniczącego Zjednoczonych Towarzystw Biblijnych, a ze strony katolickiej przez kardynała Jana Willebrandsa, ówczesnego przewodniczącego Sekretariatu ds. Jedności Chrześcijan. Stał się on czymś w rodzaju przewodnika dla tłumaczy podejmujących pracę nad ekumenicznymi przekładami.
Ponieważ dokument parafowały strony katolicka i protestancka nie musi być on wiążący dla kościołów tradycji prawosławnej, starokatolickiej czy też dla kościołów ewangelikalnych. Polskie grono tłumaczy zgodziło się jednak na procedowanie nad przekładem według zasad wyłożonych w „Wytycznych”. Dodatkowo na każdym etapie przygotowania przekładu Zwierzchnicy Kościołów byli szczegółowo informowani o postępach prac. Każda zaś przetłumaczona księga była im przedstawiana do wglądu, oceny i ewentualnego zgłoszenia uwag. Ze strony Zjednoczonych Towarzystw Biblijnych nad przekładem czuwał współautor włoskiej Biblii Ekumenicznej prof. Carlo Buzzetti, którego doświadczenia i uwagi spożytkowano w pracy translatorskiej. Podczas prac przekładowych prof. Buzzetti dwa razy w roku przybywał na kilkudniowe sesje robocze, by służyć radą i pomocą w organizowaniu samej pracy tłumaczeniowej i procedowaniu związanym z poszczególnymi etapami przekładu.
Główną rolę w powołaniu Komisji Tłumaczeniowych odegrała Barbara Enholc-Narzyńska, dyrektor Towarzystwa Biblijnego. Dzięki wysiłkowi dyrektor Narzyńskiej projekt BE nie doznał zahamowania i zaowocował pomyślnie już w 1997 roku. W styczniu 1997 roku ukazała się Ewangelia św. Mateusza, Ewangelia św. Marka w maju 1997, a Ewangelia św. Łukasza w grudniu 1999 roku. Były to wydania siedmiojęzyczne przygotowane na warszawskie spotkanie ruchu Taizé. Ponadto Ewangelia św. Marka w wersji pięciojęzycznej wydana została w Rzymie z okazji światowego spotkania młodzieży w sierpniu 2000 roku. Żmudny proces redakcyjny oraz udoskonalenia i ujednolicenia językowe tekstów przygotowywanych przez różnych autorów mających swoje preferencje leksykalne i emocjonalne przeciągnął się poza wyznaczony pierwotnie rok 2000 i promocja ekumenicznego przekładu Nowego Testamentu i Psalmów odbyła się 26 września 2001 roku. Prace nad pełnym przekładem Biblii Ekumenicznej zostały ukończone w 2016 roku i zajęły tłumaczom dwadzieścia dwa lata. Współpraca strony katolickiej i niekatolickiej układała się na tyle harmonijnie, że przekład nie zawiera żadnego votum separatum jakiejkolwiek strony zaangażowanej w to przedsięwzięcie.
8 kwietnia 2018 roku Synod Kościoła Ewangelicko-Augsburskiego w RP jako pierwszy podjął uchwałę o dopuszczeniu do użytku liturgicznego Biblii Ekumenicznej (będzie ona obowiązywać na równi z Biblią warszawską).
Zasady przekładu.
Zespół tłumaczy podjął dwa sposoby procedowania. Według pierwszego z nich przygotowano większość ksiąg – prawie cały Nowy Testament (poza trzema tzw. wielkimi listami apostoła Pawła i Dziejami Apostolskimi) i ponad połowę ksiąg ST. Najpierw dwie międzykościelne komisje – jedna NT, druga ST – przygotowywały wspólnie tekst przekładu jakiejś księgi. Następnie tak sporządzony tekst trafiał do recenzentów, którzy zgłaszali swoje uwagi i wnioski. Komisja tłumaczeniowa rozpatrywała je przyjmując bądź odrzucając przedstawione sugestie. Po tych dwóch etapach pracy nad tekstem był on oddawany do Sekcji Biblijnej Episkopatu na ręce ks. bp. K. Romaniuka, który wraz z benedyktynem Augustynem Jankowskim z Tyńca i ks. prof. Lechem Stachowiakiem ustosunkowywali się do przekładu od strony katolickiej. Wyjątkowo krytyczne uwagi ze strony Sekcji Biblijnej były nieliczne i raczej nie budziły zastrzeżeń międzywyznaniowych komisji. W razie rozbieżności dochodziło do spotkania przedstawicieli komisji z ks. bp. K. Romaniukiem i ostateczne rozstrzygnięcie po wzajemnym przedstawieniu argumentów.
Twórcy przekładu sięgnęli po nowsze próby interpretacji pewnych tekstów stąd np. tłumaczenie Mt 16, 22-23 czy też J 1, 1-4 odbiegają od stosowanych dotąd rozwiązań. Z przekładu usunięto niektóre wersety, mające słabsze potwierdzenie w zachowanych rękopisach, a obecne w starszych tłumaczeniach. Przeniesione zostały do przypisów, podobnie jak alternatywne możliwości tłumaczenia niektórych wersetów. Przy Psalmach zamieszczono wokalizację hebrajskich znaków alfabetycznych obrazującą zastosowanie akrostychów, co zdecydowanie ułatwia ich interpretację. Podobnie jak w niektórych angielskich przekładach, imię Jahwe w Starym Testamencie, tradycyjnie oddawane zamiennikiem „Pan”, pisane jest kapitalikiem („PAN” lub „BÓG”).
Wbrew dotychczasowej praktyce Towarzystwa Biblijnego w Polsce (a za wymogami Kościoła rzymskokatolickiego) zamieszczono wstępy do poszczególnych ksiąg. Wydanie zawiera także odnośniki do miejsc paralelnych w Biblii, oraz przypisy dotyczące wyjaśnień słów, lub alternatywnych wariantów. Pominięto objaśnienia o charakterze doktrynalnym.
Krytyka przekładu skupia się na jego nadmiernej dynamiczności, oraz odzwierciedleniu jedynie liberalnej krytyki w redakcji wstępów.
Źródła przekładu.
W pracach nad przekładem wykorzystano:
W pracach opierano się również na analizie porównawczej istniejących przekładów polskich.
Historia wydań częściowych.
W dniu 26 września 2001 roku, po sześcioletniej pracy, odbyła się uroczysta prezentacja pierwszego wydania polskiego ekumenicznego przekładu – całego Nowego Testamentu i Księgi Psalmów. Na pierwszej stronie, pod wersetem z Ew. Jana 1,14 „A Słowo ciałem się stało i zamieszkało wśród nas”, podpisy złożyli przedstawiciele:
Przekładu Nowego Testamentu i Psalmów dokonał powołany w 1995 roku Międzywyznaniowy Zespół Tłumaczy, składający się z 30 osób reprezentujących różne wyznania chrześcijańskie. Dwudziestu tłumaczy pochodziło z siedmiu Kościołów, a konsultacje prowadzono w sumie z jedenastoma Kościołami.
Stary Testament, zgodnie z zamierzeniami Towarzystwa Biblijnego, został pierwotnie wydany w pięciu tomach: Pięcioksiąg, Księgi Historyczne, Księgi Dydaktyczne, Księgi Prorockie i Księgi Deuterokanoniczne. Jako pierwszy opublikowano 8 października 2008 trzeci tom, czyli Księgi Dydaktyczne (z wyłączeniem ksiąg deuterokanonicznych). Tom zawierał na nowo zredagowany tekst Księgi Psalmów. Na promocji obecny był przedstawiciel Zjednoczonych Towarzystw Biblijnych Lénart de Regt. 17 lutego 2012 ukazał się tom piąty – Księgi Deuterokanoniczne, uroczysta promocja odbyła się w sali im. Stefana Dembego w Bibliotece Narodowej. 27 kwietnia 2015 roku zaprezentowano w Bibliotece Narodowej w Warszawie tom pierwszy – Pięcioksiąg. W dniu 4 czerwca 2016 r., w ramach obchodów 200-lecia Towarzystwa Biblijnego w Polsce, zaprezentowano tom drugi – Księgi Historyczne. Prezentacja ostatniego tomu – Ksiąg Prorockich oraz uroczyste zamknięcie projektu Biblia Ekumeniczna odbyło się 9 grudnia 2016 w kościele ewangelicko-augsburskim Wniebowstąpienia Pańskiego w Warszawie przy ul. Puławskiej 2.
17 marca 2018 roku ogłoszono wydanie całości dzieła w dwóch wersjach różniących się obecnością ksiąg deuterokanonicznych.
Kościół Adwentystów Dnia Siódmego nie złożył podpisu pod wydaniem z księgami deuterokanonicznymi.
Linki zewnętrzne.
 

</doc>
<doc id="763559" url="https://pl.wikipedia.org/wiki?curid=763559" title="Doom">
Doom



</doc>
<doc id="763561" url="https://pl.wikipedia.org/wiki?curid=763561" title="Régine Cavagnoud">
Régine Cavagnoud

Régine Cavagnoud (ur. 27 czerwca 1970 w Thônes, zm. 31 października 2001 w Innsbrucku) – francuska narciarka alpejska, mistrzyni świata.
Kariera.
Po raz pierwszy na arenie międzynarodowej pojawiła się w 1987 roku, startując na mistrzostwach świata juniorów w Sälen/Hemsedal, gdzie zajęła szóste miejsce w gigancie i siódme miejsce w zjeździe. Były to jej jedyne starty na imprezach tego cyklu.
W zawodach Pucharu Świata zadebiutowała 22 grudnia 1990 roku w Morzine, gdzie zajęła piętnaste miejsce w kombinacji. Tym samym już w swoim debiucie wywalczyła pierwsze pucharowe punkty. Na podium zawodów PŚ po raz pierwszy stanęła 27 lutego 1993 roku w Veysonnaz, zajmując drugie miejsce w zjeździe. W zawodach tych rozdzieliła Austriaczkę Anję Haas i Kate Pace z Kanady. Łącznie 23. razy stawała na podium, odnosząc osiem zwycięstw: 19 listopada 1999 roku w Copper Mountain wygrała giganta, 21 i 22 stycznia 2000 roku w Cortina d’Ampezzo oraz 15 marca 2000 roku w Bormio była najlepsza w zjazdach, a 23 stycznia 1999 roku w Cortina d’Ampezzo, 6 grudnia 2000 roku w Val d’Isère, 13 stycznia 2001 roku w Haus oraz 20 stycznia 2001 roku w Cortina d’Ampezzo zwyciężała w supergigantach. Najlepsze wyniki osiągnęła w sezonie 2000/2001, kiedy to w klasyfikacji generalnej zajęła trzecie miejsce, w klasyfikacji zjazdu była trzecia, a w klasyfikacji supergiganta wywalczyła Małą Kryształową Kulę. Ponadto w sezonie 1999/2000 także była trzecia w klasyfikacji generalnej.
Na mistrzostwach świata w St. Anton w 2001 roku wywalczyła złoty medal w supergigancie. W zawodach tych wyprzedziła bezpośrednio Włoszkę Isolde Kostner i Niemkę Hilde Gerg. W 1992 roku wystąpiła na igrzyskach olimpijskich w Albertville, gdzie jej najlepszy wynikiem było dziesiąte miejsce w kombinacji. Na rozgrywanych dwa lata później igrzyskach w Lillehammer była między innymi jedenasta w supergigancie. Brała też udział w igrzyskach olimpijskich w Nagano w 1998 roku, zajmując siódme miejsce w zjeździe i szesnaste w supergigancie.
29 października 2001 roku podczas treningu reprezentacji w Pitztal w Austrii Cavagnoud uległa wypadkowi – przy prędkości 80 km/h zderzyła się z trenerem niemieckiej kadry Markusem Awanderem, który został ranny. Zawodniczka, w wyniku poważnych obrażeń mózgu, zmarła dwa dni później, tj. 31 października w uniwersyteckim szpitalu w Innsbrucku

</doc>
<doc id="763566" url="https://pl.wikipedia.org/wiki?curid=763566" title="Wychuchol rosyjski">
Wychuchol rosyjski



</doc>
<doc id="763567" url="https://pl.wikipedia.org/wiki?curid=763567" title="Gimilzor">
Gimilzor



</doc>
<doc id="763577" url="https://pl.wikipedia.org/wiki?curid=763577" title="Marielle Goitschel">
Marielle Goitschel

Micheline Françoise Marielle Goitschel (ur. 28 września 1945 w Sainte-Maxime) – francuska narciarka alpejska, trzykrotna medalistka olimpijska, wielokrotna medalistka mistrzostw świata, trzykrotna zdobywczyni Małej Kryształowej Kuli Pucharu Świata. Siostra Christine Goitschel.
Kariera.
Pierwsze sukcesy w karierze Marielle Goitschel osiągnęła w 1962 roku, kiedy zdobyła dwa medale podczas mistrzostw świata w Chamonix. Najpierw wywalczyła srebrny medal w slalomie, rozdzielając na podium dwie Austriaczki: Marianne Jahn oraz Erikę Netzer. Następnie zwyciężyła w kombinacji, wyprzedzając Jahn i Netzer. Kolejne dwa medale zdobyła podczas rozgrywanych w 1964 roku igrzysk olimpijskich w Innsbrucku. Po pierwszym przejeździe slalomu zajmowała pierwsze miejsce, z przewagą 0,76 sekundy nad swą siostrą, Christine. W drugim przejeździe osiągnęła trzeci wynik, co dało jej drugi łączny czas, o 0,89 sekundy za siostrą i o 0,59 sekundy przed Jean Saubert z USA. Dwa dni później wywalczyła także złoty medal w slalomie gigancie, wyprzedzając na podium siostrę oraz Jean Saubert. Był to pierwszy w historii złoty medal olimpijski dla Francji w tej konkurencji. Igrzyska w Innsbrucku były równocześnie mistrzostwami świata, jednak kombinację rozegrano tylko w ramach drugiej z tych imprez. W konkurencji tej Goitschel również zwyciężyła, wyprzedzając dwie reprezentantki Austrii: Christl Haas i Edith Zimmermann. Największe sukcesy osiągnęła jednak na mistrzostwach świata w Portillo w 1966 roku, gdzie okazała się najlepsza w zjeździe, gigancie i kombinacji (w zjeździe w istocie zajęła drugie miejsce, ale zwycięstwo odniosła Erika Schinegger, która, jak się później okazało, była hermafrodytą i po kuracji została mężczyzną; złoty medal przyznano Goitschel oficjalnie w 1996 r. decyzją FIS). Zdobyła tam też srebrny medal w slalomie, w którym o 0,47 sekundy szybsza była jej rodaczka, Annie Famose. Brała także udział w igrzyskach w Grenoble w 1968 roku, zdobywając kolejny złoty medal, tym razem w slalomie. W obu przejazdach uzyskiwała drugie czasy, dało jej to jednak najlepszy łączny wynik i zwycięstwo, przed Kanadyjką Nancy Greene i Annie Famose. W rozgrywanej w ramach mistrzostw świata kombinacji Francuzka była druga, ulegając tylko Nancy Greene.
W Pucharze Świata zadebiutowała 8 stycznia 1967 roku w Oberstaufen, gdzie zajęła piąte miejsce w gigancie. Tym samym już w swoim debiucie wywalczyła pierwsze pucharowe punkty. Pierwsze podium w zawodach tego cyklu wywalczyła 11 stycznia 1967 roku w Grindelwald, zajmując trzecie miejsce w gigancie. Łącznie odniosła pięć zwycięstw w zawodach pucharowych: 18 i 19 stycznia 1967 roku w Schruns była najlepsza kolejno w slalomie i zjeździe, 3 marca w Sestriere wygrała zjazd, a 12 marca 1967 roku we Franconii, 6 stycznia 1968 roku w Oberstaufen i 28 marca 1968 roku w Rossland ponownie zwyciężała w slalomach. Najlepsze wyniki osiągnęła w sezonie 1966/1967, który ukończyła na drugim miejscu w klasyfikacji generalnej, a w klasyfikacjach zjazdu i slalomu zdobywała Małą Kryształową Kulę. Była też czwarta w klasyfikacji generalnej i najlepsza w slalomie w sezonie 1967/1968.
Dziesięciokrotnie zdobywała mistrzostwo Francji: w gigancie w latach 1963, 1965 i 1966, slalomie w latach 1962, 1964, 1965 i 1965 oraz kombinacji w latach 1964, 1965 i 1965. Ponadto kilkakrotnie wygrywała na zawodach SDS-Rennen w Grindelwald: giganta w 1963 roku, slalom rok później oraz slalom i kombinację w 1966 roku. Czterokrotnie wygrywała także na zawodach Arlberg-Kandahar-Rennen: kombinację w Garmisch-Partenkirchen w 1964 roku i St. Anton rok później oraz zjazd i kombinację w Sestriere w 1967 roku. Odniosła również trzy zwycięstwa w zawodach Critérium de la première neige w Val d’Isère: w slalomie w 1962 roku oraz slalomie i kombinacji w 1963 roku. W 1964 roku otrzymała nagrodę Skieur d’Or, przyznawaną przez Międzynarodowe Stowarzyszenie Dziennikarzy Narciarskich. W 1995 roku została odznaczona Legią Honorową.

</doc>
<doc id="763594" url="https://pl.wikipedia.org/wiki?curid=763594" title="Leksykon 1974–2005">
Leksykon 1974–2005

Leksykon 1974–2005 – dwudziestopłytowe wydawnictwo zespołu rockowego Budka Suflera, wydane w formie ilustrowanych książeczek. Wbrew tytułowi nie zawiera żadnych informacji leksykalnych. Ukazywało się co tydzień od 30 listopada 2005 w ramach cyklu „Kolekcja Radia Złote Przeboje”, z początku jako dodatek do dziennika "Nowy Dzień", a od lutego 2006 samodzielnie.
Wydawnictwo stanowi przekrój trzydziestoletniej działalności zespołu. Oprócz utworów znanych z innych płyt zawiera materiał premierowy, wcześniej niepublikowany, jak również wersje ze zmienionym wokalem lub aranżacją. Pierwsza płyta z serii – "Było", zapowiadana na okładce wydanej w 2004 roku płyty "Jest", to przearanżowane wersje starych nagrań grupy zaśpiewane przez Krzysztofa Cugowskiego. Części ósma i dziewiąta, "Live at Carnegie Hall", to powtórzenie wydanego przez wytwórnię New Abra albumu pod tym samym tytułem, jednak z utworami umieszczonymi w innej kolejności i z pominięciem dwóch („Sen o dolinie” i „Noc komety”). Część 10 to reedycja płyty "Akustycznie", nagranej podczas akustycznego koncertu, który odbył się w październiku 1998 roku w studio telewizji krakowskiej w Łęgu.
Pierwszych siedem nagrań części 17, noszącej tytuł "Gest Kozakiewicza", pokrywa się z zawartością wydanej przez Pronit w 1979 roku płyty "Na brzegu światła", stanowiącej jedną z trzech części zleconego do opracowania Budce Suflera, Breakoutowi i Skaldom Tryptyku Olimpijskiego. Płyty wchodzące w jego skład nagrywano z okazji odbywających się w 1980 roku w Moskwie Letnich Igrzysk Olimpijskich. Było to jedyne wydawnictwo w całej historii grupy, w którym muzyka pisana była do gotowych, propagandowych tekstów.

</doc>
<doc id="763595" url="https://pl.wikipedia.org/wiki?curid=763595" title="Ashoka (stowarzyszenie)">
Ashoka (stowarzyszenie)

Ashoka – Międzynarodowa Organizacja Innowatorów Społecznych (“Ashoka Innowatorzy dla Dobra Publicznego”) jest organizacją, która wyszukuje i zrzesza ludzi, którzy wprowadzają nowe, niekonwencjonalne rozwiązania problemów społecznych. Co roku wybiera się około 100 osób z całego świata, wyróżniających się szczególną przedsiębiorczością, których nazywa się “innowatorami dla dobra ogółu”.
Ashoka została założona w 1980 roku przez Billa Draytona, konsultanta w firmie McKinsey &amp; Company oraz pracownika Narodowej Agencji Ochrony Środowiska w Waszyngtonie (Washington D.C.). W trakcie swoich podróży po Azji zwrócił uwagę na różnice społeczne i ekonomiczne między rozwiniętymi krajami północy i ubogimi krajami południa. Doszedł do wniosku, że można by je zmniejszyć poprzez demokratyczną rewolucję tworzoną przez organizacje obywatelskie w krajach rozwijających się. Myśl ta była decydującym motywem do utworzenia Ashoki, organizacji, która powstała w celu rozwijania i uprawomocniania zawodu przedsiębiorcy społecznego. Według Billa Draytona Ashoka reprezentuje podejście, którego istotą jest inwestowanie w pomysł pojedynczej osoby, po to, aby mogła ona zrealizować swoje plany. Inwestycja ta ma w przyszłości spowodować istotne zmiany w społeczeństwie oraz rozszerzać idee zmian w innych krajach.
Pierwszych członków Ashoka przyjęła w Indiach w 1981 r. Następnych w Indonezji – w 1984 r. W tym samym roku Bill Drayton otrzymał nagrodę MacArthur Foundation, która stała się pierwszym poważnym źródłem finansowania programu Ashoki na świecie. W 1986 r. został on uruchomiony w Meksyku, w kolejnych latach – w Brazylii i Nepalu. W 1989 roku do grona innowatorów dla dobra ogółu dołączyli mieszkańcy Tajlandii. Na początku lat 90. programy zaczęto realizować w Bangladeszu (1988), Tajlandii (1989) i w Afryce: w Zimbabwe (1990), Nigerii (1991), Wybrzeżu Kości Słoniowej, w Mali, Senegalu i Ghanie (1992). W 1994 r. Ashoka rozszerzyła obszar swojego działania na Czechy, Węgry, Słowację i Polskę. W tym samym roku uruchomiono programy w Meksyku i Brazylii oraz w innych krajach Ameryki Południowej i Łacińskiej. W 2002 r. Ashoka wybrała swoich pierwszych członków w Kanadzie i Stanach Zjednoczonych.
Pierwsi członkowie Ashoki w Niemczech, Francji, Hiszpanii zostali wybrani w 2006 roku.
Dziś Ashoka działa w ponad 70 krajach na świecie. Od początku swojego istnienia przyjęła do swojego grona ponad 3500 osób z czego 74 w Polsce. Co roku wybieranych jest ponad 100 nowych innowatorów społecznych.

</doc>
<doc id="763598" url="https://pl.wikipedia.org/wiki?curid=763598" title="Kairomon">
Kairomon

Kairomon (z gr. "kairos" – korzyści) – substancja semiochemiczna wydzielana mimowolnie przez organizm niosąca sygnał neutralny lub niekorzystny dla nadawcy, a korzystny dla odbiorcy. Przykładowo – jako kairomon może działać zapach drapieżnika wyczuwany przez jego ofiarę. Ofiara po detekcji takiej substancji może podjąć mechanizmy obronne. Innym przykładem kairomonów są substancje wydzielane przez rośliny, które przyciągają roślinożerców. Zdarza się, że dana substancja jest kairomonem w stosunku do jednego gatunku (jako jego atraktant), a allomonem dla innego (jako jego repelent).
Istnienie kairomonów udowodniono w przypadku ryb i zooplanktonu (zapach ryb drapieżnych indukuje mechanizmy obronne drobnych ryb, zapach ryb planktonożernych i bezkręgowców drapieżnych indukuje mechanizmy obronne – morfologiczne (cyklomorfoza) i behawioralne – u zwierząt planktonowych). Podobnie jest przy wykrywaniu kairomonów pochodzących od zooplanktonu przez organizmy fitoplanktonowe.
Dla rozwielitek kairomonem mogą być substancje zawarte w żółci kręgowców, zwłaszcza ryb karpiowatych, lub ich metabolity. Również w przypadku larw wodzienia substancje zaangażowane w proces trawienny są kairomonem dla ich ofiar. 

</doc>
<doc id="763599" url="https://pl.wikipedia.org/wiki?curid=763599" title="Substancja semiochemiczna">
Substancja semiochemiczna



</doc>
<doc id="763600" url="https://pl.wikipedia.org/wiki?curid=763600" title="Postawa polityczna">
Postawa polityczna

Postawa polityczna – względnie trwały stosunek jednostek lub grup społecznych do podmiotów polityki i ich działań, systemu politycznego i jego składników, elit politycznych, idei i wartości politycznych oraz decyzji politycznych.
Postawa polityczna zawiera trzy składniki:
Postawa polityczna przejawia się w formie świadomości politycznej, na którą składają się:
Świadomość polityczna odnosi się do faktów, zjawisk i procesów życia politycznego, których przyswojenie pozwala poszczególnym podmiotom polityki na orientację w rzeczywistości społecznej i na regulację stosunków z otoczeniem.
Przedmioty świadomości politycznej:
Postawy polityczne kształtują się w procesach:
Socjalizacja polityczna zakłada zdobywanie wiedzy politycznej, niezbędnej do aktywnego uczestnictwa w życiu politycznym na zasadach:
Na proces socjalizacji politycznej, poprzez oddziaływanie na jednostki i wpajanie wzorców postaw i zachowań ludzkich mają wpływ:
Edukacja polityczna - składnik socjalizacji politycznej:
Jednostki przyswajają sobie występującą w środowisku politycznym wiedzę o wartościach, normach i wzorcach zachowań politycznych. Jednocześnie podlegają presji otoczenia skierowanej na podjęcie zachowań zgodnych z obowiązującymi formalnie lub nieformalnie standardami.
W tym samym czasie podmioty polityki, świadome doniosłości postaw politycznych dążą do kształtowania w społeczeństwie świadomości politycznej funkcjonalnej wobec swoich ideologii, doktryn i programów politycznych.

</doc>
<doc id="763602" url="https://pl.wikipedia.org/wiki?curid=763602" title="Poseł prawdy">
Poseł prawdy



</doc>
<doc id="763609" url="https://pl.wikipedia.org/wiki?curid=763609" title="Bagińska">
Bagińska



</doc>
<doc id="763611" url="https://pl.wikipedia.org/wiki?curid=763611" title="Stanisław Witowski (zm. 1669)">
Stanisław Witowski (zm. 1669)

Stanisław Witowski z Popowa herbu Rola (zm. w 1669 roku) – kasztelan sandomierski w latach 1642–1662, podkomorzy łęczycki w latach 1640–1642, chorąży większy łęczycki w latach 1632–1640, starosta kowalski w latach 1631–1649, starosta lubelski w latach 1651–1666, starosta bocheński, knyszyński, krzeczowski, nowotarski i zwoleński, pułkownik wojska powiatowego województwa sandomierskiego w 1648 roku.
Życiorys.
Poseł na sejm (1652), właściciel dóbr: Regów, Wysokie Koło i Boguszówka, Jedlińsk, starosta knyszyński w 1648 roku.
Syn Stanisława Witowskiego (zm. 1637), kasztelana brzezińskiego, wielkorządcy krakowskiego (ok. 1616–1624), starosty nowotarskiego, założyciela m. Witów, Dzianisz, Groń, Gliczarów, Obidowa, Białka, Bukowina, Brzegi, Olcza, Poronin, także Zub i Jastrzębiec.
Matką jego była Elżbieta Zebrzydowska – córka kasztelana śremskiego (1592) Andrzeja Zebrzydowskiego.
Deputat na Trybunał Główny Koronny z województwa łęczyckiego w latach 1640/1641. Poseł na sejm zwyczajny 1635 roku, sejm nadzwyczajny 1635 roku, sejm nadzwyczajny 1637 roku, sejm 1638 roku i sejm 1642 roku.
Był elektorem Jana II Kazimierza w 1648 roku z województwa sandomierskiego. Na sejmie 1649/1650 roku wyznaczony z Senatu na komisarza komisji wojskowej lubelskiej, która zająć się miała wypłatą zaległych pieniędzy wojsku. W latach 1655–1666, gdy był starostą nowotarskim. Był uczestnikiem konfederacji tyszowieckiej w 1655 roku.
Król Jan II Kazimierz przejeżdżał z Czorsztyna przez Nowy Targ na Śląsk.
Jako jeden z nielicznych starostów nowotarskich, uzyskał od króla w 1660 prawo poszukiwania i dobywania kruszców na obszarze starostwa nowotarskiego, a więc także w Tatrach. W 1666 na mocy przywileju król cedował starostwo nowotarskie na rzecz Jana Wielopolskiego.
W czasie Potopu szwedzkiego był dowódcą pułku jazdy (ok. 500–600 koni) podległym Stefanowi Czarnieckiemu.
Wziął udział w bitwie pod Warką w 1656 r. Był elektorem Michała Korybuta Wiśniowieckiego w 1669 roku z województwa sandomierskiego.
Fundator kościoła w Wysokim Kole k. Kozienic oraz Kościoła Apostołów Piotra i Andrzeja w Jedlińsku, kościoła Bernardynów w Krakowie (w latach 1659–1680 fundował z Zofią Ługowską).
Jego żoną była Joanna Eleonora Firlej właścicielka m.in. Komborni, a po jej śmierci, córka Alberta Boboli h. Leliwa – Elżbieta Bobola, wychodząc za mąż za kasztelana Witowskiego, otrzymała Iwonicz jako wiano, które przypadło Witowskim.

</doc>
<doc id="763613" url="https://pl.wikipedia.org/wiki?curid=763613" title="Bagińscy">
Bagińscy



</doc>
<doc id="763618" url="https://pl.wikipedia.org/wiki?curid=763618" title="Kairomony">
Kairomony



</doc>
<doc id="763620" url="https://pl.wikipedia.org/wiki?curid=763620" title="Erich Weinert">
Erich Weinert

Erich Weinert (ur. 4 sierpnia 1890 w Magdeburgu zm. 20 kwietnia 1953 w Berlinie) – niemiecki poeta i publicysta.
W 1927 roku napisał wiersz pt. "Der heimliche Aufmarsch". Od 1929 należał do Komunistycznej Partii Niemiec. W 1933 wyemigrował z Niemiec. W latach 1935-1937 przebywał w Moskwie, skąd udał się do Hiszpanii, aby uczestniczyć w wojnie domowej w szeregach Brygad Międzynarodowych. Od 1939 do 1945 (czyli przez cały okres II wojny światowej) ponownie przebywał w Moskwie. Był działaczem antynazistowskim. W lipcu 1943 współtworzył Komitet Narodowy Wolne Niemcy, którego został przewodniczącym w tym samym roku. Po wojnie stał się czołowym działaczem oświatowym w Niemieckiej Republice Demokratycznej.

</doc>
<doc id="763622" url="https://pl.wikipedia.org/wiki?curid=763622" title="Hot rod">
Hot rod

Hot rod – nazywane (tradycyjnie) samochody nawiązujące stylem do Forda T i Forda A (jako że są to pierwsze modele, których niektóre części zostały wyprodukowane przy użyciu stali wanadowej) i dodatkowo zmodyfikowane w celu podniesienia osiągów.
Charakterystyka.
Hot Rody są samochodami robionymi na zamówienie bądź budowanymi ręcznie przez swoich właścicieli (z angielskiego "custom built") Początkowo termin określał praktykę zakładającą przerobienie starego samochodu, najczęściej Forda, w celu redukcji wagi (zazwyczaj przez usunięcie dachu, maski, zderzaków, przedniej szyby i błotników), obniżenia zawieszenia, zmiany bądź tuningu silnika prowadzącego do zwiększenia mocy, montażu większego ogumienia dla zwiększenia przyczepności i wreszcie zmiany malowania na bardziej wyróżniające się kolory. Termin ten może pochodzić od zwrotu "hot roadster" używanego w latach 50. i 60. jako uwłaczające określenie samochodu który nie pasuje do głównego nurtu.
Budowa hot roda wymaga wysokich umiejętności w mechanice, spawaniu a także blacharce i lakiernictwie.
Dzisiaj ludzie posiadający hot rody utrzymują je w nienagannym stanie i starają się, aby były jak najbardziej zauważalne. Auta budowane według oryginalnej idei promującej tani i szybki samochód o niewyszukanym wzornictwie nazywa się "rat rodami". Istnieje wiele kontrowersji wokół nieodwracalnej modyfikacji samochodów niejednokrotnie bardzo rzadkich, będących zabytkami motoryzacji. Jest to zaprzeczenie tradycjonalnego hot roddingu zakładającego ocalenie i reprodukcje zniszczonych i bezużytecznych części.
Hot rody są częścią amerykańskiej subkultury. Istnieją setki pism i programów telewizyjnych których głównych tematem jest hot rodding. W polskiej edycji kanału Discovery Channel emitowany jest program "Amerykański Hot-Rod" który jest odzwierciedleniem omawianego nurtu.
Historia.
Era hot rodów.
Era hot rodów rozciąga się od roku 1945 do początków ery muscle cara (około 1965) osiągając swój szczyt w połowie lat 50. Podczas tego okresu samochody na których dokonywano przeróbek (wyprodukowane przed 1942, przez hot roaderów nazywane "vintage tin") były łatwo dostępne i relatywnie tanie. Wiele z nich miało "zdrowe" nadwozia i ramy a zostały zezłomowane tylko z przyczyn czysto mechanicznych, ponieważ układ jezdny (silnik, skrzynia biegów itd.) pierwszych samochodów były mało trwałe. Typowy hot rod był bardzo zmodyfikowany, najczęściej poprzez wymianę całego układu napędowego, a także innych komponentów włączając w to układ hamulcowy i układ sterowania. Pewne silniki takie jak dolnozaworowy, ośmiocylindrowy Ford V8 a także Small Block Chevrolet V8 były popularnymi zamiennikami w związku z ich kompaktowymi rozmiarami, dostępnością i oczywiście mocą. Wczesny Hemi był popularny w samochodach wymagających więcej mocy, przykładowo biorący udział w wyścigach dragsterów.
Era klasycznego hot roda zakończyła się około 1965 r. częściowo poprzez wyczerpanie się zasobów starych samochodów, ale w większości w związku z pojawieniem się nowych, szybszych aut które nie wymagały prawie żadnych przeróbek.
Dzisiejsze hot rody.
Kultura hot rodowa jest wciąż żywa na całym świecie, szczególnie w Stanach Zjednoczonych i Szwecji. Społeczeństwo hot rodowe rozdzieliło się na dwie główne grupy – hot rodderzy i street rodderzy. Hot rodderzy budują swoje samochody przy użyciu oryginalnych, starych części i podążają stylem popularnym od lat 40. do 60. Street rodderzy budują auta przy użyciu głównie nowych części.
W świecie hot rodów istnieje wiele sław takich jak Boyd Coddington który wyprowadził hot rodding na zupełnie nowy poziom. Jeden z jego samochodów ukazał się w teledysku "Gimme All Your Lovin'" nagranym przez znany rockowy zespół ZZ Top. Boyd Coddington jest założycielem warsztatu, który możemy oglądać w telewizji Discovery Channel w programie "Amerykański Hot Rod".

</doc>
<doc id="763626" url="https://pl.wikipedia.org/wiki?curid=763626" title="Krzysztof Dunin Wąsowicz">
Krzysztof Dunin Wąsowicz

Krzysztof Wąsowicz herbu Łabędź, właśc. Krzysztof Dunin-Wąsowicz ze Smogorzewa herbu Łabędź – polski dowódca wojskowy, pułkownik, uczestnik walk w okresie tzw. Potopu szwedzkiego, brał udział w oblężeniu Koldyngi w Danii, które miało miejsce w dniach 23-25 grudnia 1658 r.
W październiku 1655 r. razem z Stefanem Czarnieckim bronił Krakowa, po kapitulacji razem ze swoimi dragonami wycofał się do Będzina, część dragonów przeszła na stronę Szwedów 
(i oblegała 
Jasną Górę
pod Częstochową), natomiast on razem z Czarnieckim udał się na Śląsk do króla Jana Kazimierza.
Brał udział w grudniu 1655 r. w odbijaniu z rąk szwedzkich Nowego Sącza. W czasie bitwy pod Warką w 1656 r. dowodził regimentem dragonów liczącym 894 konie.
Razem z bratem Janem był właścicielem Przyszowej koło Limanowej. Pochowany w tamtejszym kościele razem z żoną Zofią Taszycką z Lusławic, córką Piotra.

</doc>
<doc id="763627" url="https://pl.wikipedia.org/wiki?curid=763627" title="III Liceum Ogólnokształcące im. Mikołaja Kopernika w Kaliszu">
III Liceum Ogólnokształcące im. Mikołaja Kopernika w Kaliszu

III Liceum Ogólnokształcące im. Mikołaja Kopernika w Kaliszu – liceum ogólnokształcące położone w Śródmieściu Kalisza.
O szkole.
Szkoła dysponuje dwiema pracowniami komputerowymi, gabinetem językowym, dwiema salami gimnastycznymi i siłownią, biblioteką połączoną z czytelnią, salą multimedialną. Uczniowie mogą rozwijać swe zainteresowania naukowe i artystyczne w kołach przedmiotowych, na zajęciach plastycznych i w chórze. W Ogólnopolskim Rankingu Liceów Ogólnokształcących 2013 III L.O. zajęło wśród kaliskich szkół średnich najwyższą lokatę. Tę pozycję Kopernik utrzymał w 2014 r. zajmując 6 miejsce w Wielkopolsce. Szkoła realizuje wymianę międzynarodową z Holandią (Haren), Słowacją (Martin), Ukrainą (Krzemieniec) i Izraelem
Przełożonymi szkoły, zwanymi później dyrektorami szkoły byli kolejno:

</doc>
<doc id="763628" url="https://pl.wikipedia.org/wiki?curid=763628" title="Raimund Baumschlager">
Raimund Baumschlager

Raimund ("Mundl") Baumschlager (ur. 25 listopada 1959 w Rosenau am Hengstpaß) - austriacki kierowca rajdowy, wielokrotny mistrz Austrii. Brał udział w 12 rajdach Mistrzostw Świata. Swoje pierwsze zwycięstwo w karierze wywalczył w 1986 jako kierowca Opla Manty B i400. W swojej karierze jeździł także takimi samochodami jak Ford Focus WRC czy Mitsubishi Lancer. Był także kierowcą fabrycznym Volkswagena.
Baumschlager jest żonaty i ma jedną córkę.

</doc>
<doc id="763630" url="https://pl.wikipedia.org/wiki?curid=763630" title="Dmytro Łewyckyj">
Dmytro Łewyckyj



</doc>
<doc id="763638" url="https://pl.wikipedia.org/wiki?curid=763638" title="Władysław Gonzaga Myszkowski">
Władysław Gonzaga Myszkowski

Władysław Gonzaga Myszkowski (ur. ok. 1593, zm. przed 7 czerwca 1658 roku) – wojewoda krakowski (od 1656), wojewoda sandomierski (od listopada 1649), wojewoda bracławski (od marca 1649), IV ordynat Ordynacji Myszkowskich, rotmistrz wojsk koronnych w 1630 roku, starosta grodecki, mościcki, medycki, grabowiecki, rotmistrz wojska powiatowego województwa krakowskiego w 1648 roku.
Życiorys.
Syn Zygmunta Myszkowskiego, I ordynata i Elżbiety Bogusz, kasztelanki zawichostskiej oraz brat Jana (II ordynata) i Ferdynanda (III ordynata).
W 1622 roku studiował w Bolonii, w 1642 roku wpisał się do albumu Uniwersytetu Padewskiego. W 1632 roku podpisał elekcję Władysława IV Wazy z województwa krakowskiego. Poseł na sejm 1645 roku i sejm 1646 roku z ziemi przemyskiej. Poseł województwa krakowskiego na sejm zwyczajny 1637 roku. Podpisał akt elekcji Jana II Kazimierza Wazy w 1648 roku.
W 1648 roku po klęsce piławieckiej w czasie powstania Chmielnickiego Jeremi Wiśniowiecki powierzył mu obronę obleganego przez Bohdana Chmielnickiego Zamościa. Wziął udział w bitwie pod Beresteczkiem w 1651 roku.
Deputat z Senatu do Trybunału Skarbowego w Radomiu w 1652 roku i we Lwowie w 1653 roku.
W czasie potopu szwedzkiego w 1655 roku udał się wraz z królem Janem II Kazimierzem Wazą na emigrację na Śląsk.
W roku 1657 wystawił na własny koszt kościół w Stradowie (gmina Czarnocin). Żonaty z Anną Mohilanką, córką Jeremiego, hospodara mołdawskiego.
Zmarł bezpotomnie w 1658 roku jako ostatni ze starszej linii rodu Myszkowskich. Pochowany został w mauzoleum Myszkowskich w kościele dominikanów pw. św. Trójcy w Krakowie.

</doc>
<doc id="763639" url="https://pl.wikipedia.org/wiki?curid=763639" title="Kost' Łewyćkyj">
Kost' Łewyćkyj



</doc>
<doc id="763641" url="https://pl.wikipedia.org/wiki?curid=763641" title="Indris krótkoogonowy">
Indris krótkoogonowy

Indris krótkoogonowy, indrys, babakoto ("Indri indri") – gatunek owocożernego ssaka naczelnego z rodziny indrisowatych (Indridae).
Zasięg występowania.
Indris krótkoogonowy występuje w północno-wschodnim i środkowo-wschodnim Madagaskarze, mniej więcej od Anjanaharibe-Sud Reserve na południe do Anosibe an’ala Classified Forest.
Taksonomia.
Gatunek po raz pierwszy naukowo opisał w 1788 roku niemiecki zoolog Johann Friedrich Gmelin nadając mu nazwę "Lemur indri". Jako miejsce typowe holotypu Gmelin wskazał Madagaskar (. Jedyny przedstawiciel rodzaju indris ("Indri") który utworzyli w 1796 roku francuscy zoolodzy Étienne Geoffroy Saint-Hilaire i Georges Cuvier.
Widoczny, regionalny trend w ilości białego i czarnego futra na sierści spowodował rozpoznaniem dwóch podgatunków; jednak obecnie uważa się, że stanowi to ekoklinę, z ciemniejszymi osobnikami na północy i jaśniejszymi na południu. Autorzy "Illustrated Checklist of the Mammals of the World" uznają ten takson za gatunek monotypowy.
Charakterystyka.
Jest największym przedstawicielem rodziny i jednym z największych lemurokształtnych; długość ciała (bez ogona) 64–72 cm, długość ogona około 5 cm; masa ciała 5,8–9 kg. 
Ekologia.
Aktywny w ciągu dnia, prowadzi nadrzewny tryb życia, żywi się owocami, liśćmi i kwiatami. Swoją obecność na zajmowanym terytorium oznajmia donośnym, przypominającym wycie psa, głosem oraz wydzieliną gruczołów zapachowych. 
Indrisy tworzą grupy rodzinne. Ciąża trwa około pięciu miesięcy. Samica rodzi jedno młode. 
Status zagrożenia.
Indris jest krytycznie zagrożony wyginięciem.

</doc>
<doc id="763642" url="https://pl.wikipedia.org/wiki?curid=763642" title="Autostrada M35 (Węgry)">
Autostrada M35 (Węgry)

Autostrada M35 (węg. "M35 autópálya") – autostrada na Węgrzech łącząca Debreczyn z autostradą M3.
Odcinek stanowiący obwodnicę Debreczyna został oddany do użytku w kwietniu 2006 roku, zaś drogę łączącą miasto z autostradą M3 otwarto 15 grudnia 2006 roku. W przyszłości planowane jest przedłużenie autostrady do rumuńskiej granicy i miasta Oradea.

</doc>
<doc id="763644" url="https://pl.wikipedia.org/wiki?curid=763644" title="Tymozyna">
Tymozyna

Tymozyna – hormon wydzielany przez grasicę. Przyspiesza dojrzewanie limfocytów T, ma działanie przeciwnowotworowe .

</doc>
<doc id="763649" url="https://pl.wikipedia.org/wiki?curid=763649" title="Wilmer Valderrama">
Wilmer Valderrama

Wilmer Eduardo Valderrama (ur. 30 stycznia 1980 w Miami) – amerykański aktor pochodzenia kolumbijskiego. Odtwórca roli Feza w serialu "Różowe lata siedemdziesiąte". Jest także gospodarzem programu "Yo Momma" nadawanego w MTV.
W latach 2010–2016 był w związku z piosenkarką i aktorką, Demi Lovato.

</doc>
<doc id="763650" url="https://pl.wikipedia.org/wiki?curid=763650" title="Morgause">
Morgause

Morgause (również Morgase, Margawse, Morchades) ― postać z legend arturiańskich, córka Gorloisa, księcia Kornwalii, i Igerny, siostra Elaine z Garlot i Morgany le Fay, przyrodnia siostra króla Artura, żona króla Lota. W niektórych tekstach ta sama postać nosi imię Anna ("Historia Regum Britanniae" Geoffreya z Monmouth, "Brut" Layamona) lub Belisent ("Alliterative Morte Arthour", "Idylle królewskie" Alfreda Tennysona). Imię "Morgause" może być pochodną "Morchades", wariantu "Orcades", czyli Orkadów, jednego z królestw jej męża Lota. W wielu tekstach jej rolę przejmuje Morgana.
Morgause znana jest przede wszystkim z kazirodczego romansu z Arturem, czego owocem były narodziny Mordreda. Przedtem miała z Lotem czterech synów, którymi byli:
W "Śmierć Artura" Thomasa Malory'ego Morgause ukazana jest jako troskliwa matka, która lęka się o los Garetha podczas jego pierwszej rycerskiej misji.
Według różnych romansów miała wielu kochanków. "Enfaces Gauvain" jako jednego z nich przedstawia nawet Lota, który w tekście tym jest jej paziem. W "Le Morte d'Arthur" kochankiem Morgause zostaje Lamorak, jeden z najsławniejszych rycerzy Okrągłego Stołu i syn króla Pellinora. Ponieważ Pellinor zabił Lota, a sam zginął z rąk Gawaina i Gaherisa, między dwoma rodami panuje wrogość. Jej ofiarą pada Morgause, gdy Gaheris znajduje ją w łóżku z Lamorakiem i zabija oboje.
W tekstach średniowiecznych Morgause przedstawiana jest zwykle neutralnie lub pozytywnie, a nawiązując relację z Arturem, nie wie, ze jest on jej przyrodnim bratem. Natomiast we współczesnych tekstach, w których nieraz zostaje utożsamiona z Morganą, często pełni rolę czarnego charakteru. Nienawidzi Artura, świadomie popełnia kazirodztwo i pragnie wykorzystać Mordreda przeciwko jego ojcu.

</doc>
<doc id="763653" url="https://pl.wikipedia.org/wiki?curid=763653" title="Marek Chojnacki">
Marek Chojnacki

Marek Stanisław Chojnacki (ur. 6 grudnia 1959 w Łodzi) – polski piłkarz, grający na pozycji obrońcy i trener piłkarski.
Piłkarz.
Chojnacki przez niemal całą karierę związany był z Łódzkim Klubem Sportowym. Występował ponadto w ÓFPF Ethnikós i Karkonoszach Jelenia Góra, gdzie w 1998 roku w wieku 39 lat zakończył karierę.
Był rekordzistą pod względem liczby meczów rozegranych w polskiej ekstraklasie – zaliczył ich 452 (wszystkie w barwach ŁKS). Ten rekord został w 2014 roku poprawiony przez Łukasza Surmę.
Reprezentacja Polski.
W 1978 roku Chojnacki zdobył z reprezentacją U-18 brązowy medal nieoficjalnych Mistrzostw Europy U-18. W następnym roku z reprezentacją U-20 zajął czwarte miejsce na młodzieżowych MŚ w Japonii. W 1981 roku zagrał 4 razy w reprezentacji Polski podczas tourneé w Japonii (występy te zostały mu zaliczone w 1997 wraz z aktualizacją listy oficjalnych meczów reprezentacji Polski przez PZPN).
Trener.
Od 6 maja 2006 prowadził drużynę ŁKS Łódź. 1 lutego 2007 rozwiązał umowę o pracę. Jednak powrócił na tę funkcję po namowach piłkarzy. Po zakończeniu sezonu Orange Ekstraklasa przestał być trenerem ŁKS-u. Przeniósł się do Pelikana Łowicz, pracował tam jako koordynator, żeby następnie objąć stanowisko trenerskie.
W grudniu 2007 roku zgodził się zostać trenerem ŁKS-u Łódź, i prowadził tę drużynę blisko przez rok. Pod koniec listopada 2008 roku został urlopowany, a jego miejsce na ławce trenerskiej zajął Grzegorz Wesołowski. W kwietniu 2009 objął stanowisko trenera Arki Gdynia. Po trzech porażkach w pierwszych trzech spotkaniach sezonu 2009/2010 podał się do dymisji. Obecnie trener Zagłębia Sosnowiec.
1 czerwca podpisał 2 letni kontrakt z ŁKS Łódź, który ma obowiązywać 2 lata. Jest to powrót po latach do klubu, w którym się wychował sportowo.
W 2011 roku Marek Chojnacki we współpracy z klubem sportowym Orzeł Łódź założył „Szkółkę Młodego Piłkarza”.
Od 2016 prowadzi kobiecy zespół UKS SMS Łódź, z którym w 2022 zdobył mistrzostwo polski.

</doc>
<doc id="763657" url="https://pl.wikipedia.org/wiki?curid=763657" title="RTFA">
RTFA



</doc>
<doc id="763659" url="https://pl.wikipedia.org/wiki?curid=763659" title="RTFS">
RTFS



</doc>
<doc id="763661" url="https://pl.wikipedia.org/wiki?curid=763661" title="STFW">
STFW



</doc>
<doc id="763662" url="https://pl.wikipedia.org/wiki?curid=763662" title="Piotr Kmita">
Piotr Kmita



</doc>
<doc id="763665" url="https://pl.wikipedia.org/wiki?curid=763665" title="Ar-Adunakhor">
Ar-Adunakhor



</doc>
<doc id="763666" url="https://pl.wikipedia.org/wiki?curid=763666" title="Szaman morski">
Szaman morski

Szaman morski – zbiór opowiadań Karola Olgierda Borchardta; pierwsze wydanie 1985, kilkukrotnie wznawiany.
W anegdotycznych opowiadaniach autor ukazuje postać Eustazego Borkowskiego, dowódcy polskich transatlantyków w dwudziestoleciu międzywojennym, zwłaszcza podczas jego służby na stanowisku kapitana SS „Kościuszko”.
Według autora zamysł napisania tej książki powstał w Szkocji, po katastrofie transatlantyku MS „Piłsudski”, kiedy Borchardt spędzał bezsenne noce walcząc ze skrzepem mózgu. Po recenzjach Wańkowicza i Terleckiego powstało siedemnaście opowiadań, które dopiero w roku 1985 doczekały się wspólnego wydania.

</doc>
<doc id="763667" url="https://pl.wikipedia.org/wiki?curid=763667" title="UTFG">
UTFG



</doc>
<doc id="763668" url="https://pl.wikipedia.org/wiki?curid=763668" title="Adunakhor">
Adunakhor



</doc>
<doc id="763669" url="https://pl.wikipedia.org/wiki?curid=763669" title="RTBM">
RTBM



</doc>
<doc id="763672" url="https://pl.wikipedia.org/wiki?curid=763672" title="RTM">
RTM



</doc>
<doc id="763677" url="https://pl.wikipedia.org/wiki?curid=763677" title="IBOT">
IBOT

iBOT 4000 – mobilny system wózka inwalidzkiego (wózek balansowy). Wózek ten ma kilka rodzajów pracy. Tryb pracy "balans" powoduje "wspięcie się" wózka na dwa tylne koła i sprawne poruszanie się. Do wykrywania pozycji pionowej pojazdu wykorzystany jest efekt żyroskopowy. 
Kolejny tryb to "wchodzenie" po schodach. Obrotowa funkcja dwóch osi oraz elektryczne wspomaganie umożliwia osobie niepełnosprawnej samodzielne poruszanie się po schodach. 
Bardzo przydatny jest również tryb cztery koła ("bezdroża") umożliwia poruszanie się na nierównych nawierzchniach np. trawie, piasku, kamieniach, tryb ten także umożliwia pokonywanie nierówności, wybojów, oraz pokonanie niewysokiej przeszkody jaką jest krawężnik. Ponadto wózek ten spełnia wszystkie funkcje elektrycznego wózka inwalidzkiego.

</doc>
<doc id="763679" url="https://pl.wikipedia.org/wiki?curid=763679" title="Władysław Wilczkowski">
Władysław Wilczkowski

Władysław Wilczkowski herbu Jelita (ur. ok. 1620, zm. 18 września 1683 kilka dni po bitwie pod Wiedniem) – polski oficer husarii, porucznik, pułkownik JKM, starosta wiski, od 1655 – zwinogrodzki i od 1660 – dymirski.
Służbę wojskową jako towarzysz rozpoczął Władysław Wilczkowski ok. 1643 r.
W 1653 r. Wilczkowski został porucznikiem chorągwi husarskiej wojewody sandomierskiego, margrabiego Władysława Gonzagi Myszkowskiego. 
W 1654 r. w czasie bitwy pod Buszą na Podolu, Wilczkowski został zraniony w głowę. 
Już jako etatowy oficer wojska koronnego walczył ze Szwedami na czele chorągwi Myszkowskiego w bitwach pod Żarnowem (16 września 1655 r.) oraz Wojniczem (3 października 1655). Po przegranej bitwie pod Wojniczem, Wilczkowski posłował od wojska do króla polskiego Jana Kazimierza w celu uzyskania informacji, jakie monarcha miał realne plany powstrzymania natarcia szwedzkiego oraz moskiewskiego.
10 października 1655 r. Wilczkowski otrzymał starostwo zwinogrodzkie. 
W czasie potopu szwedzkiego pułkownik Wilczkowski stojąc na czele królewskiego pułku, z początkiem 1656 r. zaatakował pod Zakrzewem w powiecie radomskim, podjazd szwedzki pułkownika Ascheberga, o czym pisze m.in. Henryk Sienkiewicz w "Potopie". Kolejno walczył w bitwie pod Warką (7 kwietnia 1656 r.), a następnie ze swoją chorągwią wziął udział w bitwie pod Kłeckiem (7 maja 1656 r.), podczas której został ciężko ranny.
28 sierpnia 1660 r. król Jan Kazimierz nadaje w Samborze Władysławowi Wilczkowskiemu miasteczko Dymyr w kijowskim w dożywocie. 
Podczas wojny polsko-rosyjskiej dowodził chorągwią husarską w niezwykle udanej dla Rzeczypospolitej kampanii ukraińskiej w 1660. Dowodził wówczas chorągwią husarską Aleksandra Michała Lubomirskiego. 26 września 1660 prowadził pościg za wycofującą się armią Szeremietiewa i Cieciury, kilka kilometrów od Lubaru na uroczysku Kutyszcze zaatakował ariergardę wojsk rosyjsko-kozackich (700 kirasjerów rosyjskich i 2500 piechoty kozackiej), szarża husarii Wilczkowskiego i Wyżyckiego (łącznie ok. 140 koni) częściowo rozbiła i rozproszyła ariergardę nieprzyjaciela. Samuel Leszczyński napisał po kampanii: "Zarobiłeś, Wilczkowski, nieśmiertelną sławę". 
Walczył w bitwach pod Lubarem, pod Cudnowem i pod Słobodyszczami (7 października 1660 r.), gdzie jako pierwszy po rozerwaniu spiętych wozów taboru kozackiego Jurasia Chmielnickiego, osiągnął linie namiotów nieprzyjaciela. Męstwo oraz profesjonalizm w dowodzeniu, którymi wykazał się Wilczkowski w operacji cudnowskiej zaprocentowało powierzeniem mu samodzielnej komendy nad całością wojsk koronnych.
Podczas bitwy pod Podhajcami (6 października 1667 r.) Rtm. Władysław Wilczkowski sprawował dowództwo na prawym skrzydle, mając pod swymi rozkazami chorągwie husarskie, kozackie i komp. dragońskie oraz kilka regimentów piechoty. 16 października 1667 r. działania militarne ustały i rozpoczęto rozmowy pokojowe. Negocjowanie warunków zawieszenia broni miało być zadaniem Aleksandra Polanowskiego, a także Władysława Wilczkowskiego i Stanisława Jabłonowskiego.
W 1668 r. Wilczkowski pełnił, podobnie jak siedem lat wcześniej, funkcję regimentarza.
1672 – Wilczkowski wsławił się także zwycięstwem nad Tatarami pod Krasnobrodem, gdzie "na czele tylko dwóch ussarskich chorągwi uderzył na licznego wroga, a obskoczony hordami zwiódł walną bitwę i odebrał łupy zrabowane."
1673 – Udział w bitwie pod Chocimiem.
W kolejnych latach wojny z Turcją (1674–1676), chorągiew husarska Aleksandra Michała Lubomirskiego wzięła udział we wszystkich większych starciach polowych tego konfliktu, takich jak bitwa pod Lwowem (24 sierpnia 1675 r.), pod Wojniłłowem (24 września 1676 r.), czy obrona obozu pod Żórawnem (29 września – 17 października 1676). Można wnioskować, iż Wilczkowski wziął udział we wszystkich wyżej wspomnianych starciach, gdyż potwierdzenie obecności Wilczkowskiego w bitwie pod Żórawnem znajduje się w relacji kampanii roku 1676, napisanej przez hetmana polnego koronnego Dymitra Wiśniowieckiego.
W 1683 roku był dowódcą chorągwi husarskiej koronnej Stanisława Herakliusza Lubomirskiego. Brał udział w odsieczy wiedeńskiej 1683 r.
Zmarł nieoczekiwanie jak pisał Jan III Sobieski w swoich „Listach do Marysieńki”: 
Życie rodzinne.
Władysław Wilczkowski był synem Marcina Wilczkowskiego i Anny (z domu Gorzyckiej). Jego małżonką była Petronela z Wasiczyńskich. Jego rodzonym bratem był Jan Wilczkowski, stolnik kijowski. Miał także rodzeństwo przyrodnie – Franciszka, Katarzynę i Andrzeja.

</doc>
<doc id="763684" url="https://pl.wikipedia.org/wiki?curid=763684" title="København">
København



</doc>
<doc id="763686" url="https://pl.wikipedia.org/wiki?curid=763686" title="Galagonik karłowaty">
Galagonik karłowaty

Galagonik karłowaty, galago Demidoffa ("Galagoides demidoff") – gatunek owadożernego ssaka naczelnego z rodziny galagowatych (Galagidae).
Zasięg występowania.
Galagonik karłowaty występuje w zależności od podgatunku:
Taksonomia.
Gatunek po raz pierwszy naukowo opisał w 1806 roku niemiecko-rosyjski przyrodnik Johann Fischer von Waldheim nadając mu nazwę "Galago demidoff". Jako miejsce typowe odłowu holotypu Fischer wskazał Senegal.
Epitet gatunkowy "demidovii" był nieuzasadnioną poprawką oryginalnej pisowni "demidoff". Dość dobrze odgraniczone odmiany "G. demidoff", tzw. „lisio-czerwony” i „czerwono-szary”, występują w całej zachodniej Afryce, a odmiany o jaśniejszym i ciemniejszym futrze wydają się zajmować obszary w środkowej Afryce. Kolor strony brzusznej również różni się znacznie w zależności od miejsca występowania. Dawniej takson ten obejmował do sześciu podgatunków, ale ich ważność została zanegowana przez niedawne badanie morfologiczne czaszki i zębów. Tylko takson "poensis" jest nadal traktowany jako podgatunek, ponieważ jest zagrożoną formą zamieszkującą wyspę. "Galagoides demidoff" posiada 58 chromosomów. Autorzy "Illustrated Checklist of the Mammals of the World" rozpoznają dwa podgatunki.
Morfologia.
Długość ciała 12–17 cm, ogona 14–22 cm; masa ciała 55–100 g. Jest jednym z najmniejszych naczelnych. Należy do galagowatych. 
Ekologia.
Zamieszkuje lasy galeriowe. Ma bardzo szybką przemianę materii, więc zjada wysokokaloryczny pokarm. Zwierzęta te żyją w grupach rodzinnych.

</doc>
<doc id="763688" url="https://pl.wikipedia.org/wiki?curid=763688" title="Andrzej Jerzy Sokolnicki">
Andrzej Jerzy Sokolnicki

Andrzej Jerzy Sokolnicki z Sokolnik herbu Jelita (zm. w 1682 roku) – chorąży lwowski w latach 1658-1682, miecznik sanocki w 1658 roku, pułkownik wojsk koronnych, sędzia deputat wojewódzki z ziemi lwowskiej w konfederacji gołąbskiej, sędzia kapturowy ziemi lwowskiej w 1668 roku, sędzia kapturowy ziemi lwowskiej w 1673 roku.
W czasie bitwy pod Warką w 1656 r. dowódca chorągwi husarskiej marszałka Jerzego Lubomirskiego – 190 koni.
W lipcu 1660 roku Lubomirski na czas swego pobytu na naradzie wojennej we Lwowie powierzył mu dowództwo nad całą swoją armią. Podczas kampanii ukraińskiej w roku 1660 dowodził pułkiem jazdy w bitwach pod Lubarem, pod Cudnowem i pod Słobodyszczami. W tej ostatniej po ostatecznie nieudanym ataku husarii na tabor kozacki został ranny i ledwo uszedł z życiem. Stanął w 3 konie na pospolitym ruszeniu ziemian lwowskich i powiatu żydaczowskiego 29 sierpnia 1672 roku pod Lublinem.

</doc>
<doc id="763690" url="https://pl.wikipedia.org/wiki?curid=763690" title="Jean-Jacques Annaud">
Jean-Jacques Annaud

Jean-Jacques Annaud (ur. 1 października 1943 w Draveil) – francuski reżyser, scenarzysta i producent filmowy. 
Życiorys.
Laureat Oscara dla najlepszego filmu nieanglojęzycznego za swój debiut kinowy "Czarne i białe w kolorze" (1976) oraz dwóch Cezarów za film "Walka o ogień" (1981).
Zasiadał w jury konkursu głównego na 35. MFF w Cannes (1982).

</doc>
<doc id="763691" url="https://pl.wikipedia.org/wiki?curid=763691" title="McLaren Automotive">
McLaren Automotive

McLaren Automotive – brytyjski producent hipersamochodów, supersamochodów i samochodów sportowych z siedzibą w Woking działający od 1989 roku. Przedsiębiorstwo należy do brytyjskiego McLaren Technology Group.
Historia.
McLaren Cars.
W połowie czerwca 1989 roku brytyjski przedsiębiorca Ron Dennis założył w angielskim Woking przedsiębiorstwo McLaren Cars Limited, skoncentrowane na skonstruowaniu pierwszych konstrukcji sygnowanych marką McLaren o przeznaczeniu drogowym. Pierwszym pojazdem, który opracowany został z wykorzystaniem zaplecza konstrukcyjnego specjalizującego się na co dzień pracą przy bolidach Formuły 1 McLaren, był supersamochód F1. Zaprezentowany po raz pierwszy w 1991 roku, do seryjnej produkcji trafił dwa lata później, w 1993.
Sztandarowy supersamochód z nietypowym, centralnie umieszczonym fotelem kierowcy z sąsiadującymi mu dwoma siedziskami, przysporzył popularności firmie McLaren Cars, ciesząc się w momencie produkcji tytułem najszybszego cywilnego samochodu na świecie. Na jego bazie w połowie lat 90. XX wieku opracowano jeszcze dwie pokrewne konstrukcje: F1 GTR i F1 LM.
Po zakończeniu produkcji modelu F1 w 1998 roku, gama McLaren Cars nie została poszerzona o żaden nowy model, a pod kątem formalnym przez kolejne 10 lat przedsiębiorstwo posiadało status tzw. "dormant company", czyli firmy nieaktywnej. W pierwszych latach XXI wieku McLaren skoncentrowany był jedynie na partnerskiej współpracy z niemieckim Mercedesem-Benzem, produkując w latach 2003–2009 opracowany wspólnie wyczynowy samochód SLR McLaren.
McLaren Automotive.
Stagnacja w wytwarzaniu autorskich konstrukcji została przerwana pod koniec pierwszej dekady XXI wieku, kiedy to McLaren Group zdecydowało się wznowić działalność oddziału do produkcji cywilnych pojazdów pod nową nazwą - McLaren Automotive. W maju 2009 roku ogłosił on plany budowy nowych zakładów produkcyjnych.
Powrót na rynek zainaugurowano ostatecznie we wrześniu 2009 roku, kiedy to odbył się debiut pierwszego od dwóch dekad nowego modelu marki McLaren w postaci średniej wielkości supersamochodu MP4-12C. Z kolei dwa lata później, w 2012 roku na Paris Motor Show zaprezentowano następcę F1 - sztandarowy model P1.
Intensywny rozwój.
W 2014 roku zaprezentowano następcę MP4-12C, model 650S, a rok później ofertę uzupełnił jeszcze mniejszy 570S. Na koniec drugiej dekady XXI wieku przypadła wzmożona rozbudowa oferty McLarena: w 2017 roku producent przedstawił model Senna, który opracowano w limitowanej serii 500 egzemplarzy, rok później zadebiutował nowy sztandarowy supersamochód Speedtail, z kolei w 2019 roku brytyjskie przedsiębiorstwo przedstawiło kolejne dwie nowe konstrukcje: GT oraz Elva.
Rozbudowa portfolio modelowego McLarena wiązało się także z rozwojem punktów dealerskich w skali globalnej, rozwijając lokalizacje także o państwa z grupy rynków wschodzących jak Brazylia, Chiny, Tajlandia czy RPA. W sierpniu 2018 roku otwarto pierwszy punkt dealerski w Polsce, wybierając za lokalizację stołeczną Warszawę. W 2019 roku przedsiębiorstwo obecne było w 31 państwach, osiągając roczną produkcję na poziomie 3,5 tysiąca sztuk samochodów.
W 2021 roku McLaren przedstawił swój pierwszy wysokoseryjny samochód o spalinowo-elektrycznym napędzie hybrydowym o nazwie Artura, w tym samym roku wkraczając także na kolejny duży rynek państwa rozwijającego się, Indii.

</doc>
<doc id="763692" url="https://pl.wikipedia.org/wiki?curid=763692" title="Stanisław Barzi">
Stanisław Barzi

Stanisław Barzi, lub Stanisław Barzy herbu Korczak (ur. w 1530 roku – zm. 9 listopada 1571 roku w Krakowie) – marszałek nadworny koronny w latach 1568–1571, wojewoda krakowski w latach 1570–1571, starosta generalny krakowski w latach 1570–1571, starosta gródecki od 1557 roku, starosta śniatyński w latach 1562–1571, sekretarz królewski, dworzanin królewski od 1551. Poseł województwa krakowskiego na sejm 1565 roku.
Był synem Andrzeja Barziego – podkomorzego przemyskiego i Anny Kmity, siostry marszałka koronnego Piotra Kmity Sobieńskiego. 5 stycznia 1551 został dworzaninem króla Zygmunta II Augusta. W 1556 udał się w orszaku królewny Zofii Jagiellonki do Wolfenbüttel. Przed 1557 został sekretarzem królewskim. Jako jeden z nielicznych katolików na dworze królewskim, zyskał poparcie przywódcy polskiej kontrreformacji kardynała Stanisława Hozjusza, pod wpływem którego już jako wojewoda krakowski wprowadził wiele zarządzeń przeciwko protestantom. Był sygnatariuszem aktu unii lubelskiej 1569 roku.
Poślubił Katarzynę Tęczyńską – córkę Jana Tęczyńskiego (zm. 1541) – kasztelana chełmskiego, z którą miał synów: Jana i Stanisława Barzich (bezpotomnych). Następnie ożenił się z Dorotą Goryńską – córką Piotra Goryńskiego, wojewody mazowieckiego.

</doc>
<doc id="763693" url="https://pl.wikipedia.org/wiki?curid=763693" title="Karpina">
Karpina

Karpina – drewno części podziemnej drzewa wraz z pniakiem pozostałym po ścięciu.
Karpina sosnowa, która pozostawała w ziemi przez co najmniej 7 lat, używana jest do ekstrakcji żywicy lub destylacji rozkładowej (suchej destylacji drewna). Nosi ona nazwę karpiny przemysłowej.
Pozyskiwanie karpiny wykonuje się przez:

</doc>
<doc id="763700" url="https://pl.wikipedia.org/wiki?curid=763700" title="Gabriel Wojniłłowicz">
Gabriel Wojniłłowicz

Gabriel Michał Wojniłłowicz al. "Woyniłłowicz" (ur. w?, zm. 1664) – polski wojskowy, oficer, pułkownik jazdy koronnej, szlachcic herbu własnego, starosta lityński w 1664 roku, starosta krośnieński.
Dowódca pułku kaniowskiego Kozaków rejestrowych (jako Wonniłowicz) w bitwie nad Żółtymi Wodami w roku 1648. Wysłany w poselstwie do Tuhaj-Beja, został wzięty do niewoli wraz ze Stefanem Czarnieckim i Aleksandrem Brzuchańskim.
Po powrocie z niewoli przez dwa lata był rotmistrzem na służbie u księcia Jeremiego Wiśniowieckiego, potem był porucznikiem u Stanisława Rewery Potockiego. Brał udział w bitwie pod Białą Cerkwią w 1651 r. oraz w bitwie pod Buczaczem w 1655 r.
W 1655 roku Szwedzi wkroczyli do Polski, Wojniłłowicz ze swoim oddziałem wycofał się do Małopolski i wystąpił przeciw Szwedom. 7 grudnia 1655 r. stoczył zwycięską i przełomową bitwę ze Szwedami i z oddziałami dowodzonymi przez Aleksandra Prackiego pod Krosnem i wyzwolił to miasto biorąc dowódcę do niewoli. Za zdradę Ojczyzny Prackiego postawiono pod sąd i rozstrzelano na krośnieńskim Rynku.
Jako wyzwoliciel tego miasta, pułkownik Gabriel Wojniłłowicz, po powrocie z pomyślnej ekspedycji zatrzymał swą chorągiew w fortecy łańcuckiej, skąd 10 grudnia listownie powiadomił Króla Polski Jana Kazimierza o odniesionym sukcesie i gdzie następnie oczekiwał na dalsze rozkazy królewskie. Prowadził zwycięskie działania partyzanckie w okolicach Biecza. U boku Jerzego Sebastiana Lubomirskiego, marszałka koronnego, przystąpił do zorganizowania liczącego ok. 3000 ludzi oddziału, który wziął udział w wyzwoleniu Wieliczki i Wiśnicza, zaatakował Szwedów kierujących się od Krakowa w kierunku Sącza w Kamionnej, gdzie Polacy uderzyli ze wzgórza, odnosząc zwycięstwo. W dniu 13 grudnia 1655 r. stoczył zwycięską bitwę i zdobył Nowy Sącz. A potem walczył koło Niepołomic i w Bochni wycinając szwedzkie garnizony, zdobywa miasto, Wieliczkę, Wiśnicz i udał się pod Kraków.
Gdy powracał Król Jan Kazimierz z Opola, a potem z Lubowli, to torował mu drogę na trasie Biecz, Nowy Żmigród, Dukla i 3 stycznia 1656 r. do 12 stycznia 1656 r. przebywał w Krośnie. A potem torował drogę przez Domaradz do Łańcuta i do Lwowa. W lutym 1656 r. Wojniłowicz połączył swe siły z Czarneckim i razem ruszyli do województwa sandomierskiego, gdzie operowali wraz z Lubomirskim na linii Przemyśl-Sandomierz. Wojniłłowicz brał udział w bitwie pod Jarosławiem, zamknięciu wojsk szwedzkich w widłach Sanu i Wisły. Awansował na porucznika królewskiej chorągwi kozackiej. W czasie bitwy pod Warką w 1656 r. dowódca, u Czarnieckiego, hetmańskiego pułku jazdy (ok. 500-600 koni).
W czasie wyprawy na Prusy był w randze pułkownika doradcą wojskowym hetmana litewskiego Wincentego Gosiewskiego. Dowodził Tatarami budziackimi prowadzonymi przez Subchana Ghazi Agę w bitwie pod Prostkami niedaleko Ełku. Ich zadaniem było rozpoznanie brodów, ataki na tyłach wojsk. Po walce Tatarzy zostali wypuszczeni i pustoszyli ziemie pruskie.
Wojniłłowicz zmarł z ran lub zginął w 1664 r.

</doc>
<doc id="763704" url="https://pl.wikipedia.org/wiki?curid=763704" title="Anna Haller">
Anna Haller

Anna Haller von Hallenburg, również "Anna Hallerówna" (ur. 5 lipca 1876 w Jurczycach, zm. 1969) – siostra generała Józefa Hallera, nauczycielka języka polskiego.
Życiorys.
Anna Haller była pierwsza córka z siedmiorga dzieci Henryka Hallera von Hallenburga i Olgi z Treterów. Nauczała początkowo w założonej przez Hallerów szkole trywialnej w Jurczycach. W marcu 1916 r. założyła w Janowie Lubelskim powszechną szkołę podstawową, którą kierowała do czerwca 1916 r.. W lipcu 1916 r. zainicjowała powstanie w powiecie janowskim oddział Stowarzyszenia Nauczycielstwa Polskiego.Później w gimnazjum w Mysłakowicach. W latach dwudziestych była działaczką Stronnictwa Narodowego w powiecie krakowskim, gdzie prezesowała Chrześcijańskiemu Stowarzyszeniu Nauczycieli. Po II wojnie światowej kontynuowała nauczanie początkowo w Bytomiu, a w latach 1947–1948 w Liceum Ogólnokształcącym im. A. Mickiewicza w Kluczborku. Sposób przekazywania przez nią wiedzy z zakresu języka polskiego i historii nie podobały się ówczesnym władzom. Zaowocowało to zakazem uczenia w szkołach na terenie Śląska. Była także katechetką i organizatorką życia narodowego i religijnego na terenie ziem odzyskanych. W latach 1948–1960 mieszkała i pracowała w Kożuchowie, w obecnym domu katechetycznym, przy kościele Oczyszczenia NMP. Upamiętnia to znajdująca się tam tablica, poświęcona przez bp Adama Dyczkowskiego 6 czerwca 2006 roku w 130 rocznicę jej urodzin. Jedna z ulic w Kożuchowie (na terenie dawnej jednostki wojskowej) nosi nazwę ul. Anny Haller.
Anna Haller zmarła w 1969 roku. Pochowana jest na cmentarzu w Radziszowie (w grobowcu rodzinnym wraz z matką i siostrą Ewą). Pogrzeb odbył się 9 kwietnia prowadzony przez kardynała Karola Wojtyłę.
Linki zewnętrzne.
Anna Haller de Hallenburg www.jurczyce.pl

</doc>
<doc id="763712" url="https://pl.wikipedia.org/wiki?curid=763712" title="NORML">
NORML

National Organization for the Reform of Marijuana Laws, w skrócie NORML (wym. ‘normal’) – założona w 1970 organizacja non-profit z siedzibą w USA, której celem jest „przekonanie opinii publicznej do konieczności zniesienia zakazu używania konopi, tak aby odpowiedzialne jej użycie przez osoby dorosłe nie było karane”.
Program.
Na stronie internetowej organizacji można dowiedzieć się, że „popiera zniesienie wszelkich kar za posiadanie dla własnego użytku i za odpowiedzialne używanie marihuany przez osoby dorosłe, w tym uprawę na użytek własny, swobodną wymianę małych ilości bez celów zarobkowych” oraz że „popiera rozwój kontrolowanego przez prawo rynku konopi”.
W roku 2006 udało jej się doprowadzić do tego, że w niektórych lokalnych oddziałach policji zwalczanie marihuany dostało niski priorytet, dzięki czemu środki policyjne mogły zostać przeznaczone na zwalczanie poważnych przestępstw.
NORML popiera wysiłki w legalizacji i opodatkowaniu marihuany np. w Kalifornii. Ma to pomóc w zmniejszeniu rosnącego deficytu federalnego i krajowego bez konieczności podnoszenia podatków.
W ostatnich latach organizacja miała poważne problemy – zmuszona była do rywalizacji z nowymi grupami o podobnym charakterze, które zdobywały większe fundusze.
Fundacja NORML.
Fundacja NORML to jednostka organizacji zwolniona z opodatkowania, która prowadzi działalność edukacyjną i naukową. Przykładowo, w październiku 1998, Paul Armentano i Jon Gettman z NORML opublikowali raport na temat Krajowej Produkcji Marihuany, często cytowany w głównonurtowych mediach. W sposób metodyczny oszacowano tu wartość i liczba roślin konopi uprawianych w 1997. Okazało się m.in., że DEA (agencja rządowa odpowiedzialna za walkę z narkotykami) przejęła 32% krajowych roślin konopi. Raport ten podaje też, że „Marihuana nadal jest czwartą pod względem wartości uprawą rynkową w USA, mimo tego, że rząd amerykański wydaje każdego roku 10 mld dol. na walkę z nią”.
administracja NORML.
Rada Doradcza.
Hunter S. Thompson i Robert Altman byli również członkami Rady, aż do śmierci.

</doc>
<doc id="763720" url="https://pl.wikipedia.org/wiki?curid=763720" title="McLaren Technology Group">
McLaren Technology Group

McLaren Technology Group – holding stworzony przez Rona Dennisa w 1985; siedziba przedsiębiorstwa znajduje się w Woking w Wielkiej Brytanii; Przedsiębiorstwo skupione jest wokół zespołu wyścigowego Formuły 1 – zespołu McLaren.
Skład holdingu.
W skład McLaren Technology Group wchodzą następujące przedsiębiorstwa:

</doc>
<doc id="763721" url="https://pl.wikipedia.org/wiki?curid=763721" title="AD São Caetano">
AD São Caetano

Associação Desportiva São Caetano – brazylijski klub piłkarski z siedzibą w mieście São Caetano, leżącym w stanie São Paulo.
Historia.
Klub założony został w 1989 roku. W 2000 roku podczas mistrzostw Brazylii klub São Caetano zdobył wicemistrzostwo drugiej ligi, dzięki czemu zakwalifikował się do dodatkowego turnieju, w którym drużyna zdobyła tytuł wicemistrza Brazylii, pokonując takie zespoły jak Fluminense FC, SE Palmeiras i Grêmio Porto Alegre, w finale przegrywając z CR Vasco da Gama. W roku 2001 São Caetano ponownie dotarł do finału, w którym przegrał z Athletico Paranaense Kurytyba, zdobywając ponownie wicemistrzostwo Brazylii.
W turnieju klubowym Copa Libertadores 2002 drużyna São Caetano doszła do finału, który po dwumeczu i rzutach karnych przegrała z Paragwajem.
W 2004 roku klubu zdobył zwycięstwo w mistrzostwach stanu São Paulo, w finale których pokonał zespół Paulista de Jundiaí.
Stadion.
Stadionem klubu São Caetano jest Estádio Anacleto Campanella, zbudowany w roku 1955, mieszczący 22 738 widzów.

</doc>
<doc id="763726" url="https://pl.wikipedia.org/wiki?curid=763726" title="Associação Desportiva São Caetano">
Associação Desportiva São Caetano



</doc>
<doc id="763727" url="https://pl.wikipedia.org/wiki?curid=763727" title="Medium transmisyjne">
Medium transmisyjne

Medium transmisyjne – nośnik używany do transmisji sygnałów w telekomunikacji. Jest podstawowym elementem systemów telekomunikacyjnych. Możliwości transmisji zależą od parametrów użytego medium. Wyróżnia się media przewodowe i bezprzewodowe.
Rodzaje medium transmisyjnego.
Media transmisyjne można podzielić na przewodowe oraz bezprzewodowe.
Do przewodowych mediów transmisyjnych należą:
Do bezprzewodowych mediów transmisyjnych należą:
Media transmisyjne możemy podzielić również ze względu na rodzaj transmisji, jaki można w nich stosować:
Charakterystyka mediów transmisyjnych.
Media przewodowe.
Skrętka
składa się z ośmiu żył (czterech par żył). Żyły w skrętkach są ze sobą splecione parami. Każda para skrętki posiada jedną żyłę do przenoszenia napięcia, a drugą uziemioną. Jakikolwiek szum pojawiający się w jednej żyle, występuje także w drugiej. Ponieważ żyły w parze są spolaryzowane przeciwnie w stosunku do siebie, szum pojawiający się w jednej żyle jest „znoszony” przez szum z drugiej żyły na końcu kabla dołączonego do odbiornika. Skrętki są najczęściej używane w systemach, które do transmisji używają kodu Manchester. Stopień w jakim zakłócenia są wyeliminowane zależy od ilości splotów przypadających na jednostkę metra. Większa ilość splotów na metr gwarantuje zmniejszenie szumu. Dla jeszcze większej ochrony przed zakłóceniami stosuje się ekran w postaci folii, w którą zawinięte są pary żył oraz uziemienie. Folia może być owinięta wokół pojedynczych par lub wszystkich żył. Impedancja typowej skrętki wynosi 100Ω, a maksymalna prędkość transmisji wynosi 1 Gbit/s (10Gbit/s w przypadku kategorii 6a kabla).
Maksymalna odległość pomiędzy urządzeniami połączonymi skrętką nie powinna przekraczać 100 m (55 m dla 10Gbit/s). Wyróżnia się następujące rodzaje skrętek:
Kabel koncentryczny
zwany także współosiowym. Składa się z dwóch przewodników – wewnętrznego (żyły podstawowej) i zewnętrznego (ekranu), które są oddzielone ochronną warstwą izolacyjną (dielektrykiem). Ekran chroni przewód wewnętrzny przed zakłóceniami. Kable koncentryczne stosuje się powszechnie do łączenia anten, do połączeń AV, w sieciach komputerowych oraz w sieciach kablowych. Kable koncentryczne dzielimy wg ich impedancji falowej:
Światłowód
składa się z cienkiego włókna szklanego, które przenosi informację w postaci światła w zakresie widma światła widzialnego i poniżej. W konstrukcji kabla światłowodowego można wyróżnić takie elementy, jak:
Zalety światłowodu w stosunku do kabli miedzianych:
Wady światłowodu:
Koszt stosowania światłowodu jest kompromisem pomiędzy przepustowością i ceną. Gdy potrzebujemy większej przepustowości bardziej opłacalnym wyborem jest światłowód, natomiast przy niższym zapotrzebowaniu na przepustowość tańsze jest medium miedziane.
Największą prędkość transmisji sygnału za pomocą światłowodu uzyskała firma HUAWEI wdrażając system nazwany 400G, w którym prędkość transmisji danych dochodzi do 20 Tbit/s, a zasięg tego medium to 1000 km.
Kable energetyczne oferują najsłabszej jakości transmisję danych. Jest to spowodowane brakiem ochrony przed szumami zakłócającymi, które pochodzą z innych źródeł niż nadajnik. Z tego względu te media nie nadają się do transmisji danych na większe odległości. Teoretyczna maksymalna przepustowość tego medium wynosi 200 Mbit/s.
Poniższa tabela zawiera porównanie użytecznego pasma mediów przewodowych:
Media bezprzewodowe.
Fale elektromagnetyczne w zakresie podczerwieni IR ("InfraRed") są stosowane na otwartym terenie, bądź wewnątrz budynków. Jako źródła promieniowania fal elektromagnetycznych wykorzystuje się diody elektroluminescencyjne LED ("Light Emitting Diode") lub diody laserowe. Przy używaniu łączy bezprzewodowych w podczerwieni nie jest wymagane uzyskiwanie licencji na ich stosowanie w przeciwieństwie do fal radiowych. Największym ograniczeniem tego medium transmisyjnego jest niewielki zasięg wynoszący do kilkudziesięciu metrów.
Fale elektromagnetyczne w zakresach fal radiowych do transmisji wymagają planowania przydziału częstotliwości, z uwzględnieniem maksymalnej dopuszczalnej mocy nadajników, rodzaju modulacji oraz innych zaleceń Międzynarodowej Unii Telekomunikacji (ITU). Obecnie najpopularniejszymi częstotliwościami używanymi do transmisji bezprzewodowej są 2,4 GHz i wyższe (zakres mikrofali). Odległości na jakich stosuje się fale radiowe wynoszą do kilkudziesięciu kilometrów przy zastosowaniu specjalnych anten nadawczo-odbiorczych.
Poniższa tabela przedstawia podział fal ze względu na ich długość oraz częstotliwość:
Zalety medium bezprzewodowego:
Wady medium bezprzewodowego:
Niekorzystne zjawiska występujące w mediach transmisyjnych.
Do niepożądanych zjawisk występujących w mediach transmisyjnych należą:
Metody dostępu do medium transmisyjnego.
Protokoły sterujące dostępem do medium fizycznego (transmisyjnego) należą do podwarstwy MAC ("Medium Access Control") warstwy łącza danych w modelu ISO/OSI.
Użycie odpowiedniego medium oraz protokołu dostępu do medium jest determinowane przez standard w jakim sieć została stworzona. Metody dostępu do medium podwarstwy MAC oraz warstwę fizyczną modelu ISO/OSI opisują następujące standardy IEEE:

</doc>
<doc id="763730" url="https://pl.wikipedia.org/wiki?curid=763730" title="Michael Apted">
Michael Apted

Michael David Apted (ur. 10 lutego 1941 w Aylesbury, zm. 7 stycznia 2021 w Los Angeles) – brytyjski reżyser, producent filmowy, scenarzysta i aktor. Od 2003 prezydent Amerykańskiej Gildii Reżyserów Filmowych (Directors Guild of America).
Życiorys.
Urodził się w Aylesbury w hrabstwie Buckinghamshire jako syn Frances Amelii (z domu Thomas) i Ronalda Williama Apteda. Uczęszczał do City of London School. Jego ojciec pracował w firmie ubezpieczeniowej. Studiował prawo i historię w Downing College na Cambridge University.
Swoją karierę rozpoczął od pracy w telewizji – odbył staż w Granada Television, gdzie początkowo był researcherem, później reporterem śledczym programu ITV "World in Action" (1964). Jednym z pierwszych projektów, przy którym pracował, był dokumentalny film krótkometrażowy "Seven Up!" (1964), którego producentem i współreżyserem był Paul Almond. Jego bohaterami były siedmiolatki z różnych grup społecznych Londynu, które opowiadały o sobie, swoich marzeniach, przemyśleniach. Apted wyszukiwał dzieci, które miały wziąć udział w projekcie. Po siedmiu latach wrócił do bohaterów tego filmu i nakręcił z nimi wywiady. Wracał do nich regularnie co siedem lat, tworząc w ten sposób serię "Up", która stała się jego sztandarową produkcją.
W wieku 22 lat został zatrudniony za wynagrodzeniem jako reżyser w BBC, pracując przy popularnej operze mydlanej "Coronation Street" (1967), gdzie zrealizował 24 odcinki. Jego pierwszy pełnometrażowy film fabularny to dramat "The Triple Echo" (1972), oparty na powieści H.E. Batesa z Glendą Jackson, Brianem Deaconem i Oliverem Reedem, a sceny filmu kręcone były w Wiltshire. Następnie wyreżyserował dwa filmy, których producentem był David Puttnam – "Stardust" (1974) z Davidem Essexem i "Trick or Treat" (1975) z Biancą Jagger. Po realizacji dreszczowca gangsterskiego "Szantaż" ("The Squeeze", 1977) ze Stacym Keachem, podjął się reżyserii dramatu kryminalnego "Agata" (1979) z udziałem Vanessy Redgrave w roli Agathy Christie.
Od 1980 zamieszkał w Stanach Zjednoczonych.
Laureat wielu nagród na festiwalach filmowych. Dwukrotnie nominowany do Oscara: w 1980 za "Córkę górnika", w 1988 za "Goryle we mgle".

</doc>
<doc id="763738" url="https://pl.wikipedia.org/wiki?curid=763738" title="McLaren Racing">
McLaren Racing



</doc>
<doc id="763749" url="https://pl.wikipedia.org/wiki?curid=763749" title="Kodeks Vindobonensis">
Kodeks Vindobonensis

Kodeks Vindobonensis – mistecki prekolumbijski dokument datowany na XIV wiek, o tematyce wróżbiarskiej i genealogicznej.
Opis.
Kodeks Vindobonensis złożony jest z 52 stron w formacie 265 × 220 mm o długości 13,5 m w formie harmonii. Waży 2,687 kg. Na przednich stronach prezentuje mityczne genealogie bogów, ich narodziny i historie, a na odwrotnych stronach przedstawia historyczne fakty związane z genealogią misteckich władców. Wypełniony jest piktogramami bogów, ptaków, zwierząt i roślin, bogato pokolorowanych.
Historia.
Okoliczności odkrycia Kodeksu Vindobonensis nie są znane. Prawdopodobnie został znaleziony w jednej ze świątyń w okolicy Veracruz i wysłany do Sewilli wraz z innym kodeksem Nuttall, jako dar dla cesarza Karola V w 1519 roku. Wiadomo, iż w późniejszym czasie manuskrypt znalazł się na dworze króla Portugalii Manuela I, prawdopodobnie ze względu na jego pokrewieństwo z władcą Hiszpanii. Dalsze losy kodeksu nie są do końca jasne. Nie wiadomo, jak znalazł się w zbiorach papieża Klemensa VII, następnie kardynała Ippolito de' Medici oraz kardynała Nikolausa von Schönberga. Prawdopodobnie po śmierci tego ostatniego w 1537 roku, kodeks zawędrował do Niemiec. Jeden z członków jego rodziny zapisał swoje imię na okładce manuskryptu. Pewne jest, że w 1650 roku w Weimarze filolog Job Ludolf, specjalista od języka etiopskiego, jako pierwszy rozpoczął studia nad manuskryptem. W 1677 roku książę saski Jan Jerzy II podarował manuskrypt cesarzowi Leopoldowi I. Cesarz złożył kodeks w ówczesnej Królewskiej Bibliotece, a obecnie Narodowej Bibliotece Austriackiej w Wiedniu, gdzie jest przechowywany do dzisiaj.
Kodeks Vindobonensis w trakcie swej wędrówki zmieniał swoją nazwę osiemnaście razy. Dziś najczęściej znany jest również pod nazwą "Codex Mexicanus I", "Kodeks Wiedeński", "Codex Vindobonensis 795", Codex Constantinopolitanus, Codex C lub Codex Byzantinus.

</doc>
<doc id="763751" url="https://pl.wikipedia.org/wiki?curid=763751" title="Życie jest gdzie indziej">
Życie jest gdzie indziej

Życie jest gdzie indziej – powieść Milana Kundery, po raz pierwszy opublikowana w 1973 roku (pierwsze polskie wydanie: 1989). Została napisana w języku czeskim, pisarz otrzymał za nią nagrodę "Prix Médicis Étranger". Opowiada historię Jaromila, na którego całe życie ogromny wpływ ma matka.

</doc>
<doc id="763755" url="https://pl.wikipedia.org/wiki?curid=763755" title="Kodeks Wiedeński">
Kodeks Wiedeński



</doc>
<doc id="763757" url="https://pl.wikipedia.org/wiki?curid=763757" title="Walc pożegnalny">
Walc pożegnalny

Walc pożegnalny ("Valčik na rozloučenou") – powieść Milana Kundery, napisana w języku czeskim 1972 roku, a po raz pierwszy opublikowana we francuskim przekładzie w 1976 roku w Paryżu u Gallimarda (pierwsze polskie wydanie: 1983). 
Akcja ma miejsce w staroświeckim uzdrowisku, fabuła zaś ma ilustrować metamorfozę współczesnego świata. 

</doc>
<doc id="763764" url="https://pl.wikipedia.org/wiki?curid=763764" title="Nieśmiertelność (powieść)">
Nieśmiertelność (powieść)

Nieśmiertelność ("Nesmrtelnost") – siedmioczęściowa powieść Milana Kundery, napisana w roku 1988 (w języku czeskim; późniejsze utwory Kundera pisał po francusku), po raz pierwszy opublikowana w 1990 roku w języku francuskim pt. "L’immortalité". Pierwsze polskie wydanie w roku 1995. Jej tematem są rozważania związane z nieśmiertelnością, sposobami, na jakie można przetrwać w ludzkiej pamięci.

</doc>
<doc id="763765" url="https://pl.wikipedia.org/wiki?curid=763765" title="John Badham">
John Badham

John Badham (ur. 25 sierpnia 1939 w Luton, Bedfordshire) – amerykański reżyser filmowy.
Życiorys.
John Badham dorastał w Alabamie w USA i w wieku 7 lat przyjął obywatelstwo amerykańskie.
Jest bratem Mary Badham, która grała Scout Finch w filmie "Zabić drozda".

</doc>
<doc id="763769" url="https://pl.wikipedia.org/wiki?curid=763769" title="Sztuka powieści">
Sztuka powieści

Sztuka powieści – zbiór esejów Milana Kundery, po raz pierwszy opublikowanych w 1986 roku (pierwsze polskie wydanie: 1991). Został napisany w języku francuskim. Zawiera siedem tekstów, w których Kundera przedstawia swoją koncepcję powieści europejskiej.

</doc>
<doc id="763770" url="https://pl.wikipedia.org/wiki?curid=763770" title="Decade of Aggression">
Decade of Aggression

Decade of Agression – drugi koncertowy album thrashmetalowego zespołu Slayer, który został wydany w 1991 roku przez wytwórnię Def American Records (która później zmieniła nazwę na American Recordings). Album został nagrany podczas trasy Clash of the Titans promującej płytę Seasons in the Abyss.

</doc>
<doc id="763772" url="https://pl.wikipedia.org/wiki?curid=763772" title="Zdradzone testamenty">
Zdradzone testamenty

Zdradzone testamenty – zbiór esejów Milana Kundery, po raz pierwszy opublikowanych w 1993 roku (pierwsze polskie wydanie: 1996). Został napisany w języku francuskim, tytuł oryginału brzmi "Les testaments trahis".

</doc>
<doc id="763773" url="https://pl.wikipedia.org/wiki?curid=763773" title="Wiechlina roczna">
Wiechlina roczna

Wiechlina roczna, wyklina roczna ("Poa annua" L.) – gatunek rośliny należący do rodziny wiechlinowatych. Dawna nazwa ludowa – pajędza. Gatunek kosmopolityczny, wraz z człowiekiem rozprzestrzenił się po całym niemal świecie. Jest uważana za jeden z najuciążliwszych chwastów świata. Zawleczona została nawet do Antarktyki (Szetlandy Południowe), gdzie wkroczyła do naturalnych zbiorowisk tundrowych stanowiąc trzeci gatunek rośliny naczyniowej we florze Antarktyki. W Polsce roślina bardzo pospolita na całym obszarze, jest jedną z najbardziej pospolitych na terenie kraju traw.
Ekologia.
Porasta drogi, rowy, przydroża, ogrody, pastwiska i pola uprawne (jako chwast). Rośnie również na miejscach intensywnie wydeptywanych (np. ścieżki). Hemikryptofit (czasami). 
Wiechlina roczna została po raz pierwszy stwierdzona w Antarktyce w sezonie 1984/85 w metalowej kratownicy przy głównym budynku polskiej stacji im. Henryka Arctowskiego na Wyspie Króla Jerzego. Od tego czasu rozpowszechniła się na inne antarktyczne wyspy i północny Półwysep Antarktyczny, rosnąc wśród miejscowej roślinności. Uważa się, że może stanowić poważne zagrożenie dla bioróżnorodności Antarktyki.
Systematyka i zmienność.
Gatunek o dużej zmienności, występuje w wielu odmianach. W Polsce występują:

</doc>
<doc id="763775" url="https://pl.wikipedia.org/wiki?curid=763775" title="Hiob Ludolf">
Hiob Ludolf

Hiob Ludolf (ur. 24 czerwca 1624 w Erfurcie, zm. 8 kwietnia 1704 we Frankfurcie nad Menem) – niemiecki orientalista i filolog specjalizujący się w języku etiopskim.
Życiorys.
Był radcą dworu cesarskiego. Studiował w Erfurcie i Lejdzie. W Rzymie poznał uczonego etiopskiego abbę Gorgoryosa (Grzegorza), który udał się z nim do Gothy i asystował mu w studiach. Prace Ludolfa wyjaśniają błędne wyobrażenie o języku i kulturze etiopskiej. Jego gramatyki języków: gyyz i amharskiego mają dziś znaczenie historyczne. Był autorem pierwszej w Europie historii Etiopii ("Historia Aethiopica", 1681) z obszernym komentarzem ("Commentarius", 1691).
Jako pierwszy zbadał mistecki Kodeks Vindobonensis i wykonał dla Muzeum w Amsterdamie wierne kopie rysunków tam znajdujących się. Jego prace zostały opublikowane w dziele "'Historia Rerum Rarum". Będąc poliglotą władał 25 językami.

</doc>
<doc id="763777" url="https://pl.wikipedia.org/wiki?curid=763777" title="Mimozowe">
Mimozowe

Mimozowe ("Mimosoideae") – takson wyróżniany w dawnych systemach klasyfikacji w randze podrodziny bobowatych lub podnoszony nawet do rangi rodziny mimozowatych (czułkowatych) "Mimosaceae". Ponieważ mimozowe okazały się być grupą zagnieżdżoną w obrębie brezylkowych od 2017 roku włączane są do tej podrodziny. Należy tu ok. 80 rodzajów drzew, krzewów i roślin zielnych występujących w strefie tropikalnej i subtropikalnej całego świata: Ameryka Południowa i południowa część Ameryki Północnej, Afryka, Azja, Australia i Oceania. 
Morfologia.
Głównie drzewa i krzewy, rzadko rośliny zielne. Liście są przeważnie podwójnie pierzasto złożone, czasem pojedynczo pierzasto złożone lub całkiem zredukowane. Kwiaty zwykle promieniste (ewentualnie kielich nieco grzbiecisty) i niewielkie – płatki są często niewielkie, za to liczne i okazałe są pręciki. Kwiaty zebrane są zwykle w kłosokształtne lub główkowate kwiatostany. Owocem jest strąk. 
Systematyka.
Jedna z linii rozwojowych bobowatych zagnieżdżona w obrębie podrodziny brezylkowych "Caesalpinioideae" i dlatego do nich włączona (ranga taksonomiczna grupy pozostaje niejasna).
W systemie Reveala (1993–1999) grupa wyróżniana była w randze rodziny stawianej obok bobowatych.
Należące tu gatunki dzielone były na trzy grupy w randze plemion, czasem wyróżnia się czwarte plemię "Mimozygantheae" obejmujące rodzaj "Mimozyganthus":
Plemię "Acacieae"
Plemię "Ingieae"
Plemię "Mimoseae"

</doc>
<doc id="763782" url="https://pl.wikipedia.org/wiki?curid=763782" title="Poa annua">
Poa annua



</doc>
<doc id="763785" url="https://pl.wikipedia.org/wiki?curid=763785" title="Jasnaja Polana (obwód kaliningradzki)">
Jasnaja Polana (obwód kaliningradzki)

Jasnaja Polana (; hist. , ) – osiedle typu wiejskiego w Rosji, w obwodzie kaliningradzkim, zamieszkane przez 997 osób.
Historia.
W 1732 roku król pruski Fryderyk Wilhelm I założył w Trakenen stadninę koni. Wyhodowano tu rasę koni trakeńskich. W 1932 roku, z okazji 200-lecia stadniny, postawiono pomnik najlepszego reproduktora rasy, ogiera Tempelhüter. W 1944 roku, podczas ofensywy wojsk sowieckich, wszystkie konie ewakuowano w głąb Niemiec. Po zajęciu miasta przez wojska sowieckie posąg został wywieziony jako trofeum wojenne do Moskwy, gdzie przez długi czas był przechowywany w muzeum Moskiewskiej Akademii Rolniczej im. Timiryazeva.
30 września 1929 roku posiadłość "Trakehnen" została przekształcona w gminę wiejską "Groß Trakehnen", która w 1939 roku liczyła 1519 mieszkańców. 
Po II wojnie światowej wieś znalazła się w obwodzie kaliningradzkim. Niemcy podczas frontu wyjechali, pozostałych po wojnie wysiedlono, a następnie osiedlili się Rosjanie ze wschodu. W 1947 roku Rosjanie zmienili nazwę wsi na "Jasnaja Polana". W latach 1947–2008 wieś administracyjnie należała do Czkałowskiego Sielskiego Sowietu. Siedzibą administracyjną rady gminy było Czkałowo, a w latach 1975–1988 Jasnaja Polana. W latach 2008–2018 wieś należała do gminy Iliuszymo, a od 2018 roku do rejonu niestierowskiego.
Pod koniec lat 80. i 90. etniczni Niemcy z Kazachstanu i Kirgistanu przenieśli się do Jasnej Polany i stali się obywatelami Rosji, którzy założyli zbór ewangelickiKościoła Ewangelicko-Luterańskiego Rosji Europejskiej

</doc>
<doc id="763790" url="https://pl.wikipedia.org/wiki?curid=763790" title="Algorytm wykładniczy">
Algorytm wykładniczy

W teorii złożoności obliczeniowej, algorytm wykładniczy to algorytm, którego czas działania "T" mierzony w zależności od rozmiaru danych wejściowych "n" określa funkcja wykładnicza (czyli każde zwiększenie danych o stałą wielkość powoduje pomnożenie czasu działania przez stały czynnik).
W zapisie matematycznym, oznacza to, że istnieje "k" &gt; 1 takie że "T"("n")=Θ( "k""n").
Algorytmy wykładnicze nazywane są nieefektywnymi, w przeciwieństwie do algorytmów wielomianowych. Nie oznacza to, że algorytmy takie zawsze są wolniejsze od wielomianowych: dla małych danych mogą być nawet szybsze. Są jednak bardzo czułe na wielkość danych i dla wystarczająco dużych "n" działają zawsze wolniej niż wielomianowe.
Przykładem problemów, dla których najefektywniejsze znane rozwiązania są wykładnicze są problemy NP-zupełne.
Istnieją algorytmy działające w czasie tzw. "podwykładniczym", czyli mniejszym niż czas wykładniczy, ale większym niż dowolny czas wielomianowy. Przykładem takiego algorytmu jest GNFS służący do faktoryzacji dużych liczb.

</doc>
<doc id="763792" url="https://pl.wikipedia.org/wiki?curid=763792" title="Godło Gwinei Bissau">
Godło Gwinei Bissau

Godło Gwinei Bissau zostało przyjęte wkrótce po uzyskaniu niepodległości, w 1973 r. Głównym elementem godła jest okrągłą czerwona tarcza z czarną gwiazdą. Czarna gwiazda jest tradycyjnym panafrykańskim symbolem i jest obecna także na fladze Gwinei Bissau. W dolnej części godła umieszczona jest muszla symbolizująca nadbrzeżne położenie kraju. Z obu stron godło otoczone jest symetrycznie przez gałązki oliwne. Na tle tarczy herbowej znajduje się biała wstęga z portugalskim napisem: "Unidade, Luta, Progresso" ("Jedność, Walka, Postęp"). 
Godło utrzymane jest w kolorystyce złoto-zielono-czarnej, tj. kolorach flagi Gwinei Bissau.

</doc>
<doc id="763793" url="https://pl.wikipedia.org/wiki?curid=763793" title="Repasacja pończoch">
Repasacja pończoch



</doc>
<doc id="763798" url="https://pl.wikipedia.org/wiki?curid=763798" title="Zagalopowanie">
Zagalopowanie

Zagalopowanie – przejście z niższego chodu konia do galopu. By zagalopować, jeździec skraca nieco „wewnętrzną” wodzę, „zewnętrzną” łydkę odsuwa trochę do tyłu, po czym następuje ucisk krzyża i łydek i jednocześnie oddanie nieco wodzy.

</doc>
<doc id="763804" url="https://pl.wikipedia.org/wiki?curid=763804" title="Historia systemów Microsoft Windows">
Historia systemów Microsoft Windows

W roku 1983 firma Microsoft ogłosiła, że pracuje nad produktem o nazwie Interface Manager, który był graficznym interfejsem użytkownika pracującym pod kontrolą innego produktu Microsoftu – systemu operacyjnego MS-DOS. System ten dostępny był dla komputerów IBM PC i kompatybilnych od roku 1981. Szybko jednak szef marketingu Microsoftu Rowland Hanson zaproponował nazwę Windows.
Geneza.
Firma Microsoft wbrew pozorom nie była na początku zainteresowana graficznymi systemami operacyjnymi. Ich tekstowy system DOS sprzedawał się dobrze, dzięki umowie z IBM. Bill Gates miał jednak na targach COMDEX zobaczyć graficzne systemy na x86 pokroju Visi On i przestraszyć się perspektywy utraty rynku na rzecz systemów łatwiejszych do użytkowania przez przeciętnego użytkownika. Zresztą na tym polegał sukces komputerów firmy Apple już w tym okresie.
Wczesne stadium: rozszerzenie polecenia HELLO-DOS.
Pierwsza niezależna wersja "Microsoft Windows" o numerze wersji 1.0 została wydana w roku 1985. Nie była ona jednak wyposażona w bogaty wachlarz funkcjonalności, więc nie przyjęła się na rynku. Pierwotnie nazwą dla nakładki miał być Interface Manager, lecz Rowland Hanson, szef działu marketingu w firmie Microsoft przekonał resztę zespołu, że nazwa Windows zostanie lepiej przyjęta. Windows 1.1 nie był kompletnym systemem operacyjnym, a jedynie przedłużeniem systemu MS-DOS i jako taki dziedziczył wszystkie jego niedoskonałości i problemy. Dodatkowo programy dostarczane wraz z wczesnymi wersjami Windows były raczej „zabawkami” nie zaspokajającymi oczekiwań klientów korporacyjnych. Pozycji pierwszych Okien nie wzmocniło przeniesienie nań mało znanego, choć mocnego wówczas programu CorelDRAW!.
Windows 1.1 na większą skalę nigdy nie ujrzał światła dziennego. Wersją, którą zwykło nazywać się Windowsem 1.1 jest Windows 1.01. Windows 1.00 miał problemy z obsługą kart graficznych CGA – przy szybszym zegarze procesora technika przełączania palet kolorów desynchronizowała wyświetlanie uniemożliwiając pracę.
Kolejną przyczyną ograniczeń funkcjonalności nakładki stały się kwestie praw autorskich, w których posiadaniu była firma Apple. Dla przykładu, w produktach Microsoftu poszczególne okna mogły być ułożone wyłącznie sąsiadująco, nie mogąc na siebie nawzajem nachodzić. Pierwsza wersja Windows nie posiadała również kosza na śmieci – miejsca, gdzie można byłoby składować pliki przed ich ostatecznym skasowaniem. Firma Apple twierdziła, iż posiada prawa autorskie do wspomnianych rozwiązań. Microsoft usunął obydwa ograniczenia dopiero po podpisaniu z Apple umowy licencyjnej.
Druga wersja środowiska Windows pojawiła się na rynku 9 grudnia 1987 i okazała się nieco większym sukcesem komercyjnym. Popularność Windows 2.0 po części wynikała z faktu dołączenia do środowiska nowych aplikacji działających w trybie graficznym – Excel i Word for Windows. Obydwa programy były w stanie po wywołaniu z linii poleceń DOS-u uruchomić środowisko Windows i zamknąć je po zakończeniu swojej pracy.
Popularność środowiska Windows zwiększyło również pojawienie się przeznaczonej dla niego wersji programu Aldus PageMaker, która do tej pory dostępna była tylko dla maszyn rodziny Macintosh. Niektórzy historycy świata komputerów uważają tę datę, kiedy to pojawił się pierwszy znaczący program przeznaczony dla Windows nie wydany przez Microsoft, za początek sukcesu środowiska.
Wersje 2.0x Windows nadal korzystały z rzeczywistego modelu pamięci, który ograniczał jej dostępną ilość do poziomu 1 megabajta (praktycznie do niecałych 640kb). W takiej konfiguracji środowisko mogło nawet pracować pod kontrolą innej aplikacji wielozadaniowej, na przykład DESQview, która pracowała w trybie chronionym procesorów 286.
Kolejne wydane wersje to Windows/286 2.1 i Windows/386 2.1. Podobnie do poprzedników, wersja 286 2.1 nadal używała rzeczywistego modelu pamięci, lecz potrafiła również zrobić użytek z obszarów pamięci wyższej (HMA). Windows/386 2.1 był już wyposażony w jądro działające w trybie chronionym z emulacją pamięci EMS standardu LIM. EMS był poprzednikiem XMS, który dopiero był w stanie zmienić topologię pamięci stosowanych w komputerach PC. Wszystkie aplikacje DOS i Windows pisane dla Windows/386 były aplikacjami rzeczywistymi, działającymi w trybie chronionym jądra, w którym otrzymywały własne maszyny wirtualne typu 8086, co było nowością wprowadzoną w procesorach 386.
Wersje 2.03 oraz 3.0 stały się celem ataków prawnych ze strony firmy Apple, twierdzącej, że nachodzące na siebie okna oraz inne cechy wyglądu i zachowania się środowiska operacyjnego były kopią opracowanego przez nią systemu operacyjnego dla komputerów Macintosh. Sędzia William Schwarzer z przedstawionych przez Apple przeciwko Microsoftowi 5 stycznia 1989 189 zarzutów oddalił wszystkie z wyjątkiem 10.
Wersja 3.0.
Nakładka Microsoft Windows przeżyła swój pierwszy wielki sukces po wprowadzeniu na rynek wersji 3.0, co nastąpiło w roku 1990. Oprócz zwiększonych możliwości aplikacji natywnych (przeznaczonych bezpośrednio dla Windows) nowa wersja środowiska umożliwiała użytkownikowi znacznie lepsze niż w przypadku Windows/386 wielozadaniowe uruchamianie aplikacji MS-DOS, dzięki wprowadzeniu mechanizmu pamięci wirtualnej. Mechanizm ten znacznie zwiększył konkurencyjność klonów PC w stosunku do komputerów Macintosh. Znacznej poprawie uległa graficzna strona środowiska, dzięki nowym możliwościom oferowanym w owych czasach przez karty graficzne standardu VGA, a praca w trybie rzeczywistym i rozszerzonym procesorów 386 zezwalała na udostępnianie aplikacjom znacznie większych ilości pamięci RAM niż było to możliwe w przypadku ich DOSowych odpowiedników, całość zaś była zarządzana o wiele bardziej efektywnie. Nakładka Windows 3.0 mogła działać w jednym z trzech trybów – rzeczywistym (Real), standardowym (Standard) i rozszerzonym trybie procesorów 386 (386 Enhanced), zaś na liście procesorów kompatybilnych z nowym produktem Microsoftu znaleźć można było układy Intela od najstarszych modeli 8086/ 8088 poprzez 80286 do 80386. Windows podczas inicjalizacji próbował „zgadywać”, w jakim trybie ma się uruchomić, choć można to było wymusić odpowiednimi przełącznikami wpisywanymi ręcznie podczas ładowania: "/r" dla trybu rzeczywistego, "/s" dla standardowego i "/3" dla trybu rozszerzonego 386. Wersja 3.0 była pierwszą wersją Windows umożliwiającą uruchamianie własnych programów w trybie chronionym, mimo że jądro trybu rozszerzonego 386 było zaledwie zmodyfikowanym jądrem trybu chronionego pochodzącym z wcześniejszej wersji Windows/386.
Ze względu na konieczność zachowania kompatybilności wstecznej, wszystkie aplikacje dla Windows 3.0 były kompilowane w trybie 16-bitowym, nie wykorzystując w pełni możliwości oferowanych przez 32-bitowe procesory linii 386.
Kilkanaście miesięcy po premierze wersji 3.0 na rynku pojawił się produkt rozszerzony o pewne możliwości multimedialne o nazwie "Windows 3.0 with Multimedia Extensions 1.0". Środowisko było częścią pierwszych pakietów multimedialnych (zawierających napęd CD-ROM oraz kartę dźwiękową, najczęściej standardu Sound Blaster Pro oraz tytuły takie, jak MS Bookshelf). Zastosowane w rozszerzeniu cechy stały się podstawą funkcji multimedialnych zaimplementowanych w "Windows 3.1".
Wymienione wyżej cechy Windows 3.0 oraz rosnące poparcie rynkowe dla produktu pozwoliły na sprzedanie w ciągu dwóch lat poprzedzających pojawienie się wersji 3.1 około 10 milionów kopii. Środowisko Windows 3.0 stało się ważnym źródłem dochodów dla Microsoftu i zmusiło firmę do przeanalizowania niektórych swoich wcześniejszych planów rynkowych.
OS/2.
W drugiej połowie lat 80. Microsoft wraz z IBM opracowywał system operacyjny OS/2, który miał być następcą MS-DOSa. System miał w pełni wykorzystać wspomniane wyżej możliwości oferowane przez tryb chroniony procesorów Intel 80286, udostępniając między innymi 16 megabajtów pamięci operacyjnej. OS/2 w wersji 1.0, który na rynku debiutował w roku 1987, pozwalał na wymianę danych oraz wielozadaniowość, był też w stanie uruchamiać programy DOSowe.
Graficzny interfejs użytkownika o nazwie "Presentation Manager" (PM) pojawił się w systemie OS/2 dopiero w wersji 1.1, wydanej w roku 1988. Mimo że pojawiły się głosy o wyższości PM nad rozwiązaniami przyjętymi w Windows, zastosowany API był niekompatybilny z Windows (jednym z przykładów niezgodności było to, że "Presentation Manager" umieszczał punkty ekranu o współrzędnych „0,0” w lewym "dolnym" rogu ekranu, zgodnie z kartezjańskim układem współrzędnych, podczas gdy w systemach Windows punkt początkowy leżał w lewym "górnym" rogu ekranu, podobnie, jak czyniła to większość komputerowych systemów okien). Wersja 1.2, która debiutowała w roku 1989 wprowadziła nowy system plików o nazwie HPFS, zarzucając system FAT wykorzystywany w Windows.
W początkach lat 90. na linii IBM-Microsoft pojawiły się tarcia. Do tej pory obydwie firmy współpracowały w dziedzinie tworzenia systemów operacyjnych i miały wgląd w kod tworzony przez partnera. Microsoft zamierzał rozwijać nadal Windows, zaś IBM wyraził nadzieje, ze dalsza współpraca będzie polegała na rozwoju OS/2. W celu złagodzenia napięć obie firmy ustaliły, ze IBM zajmie się pracami nad OS/2 w wersji 2.0 (następcy wersji 1.3 oraz Windows 3.0), zaś Microsoft stworzy nowy system operacyjny, OS/2 3.0, który stanie się następcą wersji 2.0.
Niestety porozumienie niedługo później upadło, kończąc współpracę IBM i Microsoftu. IBM nadal rozwijał OS/2, zaś Microsoft zmienił nazwę (nadal wtedy nie ukończonego) systemu OS/2 3.0 na Windows NT. Obydwie firmy utrzymały prawa do technologii OS/2 i Windows stworzonych w trakcie współpracy. Windows NT powstał jednak zupełnie od nowa (patrz poniżej).
Po opublikowaniu przejściowej wersji 1.3 systemu OS/2 (która miała naprawić niedociągnięcia serii 1.x), IBM wydał OS/2 2.0 w roku 1992. Wersja ta była dalece usprawniona: zawierała między innymi ulepszony, obiektowy graficzny interfejs użytkownika pod nazwą "Workplace Shell" (WPS), udostępniający użytkownikowi pulpit, co w opinii wielu osób było najlepszą cechą OS/2. Wiele cech pulpitu opracowanego przez IBM zostało skopiowanych przez Microsoft w systemie operacyjnym Windows 95. OS/2 w wersji 2.0 cechował się również w pełni 32-bitowym API, pozwalał na gładko realizowaną wielozadaniowość, umożliwiał przejęcie kontroli nad całością 4 megabajtów adresowalnej przez procesory 386 pamięci operacyjnej. Niestety pewne porcje kodu systemu nadal były 16-bitowe, co wymuszało między innymi konieczność stosowania 16-bitowych sterowników urządzeń. Było to przyczyną ciągłego braku sterowników dla nowszych urządzeń. Wersja 2.0 była również w stanie uruchamiać programy napisane dla MS-DOSu i Windows 3.0, gdyż IBM w wyniku rozwiązania umowy z Microsoftem zachował prawa do kodu zarówno systemu DOS, jak i środowiska Windows.
W trakcie rywalizacji obydwu rozwiązań kwestia zwycięzcy tak zwanych „wojen pulpitowych” była nierozstrzygnięta. Jednak w końcowym rozrachunku OS/2 nie uzyskał wystarczającej popularności rynkowej, mimo że IBM wydawał późniejsze, usprawnione wersje swojego systemu (patrz niżej).
Windows 3.1 i NT.
Jako odpowiedź na nadchodzące wydanie przez IBM systemu operacyjnego OS/2 2.0, Microsoft udostępnił środowisko Windows 3.1, które cechowało się kilkoma usprawnieniami w stosunku do wersji 3.0, takimi, jak możliwość wyświetlania skalowalnych czcionek TrueType (opracowanych wspólnie z Apple). Zmiany w nowej wersji głównie obejmowały poprawki wcześniejszych błędów i dodanie obsługi multimediów. Jedną z usuniętych cech nakładki była praca w trybie rzeczywistym, co oznaczało, że najsłabszym procesorem zdolnym uruchomić nowe Okna był układ 80286. Dla polskiego użytkownika znaczący był fakt, że wersja 3.1 jako pierwsza została oficjalnie wydana w polskiej wersji językowej z obsługą specyficznych dla języka polskiego znaków. W roku 1992 Microsoft wydał również wersję 3.11, która zawierała wszystkie poprawki i uaktualnienia wprowadzone od pojawienia się wersji 3.1. Mniej więcej w tym samym czasie zadebiutowało środowisko "Windows for Workgroups", które dostępne było zarówno jako dodatek do zainstalowanego już środowiska w wersji 3.1, jak też samodzielny produkt, zawierający nakładkę Windows wraz z rozszerzeniami do pracy sieciowej. W "Windows for Workgroups" zastosowano usprawnione sterowniki sieciowe i stosy protokołów oraz umożliwiono pracę w ówczesnych sieciach lokalnych "peer-to-peer". Jednym z opcjonalnych składników "WfW" był stos protokołu TCP/IP „Wolverine”, pozwalający na prosty dostęp do sieci Internet poprzez sieć firmową. Istniały dwie wersje Windows for Workgroups – 3.1 i 3.11, z czego wersja 3.11 działała wyłącznie w trybie rozszerzonym procesorów 386, wymagała więc procesora nie słabszego od jednostki 80386 SX.
Opisane powyżej wersje sprzedawały się tak samo dobrze, jak 3.0. Mimo że niedostępne w nich były takie cechy systemu OS/2, jak możliwość korzystania z długich nazw plików, praca z pulpitem, czy ochrona systemu przed złośliwym oprogramowaniem, Microsoft szybko przejął rynek systemów operacyjnych i graficznych interfejsów użytkownika dla komputerów standardu PC, a API zastosowane w Windows stało się standardem przy projektowaniu aplikacji konsumenckich.
W międzyczasie Microsoft pracował również nad Windows NT. Głównym architektem projektu był Dave Cutler, który wcześniej uczestniczył w pracach nad systemami pamięci wirtualnych w firmie Digital Equipment Corporation (firmie przejętej później przez Compaqa, dziś część Hewlett-Packard). Microsoft zatrudnił Cutlera już w roku 1988 w celu stworzenia przenośnej wersji OS/2, lecz zamiast tego nowy nabytek firmy stworzył nowy produkt. W czasach pracy dla DEC Cutler rozwijał następcę systemu VMS o nazwie "Mica", jednak gdy macierzysta firma zatrzymała dalsze prace, przeniósł się wraz z kilkoma współpracownikami i zgromadzonym doświadczeniem do Microsoftu. DEC twierdził, że wraz z Cutlerem Microsoft przejął kod projektu "Mica" i wytoczył firmie proces. Microsoft zgodził się zapłacić 150 milionów dolarów i udostępnić wersję Windows NT dla procesorów DEC Alpha.
Windows NT 3.1 (numer wersji wziął się z chęci działu marketingowego Microsoftu, by Windows NT wyglądał na produkt kontynuujący tradycję dotychczasowych środowisk firmy) został ogłoszony deweloperom w wersji testowej ("beta") w lipcu 1992 na konferencji "Professional Developers Conference" w San Francisco. Podczas konferencji Microsoft zapowiedział również intencje połączenia Windows NT i 3.1 w produkcie o nazwie kodowej "Chicago". Microsoft w końcu nadał swojemu projektowi nazwę "Cairo", lecz przedsięwzięcie okazało się o wiele bardziej skomplikowane, niż wyglądało to na pierwszy rzut oka, a połączenie linii NT i spadkobierców wersji 3.1 nastąpiło dopiero przy okazji pojawienia się na rynku systemu operacyjnego Windows XP. Część założeń projektu "Cairo" jeszcze do dziś nie ujrzała światła dziennego, chociażby podsystem WinFS, który był intensywnie reklamowany jako obiektowy system plików – pierwotnie prace nad nim zostały wstrzymane, zaś potem porzucone. Microsoft zapowiedział stopniowe włączanie zgromadzonych przy opracowaniu WinFS doświadczeń do innych swoich produktów, takich jak Microsoft SQL Server.
Bolączką edycji NT były sterowniki, trudne do zaprogramowania ze względu na zastosowany w systemie zaawansowany model abstrakcji sprzętowej. Problem udało się rozwiązać dopiero w następcy linii NT, systemie Windows 2000. Programiści narzekali na trudności w tworzeniu sterowników dla Windows NT, zaś producenci sprzętu twierdzili, że tworzenie sterowników dla własnych urządzeń nie jest opłacalne dla tak małej części rynku komputerowego. Dodatkowo, mimo lepszych osiągów systemu i pełniejszego wykorzystania zasobów sprzętowych, system działał opornie na słabszych maszynach, żądając większości oferowanych przez nie zasobów. Windows NT był więc przeznaczony do pracy na szybszych komputerach, co nie predestynowało go do roli środowiska dla użytkowników domowych. Dodatkowym faktem przemawiającym przeciwko sugerowaniu takim użytkownikom zakupu środowiska Windows NT był jego interfejs użytkownika skopiowany z wersji 3.1 i znacznie uboższy od "Workplace Shell" zastosowanego w OS/2.
Te same cechy sprawiły jednak, że Windows NT doskonale sprawdzał się w sieciach lokalnych typu LAN, które w roku 1993 stawały się powoli standardowym wyposażeniem biur. Zaawansowane opcje połączeń sieciowych oraz wydajny system plików NTFS sprawiły, że Windows NT 3.51 stał się przyczółkiem zdobytym przez Microsoft na rynku systemów biurowych i stopniowo powiększanym na niekorzyść Novella przez kilka następnych lat.
Jednym z największych osiągnięć Microsoftu podczas prac nad Windows NT było 32-bitowe API, które miało zastąpić rozwiązania stosowane w środowiskach 16-bitowych. Otrzymało ono nazwę Win32, zaś starsza technologia została wstecznie ochrzczona mianem Win16. Wersja 32-bitowa miała trzy zasadnicze zastosowania, z których jedno to Windows NT, drugie to Win32s (które było podzestawem Win32 stosowanym w środowiskach Windows 3.1), zaś trzecie zostało przypisane do projektu "Chicago". W ten sposób Microsoft próbował zapewnić częściową kompatybilność między projektami "Chicago" i Windows NT, mimo krańcowo odmiennych architektur obydwu produktów. Windows NT był pierwszym systemem operacyjnym Microsoftu wyposażonym w hybrydowe jądro.
Windows 95.
Po wprowadzeniu na rynek Windows 3.11 Microsoft podjął prace nad następcą środowiska dla celów konsumenckich, ochrzczonym nazwą kodową "Chicago". Nowy system operacyjny miał umożliwiać 32-bitową wielozadaniowość z wywłaszczeniem (podobnie, jak OS/2 i Windows NT), choć dla zachowania kompatybilności wstecznej pozostawiono w nim 16-bitowe jądro. Przyjętym w "Chicago" API była 32-bitowa wersja Win32, po raz pierwszy wprowadzona do Windows NT. W celu zachowania kompatybilności z Win16, Microsoft posłużył się techniką łączenia o nazwie „thunking”. Pierwotnie nie planowano wprowadzenie nowego interfejsu użytkownika, jednak w wersji ostatecznej znalazły się elementy interfejsu "Cairo", zastępując kilka porzuconych cech (z których znaczącą była technologia "Plug and Play").
Microsoft nie zmienił całości kodu na 32-bitowy, pozostawiając część z niego w wersji 16-bitowej (choć nie działała ona w trybie rzeczywistym), co wynikało z potrzeb kompatybilności, osiągów i czasu przeznaczonego na powstanie systemu. Te cechy oraz fakt przeniesienia sporej ilości błędów zaszytych w kodzie zapożyczonym z wcześniejszych edycji spowodowały, że końcowy produkt działał mało efektywnie i niestabilnie.
Dział marketingu przyjął dla "Chicago" nazwę Windows 95; system wydany został 24 sierpnia 1995. Microsoft zdołał uzyskać dwie korzyści oferując jeden produkt. Przede wszystkim użytkownicy nowego produktu nie mogli stosować tańszych, nie wydanych przez Microsoft DOSów. Dodatkowo, mimo że ślady DOSu nigdy do końca nie zniknęły z linii Windows, a DOS 7.0 był na krótko uruchamiany jako część procedury startowej komputera, aplikacje Windows 95 działały wyłącznie w trybie rozszerzonym procesorów 386, oferując użytkownikom płaską 32-bitową przestrzeń adresową i dostęp do pamięci wirtualnej. Aplikacje Win32 mogły w ten sposób adresować do 2 gigabajtów pamięci wirtualnej – dodatkowe 2 gigabajty zarezerwowano dla systemu operacyjnego. Teoretycznie programy nie były również w stanie naruszać przestrzeni adresowej innych aplikacji. W dziedzinie obsługi pamięci funkcjonalność Windows 95 zbliżyła się do standardów oferowanych przez Windows NT, choć produkty Windows 95, 98 i ME nie były w stanie bez niedokumentowanych poprawek obsłużyć więcej, niż 512 MB fizycznej pamięci operacyjnej.
IBM kontynuował prace nad OS/2, udostępniając wersje 3.0 i 4.0 (znane również jako "Warp"). W odpowiedzi na głosy zarzucające wersji 2.0 zbytnią zachłanność w stosunku do zasobów systemowych, wersja 3.0 została dalece zoptymalizowana zarówno pod kątem wydajności, jak i rozmiaru. Przed pojawieniem się na rynku Windows 95, kilku większych niemieckich dostawców sprzętu komputerowego dostarczało swoje produkty z preinstalowanym systemem OS/2 Warp 3.0, co jednak zmieniło się na niekorzyść IBM po rozpoczęciu sprzedaży nowego produktu Microsoftu.
Prawdopodobnie niemożliwe jest wskazanie jednego konkretnego powodu, dla którego OS/2 stracił rynek. Był on w stanie uruchamiać aplikacje przeznaczone dla Windows 3.1, jednak z 32-bitowych interfejsów API rozpoznawał jedynie podzestaw Win32s. IBM nie miał ponadto dostępu do kodu, który wszedł w skład Windows 95, nie chciał też wkładać czasu i zasobów w opracowanie rozwiązań emulujących uciekający cel w postaci API Win32. IBM wniósł ponadto kwestię OS/2 do sprawy sądowej „Stany Zjednoczone kontra Microsoft”, zarzucając firmie Billa Gatesa nieuczciwą taktykę marketingową, jednak są osoby, które zgodziłyby się ze stwierdzeniem, że do porażki IBM przyczyniły się również jego własne problemy marketingowe oraz brak wsparcia dla deweloperów oprogramowania.
Microsoft wypuścił na rynek pięć różnych wersji systemu Windows 95:
Edycje OSR2, OSR2.1 i OSR2.5 nie były przeznaczone na rynek odbiorców końcowych, a raczej wyłącznie w wersjach OEM dla producentów i dostawców sprzętu komputerowego, chcących sprzedawać swoje produkty z oprogramowaniem. Istniały też firmy sprzedające twarde dyski z preinstalowaną wersją OSR2, oficjalnie usprawiedliwiając swoją decyzję kwestiami związanymi z dużą jak na owe czasy pojemnością urządzeń.
Windows NT 4.0.
Początkowo Windows NT 4.0 miał być częścią wysiłków Microsoftu zmierzających do wprowadzenia linii Windows NT na rynek stacji roboczych. Składnikami nowej edycji był interfejs Windows 95 i jądro dotychczasowej edycji Windows NT (w środowiskach deweloperskich pojawiła się łatka zezwalająca na stosowanie nowego interfejsu użytkownika już w wersji 3.51, jednak była ona obciążona sporą ilością błędów – interfejs użytkownika został stworzony dla linii NT, ale Windows 95 zadebiutował na rynku wcześniej niż NT 4.0).
Windows NT 4.0 został wydany w czterech wersjach:
Windows 98.
25 czerwca 1998 Microsoft rozpoczął sprzedaż systemu operacyjnego Windows 98 (nazwa kodowa "Memphis"), który był szeroko postrzegany jako nieznacznie poprawiony Windows 95, lecz najczęściej okazywał się stabilniejszy i bardziej wytrzymały niż jego poprzednik sprzed trzech lat. Zawierał nowe sterowniki urządzeń oraz obsługę systemu plików FAT32, co pozwalało na stosowanie partycji dyskowych o pojemności powyżej 2 GB. Obsługa urządzeń USB w Windows 98 również znacznie przewyższała swoją jakością szczątkowe rozwiązania wersji OEM systemu Windows 95. Kontrowersyjnym posunięciem była integracja programu Internet Explorer z interfejsem użytkownika oraz menedżerem plików systemu. co było przyczyną do rozpoczęcia postępowania sądowego „Stany Zjednoczone kontra Microsoft”, której zadaniem było ustalenie, czy Microsoft wykorzystuje swoją dominującą pozycję na rynku komputerów PC do promowania własnych produktów innych kategorii.
W roku 1999 Microsoft wydał drugą edycję systemu, "Windows 98 Second Edition", która była wersją przejściową, a jej najważniejszą cechą było wprowadzenie rozwiązania „udostępnianie połączenia internetowego” (była to nazwa handlowa nadana przez Microsoft pewnej formie translacji adresów sieciowych), co pozwalało kilku komputerom działającym w sieci lokalnej współdzielenie jednego połączenia internetowego. Dzięki poprawionym sterownikom o wiele sprawniejsza była obsługa urządzeń. Microsoft znalazł również i poprawił w drugiej edycji błędy obecne w pierwszym wydaniu Windows 98. Według wielu źródeł wydanie drugie Windows 98 było najstabilniejszą edycją opartą na jądrze serii "9x".
Windows 2000.
Microsoft udostępnił system operacyjny Windows 2000 (w trakcie prac znany pod nazwą „NT 5.0”) w lutym 2000, przeznaczając go na rynki stanowisk roboczych i serwerów. Wśród najważniejszych cech wprowadzonych w Windows 2000 należy wspomnieć o usłudze Active Directory, która była niemal całkowitym zastępcą modelu domen "Windows Server" zastosowanym w Windows NT 4.0 – nowe rozwiązanie korzystało podczas łączenia komputerów z takich standardów przemysłu informatycznego, jak DNS, LDAP, czy Kerberos. Usługa „Terminal Services”, poprzednio dostępna tylko w jednej wersji Windows (NT 4.0), została przeniesiona do wszystkich wersji serwerowych systemu. Do Windows 2000 przeniesiono również część rozwiązań z Windows 98, wśród których znalazł się ulepszony Menedżer urządzeń. program Windows Media Player oraz poprawiona wersja sterowników DirectX, co pozwoliło na uruchomienie dużej liczby nowo stworzonych gier na platformie bazującej na jądrze linii NT. Windows 2000 to ostatni z systemów z linii NT pozbawiony aktywacji, wprowadzonej w Windows XP.
Windows 2000 mógł być zainstalowany jako modernizacja systemu operacyjnego dla komputera domowego, lecz nie znalazł uznania w dziedzinie systemów operacyjnych dla niezaawansowanych użytkowników. Przyczyn było dość dużo, z czego najważniejsza to brak sterowników dla popularnych urządzeń konsumenckich, takich jak drukarki i skanery. Wraz z dodatkiem SP 4 do Windowsa 2000 wprowadzono Aktualizacje automatyczne, rozwiązanie przeniesione z Windows Millenium.
Windows 2000 pojawił się w sześciu wersjach:
Windows Millenium Edition (Me).
We wrześniu 2000 Microsoft wprowadził na rynek system operacyjny Windows Me (Millenium Edition), który rozszerzał swojego bezpośredniego poprzednika, system Windows 98, o funkcje multimedialne i internetowe. W Windows Me swoją premierę miała też funkcja "Przywracanie systemu", pozwalająca użytkownikowi w przypadku błędnego działania systemu na cofanie zmian wprowadzonych w konfiguracji komputera aż do osiągnięcia znanego „dobrego punktu”. Ta cecha została również wprowadzona w Windows XP. Innym większym dodatkiem do "Windows Me" był program Windows Movie Maker. W Windows Me po raz pierwszy wprowadzono aktualizacje automatyczne pozwalające aktualizować komputer.
Windows Me powstał jako szybki, jednoroczny projekt wypełniający przestrzeń między Windows 98 a Windows XP. Wiele nowości technicznych było dostępne za pośrednictwem witryny Windows Update (czego wyjątkiem była wspomniana wyżej funkcja przywracania systemu). Konsekwencją działań Microsoftu było nie uznanie przez użytkowników systemu "Windows Me" za oddzielny produkt, tak jak miało to miejsce w przypadku edycji 95 i 98. Windows Me otrzymywał również częste (choć zdarzało się, że niezasłużone) słowa krytyki za kwestie stabilności pracy oraz za brak obsługi programów dosowych działających w trybie rzeczywistym. Krytyka przybrała nawet formę nadania przez społeczność systemowi tabliczki „Mistake Edition” (błędne wydanie). "Millenium Edition" to ostatni system operacyjny Microsoftu oparty na jednolitym jądrze serii "9x" oraz technologii MS-DOS. "Millennium Edition" to także ostatni system operacyjny Microsoftu nie wymagający aktywacji.
Windows XP.
W roku 2001 na rynku pojawił się system operacyjny Windows XP (nazwa kodowa "Whistler"), który połączył dotychczasowo rozwijane odrębnie linie systemów operacyjnych dla użytkowników domowych (Windows 3.1, 95, 98, Me) i profesjonalistów (Windows NT, 2000). Microsoft zastosował w swoim nowym produkcie jądro systemu "Windows NT 5.1", które zostało przeniesione do produktów dla użytkowników domowych, zastępując wysłużone 16-bitowe rozwiązania. Windows XP to najdłużej oferowana wersja systemów operacyjnych Microsoftu – na rynku obecna była od roku 2001 do 2007, kiedy to zastąpiono ją na rynku konsumenckim przez Windows Vista. Wraz z SP 3 Windows XP był wspierany do 8 kwietnia 2014 roku przez Microsoft. W Windows XP (z wyjątkiem wersji Professional licencjonowanej zbiorowo) po raz pierwszy wprowadzono "aktywację systemu" mającą na celu zapobiegnięcie piractwu. Aktywacja została szybko złamana przez piratów komputerowych. Do Windows XP ukazały się 3 zbiory poprawek: Service Pack 1 wydany 9 września 2002, zawierający m.in. obsługę USB 2.0 czy ulepszenie obsługi dysków twardych; Service Pack 2 wydany 6 sierpnia 2004, zawierający m.in. centrum zabezpieczeń systemu Windows, nową zaporę systemu Windows; Service Pack 3 wydany 29 kwietnia 2008, który zawiera m.in.: uaktualnienie konsoli przystawek MMC 3.0, nowy sposób aktywacji systemu, dostęp do nowych sterowników, oraz zwiększenie wydajności systemu.
W systemie Windows XP wprowadzono nowy interfejs Luna, animacje, cienie (np. kursora, ikon), oraz w pełni 32-bitowe ikony.
Windows XP pojawił się na rynku w kilku edycjach:
Windows Server 2003.
24 kwietnia 2003 Microsoft przedstawił system operacyjny "Windows Server 2003", który był znacznym krokiem naprzód w stosunku do Windows 2000 Server, zawierał bowiem szereg nowych funkcji w kwestiach bezpieczeństwa oraz kreatora „Manage Your Server”, znacznie ułatwiającego konfigurację komputera do określonych zadań. Zwiększona też została wydajność systemu. Numer wersji tej edycji systemu to 5.2.
Do Internet Explorera wprowadzono Internet Explorer Enhanced Security Configuration.
W grudniu 2005 Microsoft wydał edycję "Windows Server 2003 R2", którą wzbogacono o szereg funkcji administrowania lokalnymi oddziałami firmy, udostępniania plików oraz korporacyjnego zarządzania tożsamościami.
Windows Server 2003 dostępny jest w sześciu edycjach:
Windows Longhorn.
W roku 2002 kilka miesięcy po premierze Windows XP Microsoft ogłosił rozpoczęcie prac nad systemem, który miał wywołać taką samą fascynację jak podczas premiery Windows 95. Zapowiedziano, że nowy Windows będzie miał nazwę kodową „Longhorn”. Pierwsze zrzuty ekranu z Longhorna pokazano podczas prezentacji buildu 3683, 20 października 2002 ta wersja systemu wyciekła do sieci. W 2005 roku projekt został wstrzymany, a następnie Microsoft na nowo rozpoczął pracę nad Longhornem, który nosił nazwę Windows Vista.
Terminale: Windows Fundamentals for Legacy PCs.
W lipcu 2006 Microsoft udostępnił wersję "Windows XP Service Pack 2" przeznaczoną dla terminali typu "thin client", nazywając ją „Windows Fundamentals for Legacy PCs” (WinFLP). Wersja ta jest dostępna wyłącznie dla klientów programu „Microsoft Software Assurance”, dając realną szansę na uaktualnienie oprogramowania w starszych komputerach, do tej pory pracujących pod kontrolą Windows 95, Windows 98 lub Windows Me, wraz z dostarczaniem uaktualnień przez najbliższe kilkanaście lat. Większość aplikacji użytkownika typowo uruchamiana jest zdalnie za pośrednictwem usług "Terminal Services" lub Citrix.
Windows Vista.
Kolejna kliencka wersja systemu operacyjnego Microsoft o nazwie "Vista" została wydana dla klientów korporacyjnych 30 listopada 2006, dla użytkowników indywidualnych 29 stycznia 2007. Windows Vista oferuje szczelniejsze mechanizmy zabezpieczające, wprowadzając między innymi kontrolę konta użytkownika w miejsce uruchamiania komputera z domyślnie ustawionym kontem administratora. Vista wprowadza również nowy interfejs użytkownika o nazwie "Aero", szereg nowych aplikacji (takich jak Windows Calendar, Windows DVD Maker oraz kilka nowych gier, w tym szachy, Mahjong i "Purble Place"), przekonstruowaną i odporniejszą wersję programu Internet Explorer i bardziej intuicyjny w obsłudze Windows Media Player. Wprowadzono również sporo zmian w architekturze systemu. Wersje systemu dla klientów korporacyjnych to "Windows Vista Business" i "Windows Vista Enterprise". Użytkownicy domowi mają do wyboru "Windows Vista Home Basic" i "Windows Vista Home Premium". Edycją łączącą w sobie cechy obydwu trendów jest "Windows Vista Ultimate". 18 marca 2008 wyszedł dodatek Service Pack 1 do Windows Vista, a jego polskojęzyczna wersja miała premierę 15 kwietnia 2008.
Windows Server 2008.
Kolejna wersja "Windows Server", wydana 27 lutego 2008, znana była pod nazwą kodową Windows Server „Longhorn”. Podczas tworzenia tej edycji brane są pod uwagę doświadczenia technologiczne i związane z bezpieczeństwem, które zebrano podczas prac nad Windows Vista, system jest również bardziej modularny niż jego poprzednik z roku 2003.
Windows Server 2008 posiada to samo jądro co Windows Vista i około 50% wspólnego kodu. Co więcej, w wydaniu RTM pokazuje się w informacjach systemu że jest to wersja Service Pack 1. Windows Vista oraz Windows Server 2008 są aktualizowane tymi samymi „łatkami”, a nawet tymi samymi pakietami Service Pack.
Windows Home Server.
Nowy produkt koncernu Microsoft przeznaczony do małych sieci domowych. Został stworzony na jądrze systemu Windows Server 2003. Znajduje on zastosowanie w małych sieciach domowych tworzonych z różnych urządzeń multimedialnych dzięki czemu możliwe jest między innymi współdzielenie dostępu do Internetu, zautomatyzowane wykonywanie kopii bezpieczeństwa, czy strumieniowe udostępnianie treści multimedialnych. Komputer z zainstalowanym Windows Home Server może służyć także jako serwer plików. Możliwy jest także dostęp do treści multimedialnych poprzez Internet.
Windows 7.
Następne po Viście wydanie Windows jest oznaczone numerem "7", podobnie jak wersje do NT 4.0, choć we wcześniejszych latach pojawiała się wersja nazwy kodowej Blackcomb i Vienna. Numer kodowy Windows 7 to jednak NT 6.1. Nie został on podwyższony do 7.0 ze względu na kompatybilność wsteczną. Oficjalna premiera tego systemu odbyła się 22 października 2009 roku. Wcześniej można było przetestować system instalując wersje Beta lub RC. Wersje te można było pobrać do 30 lipca 2009 roku.
Windows 8.
Następcą Windows 7 stał się system oznaczony kolejnym numerkiem „8”, który został oznaczony numerem NT6.2 również jak w poprzednim systemie ze względu na wsteczną kompatybilność. Windows 8 na początku był dostępny dla użytkowników w postaci wersji testowych, nazywanych kolejno: „Windows Developer Preview (Pre-BETA)”, „Windows Consumer Preview (BETA)”, „Windows Release Preview (RC)”. Nowy system Microsoftu ma za zadanie zmienić dotychczasowe standardy przyjmowane w poprzednich edycjach systemu poprzez wprowadzenie nowego interfejsu użytkownika zwanego Modern UI, stworzonego głównie z myślą o Tabletach PC i ekranach dotykowych. Nowości w tym systemie to głównie nowe aplikacje interfejsu Modern UI oraz ulepszone edycje programów starego interfejsu – Pulpitu, który pozostał również w systemie pod praktycznie tą samą postacią pod którą był w Windowsie 7.
Windows 8.1.
17 października 2013 Microsoft udostępnił darmową aktualizację nazwaną Windows 8.1 (nazwa kodowa "Windows Blue"). Zmiany to m.in. udoskonalona wyszukiwarka oraz menadżer plików (lokalnych i z usługi OneDrive) dla interfejsu Modern UI. Poprawka wprowadza także możliwość automatycznej aktualizacji programów ze sklepu Windows Store przy pomocy Windows Update.
Windows 10.
30 września 2014 roku została zaprezentowana nowa wersja systemu Windows – Windows 10. Numer „9” został pominięty, gdyż programy mogłyby interpretować tę wersję systemu jako Windows 95 lub 98. 1 października 2014 roku Microsoft uruchomił program Windows Insider, pozwalający użytkownikom na testowanie wczesnych wersji „dziesiątki”. Premiera systemu Windows 10 miała miejsce 29 lipca 2015 roku. Dnia 12 listopada 2015 roku Microsoft wydał rozwojową aktualizację systemu nazwaną „November Update” (wersja 1511). Kolejne uaktualnienie miało miejsce 2 sierpnia 2016 roku i zostało nazwane „Anniversary Update” (wersja 1607). 5 kwietnia 2017 roku została wydana aktualizacja pod nazwą „Creators Update” (wersja 1703). 17 października 2017 premierę miała aktualizacja o nazwie „Fall Creators Update” (wersja 1709), która częściowo wprowadziła nowy styl wizualny systemu – Fluent Design System.

</doc>
<doc id="763806" url="https://pl.wikipedia.org/wiki?curid=763806" title="Powiat Daun">
Powiat Daun



</doc>
<doc id="763811" url="https://pl.wikipedia.org/wiki?curid=763811" title="Jungfrau">
Jungfrau

Jungfrau (w jęz. niemieckim: "panna" lub "dziewica") – szczyt w Alpach Berneńskich, części Alp Zachodnich. Leży w Szwajcarii na granicy kantonów Berno i Valais. Na przełęcz Jungfraujoch, oddzielającą Jungfrau od sąsiedniego Möncha, prowadzi najwyżej położona w Europie kolej zębata. Góra Jungfrau jest objęta rezerwatem, znajdującym się na liście światowego dziedzictwa UNESCO razem ze szczytem Bietschhorn oraz lodowcem Aletsch. Jungfrau zajmuje pod względem wysokości trzecie miejsce wśród wszystkich szczytów Alp Berneńskiech. Jest zbudowany z warstw łupków krystalicznych i granitów. Góruje nad doliną Lauterbrunnental, której dno znajduje się na wysokości 800-900 m. Jungfrau można zdobyć ze schronisk: Mönchsjochhütte (3657 m), Rottalhütte (2755 m) oraz Silberhornhütte (2663 m).
Pierwszego wejścia dokonali bracia Johann Rudolf Meyer i Hieronymus Meyer 3 sierpnia 1811 r.
Główne miejscowości, rzeki i jeziora.
Interlaken, Grindelwald, Wengen, Lauterbrunnen, Wengernalp, Kleine Scheidegg, Mürren
Schwarze Lütschine, Weisse Lütschine, Trummel
Thun, Brienz

</doc>
<doc id="763812" url="https://pl.wikipedia.org/wiki?curid=763812" title="Lauren Collins">
Lauren Collins

Lauren Collins (ur. 29 sierpnia 1986 w Thornhill, Ontario) – kanadyjska aktorka telewizyjna, znana głównie z roli Paige Michalchuk z serialu dla młodzieży . Ma 157 cm wzrostu.

</doc>
<doc id="763814" url="https://pl.wikipedia.org/wiki?curid=763814" title="Józef Goetz">
Józef Goetz

Józef Goetz (ur. 2 marca 1903 w Korytach k. Raszkowa, zm. 22 lutego 1951 w Poznaniu) – botanik, leśnik, wykładowca Uniwersytetu Poznańskiego.
Życiorys.
Był synem Walentego (leśniczego) i Józefy z Wiencków. Ukończył Gimnazjum Męskie w Ostrowie Wielkopolskim, po czym odbył praktykę leśną w nadleśnictwach Sieraków, Wanda i Durowo. W latach 1924-1928 studiował na Wydziale Rolniczo-Leśnym Uniwersytetu Poznańskiego, uzyskując dyplom inżyniera leśnika. Od 1927 był asystentem w Katedrze Botaniki Leśnej tejże uczelni. Opublikował w tym okresie kilkanaście prac z drzewoznawstwa i geografii lasów. W 1933 obronił doktorat nauk leśnych i został nadleśniczym lasów majątku Kościelskich w Miłosławiu. W 1935 przeszedł na stanowisko dyrektora dóbr i lasów miasta Torunia, na którym pozostał do 1949 (z przerwą w okresie wojennym). Doprowadził do wysokiego poziomu zadrzewienie i kwietniki toruńskie.
Uczestniczył w walkach w kampanii wrześniowej 1939, 22 września trafił do niewoli niemieckiej. Dla współwięźniów z obozu jenieckiego prowadził zajęcia z botaniki leśnej, biologii lasu i hodowli lasu. Po wojnie kontynuował pracę w Toruniu. We wrześniu 1949 powrócił na Uniwersytet Poznański w charakterze adiunkta w Katedrze Botaniki Leśnej. Od września 1950 był zastępcą profesora na Wydziale Rolno-Leśnym i kierownikiem katedry. Brał udział w pracach organizacyjnych Ogrodu Dendrologicznego na Sołaczu. Działał w poznańskim oddziale Polskiego Towarzystwa Biologicznego.
Ogłosił łącznie 16 prac z botaniki leśnej oraz 23 artykuły z faunistyki i łowiectwa (m.in. "Rozmieszczenie brekini w Polsce Zachodniej", 1928; "Buk w Poznańskiem na wschodnim pograniczu swego rozmieszczenia", 1933). Redagował pisma łowieckie – w latach 1947–1949 "Pomorski Biuletyn Łowiecki", w 1948 jednodniówkę „Łowiectwo na Pomorzu”.

</doc>
<doc id="763820" url="https://pl.wikipedia.org/wiki?curid=763820" title="Herb Tuvalu">
Herb Tuvalu

Herb Tuvalu – herb Tuvalu.
Opis.
Na tarczy o złotej bordiurze, usianej ośmioma muszlami i 8 liśćmi bananowca umieszczono tradycyjną chatę stojącą na zielonej trawie pod błękitnym niebem. W dolnej części stylizowany zarys fal morskich, symbolizujących Ocean Spokojny. Muszle są symbolem 8 wysp wchodzących w skład państwa. Muszle w kształcie mitry należą do ślimaka morskiego mitra mitr"a" ("Mitra episcopalis").
Pod tarczą znajduje się złota wstęga z napisem w języku tuvalu: "Tuvalu mo te Atua" („Tuvalu dla Wszechmogącego”), który to tekst jest zarówno dewizą narodową, jak i tytułem hymnu państwowego.

</doc>
<doc id="763822" url="https://pl.wikipedia.org/wiki?curid=763822" title="23 Dywizja Desantowa">
23 Dywizja Desantowa

23 Dywizja Desantowa (23 DDes) – związek taktyczny Sił Zbrojnych PRL.
Formowanie i zmiany organizacyjne.
Jesienią 1958, wykorzystując ludzi i sprzęt rozformowanych 3 i 5 Brygady Obrony Wybrzeża oraz 32 batalion czołgów i artylerii pancernej, utworzono 23 Dywizję Piechoty według etatu nr 2/235-2/249.
W styczniu 1963 przeprowadzono reorganizację ostatniej dywizji piechoty w Wojsku Polskim. Początkowo planowano, że 23 Dywizja zostanie przeformowana na dywizję zmechanizowaną. Z zamiaru tego jednak zrezygnowano, w związku z lansowaną koncepcją z rozwinięcia Frontu Polskiego (Nadmorskiego), w której to dostrzegano potrzebę wykorzystania w działaniach bojowych desantu morskiego. Stąd też 23 DP postanowiono przeformować na dywizję desantową. W skład nowego związku taktycznego wszedł 3 pułk piechoty morskiej z Marynarki Wojennej. Dywizję przeniesiono na etaty wojenno-pokojowe. W czasie pokoju dywizja podporządkowana była dowódcy Pomorskiego Okręgu Wojskowego.
8 października 1963 dywizja przemianowana została na 7 Łużycką Dywizję Desantową.
Przekształcenia.
3 i 5 Brygady Obrony Wybrzeża oraz 32 bcz i apanc → 23 Dywizja Piechoty → 23 Dywizja Desantowa → 7 Łużycka Dywizja Desantowa → 7 Łużycka Brygada Obrony Wybrzeża → 1 Gdańska Brygada Obrony Terytorialnej → 1 Gdański batalion Obrony Terytorialnej → 1 batalion 7 Pomorskiej Brygady Obrony Wybrzeża

</doc>
<doc id="763826" url="https://pl.wikipedia.org/wiki?curid=763826" title="Franz Klammer">
Franz Klammer

Franz Klammer (ur. 3 grudnia 1953 w Mooswald) – austriacki narciarz alpejski, mistrz olimpijski, trzykrotny medalista mistrzostw świata oraz pięciokrotny zdobywca Małej Kryształowej Kuli w klasyfikacji zjazdu Pucharu Świata.
Kariera.
Pierwszy sukces w karierze Franz Klammer osiągnął w 1972 roku, kiedy został wicemistrzem Austrii w biegu zjazdowym. Wkrótce zadebiutował w zawodach Pucharu Świata, zajmując 16 grudnia 1972 roku w Val Gardena piąte miejsce w zjeździe. W kolejnych startach ośmiokrotnie plasował się w czołowej dziesiątce, w tym 3 lutego 1973 roku w St. Anton am Arlberg po raz pierwszy stanął na podium; w zjeździe był drugi za Bernhardem Russim ze Szwajcarii. W sezonie 1972/1973 jeszcze dwa razy znalazł się na podium: 11 lutego w Sankt Moritz był trzeci w zjeździe, a 2 marca 1973 roku w Mont-Sainte-Anne zajął trzecie miejsce w gigancie. Dało mu to ósme miejsce w klasyfikacji generalnej, czwarte w klasyfikacji zjazdu i dziewiąte w gigancie. Sezon 1973/1974 zaczął od zajęcia trzeciego miejsca w zjeździe 10 grudnia 1973 roku w Val d’Isère. W kolejnych zawodach w tej konkurencji, 22 grudnia w Schladming Klammer odniósł swoje pierwsze pucharowe zwycięstwo. Następnie trzykrotnie zajmował drugie miejsce: 6 stycznia w Garmisch-Partenkirchen, 12 stycznia w Morzine i 19 stycznia w Wengen. Dzięki temu był drugi w klasyfikacji końcowej zjazdu, przegrywając tylko ze Szwajcarem Rolandem Collombinem. W klasyfikacji generalnej był piąty, a w gigancie dziesiąty. W lutym 1974 roku brał udział w mistrzostwach świata w Sankt Moritz skąd wrócił z dwoma medalami. W kombinacji alpejskiej sięgnął po zwycięstwo, wyprzedzając bezpośrednio Polaka Andrzeja Bachledę-Curusia i Wolfganga Jungingera z RFN. Ponadto zajął drugie miejsce w zjeździe, rozdzielając na podium swego rodaka Davida Zwillinga i Williego Frommelta z Liechtensteinu.
W sezonach 1974/1975, 1975/1976, 1976/1977 i 1977/1978 Klammer dominował w zawodach Pucharu Świata w zjeździe, cztery razy z rzędu zdobywając Małą Kryształową Kulę za zwycięstwo w klasyfikacji końcowej tej konkurencji. W tym czasie łącznie 23 razy stawał na podium zjazdu, odnosząc 20 zwycięstw, dwa razy zajmując drugie i raz trzecie miejsce. W międzyczasie wystąpił na igrzyskach olimpijskich w Innsbrucku w 1976 roku, odnosząc zwycięstwo w swej koronnej konkurencji. W zawodach tych wyprzedził broniącego tytułu Bernharda Russiego 0,33 sekundy oraz Herberta Planka z Włoch o 0,86 sekundy. Na tych samych igrzyskach wystąpił także w gigancie, ale nie ukończył już pierwszego przejazdu. Bez medalu wrócił jednak z rozgrywanych dwa lata później mistrzostw świata w Garmisch-Partenkirchen. Wystąpił tam tylko w zjeździe, w którym zajął piątą pozycję, tracąc do brązowego medalisty Wernera Grissmanna z Austrii 0,31 sekundy. Ponadto w sezonach 1974/1975 i 1976/1977 Klammer zajmował trzecie miejsce w klasyfikacji generalnej PŚ, najpierw ulegając tylko Gustavowi Thöniemu z Włoch i Ingemarowi Stenmarkowi ze Szwecji, a następnie Stenmarkowi i swemu rodakowi Klausowi Heideggerowi.
Przez trzy kolejne sezony Austriak nie potrafił wrócić do formy z lat poprzednich i ani razu nie stanął na podium. Z powodu słabszej dyspozycji nie znalazł się w kadrze Austrii na igrzyska olimpijskie w Lake Placid w 1980 roku. Na kolejny sukces czekał do 6 grudnia 1981 roku, kiedy wygrał zawody Pucharu Świata w Val d'Isèr. W sezonie 1980/1981 na podium znalazł się jednak jeszcze tylko jeden raz: 16 stycznia w Kitzbühel był drugi w zjeździe. W klasyfikacji generalnej był ostatecznie czternasty, a w klasyfikacji zjazdu piąty. Wziął także udział w mistrzostwach świata w Schladming w 1982 roku, gdzie w swojej koronnej konkurencji był tym razem siódmy. Ostatnie trofeum zdobył w sezonie 1982/1983, kiedy po raz piąty w karierze zwyciężył w klasyfikacji końcowej Pucharu Świata w zjeździe. Pięciokrotnie stawał na podium, za każdym razem w zjeździe: 20 grudnia 1982 roku w Val Gardena był najlepszy, 5 grudnia w Pontresinie i 12 marca 1983 roku w Lake Louise był drugi, a 19 grudnia 1982 w Val Gardena i 28 stycznia 1983 roku w Sarajewie zajmował trzecie miejsce.
Najważniejszym punktem sezonu 1983/1984 były igrzyska olimpijskie w Sarajewie. Klammer wziął udział tylko w zjeździe, kończąc rywalizację na dziesiątej pozycji. W zawodach pucharowych trzy razy znalazł się w najlepszej trójce: 7 stycznia w Laax był drugi, 21 stycznia w Kitzbühel odniósł swoje ostatnie zwycięstwo, a 28 stycznia 1984 roku w Garmisch-Partenkirchen po raz ostatni stanął na podium zawodów PŚ zajmując trzecie miejsce w zjeździe. W klasyfikacji generalnej był ostatecznie dwudziesty, a w klasyfikacji zjazdu zajął czwarte miejsce. Startował także w sezonie 1984/1985, jednak jego najlepszym wynikiem było siódme miejsce w zjeździe wywalczone 19 stycznia 1985 roku w Wengen. Sezon ten zakończył na 52. pozycji, co było najsłabszym wynikiem w jego karierze. Wystąpił jednak na mistrzostwach świata w Bormio w lutym w 1985 roku, gdzie zjazd ukończył na piątym miejscu. W 1985 roku zakończył karierę.
W 1975 roku otrzymał nagrodę Skieur d’Or, przyznawaną przez Międzynarodowe Stowarzyszenie Dziennikarzy Narciarskich. W 1996 roku otrzymał także Odznakę Honorową za Zasługi dla Republiki Austrii. Łącznie sześciokrotnie zdobywał medale mistrzostw kraju, w tym złoty w zjeździe w 1977 roku, srebrny w 1972 roku i brązowe w latach 1974, 1978, 1981 i 1982. W latach 1975, 1976 i 1983 uznawano go za sportowca roku w Austrii.
Po 1985 roku Klammer zainteresował się wyścigami samochodowymi. Startował między innymi w serii European Touring Car Championship, zdobywając tytuł mistrza Austrii. Założył także fundację wspierającą niepełnosprawnych sportowców po tym, jak jego brat został sparaliżowany po wypadku na nartach.
W styczniu 2007 roku został wybrany na przewodniczącego lokalnego komitetu w Salzburgu, który promował kandydaturę tego miasta do organizacji Zimowych Igrzysk Olimpijskich 2014. Osiem lat wcześniej uczestniczył w podobnym projekcie dla Klagenfurt am Wörthersee zgłaszającego swą kandydaturę do organizacji Zimowych Igrzysk Olimpijskich 2006.

</doc>
<doc id="763830" url="https://pl.wikipedia.org/wiki?curid=763830" title="Saskatoon (Saskatchewan)">
Saskatoon (Saskatchewan)



</doc>
<doc id="763831" url="https://pl.wikipedia.org/wiki?curid=763831" title="1 Dywizja Pancerna">
1 Dywizja Pancerna

Polska dywizja pancerna:
Amerykańska dywizja pancerna:
Australijska dywizja pancerna:
Niemieckie dywizje pancerne:

</doc>
<doc id="763838" url="https://pl.wikipedia.org/wiki?curid=763838" title="LP3">
LP3



</doc>
<doc id="763839" url="https://pl.wikipedia.org/wiki?curid=763839" title="Inuyasha">
Inuyasha



</doc>
<doc id="763843" url="https://pl.wikipedia.org/wiki?curid=763843" title="Hamulec pneumatyczny">
Hamulec pneumatyczny

Hamulec pneumatyczny – hamulec, w którym wykorzystywane jest ciśnienie powietrza jako czynnik roboczy. W pojazdach drogowych działa na zasadzie łączenia zbiorników sprężonego powietrza z siłownikami hamulca poprzez zawór sterujący, w pojazdach kolejowych jego działanie jest bardziej skomplikowane (patrz: hamulec zespolony).

</doc>
<doc id="763847" url="https://pl.wikipedia.org/wiki?curid=763847" title="ArcelorMittal Poland Oddział w Krakowie">
ArcelorMittal Poland Oddział w Krakowie

ArcelorMittal Poland Oddział w Krakowie (dawniej Kombinat Metalurgiczny Huta im. Lenina, Huta im. T. Sendzimira) – zakład przemysłowy w Krakowie, w dzielnicy Nowa Huta. Huta była jednym z największych producentów stali w Polsce.
Historia.
W 1947 r. prezydium rządu powołało komisję do budowy huty. W 1949 r. powstało Przedsiębiorstwo Państwowe Nowa Huta w budowie. Geodeci wytyczyli tereny, na których zbudowano drogi, linie kolejowe, tramwajowe, port rzeczny oraz stopień wodny na Wiśle.
Budowę kombinatu metalurgicznego rozpoczęto 26 kwietnia 1950. W maju 1953 dokonano w zakładach odlewniczych pierwszego wytopu żelaza. Kombinat metalurgiczny 21 stycznia 1954 otrzymał nazwę Huty im Lenina. Za oficjalny dzień otwarcia huty uważa się 22 lipca 1954 r. – wówczas odbył się pierwszy spust surówki z wielkiego pieca nr 1, w tym samym czasie rozpoczęły pracę elektrownia, aglomerownia i koksownia. W 1955 r. otrzymano stal z pierwszego pieca martenowskiego i rozpoczęła pracę walcownia-zgniatacz. Wówczas w skład kombinatu wchodziły: stalownia martenowska, wielkie piece, zakład materiałów ogniotrwałych, siłownia, walcownia blach karoseryjnych, walcownia blach gorących, wydział rur zgrzewanych, ocynkownia, aglomerownia i koksownia.
W latach 70. XX w. uruchomiono stalownię konwertorową i walcownię slabing, w koksowni działało 12 baterii koksowniczych, spiekalnia z dziesięcioma taśmami, pięć wielkich pieców i stalownia martenowska z dziewięcioma piecami. W tym czasie huta zatrudniała prawie 40 tys. osób i produkowała ok. 6,7 mln ton stali rocznie. W 1996 uruchomiono instalację ciągłego odlewania stali oraz trzy stanowiska obróbki pozapiecowej.
Na początku lat dwutysięcznych przygotowano zakład do prywatyzacji. Nabywcą została indyjska grupa kapitałowa LNM, która 27 października 2003 r. podpisała umowę prywatyzacyjną z ministrem skarbu na zakup Polskich Hut Stali (PHS). Następnie w roku 2005 spółka weszła w struktury koncernu ArcelorMittal.
W roku 2010 huta była jedynym w Polsce producentem blachy o grubości poniżej 6 mm. Ma linie elektrolitycznego cynkowania i wytwarza blachy karoseryjne. W 1996 uruchomiono linię ciągłego odlewania stali o wydajności 2 mln ton. Przekształcenia własnościowe po roku 1989 doprowadziły do powstania – z dawnych wydziałów i zakładów – kilkunastu spółek z udziałem huty. Na początku lat 90. zamknięto wydziały uciążliwe dla środowiska, m.in. stalownię martenowską, walcownie: zgniatacz i slabing. Wyburzono trzy wielkie piece.
W 2018 r. przedsiębiorstwo zatrudniało 3500 osób. Działał jeden wielki piec (nr 5), jedna bateria koksownicza, trzy konwertory, linia ciągłego odlewania stali, walcownie: zimna, gorąca i rur zgrzewanych, ocynkownia. Huta produkowała 1,5 miliona ton stali surowej rocznie.
W maju 2019 właściciel huty, spółka ArcelorMittal Poland, podjął decyzję o wygaszeniu wielkiego pieca i stalowni z powodu wysokich cen energii elektrycznej, praw do emisji dwutlenku węgla i światowego spowolnienia na rynku stali. 25 lipca 2019 r. poinformowano o odłożeniu w czasie decyzji dotyczącej wygaszenia pieca.
Ostateczna decyzja zapadła 12 listopada 2019. Wielki piec wygaszono 23 listopada 2019. Prezes ArcelorMittal Polska Geert Verbeeck oznajmił, że jest to tymczasowe wstrzymanie pracy, nie podając przy tym daty ponownego uruchomienia.

</doc>
<doc id="763848" url="https://pl.wikipedia.org/wiki?curid=763848" title="Emil Triner">
Emil Triner

Emil Triner (ur. 15 marca 1961 roku w Toužimie) - czeski kierowca rajdowy. Karierę rajdową rozpoczął w 1984 roku. W latach 90. był kierowcą fabrycznym zespołu Skody. Brał udział w 31 rajdach w ramach Rajdowych Mistrzostw Świata startując w klasach A5, A6, A7 jak i cyklu WRC, podczas których jeździł Škodą Favorit, Škodą Felicią Kit Car oraz Škodą Octavią WRC. W 1994 roku w Rajdzie Akropolu zajął 9. miejsce. W 1998 został mistrzem Europy w klasie F2, a w 2000 roku był mistrzem Czech w sprincie. W swojej karierze zaliczył także starty Seatem Cordobą WRC w mistrzostwach Czech.

</doc>
<doc id="763851" url="https://pl.wikipedia.org/wiki?curid=763851" title="Jerry West">
Jerry West

 
Jerome Alan "Jerry" West (ur. 28 maja 1938 w Chelyan) – amerykański koszykarz, trener i działacz sportowy. Mistrz olimpijski z Rzymu. Jego sylwetka znajduje się w logo NBA.
West uchodzi za jednego z najlepszych rzucających obrońców w historii NBA. Studiował w West Virginia University i w 1959 doprowadził tamtejszą drużynę koszykarską Mountaineers do finału NCAA. W 1960 znalazł się w składzie reprezentacji USA (amatorskiej) na Igrzyska Olimpijskie w Rzymie, gdzie zdobył złoty medal. W tym samym roku trafił do NBA - został wybrany w drafcie przez Minneapolis Lakers (krótko przed przenosinami Lakers do Los Angeles) z drugim numerem, za Oscarem Robertsonem.
Los Angeles Lakers był jedynym klubem w zawodowej karierze Westa - jego barw bronił przez 14 lat. W tym czasie zdobył ponad 25 000 punktów (średnia 27 na mecz), należy do elitarnego grona graczy, którzy w jednym spotkaniu zdobywali ponad 60 punktów. Noszący przydomek "Mr. Clutch" zawodnik swój jedyny pierścień mistrzowski zdobył w 1972 (w finałach grał 9 razy) – Lakers w decydujących meczach pokonali nowojorskich Knicks. W 1980 został włączony do Koszykarskiej Galerii Sław im. Jamesa Naismitha, a 19 listopada 1983 Los Angeles Lakers zastrzegło jego numer 44, z którym występował przez 14 sezonów. W 1996 został wybrany do grona 50 najlepszych zawodników w historii NBA. Jest także jedynym zawodnikiem, który otrzymał nagrodę MVP Finałów jako członek drużyny pokonanej (1969 - Lakers przegrali 3-4 z Bostonem).
W sezonie 1965/66 ustanowił rekord rozgrywek zasadniczych NBA, trafiając 840 celnych rzutów wolnych.
Podczas rozgrywek 1965/1966, 1969/1970, 1970/1971 i 1971/1972 zajął drugie miejsce w głosowaniu na MVP fazy zasadniczej.
Po zakończeniu kariery zawodniczej nadal był związany z Lakers. W latach 1976–1979 pełnił funkcję głównego szkoleniowca, w następnych latach znajdował się w sztabie szkoleniowo-menedżerskim. W 1982 został generalnym menedżerem, a w 1994 prezesem ds. koszykówki. Jest uznawany za głównego "konstruktora" mistrzowskich drużyn Lakers z lat 80. (z Magiciem Johnsonem oraz Kareemem Abdul-Jabbarem) i przełomu tysiącleci (z Shaquillem O’Nealem i Kobe Bryantem). Funkcję przestał pełnić w 2000.
30 kwietnia 2002 został prezesem ds. koszykarskich (President of Basketball Operations) w Memphis Grizzlies. W oparciu o Pau Gasola zbudował w Memphis silną drużynę. To on podjął decyzję o zatrudnieniu pierwszego Polaka w NBA - Cezarego Trybańskiego. W 2007, w wieku 69 lat West przeszedł na emeryturę, zwalniając stanowisko dyrektora generalnego Grizzlies.
Jerry West powrócił do NBA 19 maja 2011 roku jako członek rady wykonawczej współpracując bezpośrednio z właścicielem i generalnym menedżerem Golden State Warriors. Latem 2017 roku przestał pełnić rolę doradcy w Golden State Warriors. Od początku sezonu 2017/18 wspiera szkoleniowca Clippers – Doca Riversa.
Statystyki.
Statystyki zawodnicze.
"Na podstawie Basketball-Reference.com "
Statystyki trenerskie.
"Na podstawie Basketball-Reference.com "

</doc>
<doc id="763856" url="https://pl.wikipedia.org/wiki?curid=763856" title="Cyklomorfoza">
Cyklomorfoza

Cyklomorfoza (gr. "kýklos" koło, "morphē" kształt), polimorfizm sezonowy – sezonowa zmienność wielkości i kształtu ciała drobnych organizmów (bezkręgowców oraz glonów planktonowych) w kolejnych pokoleniach w ciągu roku. Powszechna u planktonowych skorupiaków, zwłaszcza wioślarek.
U "Daphnia cucullata" zimowe formy mają głowę okrągłą, latem pojawiają się osobniki o coraz bardziej wydłużonych głowach ("hełmach") dochodzących do 60% długości ciała, jesienią zaś znowu wracają formy o coraz krótszej głowie. U "Daphnia pulex" pojawiają się wyrostki karapaksu. Podobne struktury wytwarzane są przez inne organizmy. Wrotki i niektóre glony sezonowo wytwarzają kolce.
Przyczyny tego zjawiska są nie do końca ustalone. Dawniej uważano, że ma to związek z przystosowaniem się organizmu do zmian lepkości wody spowodowanych zmianą temperatury. Obecnie postuluje się, że jest to mechanizm obronny mający utrudnić pochwycenie przez drapieżniki.
Nazwę zjawiska wprowadził w 1904 roku Robert Lauterborn.

</doc>
<doc id="763861" url="https://pl.wikipedia.org/wiki?curid=763861" title="Nun">
Nun

Nun – w mitologii egipskiej pramateria, pierwszy materialny przejaw bytu, Nun jest przede wszystkim żywiołem kosmicznym. Jest on stworzeniem morza, na którym unosi się ziemia. Prawdopodobnie Nun był najpierw personifikowany w Hermopolis jako bóstwo męskie. Niekiedy, jako jedno z bóstw Ósemki, miewał głowę żaby. Jako najstarszy z bogów, pochodzący jeszcze z czasów chaosu, nosił przydomki "stary" i "ojciec czasów". Jako personifikacja wód kosmicznych miał za atrybut głowę byka.
Nun to uosobienie praoceanu, czyli masy wód, wypełniającej cały wszechświat. Jest on symbolem prawd istniejących przed stworzeniem świata. To z niego wynurzył się prawzgórek nazywany Atum, co było jednocześnie początkiem świata.

</doc>
<doc id="763863" url="https://pl.wikipedia.org/wiki?curid=763863" title="Zabiba i król">
Zabiba i król

Zabiba i król (arab. بيبة والملك, ang. "Zabibah and the King") – powieść historyczna, napisana przez byłego dyktatora i prezydenta Iraku Saddama Husajna, opublikowana anonimowo w Iraku w 2000 roku. Przetłumaczona na angielski w 2004, kiedy Husajn był już obalony i uwięziony (nie otrzymał pieniędzy za prawa autorskie). 
Akcja dzieje się na wczesnośredniowiecznych ziemiach irackich (VII i VIII wiek n.e.) Ich potężny władca (tytułowy król) zakochał się w pięknej dziewczynie z gminu imieniem Zabiba. Mąż Zabiby jest okrutnikiem, który nieustannie ją maltretuje i gwałci. Król więc zabija go, ratując Zabibę.
Akcja dzieje się w rodzinnym mieście Saddama, Tikricie.

</doc>
<doc id="763864" url="https://pl.wikipedia.org/wiki?curid=763864" title="Shōtoku">
Shōtoku



</doc>
<doc id="763865" url="https://pl.wikipedia.org/wiki?curid=763865" title="TOCA Race Driver (seria)">
TOCA Race Driver (seria)

TOCA Race Driver (również Pro Race Driver w USA, DTM Race Driver w Niemczech i V8 Supercars w Australii) – seria gier stworzonych oraz wydanych przez Codemasters, w pierwszej części skupiająca się jedynie na wyścigach samochodów osobowych, jednak w późniejszych rozszerzyła zakres do innych pojazdów zmotoryzowanych. Od momentu rozpoczęcia serii w 1997, wydana była na PC, Sony PlayStation, Sony PlayStation 2, PSP i Xboksa.

</doc>
<doc id="763866" url="https://pl.wikipedia.org/wiki?curid=763866" title="Ludomir Krawiński">
Ludomir Krawiński

Ludomir Krawiński (ur. 14 lutego 1961) – polski polityk, działacz samorządowy, prawnik.
Życiorys.
Jest absolwentem I Liceum Ogólnokształcącego im. Jana Długosza w Nowym Sączu. Ukończył prawo na Uniwersytecie Jagiellońskim w Krakowie. W latach 2001–2002 pełnił funkcję prezydenta miasta Nowego Sącza. Został wybrany głosami koalicji AWS-Wspólnota Sądeczan. Wygrał znaczą większością głosów (31 "za", 2 "przeciw" przy siedmiu wstrzymujących się). Wcześniej przez trzy lata był wiceprezydentem. W wyborach do Parlamentu Europejskiego w 2004 bez powodzenia kandydował z listy Prawa i Sprawiedliwości w okręgu małopolsko-świętokrzyskim.
Został prezesem zarządu Sądeckiej Agencji Rozwoju Regionalnego. Działał też w stowarzyszeniu „Beskidy XXI” – lokalnym odłamie Ruchu Obywatelskiego „Polska XXI”.
Ma żonę i dwoje dzieci.

</doc>
<doc id="763869" url="https://pl.wikipedia.org/wiki?curid=763869" title="Filip z Cognac">
Filip z Cognac

Filip z Cognac (ur. ok. 1180, zm. po 1201), jedyny znany nieślubny syn króla Anglii Ryszarda I Lwie Serce i nieznanej z imienia matki.
Filip osiągnął dorosłość pod koniec lat 90. XII w. Ojciec ożenił go wówczas z Amelią, dziedziczką Cognac. Małżeństwo to nie doczekało się potomstwa. Zamek Cognac przypadł ostatecznie seneszalowi Robertowi z Thornham.
Ojciec Filipa zginął w 1199 r. podczas tłumienia buntu wicehrabiego Aimara V z Limoges. Kronikarz Roger Hovden twierdzi, że tego samego roku "Filip, nieślubny syn króla Ryszarda, któremu wspomniany król jego ojciec darował zamek Cognac, zabił wspomnianego wicehrabiego Limoges w zemście za swego ojca". Żadne inne źródło nie potwierdza gwałtownej śmierci wicherabiego Aimara, ale Guiraut de Bornelh w lamencie po jego śmierci stwierdza, że śmierć wicehrabiego była "niespodziewana".
Filip jest wspomniany w dokumencie swojego wuja, Jana bez Ziemi z 1201 r. "Et Philippo f. R. Ricardi 1 m. de dono R." ("I Filipowi, synowi króla Ryszarda, 1 marka w darze"). Zmarł najprawdopodobniej w początkach XIII w.
Jego postać występuje (jako "Filip Bękart") we wczesnej sztuce Williama Shakespeare'a "Życie i śmierć króla Jana". Przedstawiony jest tam jako syn lady Faulconbridge, wdowy po sir Robercie. Czasami jest wiązany z legendami o Robin Hoodzie, który miał mu pomagać w odzyskaniu tronu z rąk króla Jana. Jego postać występuje w filmie "Księżniczka złodziei" w reżyserii Petera Hewitta z 2001 r. W postać Filipa, nie mającą wiele wspólnego z historycznym panem na Cognac, wcielił się Stephen Moyer.

</doc>
<doc id="763873" url="https://pl.wikipedia.org/wiki?curid=763873" title="Kōken">
Kōken



</doc>
<doc id="763876" url="https://pl.wikipedia.org/wiki?curid=763876" title="Alex Pettyfer">
Alex Pettyfer

Alexander Richard Pettyfer, lepiej znany jako Alex Pettyfer (ur. 10 kwietnia 1990 w Stevenage, w Anglii) – brytyjski aktor i model.
Życiorys.
Wczesne lata.
Urodził się w Stevenage w hrabstwie Hertfordshire jako syn architekt wnętrz Lee (z domu Robinson) i aktora Richarda Pettyfera. Dorastał w Windsorze. Jego rodzice rozwiedli się. Matka ponownie wyszła za mąż za producenta gier komputerowych Michaela Irelanda. Wychował się z młodszym bratem przyrodnim, Jamesem.
W wieku siedmiu lat zaczął pozować dla Gap Inc. i pojawiał się w reklamach telewizyjnych dla różnych marek. Gdy był starszy, pracował jako model dla Burberry. Od wczesnych lat cierpiał na dysleksję i astmę. Wystąpił jako Willy Wonka w szkolnej inscenizacji "Charlie i fabryka czekolady". Krótko uczęszczał do Millfield School, jednej z największych i najbardziej prestiżowych szkół w Anglii. W lipcu 2006, w szesnastym roku życia ukończył szkołę prywatną w Twickenham.
Kariera.
Już jako piętnastolatek zadebiutował na szklanym ekranie w tytułowej roli w dramacie telewizyjnym ITV plc "Szkolne dni Toma Browna" ("Tom Brown’s Schooldays", 2005) z udziałem Stephena Fry, Jemmy Redgrave i Clive’a Standena. To właśnie w tym filmie zobaczył go Anthony Horowitz, autor cyklu powieści o Alexie Riderze, który wybrał go do głównej roli w ekranizacji swej powieści "" (2006).
Brany był pod uwagę do tytułowej roli w "Eragon" (2006), lecz ze względu, że Pettyfer panicznie boi się lotów samolotem, rolę ostatecznie przyjął Edward Speleers. Odrzucił także propozycje zagrania w produkcjach takich jak "Pokusa" (2012), "" (2013) i "Siódmy syn" (2014).
Wystąpił m.in. w filmach: "Wyścig z czasem" (2011) u boku Justina Timberlake’a oraz Amandy Seyfried, "Bestia" (2011) z Vanessą Hudgens) i "Magic Mike" (2012).
Był na okładkach „Teenage”, „Vogue”, „VMan” i „Men’s Health”.
Życie prywatne.
Spotykał się z córką Erica Robertsa – Emmą (2007-2008) i aktorką Dianną Agron (2010–2011), którą poznał na planie filmu "Jestem numerem cztery". Od września 2011 do 2013 był w nieformalnym związku z Riley Keough, córką Lisy Marie Presley i wnuczką Elvisa Presleya i Priscilli Presley. Od marca 2014 do marca 2016 był związany z modelką Marloes Horst.
W lutym 2019 poznał niemiecką modelkę Toni Garrn, z którą się zaręczył 24 grudnia 2019. Pobrali się w Hamburgu w Niemczech 2 października 2020. Mają córkę Lucę Malaikę (ur. 2021). 19 czerwca 2022 po raz drugi poślubił Toni Garrn na wyspie Paros w Grecji.

</doc>
<doc id="763878" url="https://pl.wikipedia.org/wiki?curid=763878" title="Stefan Kossecki">
Stefan Kossecki

Stefan Kossecki (ur. 27 listopada 1889 w Sawińcach, zm. 1940 w ZSRR) – pułkownik dyplomowany piechoty Wojska Polskiego, w 1964 roku mianowany pośmiertnie przez gen. Władysława Andersa na stopień generała brygady. Ofiara zbrodni katyńskiej.
Życiorys.
Dzieciństwo i młodość.
Pochodził ze starej szlacheckiej rodziny Kosseckich herbu Rawicz (dawniej używana była nazwa Rawa), mieszkającej w majątku Sawińce koło Kamieńca Podolskiego. 12 stycznia 1890 został ochrzczony. W niektórych publikacjach bądź źródłach ta data traktowana jest błędnie jako data jego urodzenia. Jego rodzicami byli Konrad i Maria z Owsińskich.
W Szkole Agronomiczno-Technicznej w Kamieńcu Podolskim należał do tajnej organizacji młodzieżowej „Stowarzyszenie Młodzieży Polskiej”, następnie członek Związku Walki Czynnej.
Po ukończeniu szkoły w Kamieńcu Podolskim w 1911 rozpoczął służbę w Armii Imperium Rosyjskiego, w 13 pułku strzelców Wielkiego Księcia Mikołaja Mikołajewicza w Odessie. W 1912 zdał egzamin oficerski i otrzymał awans na pierwszy stopień oficerski – chorążego, po czym przeszedł do rezerwy.
Oficerem armii rosyjskiej i Wojska Polskiego był również jego brat, Stanisław Kossecki (1886–1946).
I wojna światowa.
Po wybuchu I wojny światowej walczył na stanowisku dowódcy kompanii, a następnie batalionu w 284 Węgrowskim pułku piechoty. 8 stycznia 1915 został ciężko ranny pod Kirlibabą podczas kampanii na Bukowinie, w wyniku czego stracił prawą rękę. Po rocznej rekonwalescencji w 1916 z własnej woli wrócił na front. 29 lipca 1916 r. został ponownie ranny. Za waleczność otrzymał kolejne awanse – aż do stopnia sztabskapitana, oraz odznaczenia bojowe: m.in. Złoty Oręż Krzyża Św. Jerzego „Za Waleczność”.
Po wybuchu rewolucji w Odessie wstąpił do 7 pułku strzelców polskich. Zajmował się w nim pracą oświatową wśród zgłaszających się ochotników. Praca ta miała m.in. na celu wyeliminowanie elementów bolszewickich spośród osób zgłaszających się do służby w oddziałach polskich. Była więc to praca o charakterze oświatowo-kontrwywiadowczym. 16 września 1917 wstąpił do I Korpusu Polskiego w Rosji formowanego w rejonie Mińska i Bobrujska, dowodzonego przez gen. Józefa Dowbora-Muśnickiego. W szeregach tego Korpusu walczył z bolszewikami. Wziął udział w bitwie pod Rohaczowem, w której dowodząc kompanią Legii Podchorążych odparł atak kilkunastokrotnie liczniejszych bolszewickich łotewskich pułków (szczególnie fanatycznych i odważnych), oraz w ataku na Żłobin i jego późniejszej obronie. Po ultimatum Dowództwa Wojsk Niemieckich na Wschodzie doszło do demobilizacji Korpusu w maju 1918, żołnierze zaś zostali odesłani do kraju.
Dwudziestolecie międzywojenne.
1 listopada 1918 wstąpił do Wojska Polskiego w Warszawie; uczestniczył wówczas w organizowaniu Ministerstwa Spraw Wojskowych. W grudniu 1918 został pierwszym dowódcą II batalionu 33 pułku piechoty. 22 maja 1919 roku został przydzielony do Wielkopolskiej Szkoły Podchorążych Piechoty w Poznaniu na stanowisko wykładowcy. Od połowy kwietnia do końca lipca 1920 roku dowodził batalionem szkolnym w zastępstwie kapitana Jana Załuski, który przebywał służbowo we Francji. Od 16 do 20 sierpnia 1920, w związku z ofensywą bolszewicką, na czele batalionu szkolnego bronił przyczółka mostowego Fordon. 9 lutego 1921 objął dowództwo II batalionu szkolnego. 21 grudnia 1920 został zatwierdzony z dniem 1 kwietnia 1920 w stopniu majora, w piechocie, w grupie oficerów byłych Korpusów Wschodnich i byłej armii rosyjskiej.
W 1922 został odznaczony został Krzyżem Srebrnym Orderu Wojennego Virtuti Militari. We wniosku napisano:
3 maja 1922 roku został zweryfikowany w stopniu majora ze starszeństwem z 1 czerwca 1919 roku i 212. lokatą w korpusie oficerów piechoty, a jego oddziałem macierzystym był 4 Pułk Strzelców Podhalańskich w Cieszynie. W grudniu 1923 został przesunięty ze stanowiska wykładowcy na stanowisko dyrektora nauk Oficerskiej Szkoły dla Podoficerów w Bydgoszczy. Pełniąc służbę w szkolnictwie pozostawał oficerem nadetatowym 2 pułku strzelców podhalańskich w Sanoku. Z dniem 1 listopada 1924 został przydzielony do Wyższej Szkoły Wojennej w Warszawie, w charakterze słuchacza Kursu 1924–1926. 1 grudnia 1924 roku został mianowany podpułkownikiem ze starszeństwem z 15 sierpnia 1924 roku i 46. lokatą w korpusie oficerów piechoty. W trakcie przewrotu majowego był chory i leżał w szpitalu. Z dniem 11 października 1926, po ukończeniu kursu i otrzymaniu dyplomu naukowego oficera Sztabu Generalnego, został przydzielony do składu osobowego Inspektora Armii w Toruniu, gen. dyw. Leonarda Skierskiego na stanowisko II oficera sztabu. Z dniem 30 czerwca 1927 wyznaczony na stanowisko pełniącego obowiązki I oficera sztabu Inspektora Armii. W lutym 1928 został przeniesiony do 10 pułku piechoty w Łowiczu na stanowisko dowódcy pułku. 24 grudnia 1929 roku został mianowany pułkownikiem ze starszeństwem z 1 stycznia 1930 roku i 10. lokatą w korpusie oficerów piechoty. W czerwcu 1930 został przeniesiony do Szkoły Podchorążych Rezerwy Piechoty w Zambrowie na stanowisko komendanta. Z dniem 10 sierpnia 1931 został przeniesiony do Szkoły Podchorążych dla Podoficerów w Bydgoszczy na stanowisko komendanta.
W 1931 poślubił Jadwigę z Zarembów herbu Zaremba Kossecką, wdowę po ordynacie machnowieckim Włodzimierzu Twardowskim, która była matką Zbigniewa i Marii Twardowskich. W 1936 urodził im się syn Józef Kossecki.
W 1934 Stefan Kossecki uczestniczył w ostatniej grze wojennej (manewrach) prowadzonej przez marsz. Józefa Piłsudskiego. Wraz z ówczesnym pułkownikiem Stanisławem Maczkiem został wtedy przez Marszałka wyróżniony. W grudniu tego roku został mianowany na stanowisko dowódcy piechoty dywizyjnej 25 Dywizji Piechoty w Kaliszu. Pomiędzy 25 lipca a 23 sierpnia 1935 odbył też staż w szkole ognia przy 8 Grupie Artylerii w Biedrusku. Inspektor Armii gen. dyw. Gustaw Orlicz-Dreszer wydał wówczas o płk. dypl. Stefanie Kosseckim następującą opinię:
20 sierpnia 1939 objął dowodzenie 18 Dywizji Piechoty w Łomży, ze składu SGO „Narew”, którą dowodził także podczas kampanii wrześniowej.
II wojna światowa.
W trakcie kampanii wrześniowej walczył m.in. w rejonie Zambrowa, gdzie odpierał przeważające siły XIX Korpusu Pancernego gen. Heinza Guderiana. Prowadząc 12 września osobiście natarcie oddziału wydzielonego został w godzinach rannych 12 września ciężko ranny podczas bitwy pod Andrzejewem.
Dowódca 18 pal ppłk Witold Sztark tak relacjonuje tamten czas:
Po operacji płk Kossecki został przewieziony do Zambrowa. Ulokowano go w wiejskim domku, w którym sześć łóżek z innymi rannymi dawało przedsmak szpitala.
Dowódca 20 Dywizji Piechoty gen. Mauritz von Wiktorin powiedział wówczas:
Potem leczył się w Białymstoku. Po wyjściu ze szpitala w Białymstoku w listopadzie 1939, chciał przekroczyć granicę i został w Brześciu nad Bugiem aresztowany przez NKWD.
Śmierć i upamiętnienie.
Początkowo (do 28 marca 1940) był więziony w Brześciu nad Bugiem, jego dalsze losy nie są w pełni znane. Według relacji pośredniego świadka, więziony był w Wołogdzie i Archangielsku i został prawdopodobnie zatopiony w Morzu Białym wraz z innymi jeńcami polskimi. Jego symboliczny grób znajduje się w mauzoleum 18 DP w Andrzejewie na ziemi łomżyńskiej.
Naczelny Wódz gen. Władysław Anders mianował go pośmiertnie generałem brygady ze starszeństwem z 1 stycznia 1964 w korpusie generałów. Za udział w walkach we wrześniu 1939 w latach 70. został pośmiertnie odznaczony Krzyżem Kawalerskim Orderu Wojennego Virtuti Militari. 9 listopada 2004 Prezydent RP Aleksander Kwaśniewski wydał postanowienie o uznaniu pośmiertnego awansu na generała brygady.
W okresie PRL wydany został okolicznościowy znaczek pocztowy.
5 kwietnia 1997 – 2 pułkowi zabezpieczenia Nadwiślańskich Jednostek Wojskowych (Jednostka Wojskowa 3466) w Czerwonym Borze nadano imię gen. bryg. Stefana Kosseckiego. W 2000 jednostka ta została rozformowana.
Od 25 stycznia 2008 jedna z ulic w Zambrowie na osiedlu Północ II nosi nazwę ulicy Generała Stefana Kosseckiego. Nadana została ona Uchwałą Rady Miasta Zambrów nr 74/XV/07 z 18 grudnia 2007
15 sierpnia 2014, w 94. rocznicę Bitwy Warszawskiej, na Cmentarzu Poległych w Bitwie Warszawskiej w Ossowie została odsłonięta w Ossowie tablica upamiętniająca ośmiu dowódców polskich oddziałów uczestniczących w walkach, którzy w 1940 zostali ofiarami zbrodni katyńskiej; upamiętnieni zostali gen. dyw. Stanisław Haller, gen. dyw. Henryk Minkiewicz, gen. dyw. Leonard Skierski, gen. bryg. Bronisław Bohaterewicz, gen. bryg. Kazimierz Orlik-Łukoski, gen. bryg. Mieczysław Smorawiński, płk dypl. Stefan Kossecki, ppłk. Wilhelm Kasprzykiewicz.
Na terenie gminy Andrzejewo 12 września 2010 posadzono „Dąb pamięci” poświęcony dowódcy 18 DP - pułkownikowi Stefanowi Kosseckiemu. W tym też dniu w szkole podstawowej odsłonięto tablicę pamiątkową poświęconą płk. Stefanowi Kosseckiemu. Aktu posadzenia dokonał syn generała Kosseckiego - prof. Józef Kossecki, ostatni z żyjących żołnierzy - por. Kazimierz Bazydło, wójt gminy Andrzejewo - Antoni Cymbalak oraz dyrektor szkoły - Jerzy Kamyczek. Pamiątkową tablicę poświęcił proboszcz ks. dr Jerzy Kruszewski.
Życie prywatne.
Jego synem był nacjonalistyczny polityk, jeden z liderów Zjednoczenia Patriotycznego „Grunwald” i Partii X, dr hab. Józef Kossecki.

</doc>
<doc id="763887" url="https://pl.wikipedia.org/wiki?curid=763887" title="Obwód (administracja)">
Obwód (administracja)

Obwód – jednostka administracyjna podziału terytorialnego. Podział administracyjny na obwody obowiązuje w:

</doc>
<doc id="763894" url="https://pl.wikipedia.org/wiki?curid=763894" title="Stepan Wytwyckyj">
Stepan Wytwyckyj



</doc>
<doc id="763895" url="https://pl.wikipedia.org/wiki?curid=763895" title="Jason Shaw">
Jason Shaw

Jason "Jay" Shaw (ur. 4 listopada 1973 w Chicago) – amerykański model i aktor.
Życiorys.
Urodził się i dorastał w Chicago, w stanie Illinois. Wychowywał się wraz z dwoma starszymi braćmi – Johnem i Toddem – oraz młodszą siostrą Jessicą. W 1995 roku ukończył University of Chicago na wydziale historii. Na studiach trenował koszykówkę. 
W 1996 jako model wziął udział w kampanii reklamowej kolekcji wiosennej Versace. W latach 1998-2003 pracował dla światowej sławy kreatora mody Tommy'ego Hilfigera. Reklamował wyroby AB'95, Calvina Kleina, DKNY, Versace, Lacoste, Gap Inc., Karla Lagerfielda i Ralpha Laurena. 
Podróżował między Paryżem, Mediolanem, a Nowym Jorkiem. 
Zadebiutował na kinowym ekranie w komedii romantycznej "Liars Club" (2001). Wystąpił także w trzech odcinkach serialu "Czarodziejki" ("Charmed", 2003-2006) jako Greg, z którym spotyka się Piper Halliwell.
Od sierpnia 2001 do lutego 2003 związany był z Paris Hilton.

</doc>
<doc id="763898" url="https://pl.wikipedia.org/wiki?curid=763898" title="Litewski Związek Rolników i Zielonych">
Litewski Związek Rolników i Zielonych

Litewski Związek Rolników i Zielonych (lit. "Lietuvos valstiečių ir žaliųjų sąjunga", LVŽS) – litewska partia polityczna, reprezentująca nurt agrarny i centrowy. Do 2012 działała pod nazwą Litewski Ludowy Związek Chłopski (lit. "Lietuvos valstiečių liaudininkų sąjunga", LVLS).
Historia.
Partia, jako jednolite ugrupowanie, została założona z inicjatywy byłej premier Kazimierę Prunskienė. Powstała w 2005 z przekształcenia Związku Partii Chłopskiej i Nowej Demokracji (lit. "Valstiečių ir Naujosios demokratijos partijų sąjunga", VNDPS). Swoją nazwą nawiązała do przedwojennej organizacji, utworzonej w 1922 z połączenia stronnictwa chłopskiego i ludowych demokratycznych socjalistów.
VNDPS funkcjonował od 2001 jako federacja Litewskiej Partii Chłopskiej i Partii Nowej Demokracji z Kazimierą Prunskienė na czele. Oba ugrupowania utworzyły wspólną frakcję w Sejmie kadencji 2000–2004, następnie pod tym szyldem startowały w kolejnych wyborach. Od 2001 związek uczestniczył też w rządach Algirdasa Brazauskasa i Gediminasa Kirkilasa.
W wyborach prezydenckich, przeprowadzonych w 2004, z ramienia partii wystartowała jego liderka Kazimiera Prunskienė, która w pierwszej turze otrzymała 21,4% głosów, zaś w drugiej 47,4% głosów, przegrywając z Valdasem Adamkusem. W tym samym roku związek, zdobywając 7,4% głosów, wprowadził jednego przedstawiciela do Parlamentu Europejskiego, który przyłączył się do frakcji Unii na Rzecz Europy Narodów. W wyborach parlamentarnych w październiku 2004 wynik 6,6% pozwolił uzyskać 5 mandatów z listy krajowej, tylu samo kandydatów federacji weszło do parlamentu z okręgów jednomandatowych.
W 2005 oba ugrupowania formalnie wyrejestrowały się, a ich wspólna inicjatywa przyjęła nazwę Litewski Ludowy Związek Chłopski. W wyborach samorządowych w 2007 z wynikiem 141 mandatów w skali kraju ludowcy zajęli piąte miejsce. W wyborach parlamentarnych w 2008 partia uzyskała 3,73% głosów i nie przekroczyła wyborczego progu. Trzech jej przedstawicieli uzyskało mandaty, wygrywając w okręgach większościowych. W 2009 partia nie uzyskała mandatów w PE. Do tegoż roku kierowała nią Kazimiera Prunskienė, następnie przewodnictwo w partii objął były poseł na Sejm Ramūnas Karbauskis. W styczniu 2012 Litewski Ludowy Związek Chłopski zmienił swą nazwę na Litewski Związek Rolników i Zielonych. W 2011 do samorządu dostało się 147 przedstawicieli partii.
W wyborach w 2012 lista krajowa nie przekroczyła ponownie progu wyborczego, w okręgach jednomandatowych wygrała tylko Rima Baškienė. Dwa lata później wynik na poziomie około 6,6% pozwolił partii na uzyskanie jednego mandatu w PE VIII kadencji. W 2015 LVŽS zdobył 136 mandatów radnych w litewskich samorządach.
W 2016 z partią związał się były minister Saulius Skvernelis, a także grupa rozpoznawalnych polityków (m.in. Povilas Urbšys i Valerijus Simulik). Ugrupowanie zaczęło zyskiwać w badaniach opinii publicznej. W wyborach parlamentarnych w tym samym roku Litewski Związek Rolników i Zielonych zajął drugie miejsce z wynikiem 21,5% (19 mandatów), nieznacznie ustępując Związkowi Ojczyzny. Partia odniosła jednak sukces w drugiej turze głosowania w okręgach jednomandatowych, wprowadzając z nich kolejnych 37 swoich przedstawicieli (w tym dwóch startujących formalnie jako niezależni). Zawiązała następnie koalicję rządową z Litewską Partią Socjaldemokratyczną, współtworząc rząd na czele z Sauliusem Skvernelisem.
W 2019 ugrupowanie wprowadziło z własnych list 216 radnych do litewskich samorządów. Popierany przez partię w wyborach prezydenckich w tym samym roku Saulius Skvernelis przegrał w pierwszej turze głosowania (zajmując trzecie miejsce), zadeklarował następnie podanie się do dymisji w lipcu 2019 (ostatecznie pozostał jednak na czele gabinetu). W wyborach do PE w 2019 związek z wynikiem 12,6% głosów uzyskał dwuosobową reprezentację w PE IX kadencji.
W wyborach w 2020 związek z wynikiem 17,4% głosów, przegrał z konserwatystami. Uzyskał łącznie 32 mandaty (16 z listy krajowej i 16 w okręgach jednomandatowych). W konsekwencji partia w tym samym roku znalazła się w opozycji. W wyborach lokalnych w 2023 mandaty radnych uzyskało 185 kandydatów związku.

</doc>
<doc id="763904" url="https://pl.wikipedia.org/wiki?curid=763904" title="ORP Gopło (1981)">
ORP Gopło (1981)

ORP Gopło (630) – polski okręt zbudowany w Stoczni Marynarki Wojennej w 1981 roku jako jednostka prototypowa i zarazem doświadczalna, pierwsza z siedemnastu trałowców redowych projektu 207. Okręt służy w 13 Dywizjonie Trałowców, należącym do 8 Flotylli Obrony Wybrzeża.
Projekt i budowa.
Prace koncepcyjne nad małomagnetycznym trałowcem rozpoczęły się w Dowództwie Marynarki Wojennej pod koniec lat 60. XX wieku. Według przyjętych w 1968 roku założeń okręty miały mieć drewniane kadłuby, podobnie jak w przyjętych jako wzorcowe amerykańskich trałowcach typu "Bluebird" oraz brytyjskich trałowcach typu "Ton" i "Ham". Wkrótce podjęto jednak decyzję o wykorzystaniu do budowy kadłuba tworzyw sztucznych – laminatów poliestrowo-szklanych. Jednostki miały być zdolne do prowadzenia trałowań kontaktowych i niekontaktowych na wodach przybrzeżnych i otwartych Bałtyku i Morza Północnego, a także do stawiania niewielkich zagród minowych i zwalczania okrętów podwodnych.
Projektowanie nowego typu trałowców redowych rozpoczęto w 1970 roku w Biurze Projektowo-Konstrukcyjnym Stoczni Północnej i jednocześnie w Biurze Projektowym Stoczni Marynarki Wojennej. Głównym konstruktorem okrętów (pod jawnym kryptonimem „Indyk” i numerem projektu 207) był mgr inż. Roman Kraszewski, a następnie mgr inż. Janusz Jasiński, zaś nadzór wojskowy nad budową sprawował kmdr Kazimierz Perzanowski. Trudność budowy dużego kadłuba z laminatów spowodowała, że musiano nawiązać współpracę z Instytutem Budowy Okrętów w Zagrzebiu oraz wykonać pełnowymiarowy model części kadłuba trałowca – blok doświadczalny składający się z dwóch przedziałów wodoszczelnych z zainstalowanym silnikiem głównym, zespołem prądotwórczym wraz z koniecznymi instalacjami i wyposażeniem (żurawik, relingi, włazy, tory minowe itp.). W drugiej połowie lat 70., przy pomocy jugosłowiańskich specjalistów i sprzętu, na bloku przeprowadzono badania wytrzymałości kadłuba na wybuchy podwodne i określono wielkości pól fizycznych emitowanych przez urządzenia okrętowe. W 1979 roku przystąpiono do budowy jednostki doświadczalnej projektu "207D," czyli przyszłego „Gopła”. Okręt zwodowany został 16 kwietnia 1981 roku.
ORP „Gopło” jest trałowcem redowym projektu 207DM (DM – Doświadczalny Modernizowany) zbudowany przez Stocznię Marynarki Wojennej w Gdyni, jako prototypowa jednostka trałowców projektu 207, służących do poszukiwania i niszczenia min kontaktowych i niekontaktowych. Kadłub okrętu jest wykonany z laminatu poliestrowo-szklanego.
Służba.
Banderę wojenną na okręcie podniesiono 13 marca 1982. Został on wcielony do 13 Dywizjonu Trałowców w Helu, gdzie pływał do 17 czerwca 1987. Następnie został przekazany do Dywizjonu Okrętów Badawczych w Gdyni. Podczas służby w tym dywizjonie ORP „Gopło” wykorzystywany był jako okręt doświadczalny, na pokładzie którego testowano nowe rodzaje uzbrojenia wprowadzone następnie na wyposażenie Polskiej Marynarki Wojennej. W 1984 roku brał udział w „wizycie przyjaźni” w Rostocku (NRD), wraz z okrętem szkolnym ORP „Gryf” i okrętem rakietowym ORP „Hutnik”. Po reorganizacji sił w Marynarce Wojennej od dnia 1 stycznia 1995 rozpoczął służbę w Dywizjonie Okrętów Szkolno-Badawczych w Gdyni.
W 1996 roku został skierowany do Stoczni Marynarki Wojennej celem dokonania gruntownej modernizacji, a następnie w dniu 1 lipca 1997 powrócił do służby w szeregach 13 Dywizjonu Trałowców w Helu, później w Gdyni. 11 lutego 1999 roku wraz z poławiaczem torped „K-8”brał udział w akcji neutralizacji dryfującej torpedy zauważonej w okolicy platformy wiertniczej Beta West. W listopadzie tego samego roku okręt brał udział w międzynarodowych manewrach BALTIC PORPOISE 99, wraz z trałowcem ORP „Śniardwy”, korwetą ORP „Kaszub” oraz okrętem podwodnym ORP „Wilk” na Bałtyku, zaś w grudniu tego samego roku, jednostka wzięła udział ćwiczeniu POLISH PASSEX 99, wraz z niszczycielem min ORP „Mewa”, trałowcem ORP Śniardwy oraz stałym zespołem NATO MCM FORNORTH.
W 2000 roku jednostka wzięła udział w międzynarodowych manewrach BLUE GAME 00, wraz z niszczycielem min ORP „Mewa” i trałowcem ORP „Śniardwy”. Od 6 do 7 lipca 2000 roku, okręt brał udział w polsko-niemieckich ćwiczeniach sił przeciwminowych, wraz z: niszczycielem min ORP „Czajka”, trałowcem ORP „Wigry”, okrętem ratowniczym ORP „Gniewko” i zbiornikowcem „Z-8”. W 2001 roku „Gopło” wziął udział w międzynarodowych ćwiczeniach SQUADEX 01. W 2002 roku okręt podniósł z wody, a następnie dostarczył do bazy na Helu szkolną minę morską, wyłowioną przez prowadzący połów kuter rybacki ZAG-21; w kwietniu 2003 jednostka reprezentowała Marynarkę Wojenną w ćwiczeniach MCM SQNEX, wraz z niszczycielem min ORP „Flaming” i trałowcem ORP „Wdzydze”.
W 2005 roku jednostka brała udział w kolejnej edycji ćwiczeń MCM SQNEX, wraz z ORP „Czajka” (okrętem flagowym ćwiczeń), ORP „Flaming” oraz trałowcem ORP „Śniardwy”, zaś w czerwcu tego samego roku jednostka wzięła udział w manewrach BALTOPS 05. 13 stycznia 2008 roku na pokładzie ORP „Gopło” został rozpoczęty XVI finał Wielkiej Orkiestry Świątecznej Pomocy.
W dniach 23-26 lipca 2010 okręt brał udział w obchodach Dnia Marynarki Wojennej Federacji Rosyjskiej w porcie w Bałtijsku (Obwód Kaliningradzki).
9 lipca 2011 ORP „Gopło” wraz z grupą nurków oraz trałowcem ORP „Drużno”, przeprowadził operację wydobycia, dostarczenia na poligon morski, a następnie zniszczenia dwóch wykrytych na dnie Zatoki Pomorskiej niebezpiecznych obiektów, którymi były: brytyjska mina morska Mark VI oraz amerykańska bomba burząca AN-M65. Na pokładzie ORP „Gopło” ulokowano minę, natomiast na ORP „Drużno” bombę.
W 2011 roku jednostkę skierowano na kolejny remont, z którego powróciła w lipcu 2012. Przedział nawigacyjny okrętu został wyposażony między innymi w nowy radar nawigacyjny, mapy elektroniczne, a także w nowe stanowisko do prowadzenia nawigacji. Naprawiono główne uzbrojenie artyleryjskie okrętu, na rufie pojawiły się wciągarki trałowe. Jednostka otrzymała także nowe radiostacje, echosondę oraz łódź motorową na pokładzie rufowym. Główne silniki i agregaty prądotwórcze przeszły generalny remont, zainstalowano zaawansowany system sterowania silnikami i ich monitoringu. Okręt otrzymał także nowe śruby napędowe i trzony sterowe. We wrześniu 2012 okręt uczestniczył w krajowych manewrach ANAKONDA 12 na Morzu Bałtyckim.
Od 6 do 24 czerwca 2013 jednostka brała udział w międzynarodowych ćwiczeniach BALTOPS 13, wraz z trałowcami ORP „Mamry”, ORP „Wdzydze”, ORP „Gardno”, ORP „Bukowo”, ORP „Hańcza”, okrętem podwodnym ORP „Orzeł” oraz okrętem dowodzenia siłami przeciwminowymi ORP „Kontradmirał Xawery Czernicki”, który był w tym czasie okrętem flagowym zespołu SNMCMG 1. W 2014 roku załoga wraz okrętem znów reprezentowała Marynarkę Wojenną na kolejnej edycji manewrów BALTOPS 14, wraz z ORP „Flaming”, trałowcami ORP „Sarbsko”, ORP „Wicko” oraz okrętem podwodnym ORP „Sęp”.
W dniach 23-25 stycznia 2016 wraz z grupą nurków oraz niszczycielem min ORP „Flaming” i trałowcem ORP „Wdzydze”, okręt przeprowadził operację podniesienia, a następnie przeholowania w bezpieczne miejsce i zniszczenia niemieckiej miny dennej, która spoczywała w gdańskim kanale portowym, natomiast w 2018 roku ORP „Gopło” uczestniczył w akcji neutralizacji min morskich zalegających na dnie Zatoki Gdańskiej w rejonie Portu Gdynia. W 2019 roku jednostka neutralizowała brytyjską lotniczą minę morską typu Mark VI oraz niemiecką bombę głębinową typu DM, które znajdowały się na torze wodnym Szczecin-Świnoujście.

</doc>
<doc id="763906" url="https://pl.wikipedia.org/wiki?curid=763906" title="Kamil Giżycki">
Kamil Giżycki

Kamil Giżycki (ur. 19 sierpnia 1893 w Grybowie, zm. 19 kwietnia 1968 we Wrocławiu) – polski pisarz i podróżnik.
Życiorys.
Ukończył renomowane jezuickie gimnazjum w Chyrowie, a następnie politechnikę w Monachium. W czasie I wojny światowej walczył w szeregach cesarskiej i królewskiej Armii. Ciężko ranny pod Częstochową dostał się do rosyjskiej niewoli i jako jeniec znalazł się na Syberii. Dzięki rodzinnym koneksjom uzyskał wolność, został dyrektorem fabryki narzędzi rolniczych, podróżował także po Syberii docierając aż do Ochocka. Po wybuchu rewolucji lutowej w 1917 wstąpił do korpusu czechosłowackiego i w jego szeregach walczył w trakcie ofensywy admirała Kołczaka z bolszewikami, posuwając się od Omska do Jekaterynburga. W styczniu 1919 wstąpił w Nowosybirsku do polskiej dywizji syberyjskiej jako podporucznik i dalej walczył przeciwko bolszewikom na Syberii, biorąc m.in. udział w bitwie pod stacją kolejową w mieście Tajga. Był zastępcą komendanta polskiego pociągu pancernego i służył w batalionie inżynieryjnym. Po okrążeniu dywizji w pobliżu Krasnojarska w styczniu 1920 wraz z grupą innych żołnierzy nie uznał kapitulacji i zbiegł poza kordon okrążenia.
Ukrywał się w Minusińsku w kraju krasnojarskim, gdzie znów krótko kierował fabryką narzędzi rolniczych. Aresztowany przez bolszewików spędził, torturowany, dwa miesiące w więzieniu. Po ucieczce ukrywał się w tajdze, a po dwóch miesiącach zorganizował oddział partyzancki i walczył jako jeden z głównych dowódców białych w Urianchaju. Głównym sukcesem tego okresu było zdobycie przez Giżyckiego i innych dowódców stolicy Tuwy Białocarska. Po klęsce oddziałów białych i złamaniu nogi w trakcie walk, na przełomie 1920/1921 zbiegł do północno-zachodniej Mongolii. Po powstaniu Białych przeciwko Chińczykom wczesną wiosną 1921 wstąpił w szeregi Białych i jako ich wysłannik wyjechał do Sinciangu w celu nawiązania współpracy z generałem Bakiczem i atamanem Annienkowem. Po powrocie do Mongolii wstąpił do armii barona Ungerna. Walczył w czasie nieudanej ofensywy ungerowców na Urianchaj, a potem kierował zorganizowaną przez siebie fabryką produkującą granaty, miny i gazy bojowe dla Ungerna. Jako dowódca oddziału chemicznego w połowie lipca wziął udział w ostatniej kampanii Ungerna atakującego rejon Wierchnieudińska w Rosji, a po załamaniu ataku oraz upadku Ungerna wraz z jego 2. brygadą przedarł się przez północną Gobi do Mandżurii, którą osiągnął we wrześniu 1921.
W Mandżurii został instruktorem wojskowym armii faktycznego władcy mandżurskiego, generała Zhang Zuolina, a potem pracował jako inżynier na Kolei Wschodniochińskiej. Odbył też krótką wyprawę na Sachalin i Kamczatkę, po czym latem 1922 wstąpił do armii białych generała Piepieliajewa, która miała wyruszyć na pomoc antybolszewickim powstańcom jakuckim w rejon Jakucka. Wkrótce podjął decyzję o powrocie do Polski nie wziąwszy udziału w marszu na Jakuck.
W 1923 wrócił do Polski, w okolice Lwowa, ale w 1926 wyjechał jako preparator zwierząt z wyprawą Ossendowskiego do zachodniej Afryki, gdzie zwiedzał m.in. Kamerun. Podobnie jak jego towarzysz podróży, Jerzy Giżycki, na bazie tej wyprawy napisał książkę podróżniczą, wydał też wtedy wspomnienia z walk w Mongolii i podróży do Polski. W 1934 kupił dużą plantację w Liberii, ale w 1939 wrócił do kraju, by uczestniczyć w jego obronie. Działał w Komendzie Głównej AK. Po wojnie mieszkał we Wrocławiu i utrzymywał się z pisania książek przygodowych dla młodzieży. W 1951 r. został współzałożycielem wrocławskiego oddziału Związku Literatów Polskich, a w 1955 r. otrzymał nagrodę literacką Wrocławia. W 1956 r. nagrodzony Złotym Krzyżem Zasługi.
Kamil Giżycki jest patronem ulicy na osiedlu Muchobór Wielki we Wrocławiu. Patronował nieistniejącej już dziś Szkole Podstawowej nr 14 we Wrocławiu, a także filii Biblioteki Publicznej przy pl. Piłsudskiego, położonej w pobliżu jego domu na wrocławskich Karłowicach.
W legendzie o zaginionym skarbie barona Ungerna, rozpropagowanej przez Michałowskiego, Giżyckiego wskazywano jako depozytariusza tajemnicy miejsca ukrycia skarbu.

</doc>
<doc id="763907" url="https://pl.wikipedia.org/wiki?curid=763907" title="Ukraińska Partia Narodowo-Demokratyczna (1899)">
Ukraińska Partia Narodowo-Demokratyczna (1899)

Ukraińska Partia Narodowo-Demokratyczna (Ukrajinśka Nacionalno-Demokratyczna Partija – UNDP) – prawicowa partia ukraińska działająca w Galicji w Austro-Węgrzech, powstała 26 grudnia 1899.
Historia.
Powstała z połączenia prawego skrzydła Rusko-Ukraińskiej Partii Radykalnej (Wołodymyr Ochrymowycz, Jewhen Łewyćkyj, Wiaczesław Budzynowski, Iwan Franko) z narodowcami galicyjskimi (Julian Romanczuk, Kost Łewycki, Mychajło Hruszewski, Jewhen Ołesnycki, Teofil Okunewski).
Partią kierował Komitet Ludowy, w którego skład wchodzili Hruszewski, K. Łewycki, Ochrymowycz, Damian Sawczak i Franko.
Partia na pierwszym kongresie w dniu 5 stycznia 1900 przyjęła program jedności narodowej i niepodległości. Szybko zdobyła czołowe miejsce w ukraińskim politycznym życiu Galicji. Szybko wypchnęła Ukraińską Partię Radykalną z pozycji stałej opozycji, zwalczała partie rusofilskie.
W wyborach z 1907 roku partia objęła 17 z 27 miejsc, jakie przypadły Ukraińcom, w Reichsracie Przedlitawii (austriackim parlamencie).
Przewodniczącymi partii byli Julian Romanczuk (1899-1907) i Kost Łewycki, sekretarzami partii – K. Łewycki (1899-1907), Wołodymyr Baczynski (1907-1913) i Stepan Baran. Partia wydawała tygodnik „Swoboda”, jej poglądy reprezentowały również „Diło” i „Bukowyna”.
W czasie narastania wzajemnych antagonizmów polsko-ukraińskich Ukraińska Partia Narodowych Demokratów wysuwała hasło przymusowego wysiedlania Polaków z Galicji Wschodniej. 
W sierpniu 1918 Komitet Narodowy Partii postanowił zorganizować konspiracyjny pion polityczny i wojskowy. W tym celu powołano we Lwowie komitet polityczny, w skład którego weszli Stepan Baran, Wasyl Panejko, Longyn Cehelski, Iwan Kiweluk i Wołodymyr Baczynski. Organizowano spotkania z działaczami powiatowymi partii i omawiano plany przejęcia władzy. Równolegle prowadzono prace nad organizacją pionu wojskowego. Odpowiedzialny za to działanie był Kost Taniakewycz. Skutkiem tych działań było utworzenie we wrześniu 1918 Ukraińskiego Generalnego Komisariatu Wojskowego.
28 marca 1919 r. na zjeździe partyjnym w Stanisławowie partia przekształciła się w Ukraińską Ludową Partię Pracy. Jej działaczami byli między innymi Jewhen Petruszewycz i Stepan Wytwycki.
W latach 1918-1919 kierowała rządem Zachodnioukraińskiej Republiki Ludowej.

</doc>
<doc id="763908" url="https://pl.wikipedia.org/wiki?curid=763908" title="Erinaceidae">
Erinaceidae



</doc>
<doc id="763912" url="https://pl.wikipedia.org/wiki?curid=763912" title="Dziedzictwo archeologiczne">
Dziedzictwo archeologiczne

Dziedzictwo archeologiczne – według "Międzynarodowej Karty Ochrony i Zarządzania Dziedzictwem Archeologicznym" (1990) jest częścią dziedzictwa materialnego, w stosunku do której podstawowej informacji dostarczają metody archeologiczne. Obejmuje ono wszelkie ślady ludzkiej egzystencji i składa się z miejsc związanych z wszystkimi świadectwami działalności ludzkiej, opuszczonych budowli i wszelkiego rodzaju pozostałości (włączając w to obiekty podziemne i podwodne), wraz z wszelkim ruchomym materiałem kulturowym z nimi związanym.
Najważniejsze cechy dziedzictwa archeologicznego, to:
Dziedzictwo archeologiczne ma następujące wartości:
Zasób dziedzictwa archeologicznego jest:
W związku z tym dziedzictwo archeologiczne w większości krajów świata podlega ochrona zabytków ochronie prawnej. W Polsce podstawą ochrony jest ustawa o ochronie zabytków i opiece nad zabytkami z 2003 roku ().

</doc>
<doc id="763915" url="https://pl.wikipedia.org/wiki?curid=763915" title="Eiði">
Eiði

Eiði (duń. "Ejde") – miejscowość na Wyspach Owczych, stolica gminy Eiði. Leży na wyspie Eysturoy w regionie o tej samej nazwie. Zamieszkuje je obecnie (I 2015 r.) 631 osób. Nazwa oznacza w przekładzie na język polski "przesmyk" co odnosi się do usytuowania osady.
Geografia.
Położenie.
Eiði leży w północnej części wyspy Eysturoy na przylądku Eiðiskollur. Przylega do końcowej części cieśniny Sundini dzielącej Eysturoy od Streymoy. Z drugiej strony miasteczka znajduje się spory zalew służący do połowu ryb, za którym znajduje się już Ocean Atlantycki. Na północnym zachodzie znajduje się góra Eiðiskollur (352 m n.p.m.) będąca jedynym szczytem przylądka. Miejscowość w dużej mierze znajduje się na południowym stoku tego wzniesienia. Kilka kilometrów od osady, na południowym wschodzie mieści się jezioro Eiðisvatn o powierzchni około 0,5 km².
Klimat.
Panujący na całym archipelagu klimat określa się mianem klimatu umiarkowanego chłodnego w odmianie morskiej. Charakteryzuje się on tam wysokimi rocznymi sumami opadów, które przekraczają nawet 1000 mm rocznie, zimnymi latami i ciepłymi zimami. Mieszkańcy tego miejsca są skazani także na częste, porywiste wiatry.
Informacje ogólne.
Populacja.
Osada Eiði jest w znacznej większości zamieszkana przez Farerczyków, czyli rdzennych mieszkańców Wysp Owczych. Społeczeństwo jest tam dość młode, najliczniejszą grupę stanowią tam osoby w wieku lat 10-19, drugą jednak są mieszkańcy w wieku 40-49 lat. Ludność ostatnimi czasy opuszcza Eiði. Zjawisko to miało miejsce w latach 2003-2012, ale trend ten powoli się odwraca. Apogeum jeśli chodzi o liczbę mieszkańców osada osiągnęła właśnie w 2003, kiedy mieszkało tam 666 ludzi. Podobna liczba, bo 665 zamieszkiwało ją już w latach 1990-1991, ale liczba ta gwałtownie spadła przez kryzys gospodarczy jaki dotknął archipelag w latach 90. XX wieku.
Transport.
Jedynym, publicznym środkiem transportu do Eiði są autobusy Bygdaleiðir linii 200, która łączy miasteczko z Oyrarbakki. By dostać się do stolicy archipelagu, Tórshavn trzeba się tam przesiąść do linii 400. W Eiði nie ma przystani promowej.
Sport.
Najbardziej popularnym sportem w miejscowości, podobnie jak na całym archipelagu jest piłka nożna. Na pobliskim boisku grała kiedyś drużyna Eiðis Bóltfelag (pol. "Klub Piłkarski Eiði"), ale jak wiele innych drużyn archipelagu połączyła się z inną drużyną – Ítróttarfelagið Streymur tworząc zespół EB/Streymur, którego stadion znajduje się dziś w mniejszej miejscowości Streymnes.

</doc>
<doc id="763916" url="https://pl.wikipedia.org/wiki?curid=763916" title="USS Indiana">
USS Indiana

Okręty US Navy o nazwie USS "Indiana", pochodzącej od stanu Indiana:

</doc>
<doc id="763921" url="https://pl.wikipedia.org/wiki?curid=763921" title="Ryszard Dyrak">
Ryszard Dyrak

Ryszard Dyrak (ur. 18 maja 1950 w Środzie Śląskiej, zm. 8 grudnia 1999 k. Gorzynia) – polski inżynier budownictwa, polityk, poseł na Sejm X kadencji.
Życiorys.
Ukończył w 1976 studia w Wyższej Szkole Inżynierskiej w Zielonej Górze, otrzymując tytuł zawodowy inżyniera budownictwa lądowego. Był twórcą i prezesem zarządu przedsiębiorstwa „Gobex” w Gorzowie Wielkopolskim. W firmach budowlanych pracował od 1969. Od 1981 był dyrektorem Gorzowskiego Przedsiębiorstwa Budownictwa Przemysłowego, a od 1991 dyrektorem i prezesem „Arx-Gobex”. Był pomysłodawcą i realizatorem prywatyzacji GPBP Gobex, opracował również koncepcję holdingu, który budował m.in. terminale odpraw towarowych w Świecku i Olszynie.
W 1977 wstąpił do Polskiej Zjednoczonej Partii Robotniczej. Z jej ramienia był posłem na Sejm kontraktowy z okręgu gorzowskiego. Zasiadał w Komisji Polityki Gospodarczej, Budżetu i Finansów oraz w Komisji Polityki Przestrzennej, Budowlanej i Mieszkaniowej. Działał później w Polskiej Unii Socjaldemokratycznej, Kongresie Liberalno-Demokratycznym i Unii Wolności. Był odznaczony Srebrnym Krzyżem Zasługi.
Zginął w wypadku samochodowym 8 grudnia 1999, wracając z budowy w Warszawie. Pochowany na cmentarzu komunalnym w Gorzowie Wielkopolskim.

</doc>
<doc id="763922" url="https://pl.wikipedia.org/wiki?curid=763922" title="Echinosorex gymnura">
Echinosorex gymnura



</doc>
<doc id="763926" url="https://pl.wikipedia.org/wiki?curid=763926" title="Podrzeń żebrowiec">
Podrzeń żebrowiec

Podrzeń żebrowiec (w zależności od ujęcia systematycznego: "Struthiopteris spicant" lub "Blechnum spicant") – gatunek paproci należący do rodziny podrzeniowatych ("Blechnaceae").
Rozmieszczenie geograficzne.
Występuje w Ameryce Północnej, Europie, Afryce Północnej, na Kaukazie, w Libanie i Turcji. W Polsce występuje głównie w Karpatach i w Sudetach, można go też znaleźć na przylegającym do nich pogórzu. Na niżu jest rośliną bardzo rzadką, tylko na Pojezierzu Kaszubskim znajduje się większe skupienie jej stanowisk. W klasyfikacji geograficzno-historycznej jest uważany za gatunek rodzimy.
Biologia i ekologia.
Bylina, hemikryptofit. Rośnie w lasach, najczęściej świerkowych i jodłowych. W Karpatach i Sudetach sięga po piętro kosodrzewiny, głównie jednak rośnie w reglu górnym i dolnym. Preferuje jałowe, wilgotne, kwaśne i próchniczno-kamieniste podłoże. W klasyfikacji zbiorowisk roślinnych gatunek charakterystyczny dla All. "Vaccinio-Piceion", Ass. "Abieti-Piceetum" ("montanum"). Liczba chromosomów 2n = 68.
Systematyka.
Pozycja systematyczna gatunku jest różna w systemach wyróżniających wąsko ujmowane rodziny i rodzaje paproci (np. w systemie PPG I z 2016 i w "World Plants"), gdzie zaliczany jest wraz z dwoma innymi gatunkami do rodzaju "Struthiopteris" z rodziny "Blechnaceae", a inaczej w systemach grupujących paprocie w duże rodziny i obszerne rodzaje (np. "Plants of the World"), gdzie klasyfikowany jest jako jeden z ok. 240 gatunków z rodzaju "Blechnum" z rodziny "Aspleniaceae".
Zagrożenia i ochrona.
Gatunek był objęty w Polsce od 1983 roku ścisłą ochroną gatunkową. Od 2014 roku znajduje się pod ochroną częściową. Zagrożeniem jest wycinka drzew w lasach. Czasami liście są zbierane dla celów dekoracyjnych lub całe rośliny są wykopywane do przydomowych ogródków. Na niżu Polski jest reliktem glacjalnym. W wielu miejscach jego siedliska zabezpieczone są w różnych formach ochrony przyrody. Dla jego ochrony powstał m.in. rezerwat przyrody Wąwóz Huzarów na terenie Trójmiejskiego Parku Krajobrazowego, w pobliżu gdańskiego osiedla Niedźwiednik.

</doc>
<doc id="763927" url="https://pl.wikipedia.org/wiki?curid=763927" title="GSD IV">
GSD IV



</doc>
<doc id="763930" url="https://pl.wikipedia.org/wiki?curid=763930" title="Tomek i przyjaciele">
Tomek i przyjaciele

Tomek i przyjaciele, dawniej Parowóz Tomek i jego przyjaciele ( oraz ) – animowany serial telewizyjny oparty na serii książeczek dla dzieci "The Railway Series", napisanych przez Wilberta Awdry’ego. Program był pierwszy raz emitowany w 1984. W Polsce dawniej TVP3 wyemitował serie 1–5, TVP1 serię 11, a TVP ABC serie 13–16. Obecnie Polsat JimJam emituje serie 18–19 (dawniej 1–11), MiniMini+ serie 17–23 (dawniej serie 8–10), CBeebies serie 11, 12 i 14, a Puls 2 serie 17–20. Serial składa się obecnie z 623 odcinków podzielonych na 25 serii. Serie 1–12 zostały zrealizowane na taśmie 35 mm przy pomocy specjalnej kamery, która filmowała zdalnie sterowane modele lokomotyw i wagonów, wykonane w skali 1. Modele mają wymienne (choć nieruchome) „twarze”, co umożliwia pokazanie ich mimiki, a także ruchome (również zdalnie sterowane) oczy. Powstało również trzynaście filmów pełnometrażowych, które począwszy od filmu "Bohater torów" są animowane komputerowo.
Fabuła.
Akcja serialu toczy się w latach pięćdziesiątych i sześćdziesiątych XX wieku na fikcyjnej wyspie Sodor, która znajduje się w pobliżu wybrzeża Wielkiej Brytanii. Na całej wyspie funkcjonuje kolej kierowana przez Pana Szyneczkę nazywanego przez lokomotywy Grubym Zawiadowcą. Na kolei pracują lokomotywy parowe, spalinowe i wąskotorowe. Pracują także pojazdy drogowe, statki wodne, statki powietrzne, a nawet dźwigi oraz żurawie. Głównymi bohaterami serialu są Tomek (ang. Thomas), Edek (ang. Edward), Henio (ang. Henry), Gabryś (ang. Gordon), Kuba (ang. James), Piotruś (Piotrek; ang. Percy), Tobik (ang. Toby), Emilka (ang. Emily), dwie bliźniacze lokomotywy Donald i Darek (ang. Donald and Douglas) oraz Wielkie Zachodnie Lokomotywy Kaczor (Kaczorek; ang. Duck) i Olek (ang. Oliver). Lokomotywy zawsze starają się dobrze wykonywać swoją pracę i są dumne, gdy zawiadowca nazywa je naprawdę użytecznymi.
Wersja polska.
Wersja polska: Studio Eurocom
Tekst: Maciej Wysocki
Czytał: Stefan Knothe

</doc>
<doc id="763931" url="https://pl.wikipedia.org/wiki?curid=763931" title="I liga argentyńska w piłce nożnej (1957)">
I liga argentyńska w piłce nożnej (1957)

Mistrzem Argentyny w roku 1957 został klub River Plate, a wicemistrzem Argentyny klub San Lorenzo de Almagro.
Do drugiej ligi spadł ostatni klub w tabeli spadkowej – Ferro Carril Oeste. Na jego miejsce awansował z drugiej ligi klub Central Córdoba Rosario.
Primera División.
Tablica spadkowa na koniec sezonu 1957.
Tabela spadkowa zadecydowała o tym, które kluby spadną do drugiej ligi. O kolejności decydowała średnia liczba punktów zdobyta w pierwszej lidze w ostatnich dwóch sezonach w przeliczeniu na jeden rozegrany sezon.

</doc>
<doc id="763932" url="https://pl.wikipedia.org/wiki?curid=763932" title="Joanna Newsom">
Joanna Newsom

Joanna Caroline Newsom (ur. 18 stycznia 1982 w hrabstwie Nevada w Kalifornii) – amerykańska wykonawczyni, łącząca śpiewanie z graniem na harfie. 
Jej twórczość charakteryzuje się dojrzałą liryką kontrastującą z pogodnym, niewinnym stylem śpiewania. Połączenie młodego, kobiecego charakteru z tajemniczym dźwiękiem harfy powoduje, że Joanna Newsom zaliczana jest do najbardziej niezwykłych i rozwojowych wykonawców. 
Artystka ma także unikatowe podejście do tekstów – raczej nieliniowych bajkowych opowieści niż typowych refrenów i zwrotek. Zawdzięcza to swojej pasji do języka angielskiego: zanim zawodowo zajęła się muzyką, zamierzała zostać nauczycielką albo dziennikarką literacką. 
W styczniu 2010 wytwórnia Joanny, Drag City, ogłosiła tytuł trzeciego albumu artystki i datę jego wydania. Album "Have One on Me", zawierający trzy płyty, ukazał się 23 lutego 2010.
Jej mężem jest Andy Samberg.

</doc>
<doc id="763934" url="https://pl.wikipedia.org/wiki?curid=763934" title="Blechnum spicant">
Blechnum spicant



</doc>
<doc id="763938" url="https://pl.wikipedia.org/wiki?curid=763938" title="Shōtoku (cesarzowa)">
Shōtoku (cesarzowa)

 znana także jako – dwukrotna cesarzowa-władczyni Japonii (46. i 48.).
Urodziła się w 718 r. jako księżniczka Abe, córka cesarza Shōmu. Po raz pierwszy tron cesarski objęła po jego abdykacji w 749 r. jako cesarzowa Kōken. Po sześciu latach abdykowała na korzyść swojego kuzyna – księcia Ōi, który przyjął imię Junnin.
Uleczona przez mnicha buddyjskiego Dōkyō z nieznanej choroby, została mniszką, nie zrezygnowała jednak z aspiracji do władzy. W 762 r. przejęła ster rządów pozostawiając Junninowi jedynie funkcje ceremonialne. W 764 r. wybuchł bunt Oshikatsu (wcześniej znanego jako Nakamaro Fujiwara), w wyniku którego Oshikatsu został zabity, Junnin zdetronizowany i zesłany na wyspę Awaji, do której nie dopłynął, bo zmarł po drodze w podejrzanych okolicznościach. Kōken ponownie objęła tron jako cesarzowa Shōtoku. Chcąc pokazać swoją pobożność zamówiła wykonanie miliona drewnianych stup (trzykondygnacyjnych o wysokości 15 cm i szerokości 12 cm) i przekazała je dziesięciu największym świątyniom buddyjskim w kraju. W każdej stupie umieszczone były sutry będące aktualnie najstarszymi zachowanymi pismami drukowanymi w Japonii.
W trakcie drugiego panowania obsypywała Dōkyō tytułami i władzą. Ich romans o charakterze skandalu zrodził bardzo silne uprzedzenia do kobiet na tronie i wpływowych politycznie mnichów. Z czasem Dōkyō zażądał dla siebie pozycji cesarza, powołując się na wieszczy sen, w którym występował bóg Hachiman, czym wywołał żywe oburzenie wśród arystokracji dworskiej. Pod naciskiem opinii arystokracji cesarzowa wysłała posła (Kiyomaro Wake) do głównego chramu Hachimana w Usa. Odpowiedź niedwuznacznie stwierdzała, że cesarzem może być jedynie potomek rodu Yamato, przez co mnich stracił twarz.
Zmarła w 770 r. na ospę. Wraz ze śmiercią cesarzowej wygasła linia założona przez cesarza Temmu.
Mnich Dōkyō został skazany na banicję. Zmarł dwa lata po Shōtoku.

</doc>
<doc id="763939" url="https://pl.wikipedia.org/wiki?curid=763939" title="Drift">
Drift

Drift, także: drifting – technika jazdy samochodem w kontrolowanym poślizgu świadomie zainicjowanym przez kierowcę. Jednocześnie jest to nazwa dyscypliny sportu motorowego uchodzącej za najbardziej widowiskowy i jednocześnie najprężniej rozwijający się sport motorowy na świecie.
Historia i informacje ogólne.
Drift jako dyscyplina sportu swoimi korzeniami sięga przełomu lat 60. i 70. XX wieku, kiedy na krętych, górskich drogach w okolicach Nagano w Japonii zaczęły się odbywać nielegalne wyścigi samochodowe, które przyciągały rzesze fanów tłumnie gromadzących się przy górskich trasach, aby podziwiać widowiskową jazdę. W wyścigach tych brał udział Kunimitsu Takahashi, który w latach 70. XX wieku odniósł szereg zwycięstw, efektownie pokonując zakręty w głębokim poślizgu stanowiącym najlepszy sposób na najszybsze pokonywanie ostrych zakrętów bez znacznej utraty prędkości. Takahashi uchodzi przez to za pierwszego rozpoznawalnego kierowcę, który świadomie używał techniki driftu. Jego styl jazdy spotkał się z dużym uznaniem widzów, przez co Takahashi został okrzyknięty „Ojcem driftu”, zaś ową technikę jazdy szybko zaadaptowano w świecie street racingu. 
W 1977 roku w nielegalnych górskich wyścigach swoją przygodę z motoryzacją zaczynał późniejszy znany japoński kierowca wyścigowy Keiichi Tsuchiya. Z powodu braku możliwości rozwojowych zarezerwowanych dla kierowców pochodzących z bogatych rodzin związanych ze sportami motorowymi, Tsuchiya doskonalił swoje umiejętności na krętych górskich drogach Japonii i szybko stał się legendą wyścigowego podziemia. Już jako kierowca wyścigowy z licencją w latach 80. XX wieku kontynuował swoją karierę nielegalnego kierowcy ścigającego się na publicznych górskich drogach. Tsuchiya był świetnym kierowcą i gdy tylko startował w wyścigu było niemal pewne, że wygra. Ponieważ stawało się to coraz bardziej nudne dla publiczności, zaczął driftować w czasie wyścigów dając niesamowite widowisko zgromadzonym w pobliżu trasy wyścigu ludziom. Jak wspominał po latach w wywiadzie udzielonym Jeremy’emu Clarksonowi: 
Z powodu widowiskowej jazdy Keiichi Tsuchiya zyskał przydomek "Drift King" (pol. „Król driftu”). W 1987 roku powstał film "Pluspy" prezentujący umiejętności Tsuchiyi za kierownicą Toyoty AE86 na publicznej górskiej drodze. Film ten był pierwszym tego rodzaju dziełem i zainspirował wielu ludzi do zajęcia się driftem. W międzyczasie nielegalne zawody driftingowe przeniosły się na tereny japońskich metropolii, jako że górskie obszary nie były zbyt wygodnym miejscem dla kibiców. Czas przestał mieć znaczenie, a ważniejsza stała się reakcja publiczności – zwyciężał kierowca, którego jazda była najbardziej efektowna i widowiskowa. W 1987 roku na torze Tsukuba odbyły się pierwsze legalne zawody driftingowe, które stały się początkiem największej, rozgrywanej do dziś wyścigowej serii driftingowej D1 Grand Prix. W późniejszych latach drifting zdobył popularność w Stanach Zjednoczonych i Australii.
Obecnie japońska seria D1 Grand Prix posiada również edycje w Malezji i Nowej Zelandii. Dawniej seria ta była rozgrywana także w Stanach Zjednoczonych i Wielkiej Brytanii (później została tam przemianowana na European Drift Championship, obecnie już nie istnieje). W Stanach Zjednoczonych aktualnie największą serią jest Formula Drift, która również ma swój odłam Formula Drift Asia, rozgrywany na torach w Azji Południowo-Wschodniej i Australii. 
W Polsce pierwsze oficjalne zawody driftingowe odbyły się w 2004 roku, zaś od 2006 roku organizowane są regularne, kilkurundowe serie. Pierwsze zawody zostały zorganizowane przez podlegające Polskiemu Związkowi Motorowemu Stowarzyszenie Polska Federacja Driftingu (PFD) pod nazwą TDC (Toyo Drift Cup). Od tamtej pory PFD co roku organizuje cykl zawodów driftingowych. W 2008 roku powstała kolejna organizacja, która najpierw organizowała zawody BMW Drift Day, potem JDA (Japan Drift Attack), a w 2010 roku całą serie pod nazwą Drift Open. W 2010 jako organizator kolejnej serii pojawiło się również, znane z zawodów na 1/4 mili, „SSS” (Stowarzyszenie Sprintu Samochodowego). 
Samochodami używanymi w driftingu są głównie tylnonapędowe coupé, przeważnie produkcji japońskiej takie jak: Nissan Silvia, Nissan 200SX (s13, s14, s15), Nissan Skyline (wersje tylnonapędowe takie jak GTS-t), Toyota AE86, Toyota Supra, ale także Mazda RX-7, Mazda MX-5 (Miata), Toyota Soarer. Ostatnio popularność zyskują także samochody amerykańskie, a w zawodach europejskich także samochody produkcji europejskiej, głównie BMW, czasem Ford Sierra czy też Opel Omega.
Mistrzami Polski w driftingu są: Przemysław Jańczak (2005, 2006, 2009), Bartosz Stolarski (2007, 2013, 2014), Bartłomiej Owczarek (2008), Maciej Bochenek (2010, 2012), Paweł Trela (2011, 2016), Jakub Przygoński (2015, 2017, 2018).
W latach 2016 i 2017 tytuł Drift Kings Queen zdobyła Karolina Pilarczyk.

</doc>
<doc id="763941" url="https://pl.wikipedia.org/wiki?curid=763941" title="Earth 2140">
Earth 2140

Earth 2140 – komputerowa strategiczna gra czasu rzeczywistego wyprodukowana w 1998 roku przez polskie studio Reality Pump Studios i wydana w 1998 roku przez TopWare Interactive. Wobec braku reklamy gra nie uzyskała większego rozgłosu zarówno w Europie, jak i w Stanach Zjednoczonych. Jednak na przestrzeni lat sprzedano około 2 milionów egzemplarzy gry na całym świecie. Wydane zostały jej dwie kontynuacje: "Earth 2150" oraz "Earth 2160".

</doc>
<doc id="763943" url="https://pl.wikipedia.org/wiki?curid=763943" title="Zarządzanie dziedzictwem archeologicznym">
Zarządzanie dziedzictwem archeologicznym

Zarządzanie dziedzictwem archeologicznym (ang. "archaeological heritage management" lub "archaeological resource management") – transdycyplinarna dziedzina teorii i praktyki dotycząca sposobów wykorzystania dziedzictwa archeologicznego w taki sposób, aby uzyskać możliwie jak największą długoterminową korzyść dla obecnych pokoleń, ale z zachowaniem możliwości spełniania przez dziedzictwo archeologiczne potrzeb i aspiracji także pokoleń przyszłych.
Inaczej mówiąc zarządzanie dziedzictwa archeologicznego jest podejmowaniem decyzji w kwestii tego, co z materialnego dziedzictwa archeologicznego ludzkości zostanie zachowane oraz w jaki sposób będzie ono wykorzystywane obecnie i w przyszłości.
W Polsce zarządzanie dziedzictwem archeologicznym jest dyscypliną nową i mało znaną. Nauczane jest jako kierunek studiów podyplomowych na Uniwersytecie Poznańskim oraz jako specjalność w ramach studiów w zakresie archeologii na Uniwersytecie Kardynała Stefana Wyszyńskiego w Warszawie. Na Uniwersytecie Gdańskim na kierunku archeologia Lech Czerniak prowadzi wykład "Ochrona i zarządzanie dziedzictwem archeologicznym". W Bydgoszczy na WSG są studia podyplomowe "Zarządzanie w Archeologii". 

</doc>
<doc id="763951" url="https://pl.wikipedia.org/wiki?curid=763951" title="Ius et Lex">
Ius et Lex

Ius et Lex – fundacja powstała w 2000 roku, działająca do 2019 r. Fundacja stawiała sobie za cel promocję działań oświatowych związanych z prawem, wspieranie rozwoju i wprowadzania w życie zasad państwa prawa. Była także wydawcą książek prawniczych.
Ostatnim prezesem fundacji była Marta Kochanowska, wiceprezesami Marcin Warchoł i Marta Kukowska, a członkiem Zarządu ds. arbitrażowych – Anna Farren.
Członkami Rady fundacji byli: Antoni Kamiński, Witold Kieżun (przewodniczący Rady), Marta Kochanowska, Jack Lewis (Lord of Newnham), Caroline Anne Cox (Baroness of Queensbury), Lord Belhaven and Stenton, Andrzej Szostek MIC, Andrzej Wielowieyski, Jan Winiecki. Poprzedni członkowie Rady to: Maria Sapieżyna, Hanna Gronkiewicz-Waltz i Ryszard Kaczorowski.
Z fundacją związany był Janusz Kochanowski, zanim objął funkcję Rzecznika Praw Obywatelskich.
Fundacja została rozwiązana oficjalnie w 2019 r.

</doc>
<doc id="763952" url="https://pl.wikipedia.org/wiki?curid=763952" title="Sandoy (Wyspy Owcze)">
Sandoy (Wyspy Owcze)

Sandoy (wym. lub , duń. "Sandø") – to jedna z wysp archipelagu Wysp Owczych. Zajmując ok. 112 km², jest pod tym względem piąta wśród Wysp, a ok. 1400 mieszkańców, daje jej w tej kategorii szóstą pozycję. Sandoy jest dość górzysty, najwyższe wzniesienie sięga 479 m n.p.m. (Tindur). Jest tu też kilka jezior, z których największe, Sandsvatn zajmuje 0,8 km², a głębokość 5 m. Jego rozmiar daje mu trzecią pozycję wśród jezior na Wyspach Owczych. Nazwa "Sandoy" oznacza dosłownie "Wyspa Piasku".
Sandur jest największą osadą spośród wszystkich, sześciu, posiada 599 mieszkańców. Pozostałe to: Skopun (484), Skálavík (182), Húsavík (80), Dalur (48) oraz niezamieszkany Skarvanes.
Z Sandoy można dojechać dwiema drogami do stołecznego Thorshavn. Pierwszą, starszą, jest wykorzystanie promu, by dostać się tam bezpośrednio. Można też skorzystać z wybudowanego w 2004 roku, Sandoyartunnilinu, łączącego podwodnie miasta; Hestur (na Wyspie Hestur) oraz Skopun z małą, wioską Gamlarætt na Streymoy.
W największym mieście wyspy znajduje się siedziba klubu B71 Sandoy, który w roku 2007 zagra w pierwszej lidze farerskiej, po zajęciu pierwszego miejsca w drugiej lidze tego kraju.

</doc>
<doc id="763953" url="https://pl.wikipedia.org/wiki?curid=763953" title="Dowody z Księgi">
Dowody z Księgi

Dowody z Księgi to książka z dowodami matematycznymi napisana przez Martina Aignera i Güntera M. Zieglera. Jest dedykowana matematykowi Paulowi Erdősowi, który często odwoływał się do "Książki", w której Bóg trzyma wszystkie najelegantsze dowody twierdzeń matematycznych. Podczas wykładu w 1985 roku Erdős powiedział: "You don't have to believe in God, but you should believe in The Book." ("Nie musisz wierzyć w Boga, ale powinieneś wierzyć w Księgę.")
"Dowody z Księgi" zawiera 32 różne dowody twierdzeń z różnych dziedzin matematyki: teorii liczb, geometrii, analizy, kombinatoryki i teorii grafów. Erdős sam dołożył wiele sugestii do książki, ale zmarł przed jej publikacją. Książka została zilustrowana przez Karla H. Hofmanna.
Aigner, M., Ziegler, G.M., Hofmann, K.H.; "Proofs from THE BOOK" (3/e). Springer, 2004. .

</doc>
<doc id="763954" url="https://pl.wikipedia.org/wiki?curid=763954" title="Drifting">
Drifting



</doc>
<doc id="763957" url="https://pl.wikipedia.org/wiki?curid=763957" title="Piotr Nowakowski (siatkarz)">
Piotr Nowakowski (siatkarz)

Piotr Nowakowski (ur. 18 grudnia 1987 w Żyrardowie) – polski siatkarz grający na pozycji środkowego, reprezentant Polski. Złoty medalista z Mistrzostw Świata 2014 i 2018.
Kariera.
Karierę sportową rozpoczynał we Wrzosie Międzyborów. Potem był graczem KS Metro Warszawa, z którym w 2006 z wywalczył brązowy medal Mistrzostw Polski Juniorów w Kędzierzynie-Koźlu. W sezonie 2005/2006 we współpracy Metra z Legią Warszawa reprezentował barwy tego drugiego klubu. W lipcu 2006 roku przeszedł do Wkręt-metu Domexu AZS-u Częstochowa, w barwach którego zadebiutował w Polskiej Lidze Siatkówki. W sezonie 2007/2008 został podstawowym zawodnikiem swojego zespołu. Zdobył Puchar Polski "Enea Cup Poznań 2008". W finale turnieju z częstochowianami pokonał Jastrzębski Węgiel 3:1.
Otrzymał powołanie od Raúla Lozano do szerokiej kadry reprezentacji kraju na Ligę Światową 2008. W reprezentacji zadebiutował 16 maja 2008 podczas Memoriału Huberta Jerzego Wagnera w meczu z Czarnogórą (3:0 dla Polski). Powołany do szerokiej kadry na Ligę Światową 2009. W 2009 zdobył złoty medal Mistrzostw Europy w Turcji. Otrzymał również kolejne powołanie do kadry na Ligę Światową 2010. W latach 2012, 2013, 2015 wraz z zespołem Asseco Resovią Rzeszów, zdobył mistrzostwo Polski.
21 września 2014, wraz z reprezentacją Polski, wywalczył złoty medal Mistrzostw Świata 2014.
30 września 2018, wraz z reprezentacją Polski, zdobył złoty medal Mistrzostw Świata 2018.
15 kwietnia 2022 roku poinformował, że kończy karierę reprezentacyjną.
Życie prywatne.
25 lipca 2015 roku poślubił Aleksandrę Wilczewską. W czerwcu 2017 na świat przyszła ich córka Oliwia.
Sukcesy klubowe.
Puchar Polski:
Mistrzostwo Polski:
Pucharu CEV:
Superpuchar Polski:
Liga Mistrzów:
Sukcesy reprezentacyjne.
Memoriał Huberta Jerzego Wagnera:
Mistrzostwa Europy:
Liga Światowa:
Puchar Świata:
Mistrzostwa Świata:
Liga Narodów:

</doc>
<doc id="763958" url="https://pl.wikipedia.org/wiki?curid=763958" title="Nive">
Nive

Nive (bask. "Errobi") – rzeka francuska, lewy dopływ rzeki Adour przepływający przez miasto Bayonne. Ciągnie się 78 km przez departament Pireneje Atlantyckie. Swe źródła ma w Pirenejach Zachodnich, w baskijskiej Dolnej Nawarze (Saint-Jean-Pied-de-Port). Uchodzi do rzeki Adour w baskijskiej prowincji Labourd (bask. "Lapurdi").

</doc>
<doc id="763964" url="https://pl.wikipedia.org/wiki?curid=763964" title="Kiełpinek (Gdańsk)">
Kiełpinek (Gdańsk)

Kiełpinek (inna nazwa: "Kiełpinko", kaszb. "Kôłpinkò" lub też "Kôłpink", "Dólné Kôłpino", "Czełpinkò", niem. "Klein Kelpin", dawniej "Klein Kolpin") – osiedle w Gdańsku, położone w dzielnicy Jasień. 
Położenie.
Kiełpinek leży w północno-zachodnim krańcu dzielnicy Jasień. Od północy graniczy z dzielnicami Matarnia i Brętowo, poprzez Trójmiejski Park Krajobrazowy, a od zachodu z dzielnicą Kokoszki, a dokładniej z Karczemkami, wzdłuż Obwodnicy Trójmiasta. Na terenie Kiełpinka, w Trójmiejskim Parku Krajobrazowym znajduje się rezerwat przyrody Dolina Strzyży, przez który przepływa struga Strzyża, zasilana w tym miejscu przez Kiełpińską Strugę oraz Potok Jasień, który wyznacza wschodnią granicę osiedla. Od południa natomiast, osiedle ogranicza Aleja Armii Krajowej.
Prowadzi tędy Szlak Skarszewski – zielony znakowany szlak turystyczny.
Historia.
Prywatna wieś szlachecka "Kiełpinko" położona była w drugiej połowie XVI wieku w powiecie gdańskim województwa pomorskiego. Kiełpinek to pozostałość po dawnej wsi sołeckiej, przyłączonej w granice administracyjne miasta w 1973. Należy do okręgu historycznego Wyżyny. Historycznie do Kiełpinka należą również Karczemki, które obecnie jednak znajdują się w granicach dzielnicy Kokoszki.
W Kiełpinku istniał majątek ziemski, składający się z dworu oraz kilku zabudowań (których część istnieje).
Przed końcem II wojny światowej w okolicy współczesnego CH Auchan funkcjonowała stacja kolejowa Klein Kelpin, leżąca na trasie linii kolejowej Wrzeszcz – Stara Piła – Żukowo – Kartuzy (uruchomionej 1 maja 1914). 24 marca 1945 Kiełpinek został wyzwolony spod okupacji niemieckiej. 25 marca 1945, wskutek zniszczenia wiaduktów, trwale zakończyła działalność linia kolejowa Gdańsk Wrzeszcz - Stara Piła. Po zakończeniu II wojny światowej majątek w Kiełpinku przeszedł na rzecz Skarbu Państwa. W 1953 powstało Państwowe gospodarstwo rolne Kiełpinek. Powstało sześć nowych budynków w okolicy skrzyżowania ulicy Szczęśliwej z Przytulną, zasiedlonych przez osoby, które przybyły w poszukiwaniu pracy. PGR zajmował się hodowlą świń oraz uprawą zbóż i ziemniaków. PGR został zlikwidowany ok. 1970. W 1970 rozpoczęły działalność Zakłady Transportu Mięsnego (parking dla ciężarówek i warsztaty samochodowe). 1 stycznia 1973 Kiełpinek został przyłączony do Gdańska. Ok. 1981 w Kiełpinku rozpoczęła działalność Spółdzielnia Produkcyjno-Rolnicza „Morena”.
Obecnie znajduje się tam głównie nowoczesne, rozrastające się osiedle "Wiszące Ogrody" oraz centrum handlowe, w którego skład wchodzą m.in. hipermarkety Auchan i Leroy Merlin.
Transport i komunikacja.
Nieopodal osiedla przebiega ul. Kartuska prowadząca do centrum miasta oraz Trasa W-Z (Aleja Armii Krajowej). Na granicy Kiełpinka z Karczemkami znajduje się węzeł drogi krajowej nr 7 z obwodnicą Trójmiasta (droga ekspresowa S6. 
1 września 2015 został oddany do użytku przystanek o nazwie Gdańsk Kiełpinek, przy którym zatrzymują się pociągi PKP SKM Trójmiasto oraz Polregio.
Na Kiełpinek (a także Kokoszki) dojeżdżają autobusy komunikacji miejskiej ZKM Gdańsk.

</doc>
<doc id="763966" url="https://pl.wikipedia.org/wiki?curid=763966" title="Chałat">
Chałat

Chałat – długie okrycie wierzchnie przypominające płaszcz, noszone zwłaszcza przez Żydów we wschodniej Europie. Nazywany też kapotą, był prawdopodobnie zainspirowany strojem wschodnim noszonym w Erec Israel, strojem Ormian w dawnej Rzeczypospolitej, a także staropolskim żupanem.
W Małopolsce, chałat to też nazwa stroju szkolnego lub fartucha, który noszą biolodzy, chemicy, archiwiści i lekarze.

</doc>
<doc id="763967" url="https://pl.wikipedia.org/wiki?curid=763967" title="Difylobotrioza">
Difylobotrioza

Difylobotrioza (łac. "diphyllobothriosis", ang. diphyllobothriasis) – pasożytnicza choroba zwierząt, rzadko człowieka, wywołana przez tasiemca bruzdogłowca szerokiego i pokrewne gatunki rodzaju "Diphyllobothrium". 
Etiologia.
Chorobę wywołują tasiemce z rodzaju "Diphyllobothrium".
Epidemiologia.
Zachorowania notuje się przede wszystkim w Finlandii, Francji, na Syberii i w obszarze wielkich jezior Ameryki Północnej. W Polsce zgłasza się je obecnie sporadycznie. W Japonii stwierdza się infestacje pokrewnego gatunku "D. nihonkaiense".
Objawy i przebieg.
Objawy choroby to niedrożność jelit, biegunki, bóle brzucha oraz niedokrwistość megaloblastyczna, spowodowana niedoborem witaminy B12.
Rozpoznanie.
Rozpoznanie opiera się na stwierdzeniu obecności jaj tasiemca w kale. Jaja zazwyczaj są liczne i nie jest potrzebne zastosowanie technik zagęszczających. Mają wielkość 58-76 na 40-51 µm; są owalnego lub elipsoidalnego kształtu, na jednym biegunie posiadają wieczko ("operculum"), niekiedy bardzo niepozorne, a na przeciwległym mały guzek, również niekiedy ledwo dostrzegalny. Wartość diagnostyczną mają też znajdywane w kale proglotydy pasożyta.
Leczenie.
Lekiem z wyboru jest prazykwantel w jednorazowej dawce 5–10 mg/kg masy ciała "p.o.", ewentualnie niklozamid (jednorazowo 2 g "p.o." w dwóch dawkach w odstępie godzinnym).

</doc>
<doc id="763969" url="https://pl.wikipedia.org/wiki?curid=763969" title="John Lithgow">
John Lithgow

 
John Arthur Lithgow (ur. 19 października 1945 w Rochester w stanie Nowy Jork) – amerykański aktor filmowy, teatralny i telewizyjny. Wystąpił jako Dick Solomon w serialu NBC "Trzecia planeta od Słońca" (1996-2001) oraz jako premier Wielkiej Brytanii Winston Churchill w serialu "The Crown". 
Życiorys.
Urodził się w Rochester w stanie Nowy Jork jako syn nauczycielki Sarah Jane (z domu Price) i producenta teatralnego Arthura Washingtona Lithgow III (1915–2004). Uczęszczał do Princeton High School w Princeton w New Jersey. W 1967 ukończył studia na Uniwersytecie Harvarda na wydziale historii i literatury. Otrzymał stypendium Fulbrighta. Uczył się aktorstwa w London Academy Of Music And Dramatic Art.
Pierwszym filmem, który przyniósł mu uznanie był "Świat według Garpa". Podczas pobytu w Wielkiej Brytanii współpracował z zespołami teatralnymi: The Royal Shakespeare Company i The Royal Court Theatre. Po przeprowadzce do Nowego Jorku zajął się karierą teatralną. Od tamtego momentu występował na Broadwayu w latach 1973-1982 w przedstawieniach m.in.: "My Fat Friend", "Comedians", "Secret Service", "Anna Christie" z Liv Ullmann, "Once in a Lifetime", "Spokesong", "Division Street", "Kaufman at Large". Aktor został wyróżniony licznymi nagrodami.
W latach 1966-1980 był żonaty z Jean Taynton, z którą ma syna Iana (ur. 1972). W 1981 ożenił się z Marry Yeager, mają dwoje dzieci: córkę Phoebe (ur. 1982) i syna Nathana (ur. 1983).

</doc>
<doc id="763970" url="https://pl.wikipedia.org/wiki?curid=763970" title="Lincoln Navigator L">
Lincoln Navigator L



</doc>
<doc id="763972" url="https://pl.wikipedia.org/wiki?curid=763972" title="Teleelektryka">
Teleelektryka

Teleelektryka – obszar zastosowań elektryczności do telekomunikacji. Teleelektryka ma fundamentalne znaczenie dla telekomunikacji, gdyż większość rozwiązań współczesnych systemów telekomunikacyjnych opiera się na elektronice.
Termin "teleelektryka" został wykreowany w latach 50. w ramach konkursu na znalezienie lepszej nazwy na określenia zagadnień związanych z teletechniką i telekomunikacją. Oprócz kilku książek wydanych pod tym tytułem nie ma obecnie żadnych praktycznych, ani teoretycznych zastosowań – po wpisaniu w wyszukiwarkach hasła "teleelektryka" otrzymamy mnóstwo wyników odnoszących się głównie do publikacji "Encyklopedia Techniki / Teleelektryka". Hasło "teleelektryka" nie wprowadziło więc niczego nowego, a jeszcze bardziej zagmatwało system nazewnictwa w obrębie telekomunikacji, teletechniki itd.

</doc>
<doc id="763973" url="https://pl.wikipedia.org/wiki?curid=763973" title="FaroeJet">
FaroeJet

FaroeJet - niefunkcjonujące obecnie farerskie linie lotnicze, drugie w historii tego archipelagu po Atlantic Airways.
Historia.
FaroeJet założona została w grudniu 2005 roku przez grupkę farerskich firm i prywatnych przedsiębiorców. Zakupili oni 1 maja 2006, od Turkish Airlines samolot BAe Avro RJ100, wyprodukowany w 1993 roku. Pierwszy lot odbył się 15 maja 2006, jednak już w grudniu 2006 loty zawieszono z powodów finansowych, a 1 stycznia 2007 firma FaroeJet wycofała się z rynku. Samolot został przekazany linii Atlantic Airways.
Flota i usługi.
Samoloty FaroeJet latały na trasie Vágar - Kopenhaga raz dziennie, nie licząc sobót.
Flota składała się z jednego samolotu BAe Avro RJ100:

</doc>
<doc id="763976" url="https://pl.wikipedia.org/wiki?curid=763976" title="Irina Lewitina">
Irina Lewitina

Irina Lewitina, ros. Ирина Левитина (ur. 8 czerwca 1954 w Leningradzie) – amerykańska szachistka i brydżystka rosyjskiego pochodzenia.
Kariera szachowa.
W latach 70. i 80. należała do ścisłej światowej czołówki. W roku 1976 otrzymała tytuł arcymistrzyni. Po raz pierwszy w eliminacjach mistrzostw świata wystąpiła w roku 1973, zajmując w turnieju międzystrefowym na Minorce II-V miejsce. W rozegranej rok później w Kisłowodzku dogrywce zajęła II miejsce i awansowała do meczów pretendentek. W I rundzie pokonała Walentynę Kozłowską, ale w drugiej (finałowej) przegrała w Moskwie w roku 1975 z Naną Aleksandriją 8-9 i nie awansowała do meczu o tytuł mistrzyni świata. W kolejnym cyklu eliminacyjnym spotkała się w I rundzie z Ałłą Kusznir, której uległa (Dortmund, 1977) 3-6. W roku 1982 zajęła II miejsce w turnieju międzystrefowym w Tbilisi i uzyskała awans do kolejnego etapu walki o tytuł mistrzyni świata, w którym osiągnęła największy życiowy sukces. Najpierw pokonała w roku 1983 we Lwowie Nonę Gaprindaszwili (6-4), następnie w Dubnej - Nanę Aleksandriję (7½-6½), a w finałowym meczu pretendentek, rozegranym w roku 1984 w Soczi - Lidię Siemionową (7-5). W tym samym roku spotkała się w Wołgogradzie z Mają Cziburdanidze, ale spotkanie przegrała 5-8 i zdobyła tytuł wicemistrzyni świata. W kolejnym cyklu eliminacyjnym wystąpiła w roku 1986 w turnieju pretendentek w Malmö, zajmując VII miejsce. Rok później po raz trzeci wywalczyła awans z turnieju międzystrefowego (rozegranego w Smederevskiej Palance) i w roku 1988 w Ckaltubo w kolejnym turnieju pretendentek zajęła wysokie III miejsce. Po raz ostatni w turnieju międzystrefowym wystąpiła w roku 1991 w Suboticy, gdzie zajęła III-IV miejsce i po raz kolejny awansowała do turnieju pretendentek. W rozegranym rok później w Szanghaju turnieju zajęła VI miejsce.
W latach 1971, 1978, 1979 i 1981 czterokrotnie zdobyła tytuły mistrzyni Związku Radzieckiego, natomiast w 1991, 1992 i 1993 - trzykrotnie zwyciężała w mistrzostwach Stanów Zjednoczonych. Jest również czterokrotną medalistką olimpijską: trzykrotnie złotą (w latach 1972, 1974, 1984) oraz srebrną z roku 1988 (wszystkie medale zdobyte w barwach ZSRR).
W trakcie swojej kariery odniosła wiele zwycięstw w międzynarodowych turniejach, m.in. w Leningradzie (1972 i 1988), Timișoarze (1973), Belgradzie (1977), Moskwie (1979), Nałęczowie (1984), Warszawie (1986) i Soczi (1988).
Najwyższy ranking w karierze osiągnęła 1 lipca 1993, z wynikiem 2425 punktów zajmowała wówczas 11. miejsce na światowej liście FIDE, jednocześnie zajmując 1. miejsce wśród amerykańskich szachistek.
Kariera brydżowa.
W 1997 zakończyła szachową karierę, poświęcając się grze w brydża sportowego. W grze tej osiągnęła światowe sukcesy, m.in. w latach 1996 i 2000 zdobyła złote medale na brydżowych olimpiadach, w roku 2002 – tytuł drużynowej mistrzyni świata, a w 2006 – mistrzostwo świata w parach.

</doc>
<doc id="763977" url="https://pl.wikipedia.org/wiki?curid=763977" title="Poślizg cenowy">
Poślizg cenowy

Poślizg cenowy (ang.: "slippage") – pojęcie dotyczące kontraktów futures jak również innych instrumentów finansowych. Jest to różnica pomiędzy szacowanymi kosztami transakcji i rzeczywistą sumą zapłaty.

</doc>
<doc id="763978" url="https://pl.wikipedia.org/wiki?curid=763978" title="Rada Komisarzy Ludowych RFSRR">
Rada Komisarzy Ludowych RFSRR

Rada Komisarzy Ludowych RFSRR, RKL RFSRR, Sownarkom RFSRR ( Сове́т наро́дных комисса́ров РСФСР, СНК РСФСР, Совнарко́м РСФСР) – rząd Rosyjskiej Republiki Radzieckiej powstały wskutek rewolucji październikowej, istniejący od do 19 lipca 1918 roku, a następnie rząd Rosyjskiej Federacyjnej Socjalistycznej Republiki Radzieckiej powołany na mocy Konstytucji Rosji z 10 lipca 1918 roku, istniejący do 15 marca 1946 roku.
Historia utworzenia.
Rada Komisarzy Ludowych została powołana dekretem II Wszechrosyjskiego Zjazdu Delegatów Rad Robotniczych, Żołnierskich i Chłopskich z .
RKL miała rządzić Rosją jako swoisty tymczasowy rząd robotniczo-chłopski do czasu zwołania Wszechrosyjskiego Zgromadzenie Ustawodawczego. Kierowanie różnymi gałęziami życia publicznego powierzono komisjom, których skład miał zabezpieczać wprowadzenie w życie programu II Zjazdu „w ścisłej jedności z masowymi organizacjami robotników, robotnic, marynarzy, żołnierzy, chłopów i urzędników”. Rządy mieli sprawować przewodniczący zarządów tych komisji, tzn. Rada Komisarzy Ludowych. Prawo kontroli nad jej działalnością i prawo dokonywania zmian w jej składzie przysługiwało Zjazdowi i jego Centralnemu Komitetowi Wykonawczemu.
Skład pierwszej RKL.
W skład pierwszej Rady Komisarzy Ludowej dekretem Zjazdu weszli:
RKL RFSRR.
Wszechrosyjskie Zgromadzenie Ustawodawcze, które miało zadecydować m.in. o dalszym losie Rady Komisarzy Ludowych RFSRR, rozpoczęło obrady 18 stycznia 1918 roku. Przerwali je następnego dnia bolszewicy, wydając dekret Rady Komisarzy Ludowych o rozwiązaniu Konstytuanty jako zgromadzenia kontrrewolucyjnego.
Po przyjęciu Konstytucji RFSRR w 1918 roku Rada przyjęła nazwę Rady Komisarzy Ludowych Rosyjskiej Federacyjnej Socjalistycznej Republiki Radzieckiej.
Po utworzeniu 30 grudnia 1922 roku Związku Radzieckiego, I Wszechzwiązkowy Zjazd Rad powołał Centralny Komitet Wykonawczy 6 czerwca 1923 roku, ten zaś wyłonił Radę Komisarzy Ludowych ZSRR jako rząd związkowy. Rada Komisarzy Ludowych RFSRR została zachowana jako naczelny organ administracji Rosyjskiej Federacyjnej Socjalistycznej Republiki Radzieckiej, z ograniczonymi w stosunku do okresu 1917–1922 kompetencjami do 1937 roku, kiedy to zgodnie z nową Konstytucją ZSRR z 1936 roku opracowaną przez 31-osobową Komisję Konstytucyjną pod przewodnictwem Józefa Stalina, najwyższym organem władzy państwowej została Rada Najwyższa ZSRR.
Przewodniczący RKL i RKL RFSRR.
15 marca 1946 roku zastąpiona przez Radę Ministrów RFSRR na czele z Kosyginem do 23 marca 1946 roku.

</doc>
<doc id="763982" url="https://pl.wikipedia.org/wiki?curid=763982" title="Pozycja przypisana">
Pozycja przypisana

Pozycja przypisana – pozycja w społeczeństwie nabywana niezależnie od woli danej osoby i bez możliwości dokonania przez nią wyboru innej pozycji. 
Jest ona najczęściej determinowana przez status społeczny nabywany w momencie urodzenia się.

</doc>
<doc id="763983" url="https://pl.wikipedia.org/wiki?curid=763983" title="Setra">
Setra

Setra (także Kässbohrer lub Kässbohrer Setra) – niemiecka marka autobusów i autokarów należąca od 1995 r. do grupy Daimler AG i działająca w ramach spółki EvoBus GmbH. Przedsiębiorstwo zostało założone w 1893 r. w Ulm przez Karla Käßbohrera jako "Wagenfabrik Kässbohrer". Początkowo zajmowało się produkcją powozów konnych, później także omnibusów, samochodów ciężarowych i osobowych. W 1951 r. zaprezentowano model Setra S 8 – pierwszy autobus z nadwoziem samonośnym. Nazwa marki pochodziła od niemieckiego słowa "Selbsttragend" („samonośny”). Od tego czasu przedsiębiorstwo stało się jednym z największych producentów autobusów i autokarów w Europie, a także jednym z największych na rynku polskim. W ofercie producenta znajdują się trzy klasy autobusów: TopClass, w której skład wchodzą autokary wysokopokładowe podwyższone i dwupokładowe o wysokim standardzie wyposażenia; ComfortClass obejmującą autokary wysoko- i średniopokładowe oraz MultiClass, na którą składają się modele przeznaczone do obsługi ruchu podmiejskiego, regionalnego i krótkodystansowego ruchu turystycznego.
Historia.
Produkcja nadwozi ciężarowych i autobusowych Kässbohrer.
W 1893 r. Karl Käßbohrer założył w Ulm zakład produkujący powozy. Cztery lata później wyprodukowano w nim pierwszy wóz pomostowy, a w 1907 r. zmieniono nazwę zakładu na „Wagenfabrik Kässbohrer” (niem. "Fabryka powozów Kässbohrer"). Cztery lata później nazwę ponownie zmieniono na „Erste Ulmer Karosseriefabrik Karl Kässbohrer” (niem. "Pierwsza ulmeńska fabryka nadwozi Karl Kässbohrer"). Zakład Kässbohrera, pomimo istniejącej ówcześnie dużej konkurencji, głównie ze strony warsztatów ze Stuttgartu i Monachium, rozwijał się i zaczął specjalizować się w produkcji luksusowych bryczek. W latach 90. XIX w. Karl Kässbohrer zaprojektował pierwszy omnibus konny, który mógł pomieścić do 18 pasażerów i był ciągnięty przez dwie pary koni. Wykorzystywano go głównie do wożenia wycieczek po Ulm. W 1907 r. powstał pierwszy samobieżny omnibus z silnikiem spalinowym na zlecenie browaru z Ulm. W dni powszednie służył on do przewozu beczek z piwem, natomiast w niedziele na rozkładanych tapicerowanych siedzeniach przewoził pasażerów. Podróżnych przed deszczem chronił dach z płótna żeglarskiego. Trzy lata później Karl Kässbohrer uzyskał patent na produkcję nadwozi dwufunkcyjnych omnibusów towarowo-pasażerskich. W latach 20. XX w., ze względu na kryzys po I wojnie światowej, spadło zapotrzebowanie na produkcję pojazdów ciężarowych, co osłabiło konkurencję zakładu Kässbohrera, a jego samego umocniło na rynku, gdyż popyt na omnibusy utrzymywał się na wysokim poziomie. Jako podstawę do budowy omnibusów wykorzystywano podwozia samochodów ciężarowych, a zabudowę nadwozia wykonywano z drewna. W tym samym okresie do przedsiębiorstwa dołączył syn Karla Kässbohrera, Otto.
Pod koniec lat 20. XX w. zrezygnowano zupełnie z produkcji powozów na rzecz nadwozi samochodów osobowych, ciężarowych i omnibusów z własnym napędem spalinowym. W 1928 r. zakład Kässbohrera przejął inny warsztat zajmujący się produkcją nadwozi w Ulm – „Karosseriefabrik Neuer &amp; Thieme”, co umożliwiło dalszy rozwój w zakresie produkcji nadwozi omnibusów. W kolejnym roku zaprezentowano innowacyjny autobus widokowy z w całości przeszklonym dachem. W latach 30. rozwinięto ideę tzw. autobusów „kombi”, czyli połączenia konstrukcji omnibusu z pojazdem ciężarowym. Dzięki innowacyjnej konstrukcji Kässbohrera na bazie podwozia MAN w ciągu kilku minut z autobusu mieszczącego 30 osób można było zrobić w pełni funkcjonalny samochód ciężarowy. W 1935 r. zaprezentowano pierwszy autokar na bazie podwozia MAN z opływowym nadwoziem, przystosowany do rozwijania większych prędkości na rozrastającej się sieci autostrad. W tym samym roku zaprezentowano także pierwszy autobus siodłowy produkcji Kässbohrer. Konstrukcja napędzana silnikiem Mercedes-Benz mierzyła 18,7 m i mogła przewieźć naraz do 170 pasażerów. Podobne konstrukcje o pojemności 80–100 osób zyskały pod koniec lat 30. XX w. dużą popularność. W latach 30. w zakładzie zaczęły powstawać też coraz bardziej luksusowe autobusy – wyposażano je m.in. w WC, regulowane fotele z funkcją rozkładania, lodówkę, bar pokładowy, radio, lampki do czytania, czy też garderobę.
Autobusy z nadwoziem samonośnym Setra serii 10.
W 1950 r. Otto Kässbohrer i jego główny inżynier Georg Wahl rozpoczęli prace nad zupełnie nową konstrukcją autobusu, który nie byłby zabudową podwozia zewnętrznego producenta, lecz stanowił konstrukcję samonośną. Prace nad pierwszym na świecie integralnym modelem autobusu zakończyły się w 1951 r. Nazwano go Setra S 8 od niemieckiego słowa "Selbsttragend" („samonośny”). Autobus wyróżniał się także nowoczesnym, opływowym kształtem z wieloma przeszkleniami. Innowacyjna konstrukcja pozwoliła na umieszczenie jednostki napędowej z tyłu i przeniesienie napędu na tylną oś, co z kolei przełożyło się na mniejszą masę własną pojazdu. Pod pokładem umieszczono większą niż w dotychczasowych modelach przestrzeń bagażową. Rama autobusu zapewniała większe bezpieczeństwo, niż miało to miejsce w przypadku poprzednich konstrukcji. Model S 8 zaprezentowano po raz pierwszy na targach IAA w 1951 r. W 1955 r. na Międzynarodowym Salonie Samochodowym w Genewie przedsiębiorstwo Kässbohrera zaprezentowało kompaktowy model autobusu z nadwoziem samonośnym o długości 6,7 m nazwany S 6. Zewnętrzne poszycie autobusu wykonano z aluminium, natomiast świetliki z pleksiglasu. Wykorzystano także zawieszenie niezależne z obiema osiami wahliwymi, co znacząco podniosło komfort jazdy.
W 1956 r. Kässbohrer dostarczył pierwsze autobusy na rynek USA. Specjalna konstrukcja nazwana „Golden Eagle” trafiła do przewoźnika Continental Trailways. Dalekobieżne autobusy przegubowe mierzyły 18,3 m, a we wnętrzu zamontowano wiele innowacyjnych rozwiązań, czyniących podróż na długich dystansach komfortową. Zakłady Kässbohrer szybko przerzuciły się na produkcję jedynie konstrukcji samonośnych. Na podstawie modeli S 8 i S 6 w 1959 r. zaprezentowano pełną serię sześciu autobusów z nadwoziem samonośnym oznaczaną jako seria 10. Obejmowała ona modele od S 6 do S 15 o różnych długościach oraz wersjach wyposażenia – od miejskiej przez podmiejską do dalekobieżnej. Oprócz tego na rynek wprowadzono model międzymiastowy model ST 110 oraz pierwszy w Europie autobus przegubowy SG 165. Do 1975 r., kiedy zakończono produkcję modeli serii S 10, wyprodukowano 7,5 tys. autobusów Setra.
Seria 100 i 200.
W 1963 r. Kässbohrer zaprezentował nowy model autobusu miejskiego i międzymiastowego S 125 jako następcę Setry ST 110. Z modelu S 125 zaczerpnięto wiele rozwiązań technicznych przy pracach nad tzw. autobusem standardowym VÖV. W 1967 r. miała miejsce kolejna przełomowa dla producenta premiera. Pokazano wówczas składającą się początkowo z 5 typów autokarów serię 100, która w dalszym czasie została rozszerzona do 22 różnych typów i wersji autobusów. Seria 100 wyróżniała się przede wszystkim bardziej kanciastą w stosunku do poprzedników stylistyką, a także nowymi rozwiązaniami technicznymi, takimi jak zoptymalizowane resory piórowe, czy też niezależne zawieszenie osi przedniej, co zapewniało większą stabilność oraz wyższy komfort jazdy. Do czasu zakończenia ich produkcji, wyprodukowano ponad 12 tys. autobusów Setra serii 100.
W 1973 r. na Międzynarodowym Salonie Samochodowym w Genewie zaprezentowano pierwszy model z nadchodzącej kolejnej odsłony autokarów Setra – model S 200. Nowy model wyróżniał się przede wszystkim wysokością 3,55 m, co było dotąd niespotykane na rynku autobusów. Dzięki temu pod podłogą znalazło się dużo więcej przestrzeni bagażowej, a także toaleta pod pokładem. Trzyosiowy autokar napędzany był umieszczonym z tyłu silnikiem Mercedes-Benz. Pełna premiera serii 200 nastąpiła w 1976 r., na 25-lecie istnienia marki Setra. Zaprezentowano 6 modeli: S 211 H, S 212 H, S 213 H i S 215 H o wysokości 3,09 m oraz S 213 HD i S 215 HD mierzące 3,34 m. W tym samym roku fabrykę w Ulm opuścił 20 000. autobus Setra. W ramach serii 200 zaprezentowano także dwa innowacyjne autobusy podmiejskie: S 215 NR i S 217 NR. Były to pierwsze w Europie niskopodłogowe autobusy przeznaczone dla ruchu lokalnego.
Jednocześnie rosło zapotrzebowanie na autokary turystyczne o większej pojemności. W 1979 r. biuro konstrukcyjne Kässbohrera opracowało prototypowy model przegubowego autokaru wysokopokładowego SG 221 HDS. Ze względu na uwarunkowania prawne, nie mógłby się on poruszać po drogach wielu państw Europy, stąd jego produkcja zakończyła się na prototypie. Później na podstawie tego modelu powstały dwa typy S 215 HDS i S 216 HDS wyróżniające się umieszczonym nisko nad jezdnią kokpitem oraz podwyższonym wysokim pokładem w przestrzeni pasażerskiej. W 1981 r. Setra przedstawiła pierwszy model dwupokładowy – S 228 DT. Autokar miał wysokość 4 m, a jego cechą charakterystyczną była nowa, opływowa bryła nadwozia, bez zwiększających opór powietrza nadbudówek. Na obu pokładach autobus umożliwiał podróż 89 osobom. W 1989 r. wprowadzono zmiany konstrukcyjne w tym modelu – zastosowano nowy silnik Mercedes-Benz o mocy 492 KM. Był to najmocniejszy silnik, jaki do tej pory kiedykolwiek zamontowano w autobusie. S 228 DT stał się jednym z najpopularniejszych modeli w ofercie producenta, a w okresie jego produkcji, tzn. w latach 1982–1993 powstały 1104 egzemplarze. W 1984 r. Kässbohrer stał się pierwszym producentem pojazdów w Europie, który we wszystkich swoich produktach seryjnie montował ABS.
Począwszy od serii 200, modelom autobusów Setra, oprócz oznaczeń typów (zob. sekcja Schemat nazewnictwa modeli), nadawano nazwy handlowe. Modele regionalne i miejskie nazywano „Setra Communal” i „Setra Regional”, autobusy do komunikacji międzymiastowej i turystycznej na krótkich dystansach (tzw. „kombibus”) – „Setra Rational”, autokary turystyczne „Setra International” oraz „Setra Royal”, piętrowy model S 228 DT – „Setra Imperial”.
Seria 300 i powstanie EvoBus GmbH.
W 1991 r. miała miejsce premiera trzech nowych modeli Setry serii 300: wysokopokładowych S 309 HD i S 315 HD oraz podwyższonego wysokopokładowego modelu S 315 HDH. Autobusy wyróżniały się ergonomicznym miejscem pracy kierowcy z niespotykaną dotąd widocznością, dużą ilością przeszkleń, nowoczesną bryłą z charakterystycznym słupkiem „B” oraz nowatorskim na rynku autobusów wyglądem aerodynamicznych lusterek. Autobusy wyposażono także w nowsze systemy klimatyzacji i ogrzewania. W autobusach standardowym wyposażeniem był ABS/ASR i tempomat. Jako jednostki napędowe wykorzystywano silniki Mercedes-Benz spełniające normy emisji spalin Euro 1. Model S 315 HD został wyróżniony tytułem „Autobus Roku 1992”. W 1993 r. do serii 300 dołączył nowy model piętrowy S 321 DT, nawiązujący stylistycznie do pozostałych autokarów serii 300. Rok później na targach IAA Setra zaprezentowała kolejne modele z serii 300: przeznaczony na krótsze trasy „ekonomiczny” model autokaru S 315 GT oraz przeznaczone dla ruchu regionalnego S 315 UL i S 315 H. Niedługo później oferta regionalnych autobusów Setra rozszerzyła się o autobus klasy midi S 313 UL oraz przegubowy SG 321 UL.
Po premierze modeli serii 300, ze względu na duże wydatki pieniężne na ich opracowanie, a także kryzys na rynku autokarów turystycznych oraz rosnącą konkurencję ze strony innych producentów, spółka zaczęła się borykać w kłopotami finansowymi. Ostatecznie zadecydowano o włączeniu Karl Kässbohrer Fahrzeugwerke GmbH do koncernu Mercedes-Benz AG. 14 lutego 1995 r. uzyskano zgodę od Unii Europejskiej na połączenie obu spółek. W związku z połączeniem sektora autobusowego Mercedesa oraz Kässbohrera, powołano spółkę EvoBus GmbH, która zajęła się produkcją i sprzedażą autobusów i autokarów obu marek.
Zaprezentowany w 1995 r. nowy model niskopodłogowy S 315 NF wybrano rok później „Autobusem Roku”. Ze względu na spadek sprzedaży autokarów klasy „premium”, zadecydowano o wprowadzeniu przez producenta na rynek autokarów klasy ekonomicznej, o nieco niższym standardzie niż modele HD i HDH, lecz także niższej cenie. Pierwszym takim modelem był zaprezentowany w 1996 r. S 315 GT-HD. Wprowadzono wówczas podział wszystkich modeli na trzy klasy: obejmującą luksusowe modele autokarów HD, HDH i DT TopClass; obejmującą autokary klasy ekonomicznej GT i GT-HD ComfortClass oraz obejmującą przeznaczone do komunikacji międzymiastowej, regionalnej i miejskiej modele H, UL i NF MultiClass. W 1997 r. zaprezentowano pierwszy na rynku model regionalny o długości 15 m – S 319 UL oraz jego niskopodłogowy odpowiednik S 319 NF. W tym samym roku rozszerzono także ofertę autokarów TopClass o nowe modele trzyosiowe: S 315 HDH-3 oraz S 317 HDH-3. W 1999 r. zaprezentowano natomiast modele S 317 GT-HD oraz S 319 GT-HD. Łącznie powstało 15 modeli serii 300.
Seria 400.
W 2001 r., 10 lat po premierze TopClass 300, odbyła się premiera kolejnej odsłony tej klasy. Wzornictwo autobusów unowocześniono, nadano mu większej lekkości, wprowadzono charakterystyczną chromowaną linię „La Linea” zaczynającą się w okolicy słupka „B” i biegnącą przy linii dachu wzdłuż całego autokaru. Zmiany objęły także wnętrze pojazdu oraz jednostkę napędową. Autobusy serii 400 wyposażano w ABS, ASR, EBS, BA i ESP, a niektóre także w systemy ART i SPA. Początkowo TopClass składała się w modeli S 411 HD, S 415 HD (wybrany „Autokarem Roku 2002”), S 415 HDH, S 416 HDH i S 417 HDH. W 2002 r. zaprezentowano nowy model S 431 DT, który zastąpił S 328 DT. Dzięki zwiększeniu unijnych limitów dotyczących maksymalnych wymiarów autobusów, możliwe było skonstruowanie pojazdu o długości 14,28 m, wysokości 4,0 i szerokości 2,55 m, który na pokład może zabrać maksymalnie do 89 pasażerów, a nie jak poprzednik 75. Nowy S 431 DT otrzymał także całkowicie zmienioną konstrukcję ramy autobusu w stosunku do poprzedników, co zapewniało większą odporność na skręcanie.
W 2004 r. odbyła się prezentacja modeli ComfortClass serii 400. Pojazdy tej klasy otrzymały nowy, lżejszy design z wyróżniającą je srebrną linią wzdłuż dolnej krawędzi okien oraz charakterystyczną plakietką z logiem Setra koło słupka „B” pojazdu. Na ComfortClass 400 składała się dużo szersza oferta różnych wersji w stosunku do poprzedniej serii: dostępne były dwie długości modeli GT oraz cztery GT-HD, przy czym S 416 GT-HD był produkowany jako pojazd 2- lub 3-osiowy, co było możliwe dzięki zwiększeniu limitów nacisku na oś w wielu krajach Europy. W 2005 r. pokazano natomiast nową odsłonę wysokopokładowych autobusów Setra MultiClass 400. Nowością były dwie dostępne wersje autobusów UL – „liniowa” obejmująca płaską ścianę przednią i uboższe wyposażenie wewnętrzne oraz „turystyczną” z opływową ścianą przednią i m.in. wygodniejszymi fotelami, czy też indywidualnym oświetleniem i nawiewem. Rok później do oferty dołączyły dwa niskopodłogowe modele S 415 NF i S 416 NF. Pierwszy z nich został wyróżniony tytułem „Autobus Roku 2009”. W serii 400 zrezygnowano z produkcji autobusów przegubowych. W 2010 r. zaprezentowano wysokopodłogowe typy S 415 H i S 416 H.
Produkcja modeli TopClass i ComfortClass serii 400 (z wyjątkiem modelu S 431 DT) na rynek europejski zakończyła się w 2014 r. wraz z wprowadzeniem normy emisji spalin Euro 6. Do tego czasu wyprodukowano ponad 6,5 tys. autokarów ComfortClass 400 i ponad 7,4 tys. TopClass 400, przy czym samego modelu S 431 DT do tamtej pory wyprodukowano ponad 1000 sztuk. Po 2014 r. w produkcji pozostał piętrowy model, który przeszedł znaczne zmiany w konstrukcji, wyposażeniu oraz jednostce napędowej. W związku z uwolnieniem rynku międzymiastowych przewozów autokarowych w Niemczech, znacząco wzrosło zapotrzebowanie na autokary piętrowe, co przyczyniło się do wzrostu sprzedaży tego modelu. Kontynuowano także produkcję MultiClass 400 przystosowanej do nowych norm emisji spalin. W 2013 r. rozszerzono ją o ekonomiczne modele „business” – S 415 UL business i S 416 UL business. W 2014 r. zaprezentowano natomiast dwa niskowejściowe modele S 415 LE business oraz S 416 LE business, które zastąpiły odpowiadające im modele NF. Rok później zaprezentowano model S 418 LE business.
Seria 500.
W 2012 r. na targach IAA w Hanowerze zadebiutowały pierwsze trzy modele Setra Comfort Class serii 500: S 515 HD, S 516 HD/2 oraz S 517 HD, które zastąpiły odpowiednie im modele GT-HD serii 400. Seryjna produkcja tych autobusów rozpoczęła się w lutym kolejnego roku. W nowych autobusach wprowadzono nowocześniejsze silniki spełniające normy emisji spalin Euro 6. Mocno zmieniono stylistykę autobusu, wprowadzając bardziej aerodynamiczną bryłę pojazdu, a także inaczej w stosunku do poprzedników prowadząc srebrną linię poniżej dolnej linii okien. Autokar Setra S 515 HD został wyróżniony tytułem „Autokar Roku 2014”. W 2014 r. rodzinę Comfort Class 500 rozszerzono o nowe modele: „klubowy” model S 511 HD o długości 10,47 m, najdłuższy w rodzinie model S 519 HD oraz dwie wersje średniopokładowe: S 515 MD i S 516 MD zastępujące modele oznaczane wcześniej jako GT.
W 2013 r. zaprezentowano trzy modele wchodzące w skład Top Class serii 500. Są to trzyosiowe podwyższone autokary wysokopokładowe S 515 HDH, S 516 HDH i S 517 HDH. Autokary te również wyposażono w jednostki napędowe spełniające normę emisji spalin Euro 6. Autokary wyposażono także w szereg systemów bezpieczeństwa. Zmieniono stylistykę zewnętrzną pojazdów, poprawiając parametry aerodynamiczne. Zmieniono także m.in. przednią i tylną ścianę pojazdów oraz nadano nowy wygląd srebrnej linii ciągnącej się wzdłuż dachu pojazdów. Pierwsze Setry Top Class 500 zjechały z linii montażowej w pierwszej połowie 2014 r. W 2017 r. miała miejsce premiera czwartego modelu Top Class 500 – piętrowej Setry S 531 DT. Nowy model został przedłużony o 140 mm w stosunku do poprzednika, zmieniono także jego design na nawiązujący do pozostałych modeli serii 500. Wykorzystano jednakże tę samą jednostkę napędową, co w modelu S 431 DT po faceliftingu.
Modele autobusów.
Schemat nazewnictwa modeli.
Oznaczenia wszystkich modeli autobusów Setra, począwszy od modelu S 8, nadawane są według klucza i określają długość pojazdu oraz typ nadwozia. W serii 10 numer oznaczał maksymalną liczbę rzędów siedzeń, a co za tym idzie – długość autobusu. Przykładowo, Setra S 10 miała maksymalnie 10 rzędów foteli. W modelach miejskich i podmiejskich liczba oznaczała natomiast maksymalną liczbę pasażerów – np. miejski model S 125 mógł zabrać na pokład maksymalnie 125 osób. W oznaczeniach autokarów serii 100 do liczby rzędów siedzeń dodawano na końcu 0, np. S 130 – 13 rzędów. Po wprowadzeniu serii 200 ponownie zmieniono system nadawania modelom oznaczeń. Pierwsza cyfra oznaczała serię, natomiast dwie kolejne liczbę rzędów foteli, przy czym po nich znajdowało się oznaczenie literowe oznaczające typ nadwozia. Taki schemat oznaczeń, z kilkoma wyjątkami, nie uległ już zmianie i jest nadal stosowany. Litery w oznaczeniu modelu oznaczają:
Produkcja.
Zakłady produkcyjne.
Ulm.
Początkowo wszystkie autobusy Kässbohrer powstawały w zakładzie w Ulm. Zakład rozrastał się wraz z rozwojem przedsiębiorstwa i funkcjonował do lat 90. XX wieku do końca produkcji autobusów serii 200.
Ligny-en-Barrois.
W 1980 r., w związku z planami rozszerzenia produkcji autobusów na rynki francuski, szwajcarski oraz hiszpański, Setra rozpoczęła produkcję autobusów we francuskim Ligny-en-Barrois. Od tego czasu w fabryce powstało ponad 10 tys. autobusów i autokarów marki Setra. Po przejęciu przedsiębiorstwa przez koncern Daimler, zmieniono profil działalności zakładu w Ligny-en-Barrois. Powstają w nim minibusy Mercedes-Benz oraz autobusy miejskie Mercedes na rynki krajów Europy Zachodniej, głównie model O530 "Citaro".
Neu-Ulm.
W 1982 przedsiębiorstwo zakupiło teren o powierzchni 250 tys. m² w rejonie Neu-Ulm z myślą o budowie nowoczesnej fabryki autobusów. W 1989 na nowym terenie otwarto magazyn części, a w 1992 w zakładzie rozpoczęto produkcję nowej serii 300. Obecnie powierzchnia zakładu wynosi 640 tys. m², z czego zabudowana 216 tys. m². W Neu-Ulm znajduje się także fabryka siedzeń do wszystkich autobusów i autokarów Mercedes-Benz i Setra. Do 2012 zakład opuściło ponad 52 tys. autobusów i ponad 3 mln foteli do autobusów. Roczna produkcja w zakładzie w Ulm wynosi ponad 2 tys. sztuk (2,7 tys. w 2016, 2 tys. w 2017). Zakład w Neu-Ulm zatrudnia około 3600 osób (stan na 2014 r.).
Pozostałe zakłady produkcyjne EvoBus.
Oprócz zakładu w Neu-Ulm, gdzie powstaje większość autobusów marki Setra, produkcja pojazdów jest zintegrowana z pozostałymi zakładami produkcyjnymi w ramach grupy EvoBus – w Mannheim (Niemcy), Sámano (Hiszpania), Holýšovie (Czechy) oraz Hoşdere koło Stambułu (Turcja). W zakładach tych powstają m.in. podzespoły do autobusów marki Setra, a w tureckim zakładzie przedsiębiorstwa ponadto następuje montaż autobusów "MultiClass business".
Sprzedaż w Polsce.
Marka Setra jest od lat 90. XX w. popularna na polskim rynku autobusów, zarówno nowych, jak i używanych. Na rynku nowych autokarów w Polsce pojazdy marki Setra w 2018 r. uplasowały się na 2. miejscu, tuż za marką Mercedes-Benz, a wyprzedzając takich producentów jak VDL Bus &amp; Coach oraz Scania. Łącznie autobusy wyprodukowane przez grupę EvoBus miały udział ponad 42% rynku nowych autobusów tego segmentu. Autobusy Setra są także popularne na rynku pojazdów używanych. W 2018 przewoźnicy w Polsce zakupili 347 używanych autobusów Setra, co daje 11-procentowy udział marki w rynku oraz 3. miejsce w zestawieniu marek za pojazdami Mercedes-Benz oraz Iveco-Irisbus, a w segmencie autobusów zajmuje 1. miejsce, natomiast w segmencie autobusów międzymiastowych miejsce 2.

</doc>
<doc id="763986" url="https://pl.wikipedia.org/wiki?curid=763986" title="Emma Eames">
Emma Eames

Emma Eames [wym. "i:mz"] (ur. 13 sierpnia 1865 w Szanghaju, zm. 13 czerwca 1952 w Nowym Jorku) – amerykańska śpiewaczka. Początkowo sopran dramatyczny, później sopran liryczny.
Kształciła się początkowo w Bostonie, następnie u Mathilde Marchesi w Paryżu. Debiutowała w Operze Paryskiej w 1889 jako Julia w "Romeo i Julii" Charles’a Gounoda (jako Romeo śpiewał wówczas Jan Reszke). W tym samym roku zadebiutowała w Metropolitan Opera w Nowym Jorku, gdzie była solistką w latach 1891–1909, a później od 1911 do 1912 w Boston Opera. Występowała gościnnie w Covent Garden w Londynie (1891) oraz w Teatro Real w Madrycie (1892–1893). Śpiewała główne role w operach "Aida", "Lohengrin", "Tosca", "Rycerskość wieśniacza", "Wesele Figara", "Faust", "Don Giovanni" i "Otello". Nagrała również szereg płyt. W 1927 wydała autobiografię zatytułowaną "Some Memories and Reflections".

</doc>
<doc id="763987" url="https://pl.wikipedia.org/wiki?curid=763987" title="Saint-Etienne-de-Baïgorry">
Saint-Etienne-de-Baïgorry



</doc>
<doc id="763989" url="https://pl.wikipedia.org/wiki?curid=763989" title="Terytorium Utah">
Terytorium Utah

Terytorium Utah – terytorium zorganizowane istniejące w latach 1850–1896 na terenie obecnych Stanów Zjednoczonych. Było zalążkiem stanów Utah i Nevada oraz częściowo Kolorado i Wyoming.
Historia.
Z wyjątkiem niewielkiego terenu wokół rzeki Kolorado (dziś stan Kolorado), cały obszar należał do Meksyku, który utracił go w wyniku przegranej wojny.
9 września 1850 r. Kongres Stanów Zjednoczonych uchwalił powstanie Terytorium Utah. Kierowano się kompromisem roku 1850, by zachować równą liczbę stanów niewolniczych i z zakazem niewolnictwa. Częściowo przyczyniła się też petycja mormonów, którzy osiedlili się w Dolinie Słonego Jeziora w 1847. Pod przywództwem Brighama Younga złożono w Kongresie wniosek o utworzenie Stanu Deseret ze stolicą w Salt Lake City. Obejmować miał całą Wielką Kotlinę i rzekę Kolorado. W 1849 przygotowano projekt konstytucji stanowej. "De facto" region ten był zorganizowany jak stan nim powstało Terytorium.
9 lutego 1851 Brigham Young został gubernatorem Terytorium Utah. Na pierwszym posiedzeniu terytorialnego parlamentu przyjęto wszystkie akty prawne uchwalone przez Generalne Zgromadzenie Stanu Deseret. Tolerowano poligamię, co budziło wielkie emocje w całym kraju. Sprowadzało też osadników na wschodnie krańce Terytorium.
Zachodni obszar kolonizowali przede wszystkim nie-mormoni. Górnicy żyjący z poszukiwań i wydobycia złota oraz bogatych złóż srebra. 2 marca 1861 Kongres zdecydował o wyodrębnieniu na zachodzie Terytorium Nevady ze stolicą w Carson City. Powstało także Terytorium Kolorado, do którego przyłączono wschodnie kresy. Mały północny fragment znalazł się na Terytorium Nebraski. Siedem lat później granice Utah osiągnęły współczesny kształt, kiedy północno-wschodni fragment znalazł się na Terytorium Wyoming (przyłączono do niego tereny przejęte przez Nebraskę).
Budowa kolei łączącej Kalifornię ze wschodem w 1869 roku budziła niechęć. Uroczystość wbicia złotego gwoździa w jeden z podkładów w mieście Promotory hrabstwa Box Elder została zbojkotowana przez lokalne władze. Obawiali się sprowadzania obyczajów ze świata zewnętrznego do Doliny.
Kontrowersje związane z dominacją religii mormonów, opóźniły przystąpienie Utah do Unii. Kontrastowało to z Nevadą, która stała się stanem po zaledwie trzech latach, mimo mniejszej liczby mieszkańców. Wówczas miało to znaczenie dla państwa prowadzącego wojnę ze Skonfederowanymi Stanami Ameryki.
W połowie 1857 roku prezydent Stanów Zjednoczonych James Buchanan powołał na stanowisko gubernatora Terytorium Utah Alfreda Cumminga w miejsce mormońskiego lidera Brighama Younga. Stało się to przyczynkiem do wywołanej przez mormonów masakry pod Mountain Meadows i w konsekwencji trwających w latach 1857–1858 walk w Utah.
4 stycznia 1896 roku Utah zostało czterdziestym piątym amerykańskim stanem.

</doc>
<doc id="763995" url="https://pl.wikipedia.org/wiki?curid=763995" title="Otton z Pilczy">
Otton z Pilczy

Otto z Pilczy (Pilica) herbu Topór, określany też jako "Otto z Pilczy Pilecki", "Otto z Pilicy Topór", "Otton Pilecki" (ur. ok. 1320, zm. przed 5 września 1385) – starosta ruski w latach od 1352-1369, starosta generalny wielkopolski w latach 1371-1372, starota sandomierski od ok. 1376 r., ojciec królowej Elżbiety Pileckiej.
Życiorys.
Zajmowane urzędy.
Bliski współpracownik króla Kazimierza Wielkiego. W 1349 r. pośredniczył w sporze pomiędzy królem a biskupem krakowskim w sprawie zapłaty dziesięciny. W 1352 r. został starostą ruskim, następnie w 1371 r. został powołany na urząd starosty wielkopolskiego, lecz wobec oporu szlachty musiał ustąpić ze stanowiska rok później. Jako odszkodowanie za złożenie urzędu otrzymał kasztelanię wiślicką. Ok. 1376 r. został mianowany wojewodą i starostą sandomierskim.
Zbudował zamek Smoleń koło Pilczy (dzisiejszej Pilicy). Otrzymał od króla za zasługi w sprawowaniu urzędu starosty ruskiego Łańcut oraz w 1361 kupił wieś Sielec na terenie dzisiejszego miasta Sosnowiec. Sprzedał mu ją Abraham z Goszyc z synem Markiem.
W dokumencie księcia opawsko-raciborskiego Mikołaja z 15 grudnia 1360, po raz pierwszy pojawiają się nazwy dzisiejszych dzielnic Katowic. Książę potwierdza w nim Ottonowi z Pilicy własność wsi Jaźwce, Załęże, Roździeń, Szopienice, Bogucice i miasta Mysłowice.
Małżeństwo i potomstwo.
Jego żoną była Jadwiga Melsztyńska. W źródłach brak jest informacji o poprzednich małżeństwach Ottona, jednak najprawdopodobniej Jadwiga była jego drugą lub trzecią żoną. Z tego związku ok. 1370 r. urodziła się córka Elżbieta, która po śmierci Ottona odziedziczyła po nim ogromne posiadłości łańcuckie oraz Pilicę i stała się najbogatszą panną w Polsce. Poprzez ślub 2 maja 1417 r. w Sanoku została trzecią żoną króla Władysława Jagiełły i 19 listopada 1417 roku była koronowana na Wawelu na królową Polski.
Śmierć.
Nie jest znana dokładna data śmierci Ottona, jednak zmarł zapewne przed 5 września 1385 r. Król Władysław Jagiełło udzielił wdowie po Ottonie pełnomocnictwo do prowadzenia wszelkich spraw sądowych, a następnym starostą sandomierskim został jej bliski krewny. Jadwiga Melsztyńska w 1386 r. została matką chrzestną króla.

</doc>
<doc id="764002" url="https://pl.wikipedia.org/wiki?curid=764002" title="Sydir Hołubowycz">
Sydir Hołubowycz

Sydir Hołubowycz, ukr. Сидір (Ізидор) Голубович, pol. Izydor Hołubowicz (ur. 6 marca 1873 w Tłusteńkiem, zm. 12 stycznia 1938 we Lwowie) – ukraiński adwokat i polityk, poseł austriackiego parlamentu od 1911 oraz Sejmu Galicyjskiego od 1913, premier Zachodnioukraińskiej Republiki Ludowej (grudzień 1918–1919).
Życiorys.
Ukończył studia na Wydziale Prawa Uniwersytetu Lwowskiego. Od 1904 mieszkał w Tarnopolu, przewodniczył miejscowemu „Sokołowi” i „Proswicie”, uczestniczył w wydawaniu „Podilskiego Słowa” i „Podilskiego Hołosu”.
Od początku I wojny światowej mieszkał w Wiedniu. Od maja 1915 był członkiem Głównej Rady Ukraińskiej. W 1915 powrócił do Lwowa, zostając prezesem ukraińskiego banku, jak również przewodnicząc ukraińskiej reprezentacji parlamentarnej w latach 1916–1918.
9 listopada 1918 został państwowym sekretarzem sądownictwa w rządzie ZURL, był jednym z autorów tymczasowej konstytucji państwa oraz systemu prawnego. W połowie grudnia 1918, kiedy rząd ZURL przebywał w Tarnopolu, został jego premierem. 3 stycznia 1919 został zatwierdzony przez Ukraińską Radę Narodową z siedzibą w Stanisławowie jako szef rady sekretarzy państwowych (premier), objął również tekę sekretarza finansów, oraz handlu i przemysłu.
Od 9 czerwca 1919 zajmował się sprawami wewnętrznymi w rządzie dyktatora ZURL Jewhena Petruszewycza. Razem z nim wyjechał w listopadzie 1919 do Wiednia.
W 1924 powrócił do Lwowa, został przewodniczącym Ukraińskiej Ludowej Partii Pracy. Brał udział w założycielskich obradach UNDO, jednak w 1925 zaprzestał działalności politycznej, zaś jego dotychczasowi współpracownicy zerwali z nim kontakty. Prowadził kancelarię adwokacką w miasteczku Załoźce, nie był członkiem Związku Adwokatów Ukraińskich.
Pochowany na Cmentarzu Łyczakowskim.

</doc>
<doc id="764004" url="https://pl.wikipedia.org/wiki?curid=764004" title="Clay Regazzoni">
Clay Regazzoni

Gianclaudio Giuseppe „Clay” Regazzoni (ur. 5 września 1939 w Porza k. Lugano, zm. 15 grudnia 2006 w pobliżu Parmy) – szwajcarski kierowca wyścigowy, wicemistrz świata Formuły 1 z 1974 roku i mistrz Formuły 2 z 1970 roku.
Kariera.
Szwajcar po zdobyciu tytułu mistrzowskiego Formuły 2 – zadebiutował w Formule 1 w barwach Ferrari w 1970 roku. W piątym wyścigu w swojej karierze wygrał wyścig, podczas Grand Prix Włoch na torze Autodromo Nazionale di Monza. W 1974 wywalczył tytuł wicemistrza świata, ulegając Emersonowi Fittipaldiemu o trzy punkty.
W kolejnych dwóch sezonach zajął gorsze miejsce w klasyfikacji generalnej od Niki Laudy i odszedł z Ferrari, jednak występy w zespołach Ensign i Shadow były nieudane. W 1979 roku otrzymał szansę od Franka Williamsa i podczas Grand Prix Wielkiej Brytanii na torze Silverstone odniósł pierwsze historyczne zwycięstwo dla tego zespołu.
Ustępując miejsca Carlosowi Reutemannowi powrócił do Ensigna w 1980 roku, lecz w trakcie Grand Prix USA West w Long Beach doznał urazu rdzenia kręgowego po wypadku, w którym zderzył się z opuszczonym samochodem Ricardo Zunino. W efekcie został sparaliżowany od pasa w dół i do końca życia poruszał się na wózku inwalidzkim.
W czasie kariery w Formule 1 wystąpił w 139 wyścigach, odniósł 5 zwycięstw, również 5 razy startował z pole position.
W dalszej części swojego życia, używając ręcznego systemu prowadzenia samochodów, startował w zawodach prototypów sportowych oraz Rajdzie Paryż-Dakar. Komentował także wyścigi dla włoskiej telewizji. Zginął tragicznie w wypadku na autostradzie niedaleko Parmy, gdzie prowadzony przez niego samochód zderzył się czołowo z ciężarówką.

</doc>
<doc id="764005" url="https://pl.wikipedia.org/wiki?curid=764005" title="Wipon">
Wipon



</doc>
<doc id="764007" url="https://pl.wikipedia.org/wiki?curid=764007" title="Oddział chorych na raka">
Oddział chorych na raka

Oddział chorych na raka (, "Rakowyj korpus") – powieść rosyjskiego pisarza Aleksandra Sołżenicyna, wydana w roku 1968.
"Oddział chorych na raka", w ZSRR zakazany, został opublikowany na Zachodzie w 1968 roku. Sportretowany przez Sołżenicyna szpital jest alegorią totalitarnego państwa. Oleg Kostogłotow, a także inni bohaterowie walczący o życie z nowotworem, przekonują się jak bezduszna i obojętna jest ta instytucja powołana do ratowania życia. W obliczu śmierci rozmyślają oni nad sensem egzystencji, samotnością, naturą świata. Akcja toczy się w roku 1955.
Kanwą powieści stały się doświadczenia autora, który w 1953 roku po ośmioletnim pobycie w łagrze z wyrokiem dożywotniego zesłania wychodzi na wolność. Jeszcze w obozie przechodzi operację nowotworu. Dwa lata później następuje nawrót choroby i wycieńczony pisarz trafia do szpitala. Spodziewa się śmierci, jednak choroba ustępuje.

</doc>
<doc id="764008" url="https://pl.wikipedia.org/wiki?curid=764008" title="Rydzyk">
Rydzyk



</doc>
<doc id="764014" url="https://pl.wikipedia.org/wiki?curid=764014" title="Napastnik (piłka nożna)">
Napastnik (piłka nożna)



</doc>
<doc id="764018" url="https://pl.wikipedia.org/wiki?curid=764018" title="Usul">
Usul



</doc>
<doc id="764019" url="https://pl.wikipedia.org/wiki?curid=764019" title="Reinhold Röhricht">
Reinhold Röhricht

Röhricht Reinhold (ur. 18 listopada 1842 w Bolesławcu (Bunzlau), zm. 2 maja 1905 w Berlinie) - niemiecki historyk, badacz historii wypraw krzyżowcyh, autor publikacji z tego zakresu.

</doc>
<doc id="764020" url="https://pl.wikipedia.org/wiki?curid=764020" title="Hilde Gerg">
Hilde Gerg

Mathilde "Hilde" Gerg (ur. 19 października 1975 w Lenggries) – niemiecka narciarka alpejska, dwukrotna medalistka olimpijska, czterokrotna medalistka mistrzostw świata oraz dwukrotna zdobywczyni Małej Kryształowej Kuli Pucharu Świata w klasyfikacjach supergiganta i kombinacji. Stawała na podium zawodów PŚ we wszystkich konkurencjach.
Kariera.
Na arenie międzynarodowej Hilde Gerg po raz pierwszy pojawiła się w 1992 roku, startując na mistrzostwach świata juniorów w Mariborze. Jej najlepszym wynikiem było tam czwarte miejsce, wywalczone w supergigancie. Jeszcze dwukrotnie startowała na imprezach tego cyklu, najlepsze wyniki osiągając na mistrzostwach świata juniorów w Lake Placid, gdzie zwyciężyła w supergigancie, a w slalomie była czwarta. W zawodach Pucharu Świata zadebiutowała 17 stycznia 1993 roku w Cortina d'Ampezzo, gdzie zajęła 23. miejsce w slalomie. W sezonie 1992/1993 punkty zdobyła jeszcze 19 marca 1993 roku w Vemdalen, zajmując 25. miejsce w tej samej konkurencji. W efekcie zajęła 106. miejsce w klasyfikacji generalnej.
Pierwszy raz na podium zawodów pucharowych stanęła 6 lutego 1994 roku w Sierra Nevada, gdzie okazała się najlepsza w supergigancie. W zawodach tych wyprzedziła Włoszkę Isolde Kostner i swą rodaczkę, Katharinę Gutensohn. Miesiąc później, 9 marca w Mammoth Mountain w tej samej konkurencji zajęła trzecie miejsce. W klasyfikacji generalnej sezonu 1993/1994 była ostatecznie osiemnasta, a w klasyfikacji supergiganta zajęła trzecie miejsce za Katją Seizinger i Włoszką Bibianą Perez. W lutym 1994 roku brała także udział w igrzyskach olimpijskich w Lillehammer, gdzie jej najlepszym wynikiem było ósme miejsce w kombinacji. W kolejnym sezonie czterokrotnie plasowała się w czołowej dziesiątce, jednak ani razy nie stanęła na podium. W klasyfikacji generalnej zajęła 37. miejsce.
Kolejne podium wywalczyła 17 grudnia 1995 roku w St. Anton, zajmując trzecie miejsce w kombinacji. Trzecia była także w supergigancie 2 lutego 1996 roku w Val d’Isère. Sezon 1995/1996 zakończyła na piętnastej pozycji w klasyfikacji generalnej i trzeciej w klasyfikacji kombinacji, za Austriaczką Anitą Wachter i Ingeborg Helen Marken z Norwegii. W lutym 1996 roku brała udział w mistrzostwach świata w Sierra Nevada, zajmując między innymi dziesiąte miejsce w kombinacji i trzynaste w slalomie. Podczas rozgrywanych rok później mistrzostw świata w Sestriere wywalczyła dwa medale. Starty rozpoczęła od zajęcia szóstego miejsca w slalomie i piątego w gigancie. Następnie zdobyła brązowy medal w supergigancie, ulegając tylko Kostner i Gerg. Cztery dni później zajęła jedenaste miejsce w zjeździe, a na zakończenie wystartowała w kombinacji. Uzyskała piąty czas zjazdu i trzeci czas slalomu, co dało jej trzeci łączny wynik i kolejny brązowy medal. Tym razem lepsze okazały się Renate Götschl z Austrii oraz Katja Seizinger. W zawodach pucharowych kilkakrotnie stawała na podium, odnosząc przy tym jedno zwycięstwo: 12 grudnia 1996 roku w Val d’Isère była najlepsza w supergigancie. Poza tym Niemka wielokrotnie plasowała się w czołowej dziesiątce, dzięki czemu zajęła trzecie miejsce w klasyfikacji generalnej sezonu 1996/1997, ustępując tylko Pernilli Wiberg ze Szwecji oraz Katji Seizinger. W tym samym sezonie wywalczyła także pierwszą w karierze Małą Kryształowa Kulę za zwycięstwo w klasyfikacji supergiganta, a w kombinacji była druga za Wiberg.
Najważniejszym punktem sezonu 1997/1998 były igrzyska olimpijskie w Nagano. Gerg osiągnęła tam swój największy indywidualny sukces, zdobywając złoty medal w slalomie. Po pierwszym przejeździe zajmowała drugie miejsce, tracąc do prowadzącej Debory Compagnoni 0,60 sekundy. W drugim przejeździe osiągnęła najlepszy czas, co dało jej zwycięstwo, z przewagą 0,06 sekundy nad Włoszką. Następnie zdobyła brązowy medal w kombinacji, uzyskując siódmy czas w zjeździe i drugi czas w slalomie. Ostatecznie wyprzedziły ją dwie rodaczki: Katja Seizinger i Martina Ertl. Był to czwarty przypadek w historii igrzysk olimpijskich, kiedy całe podium w narciarstwie alpejskim zajęli reprezentanci jednego kraju (Austriacy w gigancie na ZIO 1956, Austriaczki w zjeździe na ZIO 1964 i Norwegowie w kombinacji na ZIO 1994). W Pucharze Świata ponownie była trzecia, trzecie miejsce zajęła także w slalomie, a w klasyfikacji kombinacji zwyciężyła. Na podium stawała dziesięć razy, z czego czterokrotnie zwyciężała: 28 listopada w Mammoth Mountain i 11 stycznia w Bormio wygrywała slalom, a 20 grudnia w Val d’Isère i 31 stycznia w Åre była najlepsza w kombinacji.
Najlepsze wyniki w zawodach pucharowych osiągnęła w sezonie 1998/1999, który ukończyła na drugiej pozycji w klasyfikacji generalnej, przegrywając tylko z Alexandrą Meissnitzer. Na podium stawała ośmiokrotnie, zwyciężając trzy razy: 18 grudnia w Veysonnaz w zjeździe, dwa dni później w tej samej miejscowości w kombinacji oraz 2 stycznia 1999 roku w Mariborze w supergigancie. W klasyfikacji końcowej kombinacji była najlepsza, w zjeździe była czwarta, a w supergigancie szósta. Z mistrzostw świata w Vail w lutym 1999 roku wróciła bez medalu. Najlepsze rezultaty osiągnęła tam w supergigancie i kombinacji, obie konkurencje kończąc na czwartej pozycji. W supergigancie walkę o podium przegrała z Austriaczką Michaelą Dorfmeister o 0,09 sekundy, a w kombinacji z Florence Masnadą z Francji o 0,41 sekundy. Przed dwa kolejne sezony plasowała się poza najlepszą dwudziestką klasyfikacji generalnej. W tym czasie łącznie pięć razy plasowała się w czołowej trójce, w tym odniosła jedno zwycięstwo: 8 marca 2001 roku w Åre była najlepsza w zjeździe. Na rozgrywanych na przełomie stycznia i lutego 2001 roku mistrzostwach świata w St. Anton wywalczyła brązowy medal w supergigancie. W zawodach tych wyprzedziły ją tylko Francuzka Régine Cavagnoud oraz Isolde Kostner.
Do światowej czołówki powróciła w sezonie 2001/2002, odnosząc cztery zwycięstwa: 15 grudnia w Val d’Isère i 25 stycznia w Cortina d’Ampezzo wygrywała supergiganty, a 11 i 12 stycznia w Saalbach-Hinterglemm była najlepsza w zjazdach. Poza tym kilkukrotnie plasowała się w najlepszej dziesiątce, w tym dwukrotnie stawała na podium. W klasyfikacji generalnej była czwarta podobnie jak w klasyfikacji zjazdu, a w klasyfikacji supergiganta zdobyła kolejną Małą Kryształowa Kulę. Brała także udział w igrzyskach olimpijskich w Salt Lake City, gdzie zajęła między innymi czwarte miejsce w zjeździe. W walce o brązowy medal lepsza o 0,10 sekundy okazała się Renate Götschl. Na tych samych igrzyskach była też piąta w supergigancie, a rywalizacji w kombinacji nie ukończyła. Kolejne zwycięstwa odniosła 29 listopada 2002 roku w Aspen i 6 grudnia 2002 roku w Lake Louise, wygrywając odpowiednio supergiganta i zjazd. Poza tym na podium stanęła jeszcze dwukrotnie, a kolejne cztery prazy znalazła się w pierwszej dziesiątce. W efekcie w klasyfikacji generalnej sezonu 2002/2003 była tym razem czternasta, w zjeździe była szósta, a w supergigancie siódma. Na mistrzostwach świata w Sankt Moritz jej najlepszym wynikiem było czternaste miejsce w biegu zjazdowym.
Niemka startowała jeszcze przed dwa kolejne sezony, utrzymując miejsce w czołówce. Sezon 2003/2004 ukończyła na czwartej pozycji, a rok później była siódma. W tym czasie piętnaście razy stawała na podium, z czego cztery razy na najwyższym stopniu: 11 stycznia 2004 roku w Veysonnaz i 21 grudnia 2004 roku w Sankt Moritz była najlepsza w supergigancie, a 17 stycznia w Cortina d’Ampezzo i 4 grudnia 2004 roku w Lake Louise wygrywała biegi zjazdowe. W obu sezonach zajmowała drugie miejsce w klasyfikacji zjazdu, a w supergigancie była kolejno czwarta i piąta. Ostatni raz na podium zawodów pucharowych znalazła się 10 marca 2005 roku w Lenzerheide, zajmując trzecie miejsce w zjeździe. Ostatni sukces osiągnęła na rozgrywanych w 2005 roku mistrzostwach świata w Bormio, gdzie wspólnie z Florianem Eckertem, Martiną Ertl, Andreasem Ertlem, Felixem Neureutherem i Moniką Bergmann zdobyła złoty medal w zawodach drużynowych. Indywidualnie była ósma w zjeździe i trzynasta w supergigancie. W 2005 roku zakończyła karierę.
Wielokrotnie zdobywała medale mistrzostw Niemiec, w tym złote w supergigancie w 1997 roku i zjeździe w 2005 roku. Gerg była żoną niemieckiego trenera Wolfganga Graßla, z którym ma dwójkę dzieci. Prowadzili razem hotel w jej rodzinnym Lenggries. W 2010 roku Graßl zmarł w wyniku zawału serca. Od 2006 roku pracuje jako komentatorka zawodów narciarskich dla niemieckiej stacji ZDF.
Jej kuzynka, Annemarie, również uprawiała narciarstwo alpejskie.

</doc>
<doc id="764021" url="https://pl.wikipedia.org/wiki?curid=764021" title="Helenów (gmina Przyłęk)">
Helenów (gmina Przyłęk)

Helenów – wieś w Polsce położona w województwie mazowieckim, w powiecie zwoleńskim, w gminie Przyłęk.
W latach 1975–1998 miejscowość należała administracyjnie do województwa radomskiego.
Wierni Kościoła rzymskokatolickiego należą do parafii św. Stanisława Biskupa i św. Małgorzaty w Janowcuj.

</doc>
<doc id="764026" url="https://pl.wikipedia.org/wiki?curid=764026" title="Cerkiew św. Jana Chryzostoma w Jaworkach">
Cerkiew św. Jana Chryzostoma w Jaworkach

Cerkiew św. Jana Chryzostoma w Jaworkach – dawna łemkowska cerkiew greckokatolicka, zbudowana w 1798, znajdująca się w Jaworkach.
W 1946 cerkiew przejęta przez kościół rzymskokatolicki i użytkowana jako kościół filialny pw. św. Jana Chrzciciela parafii w Szlachtowej.
Obiekt wpisany w 1964 na listę zabytków.
Historia.
Cerkiew zbudowano w 1798, na miejscu poprzedniej drewnianej świątyni z 1680, z okazji utworzenia w Jaworkach parafii unickiej obejmującej także Białą i Czarną Wodę. W 1920 jeden z dzwonów ufundowała Maria Piduch. W 1926 wykonano polichromię figuralną i ornamentalną. W 1945 tuż przed masowym wyjazdem Łemków zakopano dzwony w Jaworkach. Na początku XXI w. przeprowadzono gruntowny remont świątyni. Odnowiono ikonostas, wyremontowano dach ze zmianą pokrycia gontowego na miedziane, osuszono ściany, zamontowano geotermalną instalację ogrzewania.
Parochami byli: Damian Mochnacki w latach 1786–1803, Andrzej Mikułowicz 18014–1819, Jan Czarniatyński 1820–1823, Teodor Mochnacki 1823–1851, Antoni Konstantynowicz 1851–1852, Ignacy Ryniawiec 1853–1904, Eugeniusz Sembratowicz 1904–1905, Aleksander Durkot 1905–1921, Jarosław Hura 1921–1947. 
Architektura i wyposażenie.
Cerkiew powstała według projektu rządowego w stylu nawiązującym do architektonicznego kanonu świątyni józefińskiej. Klasycystyczny styl budowli zawiera elementy późnobarokowe. Cerkiew orientowana, jednonawowa, zbudowana z kamienia, otynkowana. Kamień sprowadzono z Drużbaków na Słowacji. Nad nawą i prezbiterium dachy siodłowe, pierwotnie kryte gontem. Nad zachodnią częścią korpusu wieża zwieńczona baniastą kopułą z latarnią i makowiczką. Na kalenicy nawy smukła mała wieżyczka z baniastym zwieńczeniem.
Wnętrze świątyni rozczłonkowane zostało wydatnymi pilastrami ze sklepieniem kolebkowym z lunetkami. Sklepienie i ściany pokrywa polichromia wykonana w 1926 przez Andrija Demkowicza. Na chórze muzycznym wspartym na potrójnej arkadzie napis w języku cerkiewnosłowiańskim. Najcenniejszym elementem wyposażenia jest wielostrefowy rokokowy ikonostas z końca XVIII w. z ikoną chramową św. Jana Chryzostoma. Uderza w nim niezwykłe bogactwo elementów dekoracyjnych wypełniających jego wolne pola. Pozostałe wyposażenie stanowią pozbawione oryginalnych obrazów cztery ołtarze boczne, ambona, pocerkiewne feretrony i obraz św. Jana Ewangelisty w prezbiterium.
Wokół cerkwi.
Cerkiew otoczona kamienno-drewnianym ogrodzeniem. Od strony zachodniej przylega cmentarz parafialny z połemkowskimi nagrobkami.

</doc>
<doc id="764027" url="https://pl.wikipedia.org/wiki?curid=764027" title="Metoda sita liczbowego">
Metoda sita liczbowego

Metoda sita liczbowego () – algorytm rozkładu liczb na czynniki pierwsze. Jest uproszczoną wersją algorytmu GNFS, znacznie mniej efektywną od pełnej wersji. Mimo niepraktyczności jest jednak znacznie prostszy od ogólnej wersji i jego zrozumienie jest przydatne przed opanowaniem zasady działania GNFS.
Metoda.
Chcąc znaleźć czynniki liczby złożonej formula_1 należy wybrać granicę formula_2 i określić "bazę czynników" formula_3 zawierającą wszystkie liczby pierwsze mniejsze niż formula_4 Następnie trzeba wyszukać liczby naturalne formula_5 takie że zarówno formula_5 jak i formula_7 są "B"-gładkie (ich czynniki pierwsze są nie większe niż formula_2). Każda taka liczba definiuje pewną relację modulo formula_1 pomiędzy elementami formula_10 w postaci:
(gdzie formula_12 i formula_13 są pewnymi nieujemnymi liczbami całkowitymi).
Kiedy zostanie wyszukanych wystarczająco wiele takich relacji (zwykle oznacza to, że trzeba znaleźć ich więcej niż jest elementów w formula_14), można znaleźć wśród nich podzbiór, którego pomnożenie da parzyste wykładniki po obu stronach równości. Pozwala to otrzymać relację postaci formula_15 które można przekształcić na faktoryzację:
Otrzymana faktoryzacja może być trywialna np. formula_17 – w takim wypadku szukamy innej kombinacji relacji. Po znalezieniu pierwszej nietrywialnej kombinacji algorytm kończy działanie.
Przykład.
Szukany jest rozkład na czynniki pierwsze formula_18 Ustalona została baza czynników formula_19 – nie może ona zawierać liczb 5 ani 7, gdyż są one dzielnikami 35. Gdyby się na takie natrafiło, reszta algorytmu nie byłaby potrzebna. Jeśli w zbiorze formula_14 nie ma czynników liczby formula_1 to następuje losowanie wartości formula_5 aż zbierze się wystarczającą ich ilość. W tym przypadku wylosowano liczby 1, 3, 4, 9, 13, 19 i 22. W rezultacie otrzymuje się następujące relacje (mod 35):
Można teraz na różne sposoby połączyć je, tak aby uzyskać parzyste wykładniki:
formula_23 ten iloczyn upraszcza się do formula_24 lub formula_25 Wynikową faktoryzacją jest
formula_27 to sprowadza się do formula_28 co daje faktoryzację
Należy zauważyć, że nie zostały użyte inne potencjalne kombinacje, jak np. formula_30 i formula_31
Ograniczenia algorytmu.
Algorytm ten, podobnie jak GNFS, nie może znaleźć czynników dla liczb postaci formula_32 gdzie formula_33 jest liczbą pierwszą, a formula_34 jest całkowite. Nie jest to jednak duży problem, ponieważ można szybko sprawdzić czy formula_35 jest tej postaci.
Większym problemem jest znalezienie wystarczającej liczby potrzebnych wartości formula_36 Dla danego formula_37 liczby formula_2-gładkie stają się bardzo rzadkie wraz ze wzrostem formula_39 Jeśli zaczyna się od formula_35 mającego ponad 100 cyfr, znalezienie choć jednej takiej liczby jest praktycznie niemożliwe. Przewaga GNFS tkwi w tym, że szuka on liczb gładkich nie rzędu formula_1 ale rzędu formula_42 dla pewnej liczby formula_43 (zwykle 3 albo 5).

</doc>
<doc id="764028" url="https://pl.wikipedia.org/wiki?curid=764028" title="Sławomir Skrzypek">
Sławomir Skrzypek

Sławomir Stanisław Skrzypek (ur. 10 maja 1963 w Katowicach, zm. 10 kwietnia 2010 w Smoleńsku) – polski inżynier, ekonomista, w latach 2002–2005 zastępca prezydenta m.st. Warszawy, w latach 2007–2010 prezes Narodowego Banku Polskiego.
Życiorys.
Okres PRL.
W czasach licealnych i studenckich był związany z Konfederacją Polski Niepodległej. Po 13 grudnia 1981 nawiązał współpracę z Adamem Słomką, m.in. wspólnie z nim drukował wydawnictwa podziemne KPN. W 1982 za prowadzoną działalność został na pół roku tymczasowo aresztowany. W marcu 1985 został powołany na przewodniczącego V Obszaru KPN (śląsko-dąbrowskiego) w związku z aresztowaniem Adama Słomki, po zwolnieniu tegoż pozostał koordynatorem struktur ugrupowania.
W trakcie studiów zaangażował się także w działalność opozycyjnego Niezależnego Zrzeszenia Studentów.
Wykształcenie.
Ukończył VIII Liceum Ogólnokształcące im. Wilhelma Piecka w Katowicach. Był absolwentem studiów w zakresie inżynierii lądowej na Wydziale Budownictwa Politechniki Śląskiej w Gliwicach (obronił pracę magisterską zatytułowaną "Budowa mostów kolejowych z betonu sprężonego").
W 1997 uzyskał dyplom MBA na University of Wisconsin-La Crosse w La Crosse z rozszerzonym programem w zakresie finansów oraz dyplom Business Management na Uniwersytecie Georgetown. Do Stanów Zjednoczonych wysłał go w 1995 odchodzący z urzędu prezes NIK, Lech Kaczyński. Swój dyplom nostryfikował jako równoważny z magisterskim w Szkole Głównej Handlowej w Warszawie. W trakcie pobytu w USA odbył również praktyki w biurze kongresmena w Kongresie Stanów Zjednoczonych w Waszyngtonie (praca legislacyjna w zakresie bankowości i finansów) oraz w Misji Polskiej przy ONZ w Nowym Jorku.
Ponadto ukończył studia podyplomowe na Akademii Ekonomicznej w Krakowie w zakresie zarządzania aktywami i pasywami w polskim systemie bankowym oraz studia podyplomowe na Wydziale Prawa i Administracji Uniwersytetu Śląskiego w Katowicach, a także Advanced Management Program w IESE Business School i kurs doradców inwestycyjnych.
Działalność zawodowa do 2007.
W latach 1993–1997 pracował w Najwyższej Izbie Kontroli, w której zajmował się kontrolą finansową struktur administracji rządowej i samorządowej oraz sektora bankowego. Następnie do 2000 pełnił funkcję zastępcy prezesa zarządu Narodowego Funduszu Ochrony Środowiska i Gospodarki Wodnej w Warszawie. Od maja 2001 do stycznia 2002 był członkiem zarządu PKP S.A., odpowiedzialnym za restrukturyzację i nadzór właścicielski. Od listopada 2002 przez trzy lata pełnił funkcję zastępcy Lecha Kaczyńskiego, gdy ten sprawował urząd Prezydenta m.st. Warszawy. Jako wiceprezydent Warszawy odpowiadał m.in. za politykę finansową, inwestycje i nadzór właścicielski.
Pełnił także funkcje wiceprzewodniczącego rady nadzorczej Banku Ochrony Środowiska, przewodniczącego rad nadzorczych Mielec-Diesel-Gaz, PTE EPOKA, Telekomunikacji Kolejowej, sekretarza rady nadzorczej IX NFI im. E. Kwiatkowskiego, zasiadał w radzie nadzorczej spółki akcyjnej Dom Maklerski Banku Ochrony Środowiska. Był także przewodniczącym rad nadzorczych: Narodowego Funduszu Ochrony Środowiska i Gospodarki Wodnej, Banku Pocztowego, a od maja 2006 – Telewizji Polskiej (do 2007).
20 grudnia 2005 został powołany na stanowisko wiceprezesa zarządu PKO BP, a od 29 września 2006 do 9 stycznia 2007 pełnił obowiązki prezesa zarządu PKO BP.
Prezes Narodowego Banku Polskiego.
3 stycznia 2007 Sławomir Skrzypek został ogłoszony kandydatem prezydenta Lecha Kaczyńskiego na stanowisko prezesa Narodowego Banku Polskiego. 10 stycznia został wybrany przez Sejm (głosami posłów Prawa i Sprawiedliwości, Samoobrony i LPR) stosunkiem głosów 239:202 przy 1 głosie wstrzymującym się. Następnego dnia został zaprzysiężony, obejmując ten urząd. Wybór Sławomira Skrzypka wywołał krytyczne głosy opozycji, części mediów i ekonomistów, wskazujących na brak dorobku naukowego, wykształcenia ekonomicznego i niewielkie doświadczenie bankowe.
Magazyn „Global Finance” wyróżnił go w 2009 za trafną prognozę dotyczącą inflacji. W tym samym roku przyznano mu Specjalną Perłę Honorową.
W sierpniu 2009 Sąd Rejonowy w Poznaniu skazał Jana Winieckiego na karę grzywny w procesie karnym wytoczonym z oskarżenia prywatnego przez Sławomira Skrzypka w związku z felietonem, w którym oskarżony kwestionował jego wykształcenie i kompetencje do zajmowania stanowiska prezesa NBP. Przedmiotowy wyrok został uchylony do ponownego rozpoznania w styczniu 2010 decyzją Sądu Okręgowego w Poznaniu. W lipcu 2012 w pierwszej instancji wobec Jana Winieckiego ponownie zapadł nieprawomocny wyrok skazujący. W wyniku postępowania odwoławczego w lutym 2013 wyrok ten został uchylony, a postępowanie karne prawomocnie umorzone z uwagi na znikomą społeczną szkodliwość czynu.
W listopadzie 2009 z jego inicjatywy Narodowy Bank Polski pozwał Stefana Niesiołowskiego za wypowiedź, w której ten nazwał Sławomira Skrzypka "karnym funkcjonariuszem PiS, który dostał zadanie od Jarosława Kaczyńskiego, dlatego szkodzi rządowi i ministerstwu finansów".
Na początku 2010 doszło do sporu pomiędzy NBP i rządem. Sławomir Skrzypek stał na stanowisku, że należy zrezygnować z odnowienia elastycznej linii kredytowej z Międzynarodowego Funduszu Walutowego, odmienne stanowisko prezentował premier Donald Tusk. Kolejny prezes NBP Marek Belka, wkrótce po zaprzysiężeniu złożył wniosek o przedłużenie tego dostępu.
Sławomir Skrzypek zginął w trakcie kadencji w katastrofie polskiego samolotu Tu-154M w Smoleńsku 10 kwietnia 2010 w drodze na obchody 70. rocznicy zbrodni katyńskiej. Jego pogrzeb odbył się 19 kwietnia tego samego roku w kościele św. Krzyża w Warszawie z udziałem przedstawicieli najwyższych władz państwowych. Został pochowany z honorami wojskowymi w Kwaterze Smoleńskiej na cmentarzu Wojskowym na Powązkach w Warszawie.
Życie prywatne.
Był żonaty z Dorotą Skrzypek. Miał troje dzieci – dwóch synów i córkę.
Odznaczenia i upamiętnienie.
16 kwietnia 2010 został pośmiertnie odznaczony Krzyżem Komandorskim z Gwiazdą Orderu Odrodzenia Polski. W 2010 pośmiertnie uhonorowany tytułem „Zasłużony dla Miasta Warszawy”, a także wyróżniony odznaką honorową „Za zasługi dla bankowości Rzeczypospolitej Polskiej”. W 2019 odznaczony pośmiertnie Krzyżem Wolności i Solidarności.
W 2011 Narodowy Bank Polski wprowadził do obiegu monetę o nominale 10 złotych z wizerunkiem Sławomira Skrzypka (srebro próby 925/1000, masa 14,14 g, średnica 32 mm, nakład 30 000 egz.). Sławomirowi Skrzypkowi zostały poświęcone tablice pamiątkowe odsłonięte w 2012 na ścianie siedziby NBP w Warszawie oraz w 2014 na fasadzie budynku VIII Liceum Ogólnokształcącego im. Marii Skłodowskiej-Curie w Katowicach (którego był absolwentem). W 2016 miało miejsce uroczyste otwarcie Centrum Pieniądza NBP im. Sławomira S. Skrzypka – placówki ekspozycyjnej i edukacyjnej Narodowego Banku Polskiego.
Jego osobie został poświęcony film dokumentalny "Przerwana kadencja" (2012).

</doc>
<doc id="764031" url="https://pl.wikipedia.org/wiki?curid=764031" title="Oligotrofizm">
Oligotrofizm

Oligotrofizm – stan ubogiej zawartości substancji pokarmowych w środowisku. 
Wiąże się z niską produkcją pierwotną. W typologii zbiorników wodnych wyróżniane są jeziora oligotroficzne. Oligotroficzne ekosystemy leśne są stosunkowo częste w regionach tropikalnych.

</doc>
<doc id="764037" url="https://pl.wikipedia.org/wiki?curid=764037" title="Yi-Fu Tuan">
Yi-Fu Tuan

Yi-Fu Tuan, (ur. 5 grudnia 1930 w Tianjin w Chinach, zm. 10 sierpnia 2022) – geograf amerykański pochodzenia chińskiego. Jeden z prekursorów geografii humanistycznej, autor indywidualistycznej koncepcji miejsca i przestrzeni.
Tuan studiował na University College w Londynie, choć tytuł B.A oraz M.A. uzyskał w 1951 oraz 1955 na University of Oxford. Później przeprowadził się do Kalifornii, gdzie w 1957 roku otrzymał tytuł Ph.D. na University of California w Berkeley.

</doc>
<doc id="764040" url="https://pl.wikipedia.org/wiki?curid=764040" title="Gorączka sobotniej nocy">
Gorączka sobotniej nocy

Gorączka sobotniej nocy (ang. "Saturday Night Fever") – amerykański film z 1977 roku. Film porusza tematy ciężkiego życia, dyskryminacji i rasizmu. "Gorączka sobotniej nocy" została obrana za ikonę kultury disco i końca lat 70., a piosenki zespołu Bee Gees zajmowały pierwsze miejsca na listach przebojów.
W 1983 roku została zrealizowana kontynuacja "Gorączki sobotniej nocy", zatytułowana "Pozostać żywym".
Fabuła.
Zwykłe, codzienne życie Tony’ego Manero (John Travolta), pracującego w sklepie chemicznym w Nowym Jorku, przeplata się z sobotnimi wypadami do dyskotek, które pozwalają mu oderwać się od szarej codzienności. Tylko tam słyszy pochwały i komplementy z powodu swoich wspaniałych umiejętności tanecznych.
Tony oraz jego przyjaciele marzą o wyprowadzeniu się na Manhattan, jednak nie mają na to większych szans, gdyż nie są wykształceni. Głównym wątkiem filmu jest znajomość Tony’ego ze Stephanie, która ćwiczy w dyskotece odwiedzanej przez Manero. Stephanie opowiadała młodemu tancerzowi o Manhattanie, gwiazdach i życiu, o którym Tony marzy.

</doc>
<doc id="764043" url="https://pl.wikipedia.org/wiki?curid=764043" title="Wolfertschwenden">
Wolfertschwenden

Wolfertschwenden – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, wchodzi w skład wspólnoty administracyjnej Bad Grönenbach. Leży w Szwabii, około 25 km na południowy zachód od Mindelheimu, przy autostradzie A7 i linii kolejowej Oberstdorf - Ulm.
Dzielnice.
W skład gminy wchodzą następujące dzielnice:
Wolfertschwenden, Bossarts, Dietratried i Niederdorf.
Polityka.
Wójtem gminy jest Karl Fleschhut (Parteilose Wählergruppe), rada gminy składa się z 12 osób.
Oświata.
W gminie znajduje się przedszkole oraz szkoła podstawowa (4 klasy, 5 nauczycieli i 95 uczniów).

</doc>
<doc id="764044" url="https://pl.wikipedia.org/wiki?curid=764044" title="Kodeks Borbonicus">
Kodeks Borbonicus

Kodeks Borbonicus – aztecki dokument zawierający informacje na temat religii i kalendarza Azteków.
Opis.
Oryginalny Kodeks Borbonicus składa się z jednego długiego kawałka papieru wykonanego z kory drzewa zwanej Amatl, który został spłaszczony i pokryty warstwą wapna palonego. Złożony jest w formie harmonii, co daje 36 stron o formacie 39,5 na 40 cm. Prawdopodobnie pierwotnie składał się z 40 stron i miał łączną długość ok. 15,80 m. Obecnie dwie pierwsze i dwie ostatnie strony zaginęły. Został namalowany oryginalną farbą używaną przez Azteków i w czterech kolorach: czerwonym, żółtym, zielonym i brązowym.
Kodeks Borbonicus przedstawia wszystkie zagadnienia związane z kalendarzem azteckim. Opisuje kalendarz dni azteckiego cyklu. Opis ten znajduje się na pierwszych 20 stronach na których widoczne są 13 kwadratów w kształcie litery „L” będących obrazem 13 dni miesiąca. Obok nich znajdują się główne postacie bogów miesiąca – Quetzalcoatl, Chalchiuhtlicue, Tezcatlipoca, Tlazolteotl lub Huitzilopochtli. W kodeksie znaleźć można także kalendarz cyklu 52-letniego oraz opis 20 dni 20 miesięcznego kalendarza (katun).
Późniejsi skrybowie, już po konkwiście, dopisali na kartach manuskryptu hiszpański komentarz i nazwy bogów oraz dni.
Historia.
Oryginalny Kodeks Borbonicus został stworzony przez azteckich kapłanów. Powszechnie uważa się, iż pochodzi z czasów tuż przed najazdem Hiszpanów. Jest jednym z najlepiej zachowanym kodeksów i obecnie najczęściej kopiowanym rękopisem azteckim. W Europie znalazł się prawdopodobnie w XVIII – XIX wieku. Początkowo był związany z Biblioteką Świętego Laurentego w Eskurialu. W okresie najazdu Bonapartego na Hiszpanię, manuskrypt został ukryty w Madrycie w klasztorze Św. Trójcy. W 1826 roku został nabyty przez Izbę Deputowanych we Francji za 1300 franków. Obecnie znajduje się w Narodowej Bibliotece w Paryżu.
Publikacje.
Pierwsze wydanie, a zarazem wierna kopię manuskryptu dokonano w Paryżu w 1899 roku przez wydawcę Ernesta Lerox, pod nadzorem francuskiego uczonego, Ernesta Théodore Hamy, profesora Muzeum Natury, kustosza Muzeum Etnografii i Przewodniczącego Amerykanistów w Paryża.

</doc>
<doc id="764046" url="https://pl.wikipedia.org/wiki?curid=764046" title="Szlaban (mebel)">
Szlaban (mebel)

Szlaban, szlabanek, ślubanek (również szelbąg lub szelbiąg, z niem. "Schlafbank" – ława do spania) – prosty, zwykle ludowy mebel służący w dzień za ławę do siedzenia, a na noc za łóżko. Był używany w średniowieczu, głównie przez biednych.
Rozkładanie polegało na podniesieniu siedziska i wysunięciu części przedniej oskrzyni wraz z nogami, co odsłaniało wnętrze skrzyni, w której mieścił się siennik.

</doc>
<doc id="764047" url="https://pl.wikipedia.org/wiki?curid=764047" title="Szlaban">
Szlaban



</doc>
<doc id="764048" url="https://pl.wikipedia.org/wiki?curid=764048" title="Aktiube">
Aktiube



</doc>
<doc id="764050" url="https://pl.wikipedia.org/wiki?curid=764050" title="Woringen">
Woringen

Woringen – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, wchodzi w skład wspólnoty administracyjnej Bad Grönenbach. Leży w Szwabii, około 25 km na południowy zachód od Mindelheimu, przy autostradzie A7.
Polityka.
Wójtem gminy jest Volker Müller, rada gminy składa się z 12 osób.
Oświata.
W gminie znajduje się ewangelicko-luterańskie przedszkole oraz szkoła podstawowa (8 nauczycieli i 149 uczniów).

</doc>
<doc id="764052" url="https://pl.wikipedia.org/wiki?curid=764052" title="Herb Łukowa">
Herb Łukowa

Herb Łukowa – jeden z symboli miasta Łuków w postaci herbu.
Wygląd i symbolika.
Herb przedstawia w polu czerwonym czarnego niedźwiedzia wspiętego ze złotą koroną królewską ponad nim.
Niedźwiedź symbolizuje leżące w pobliżu Łukowa bagna „Niedźwiedzi Ług”, które stanowią granicę pomiędzy gruntami miasta a dwiema pobliskimi wsiami: Ryżkami i Sięciaszką. Według miejscowej legendy jeden z królów polskich przejeżdżając po łukowskich lasach zabił niedźwiedzicę z łuku
Korona nawiązuje do korony założyciela miasta króla Władysława II Jagiełły.
Historia.
W listopadzie 1920 Towarzystwo Opieki nad Zabytkami Przeszłości na prośbę burmistrza miasta przesłało mu najdokładniejszą kopię herbów ze zbiorów Towarzystwa. Projekt ten zatwierdziła ówczesna rada miejska.
31 lipca 2003 r. potwierdzono wizerunek herbu, którego wzór stanowił załącznik nr 3 do Statutu Miasta Łuków
W 2018 roku został opracowany nowy rysunek herbu. Autorem projektów nowego herbu, flagi miasta, pieczęci urzędowej z herbem, sztandaru oraz łańcuchów Burmistrza Miasta Łuków i Przewodniczącego Rady Miasta Łuków był Henryk Seroka. Projekt ten odszedł od prezentacji wizerunku niedźwiedzia jako tzw. figury bojowej i nawiązał do tradycji o niedźwiedziu jako o zwierzęciu „łagodnym”. Uchwałę w sprawie przyjęcia nowego herbu oraz pozostałych insygniów miejskich radni podjęli w dniu 18 września 2018 r.

</doc>
<doc id="764053" url="https://pl.wikipedia.org/wiki?curid=764053" title="Stadion Nisa-Çandybil">
Stadion Nisa-Çandybil

Stadion Nisa-Çandybil to wielofunkcyjny stadion znajdujący się w stolicy Turkmenistanu, Aszchabadzie. Na tym stadionie swoje mecze rozgrywają drużyny piłkarskie Nisa Aszchabad i Asudalyk Aszchabad. Stadion może pomieścić 1 500 widzów, wszystkie miejsca są siedzące. Wcześniej stadion nazywał się Dagdan i Lokomotiw.

</doc>
<doc id="764054" url="https://pl.wikipedia.org/wiki?curid=764054" title="Ariège (rzeka)">
Ariège (rzeka)

Ariège (oksyt. "Arièja") – rzeka leżąca na południu Francji mająca swe źródła w Pirenejach (w pobliżu Andory), przepływa przez departamenty: Ariège (gdzie ma swe źródła) i Górna Garonna (gdzie znajduje się jej ujście). Uchodzi do Garonny (w pobliżu Tuluzy – na południe od niej), w gminie Portet-sur-Garonne. Jej długość wynosi 170 km.

</doc>
<doc id="764058" url="https://pl.wikipedia.org/wiki?curid=764058" title="Ricardo Zunino">
Ricardo Zunino

Ricardo Héctor Zunino (ur. 13 kwietnia 1949 w Buenos Aires) – argentyński kierowca wyścigowy.
Kariera.
Zaczynał karierę w wyścigach samochodów sportowych, próbował swoich sił także w Formule 2. W 1979 roku niespodziewanie debiutował w Formule 1, podczas Grand Prix Kanady w zespole Brabhama, gdy decyzję o zakończeniu kariery podjął Niki Lauda. Właściciel zespołu, Bernie Ecclestone zdecydował o pozostaniu Zunino w kolejnym sezonie, lecz Argentyńczyk uzyskiwał bardzo przeciętne wyniki i po Grand Prix Wielkiej Brytanii został zastąpiony przez Héctora Rebaque.
Podczas Grand Prix USA West na torze w Long Beach Zunino odpadł już na pierwszym okrążeniu w wyniku kolizji z innym samochodem. Opuszczony wrak Brabhama przyczynił się do tragedii w dalszej części wyścigu, gdy został uderzony przez Ensigna Claya Regazzoniego. Szwajcar doznał urazu kręgosłupa i został sparaliżowany od pasa w dół.
Po zakończeniu przygody z Brabhamem, Zunino otrzymał drugą i – jak się okazało – ostatnią szansę w Formule 1. W 1981 roku zaliczył dwa wyścigi w zespole Tyrrella, lecz i tutaj nie pokazał niczego szczególnego. W efekcie został zastąpiony przez Michele Alboreto.
Ogółem w swojej karierze w F1 wystąpił w 10 wyścigach, nie zdobył żadnego punktu. Jego najlepszym wynikiem było siódme miejsce (dwukrotnie; GP Kanady 1979, GP Argentyny 1980).
Po przejściu na sportową emeryturę, związał się z branżą turystyczną. Został właścicielem hotelu u podnóża Andów, by z czasem rozwinąć sieć dobrze prosperujących punktów usług turystycznych w prowincji San Juan.

</doc>
<doc id="764059" url="https://pl.wikipedia.org/wiki?curid=764059" title="Spółgłoska boczna zwarto-szczelinowa dziąsłowa bezdźwięczna">
Spółgłoska boczna zwarto-szczelinowa dziąsłowa bezdźwięczna

Spółgłoska boczna szczelinowa dziąsłowa bezdźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczana jest symbolem: [] lub []. W Północnoamerykańskim Alfabecie Fonetycznym głosce tej przypisany jest symbol ⟨ƛ⟩.
Artykulacja.
W czasie artykulacji podstawowego wariantu []:
Warianty.
W językach na-dene i salisz występuje również ejektywny wariant tej spółgłoski, przy nieobecności wariantu płucnego afrykaty kontrastujący ze szczelinowym [].

</doc>
<doc id="764060" url="https://pl.wikipedia.org/wiki?curid=764060" title="Bad Grönenbach">
Bad Grönenbach

Bad Grönenbach – uzdrowiskowa gmina targowa w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, siedziba wspólnoty administracyjnej Bad Grönenbach. Leży w Szwabii, około 30 km na południowy zachód od Mindelheimu, przy autostradzie A7.
Dzielnice.
W skład gminy wchodzą następujące dzielnice:
Bad Grönenbach, Au, Gmeinschwenden, Haitzen, Herbisried, Hintergsäng, Hörpolz, Hueb, Ittelsburg, Kornhofen, Raupolz, Rothenstein, Schwenden, Seefeld, Streifen, Thal, Vordergsäng, Zell, Zellereinöde i Ziegelberg
Polityka.
Wójtem gminy jest Bernhard Kerler, rada gminy składa się z 20 osób.
Oświata.
W gminie znajdują się 3 przedszkola (w tym jedno katolickie i jedno ewangelickie) oraz szkoła.

</doc>
<doc id="764063" url="https://pl.wikipedia.org/wiki?curid=764063" title="Nobutake Kondō">
Nobutake Kondō

 – admirał Japońskiej Cesarskiej Marynarki Wojennej.
Życiorys.
W 1907 ukończył z pierwszą lokatą (35. promocja) Cesarską Akademię Marynarki Wojennej w Etajimie. Służył następnie na różnych okrętach japońskich (poczynając od krążownika „Itsukushima”). Wysłany w 1912 do Wielkiej Brytanii, wszedł w skład pierwszej załogi budowanego tam krążownika liniowego „Kongō”. W 1913 ukończył uzupełniający kurs B Kolegium Marynarki Wojennej ("Kaigun Daigakko"). Podczas I wojny światowej zajmował w latach 1915–1916 stanowiska sztabowe w 1. i 2. Flocie. Od grudnia 1916 do grudnia 1917 służył na krążowniku „Akitsushima”, następnie w 1917 ukończył kurs A Kolegium Marynarki Wojennej. Od grudnia 1920 do 1923 był przedstawicielem japońskim w Niemczech. 
Następnie zajmował głównie stanowiska w Sztabie Generalnym Marynarki Wojennej. Od listopada 1933 w stopniu kontradmirała wykładał w Kolegium Marynarki Wojennej. Od marca do listopada 1935 był szefem sztabu Floty Połączonej, a od grudnia 1935 do grudnia 1938 – szefem 1. Departamentu Sztabu Generalnego Marynarki Wojennej. W 1937 awansował do rangi wiceadmirała. Od grudnia 1938 do 1939 był dowódcą 5. Floty. Od października 1939 był zastępcą szefa Sztabu Generalnego Marynarki Wojennej (po wiceadmirale Mineichim Kodze). 
Od 1 września 1941, przed przystąpieniem Japonii do II wojny światowej, został dowódcą 2. Floty (również po wiceadm. Kodze). Pod jego dowództwem 2. Flota przeprowadziła inwazje na Malaje, Filipiny i Holenderskie Indie Wschodnie. Był przeciwny operacji zajęcia Midway, której skutkiem była klęska Japonii w bitwie pod tą wyspą. Podczas niej Kondō dowodził zespołem desantowym i wsparcia ogniowego. 2. Flota pod jego dowództwem wzięła też udział w walkach w rejonie Wysp Salomona i Guadalcanalu – lotniczo-morskich bitwach koło Wschodnich Salomonów w sierpniu 1942 i koło wysp Santa Cruz w październiku 1942 oraz drugiej bitwie pod Guadalcanalem 14/15 listopada 1942. Podczas tego ostatniego starcia osobiście dowodził pancernikiem „Kirishima” oraz zespołem krążowników, walcząc z pancernikami US Navy. Walkę przegrał, tracąc „Kirishimę”. 
2. Flotą dowodził do 9 sierpnia 1943, kiedy to objął stanowisko doradcy Marynarki Wojennej w Ministerstwie Marynarki. Od 1 grudnia 1943 był szefem sztabu Floty Obszaru Chin, po czym od 15 maja 1945 ponownie doradcą Marynarki Wojennej. 5 września 1945, po kapitulacji Japonii, zwolniony z wojska.

</doc>
<doc id="764067" url="https://pl.wikipedia.org/wiki?curid=764067" title="Kama (broń)">
Kama (broń)

Kama – broń biała, sieczna, którą posługiwali się japońscy wojownicy ninja. Broń wywodzi się od rolniczego sierpa. Zbudowana z rękojeści (ok. 45 cm) i prostopadłego jednosiecznego, wewnętrznie wygiętego ostrza. Istnieje także wersja, zwana Ono kama, różniąca się od tradycyjnej kamy księżycowatym jelcem osłaniającym dłoń. Niekiedy jelec ma kolce i pełni wtedy funkcję kastetu.

</doc>
<doc id="764068" url="https://pl.wikipedia.org/wiki?curid=764068" title="Dolina Kluczwody">
Dolina Kluczwody

Dolina Kluczwody, nazywana również Doliną Wierzchówki – dolina pomiędzy wsią Wierzchowie a Bolechowicami i Wielką Wsią na Wyżynie Olkuskiej. Rozciąga się na długości ok. 6 km. Przepływa przez nią potok Kluczwoda, uchodzący do Rudawy. Jest jedną z 8 dolin wchodzących w skład Parku Krajobrazowego Dolinki Krakowskie.
W górnej części Kluczwody, koło wsi Wierzchowie, znajdują się największe na terenie Jury Krakowsko-Częstochowskiej jaskinie: Jaskinia Wierzchowska Górna i Mamutowa. Wierzchowska jest obecnie najdłuższą udostępnioną do zwiedzania jaskinią na Jurze. Jaskinia Mamutowa jest odwiedzana przez wspinaczy z powodu nagromadzenia dróg wspinaczkowych o trudności dochodzącej do VI.8.
Na wschodnim zboczu, pomiędzy drogą z Białego Kościoła do Zelkowa a Zamkową Skałą, wznoszą się Mączne Skały, z których można podziwiać rozległą panoramę górnego odcinka doliny. Oprócz nich do najbardziej interesujących należą: Zamkowa Skała (zwana też Zamczyskiem) z ruinami zamku, Rogata Turnia, Szeroka Skała, Przecięta Skała, Turnia Potockiego, Przedroślę, Leśna Baszta, Gackowa Baszta i Skała nad Źródłem. Na szczycie Skały Zamczysko widoczne są pozostałości zamku rycerskiego z początku XIV wieku, ponad polanką z przepływającym potokiem. Dolna część doliny jest porośnięta lasem.
Poniżej Mącznych Skał znajduje się leśny rezerwat przyrody Dolina Kluczwody, ochraniający głównie las grądowy, buczynę karpacką, lilię złotogłów oraz krajobraz. Zajmuje powierzchnię ok. 35 ha.
W dolinie znajduje się tu kilkuarowe, reliktowe stanowisko ciepłolubnej buczyny naskalnej ("Carici-Fagetum") zwane też buczyną storczykową.
W wilgotnej części doliny zachowały się nieduże płaty wielogatunkowych łęgów. Wśród 500 gatunków roślin można zaobserwować 130 gatunków kserotermicznych. Zarejstrowano 17 roślin ściśle chronionych oraz 8 podlegających ochronie częściowej.
Wzdłuż płynącego doliną potoku w czasie zaborów przebiegała granica austriacko–rosyjska. Przy wejściu do górnego końca doliny ustawiono po obu stronach zrekonstruowane słupy graniczne.

</doc>
<doc id="764071" url="https://pl.wikipedia.org/wiki?curid=764071" title="Franciszek Czaki (kartograf)">
Franciszek Czaki (kartograf)

Franciszek Florian Czaki (Csaky de Kerestszegh) (? - 1772) – pracownik gabinetu Stanisława Augusta Poniatowskiego, kartograf, inżynier, kapitan polskiej artylerii, pochodzenia węgierskiego. 
Jeden z najwybitniejszych kartografów Stanisława Augusta (od 1765 roku). Większość zachowanych map Rzeczypospolitej z tego okresu zawdzięcza swoje istnienie jego badaniom. 
Kilka form jego upamiętnienia podjęto w Bydgoszczy, centrum Bydgoskiego Węzła Wodnego, gdzie swoją siedzibę ma także Konsulat Honorowy Węgier. 
Z inicjatywy Marka Pietrzaka, konsula honorowego Węgier w Bydgoszczy, Franciszek Czaski to patron:

</doc>
<doc id="764075" url="https://pl.wikipedia.org/wiki?curid=764075" title="Kaskady Myi">
Kaskady Myi

Kaskady Myi (860 m n.p.m.) – wodospad w Sudetach Zachodnich, w województwie dolnośląskim.
Kaskady Myi znajdują się w południowo-zachodniej Polsce, w Sudetach Zachodnich, w Karkonoskim Padole Śródgórskim, na południe od miejscowości Przesieka, na północnym zboczu Śląskiego Grzbietu. Obiekt ten często mylony jest z wodospadem o nazwie Kaskada Myi.
Jest to ciąg kilku małych wodospadów poniżej Szwedzkich Skał na spływającym ze zbocza Śląskiego Grzbietu górskim potoku Myi płynącym po kamienistym dnie Doliny Myi. W rejonie Szwedzkich Skał spadek terenu jest tak duży, że tworzy szereg kilku wodospadów, charakteryzujących się pionowymi kamiennymi spadkami zboczy. Kaskady powstały w wyniku gwałtownego dźwigania bloku skalnego Karkonoszy podczas alpejskich ruchów górotwórczych, a czynnikiem decydującym o współczesnej rzeźbie kaskad było czwartorzędowe zlodowacenie, które ustąpiło ok. 10 000 lat temu.

</doc>
<doc id="764077" url="https://pl.wikipedia.org/wiki?curid=764077" title="Umowa komendacyjna">
Umowa komendacyjna



</doc>
<doc id="764081" url="https://pl.wikipedia.org/wiki?curid=764081" title="Zbigniew Bereszyński">
Zbigniew Bereszyński

Zbigniew Bereszyński (ur. 8 stycznia 1956 w Opolu) – publicysta, autor prac nauk naukowych i artykułów popularnonaukowych z dziedziny historii, historii materialnej i historii budownictwa obronnego. Działacz niepodległościowy.
Życiorys.
Absolwent I Liceum Ogólnokształcącego im. Mikołaja Kopernika w Opolu (1975); absolwent studiów chemicznych na Uniwersytecie Wrocławskim (1980).
W 1973 po raz pierwszy represjonowany przez SB za próby inicjowania działalności opozycyjnej wśród uczniów I Liceum Ogólnokształcącego im. M. Kopernika w Opolu (w ramach tzw. grupy destrukcyjnej). W lutym 1978 wraz z Wiesławem Ukleją zatrzymany przez SB na 48 godzin za kolportowanie ulotek w formie listu gończego za Edwardem Gierkiem.
W 1980 r. wraz z Wiesławem Ukleją i innymi osobami współorganizował uczelnianą organizację Niezależnego Zrzeszenia Studentów przy Wyższej Szkole Inżynierskiej w Opolu. Od października 1980 do kwietnia 1981, wraz z W. Ukleją i innymi osobami, wydawał biuletyn studencki "Opolitechnik" – pierwsze czasopismo niezależne na Opolszczyżnie. Był głównym redaktorem tego biuletynu. Działał w ruchu obrony więzionych za przekonania. Od września 1981 zatrudniony w Zarządzie Regionu Śląska Opolskiego NSZZ "Solidarność" jako redaktor prasy związkowej.
Internowany w okresie od 13 grudnia 1981 do 14 października 1982 r.
W latach 1983-1989 czynnie zaangażowany w podziemną działalność wydawniczą i kolportażową na terenie Opola. Autor wydanej w podziemiu broszury "Pomiędzy odnową a niepodległością. Ruch Solidarność wczoraj i jutro" (1983).
W latach 1984-1990 stały współpracownik "Biuletynu Dolnośląskiego", wydawanego we Wrocławiu przez Solidarność Walczącą. Dla biuletynu tego pisywał teksty pod pseudonimami "Jaromir Bilet", "Jakub Broński", "J.B", "Rafał Jaworski". Redaktor "Biuletynu Opolskiego", nr 1, wydanego w 1985 r. przez Solidarność Walczącą.
W 1989 r. współorganizator protestów przeciwko ugodzie Okrągłego Stołu. Autor licznych oświadczeń wydanych w latach 1988-1990 przez opolskie środowiska niepodległościowe.
W 1991 r. lider opolskiej listy kandydatów Partii Wolności w pierwszych po wojnie wolnych wyborach parlamentarnych. Od 1996 r. działacz Ruchu Odbudowy Polski. W latach 1993-2001 współpracownik, a następnie członek redakcji kwartalnika politycznego "Solidarność Walcząca".
W latach 90. XX w. sekretarz Rady Pracowniczej w Przedsiębiorstwie Budownictwa Hydrotechnicznego "Odra-1" w Opolu. Działacz "Solidarności" zakładowej w tym przedsiębiorstwie.
W 2001 r. odznaczony Złotym Krzyżem Zasługi "za zasługi w działalności na rzecz przemian demokratycznych w Polsce" (odznaczenie nadane przez prezydenta Aleksandra Kwaśniewskiego). Odznaczenia nie przyjął z uwagi na negatywny stosunek do osoby prezydenta A. Kwaśniewskiego.

</doc>
<doc id="764087" url="https://pl.wikipedia.org/wiki?curid=764087" title="Zbigniew Chałko">
Zbigniew Chałko

Zbigniew Tadeusz Chałko (ur. 26 kwietnia 1921 w Warszawie, zm. 9 kwietnia 1994 w Chicago) – polski dziennikarz, poeta, powstaniec warszawski. Był siostrzeńcem Feliksa Konarskiego (pseud. „Ref-Ren”) autora „Czerwonych maków na Monte Cassino”.
W 1939 ukończył Gimnazjum im. T. Reytana w Warszawie. Brał udział w kampanii wrześniowej, walcząc w batalionie Obrony Narodowej bronił Grodna przed Armią Czerwoną. Podczas okupacji niemieckiej należał do organizacji „Szaniec”, a w 1942 wstąpił w szeregi Armii Krajowej. Uzyskał stopień kaprala podchorążego. Służył w 43 kompanii WSOP (Wojskowa Służba Ochrony Powstania) 4 Rejonu „Zagończyk” I Obwodu „Radwan”. Uczestniczył w powstaniu warszawskim, walczył na Starym Mieście, będąc zastępcą dowódcy plutonu w batalionie „Bończa”. Po przejściu kanałami do Śródmieścia walczył w kompanii szturmowej „Stefan” I batalionu szturmowego „Rum”. 14 września 1944 odznaczony Orderem Virtuti Militari. Po powstaniu w niewoli niemieckiej. Jeniec Stalagu XI B Fallingbostel – Arbeitskommando Hannover oraz Stalagu XI A Altengrabow – Arbeitskommando 1139/3, Stalagu IV B Muhlberg/Elbe. Nr jeniecki 140844.
W 1945, po uwolnieniu z niewoli, został przyjęty do 2 Korpusu Polskiego we Włoszech. Następnie znalazł się w Wielkiej Brytanii, w 1951 wyjechał do Stanów Zjednoczonych i zamieszkał w Chicago. Należał do redakcji „Dziennika Chicagoskiego”, tygodnika „Polonia”. Był członkiem Komitetu Odbudowy Zamku Królewskiego w Warszawie. Jego wiersze zostały zebrane w publikacji "Dłoń pełna snów" (wyd. Lublin 1997).
Został odznaczony przez Rząd RP na uchodźstwie Krzyżem Kawalerskim Orderu Odrodzenia Polski i Warszawskim Krzyżem Armii Krajowej.
W 1947 zawarł związek małżeński z Władysławą Wróblewską (ur. 30 września 1916, zm. 28 sierpnia 2016) – sybiraczką, ochotniczką Pomocniczej Służby Kobiet przydzieloną do 22 Pułku Piechoty na stanowisko pielęgniarki, a następnie instruktorką Pomocniczej Wojskowej Służby Kobiet, uczestniczką bitwy o Monte Cassino, odznaczoną Srebrnym Krzyżem Zasługi z Mieczami, Złotym Krzyżem Zasługi, British War Medal 1939–1945 i Italy Star.
3 sierpnia 1994 roku został pochowany w grobie rodzinnym na cmentarzu Powązkowskim w Warszawie.

</doc>
<doc id="764089" url="https://pl.wikipedia.org/wiki?curid=764089" title="Rizzi Zannoni">
Rizzi Zannoni

Giovanni Antonio Rizzi Zannoni (ur. 1736 w Padwie, zm. 1814 w Neapolu) – wszechstronny astronom, mierniczy i matematyk. Był geografem Republiki Weneckiej i hydrografem Marynarki wojennej w Paryżu. Mapy w jego rozmaitych atlasach były ozdobnie wygrawerowane, pokazujące minuty i detale, były szczegółowo ozdobione kartuszami (rysunkami zawiniętych brzegów i tytułów mapy).
Jego osiągnięciem było opracowanie w wielkiej skali (1:629 000) mapy Polski – „Carte de Pologne...” – atlasu składającego się z 24 kart, wydanego w Paryżu w 1772. Głównym wykonawcą planów kartograficznych był kapitan artylerii Franciszek Czaki i matematyk króla Stanisława Augusta Endersch. Inicjatorem wydania pierwszego atlasu ziem polskich był Józef Aleksander Jabłonowski (na jego koszt).

</doc>
<doc id="764091" url="https://pl.wikipedia.org/wiki?curid=764091" title="Karol Młodszy">
Karol Młodszy

Karol Młodszy (ur. 772/773, zm. 4 grudnia 811) – drugi syn Karola Wielkiego i jego żony Hildegardy. Od 780 roku uznany za głównego dziedzica tronu frankijskiego po wydziedziczeniu Pepina Garbatego. 
Życiorys.
Karol prowadził wieloletnie walki z Bretończykami, którzy często najeżdżali ziemie królestwa Franków. Ojciec wysyłał go również na kampanię przeciwko Sasom. Z synów Karola Wielkiego wykazywał on największy talent wojskowy. 
Około 789 roku Karol Wielki planując sojusz z Offą królem Mercji próbował doprowadzić do małżeństwa Karola Młodszego z jego córką Ælflæd. Małżeństwo nie doszło do skutku na skutek odmowy Karola Wielkiego na ślub jego córki Berty z synem Offy - Ecgfrithem. W 790 roku został mianowany przez ojca gubernatorem Saksonii i Frankonii i otrzymał tytuł księcia Maine.
25 grudnia 800 roku w Rzymie został koronowany na króla Franków, w tym samym dniu jego ojciec otrzymał tytuł cesarski. Karol Wielki dokonał w 806 roku podziału swego królestwa na wypadek swojej śmierci – Karolowi Młodszemu miał przypaść tytuł cesarski, a z ziem miał otrzymać Austrazję, Neustrię, Burgundię, Saksonię i Turyngię. W 806 dowodził wyprawą przeciw plemionom serbskim, zjednoczonym przez księcia Miliducha. Pokonał go w bitwie nad Łabą i złupił ziemie serbskie, zmuszając pozostałych przy życiu wodzów do kapitulacji. Po przybyciu do obozu Karola Młodszego przekazali mu zakładników oraz zobowiązali się płacić trybut i przyjąć chrześcijaństwo. Po zwycięstwie wybudował na terenach słowiańskich dwie twierdze i wrócił na ziemie Franków.
Karol Młodszy zmarł nagle na skutek ataku apopleksji podczas pobytu w Bawarii.

</doc>
<doc id="764094" url="https://pl.wikipedia.org/wiki?curid=764094" title="Korpus Czechosłowacki">
Korpus Czechosłowacki

Korpus Czechosłowacki, Legion Czechosłowacki – formacja wojskowa utworzona w Rosji carskiej w trakcie I wojny światowej, złożona z jeńców oraz dezerterów narodowości czeskiej i słowackiej z armii austro-węgierskiej, walcząca w 1917 na froncie wschodnim przeciw wojskom Państw Centralnych, następnie od maja 1918 w wojnie domowej w Rosji po stronie Białych.
Jednostki czechosłowackie podczas I wojny światowej.
Pierwszą jednostką sformowaną z ochotników czeskich, mieszkających na terenie Cesarstwa Rosyjskiego, była Drużyna Czeska, sformowana 14 sierpnia 1914, wkrótce po wybuchu wojny. Początkowo liczyła 720 ludzi. Był to oddział kadrowy, zajmujący się m.in. propagandą skierowaną do czeskich i słowackich żołnierzy armii Austro-Węgier, zachęcającą ich do dezercji (wielu czeskich i słowackich żołnierzy nie identyfikowało się z interesami Austro-Węgier, a ponadto z powodu popularnych przed wojną idei panslawistycznych część niechętnie walczyła przeciw Rosji). Oprócz dezerterów indywidualnych na stronę rosyjską przeszedł np. prawie cały 28. Pułk Piechoty 3 kwietnia 1915 i 8. Pułk w maju tego roku. Pierwszą większą jednostką sformowaną z jeńców czeskich i słowackich był Czechosłowacki Pułk Piechoty, który powstał 2 lutego 1916 roku. W maju 1916 przeformowano go w 7,5-tysięczną 1. Czechosłowacką Brygadę Strzelców, składającą się z pułków 1. i 2., a w marcu 1917 utworzono 3. pułk.
W czerwcu 1917 brygada została skierowana na front południowo-zachodni w składzie rosyjskiej 11. Armii. Brygada walczyła podczas ofensywy Kiereńskiego w bitwie pod Zborowem 2 lipca 1917 roku przeciw wojskom austro-węgierskim. Bitwa ukazała wartość żołnierzy czechosłowackich, po czym 23 sierpnia 1917 utworzono z dotychczasowej brygady 1. „Husycką” Dywizję Piechoty w składzie 4 pułków. Następnie utworzono 2. Dywizję, a pod koniec września Korpus Czechosłowacki o sile 40 000 ludzi. Niewielka liczba żołnierzy czeskich wchodziła ponadto w skład rosyjskiego Pułku Szturmowego gen. Korniłowa.
Początkowy okres wojny domowej (XI 1917 – V 1918).
W czasie rewolucji październikowej 1917 roku 1. Dywizja była wciąż na froncie, a część korpusu stacjonowała w rejonie Kijowa, gdzie po ogłoszeniu niepodległości Ukrainy (20 listopada) wzięła krótki udział w potyczkach z bolszewikami po stronie ukraińskich sił Rady Centralnej. Kilkuset żołnierzy czeskich dołączyło natomiast w grudniu do antybolszewickich oddziałów białych gen. Michaiła Aleksiejewa na południu Rosji, wchodząc następnie w skład Armii Ochotniczej i ponosząc w toku dalszej kampanii spore straty.
Żołnierze czescy nie zamierzali początkowo wikłać się w wojnę domową, a ich głównym celem była kontynuacja walki z państwami centralnymi i wyzwolenie ziem Czech i Słowacji. Dlatego wraz z zachodnimi państwami Ententy opracowywano plany ewakuacji korpusu i przerzucenia go na front zachodni. W grudniu 1917 na skutek starań Tomaša Masaryka, korpus został uznany za siłę sojuszniczą – część Armii Czechosłowackiej we Francji. Początkowo rozważano północną drogę ewakuacji przez Archangielsk, lecz wkrótce stała się ona niedostępna i jedynym portem wchodzącym w grę stał się Władywostok na dalekim wschodzie.
Po podpisaniu przez bolszewicką Rosję pokoju z Państwami Centralnymi w Brześciu 3 marca 1918 roku, nowe władze Rosji zawarły porozumienie z Czechami o ewakuacji Korpusu przez Władywostok do Francji. Jako punkt zborny do dalszej trasy wybrano Penzę. Podczas ewakuacji 1. Dywizji z frontu doszło 10–14 marca 1918 do walk o węzeł kolejowy Bachmacz z Niemcami, chcącymi uniemożliwić ewakuację, lecz wojska czechosłowackie się przebiły. Ewakuacja szła początkowo planowo, lecz stosunki między Czechosłowakami a bolszewikami były napięte. Porozumienie zakładało, że korpus pozostawi bolszewikom większość broni. Kolejne placówki żądały jednak zdawania dalszych ilości broni, a w dodatku na terenie Rosji przebywały duże ilości zmierzających na zachód uwolnionych jeńców niemieckich i austro-węgierskich, których postawa wobec korpusu była niepewna, a wielu zasiliło szeregi Armii Czerwonej. 14 maja 1918 doszło do incydentu pomiędzy Czechami a Austriakami na stacji w Czelabińsku, po którym czescy legioniści siłą odbili aresztowanych przez bolszewików żołnierzy czechosłowackich. Zdarzenie to, zinterpretowane jako bunt, stało się pretekstem do zerwania porozumienia przez bolszewików.
Interwencja Korpusu w wojnie domowej (V–XII 1918).
21 maja 1918 Lew Trocki wydał rozkaz o rozbrojeniu Korpusu, znajdującego się w trakcie ewakuacji wzdłuż całej trasy kolei transsyberyjskiej. Trocki żądał wstrzymania wszystkich ruchów Legionu w kierunku wschodnim, żołnierze po rozbrojeniu mieli wstąpić do Armii Czerwonej lub zostać wcieleni do bolszewickich „batalionów pracy”, czyli stać się przymusową siłą roboczą w Rosji bolszewickiej, a nieposłuszni – zastrzeleni. Bolszewickie oddziały zaatakowały następnie pozycje czeskie w kilku miastach. 22 maja Czechosłowacy odrzucili żądanie Trockiego i pomiędzy 25 maja a 8 czerwca 1918 opanowali większość węzłów kolejowych na trasie magistrali transsyberyjskiej, odcinając połączenie Moskwy z Syberią i Dalekim Wschodem. Gdy ogłoszono instrukcję Trockiego, do Władywostoku dotarło już ok. 14 tys. Czechosłowaków, lecz 20 500 żołnierzy rozciągniętych wzdłuż całej linii kolei objęło nad nią kontrolę, zwykle pokonując w poszczególnych miastach przeważające liczebnie siły bolszewików. W tym czasie państwa Ententy zmieniły stanowisko odnośnie do wykorzystania korpusu i postanowiły użyć go do kontynuowania walk z państwami centralnymi na froncie wschodnim, w celu uniemożliwienia wzmocnienia ich sił na zachodzie. W lecie 1918 siły ententy dokonały desantu w Rosji, interweniując tym samym w wojnie domowej po stronie białych. Po zajęciu Samary przez Korpus, niekomunistyczni deputowani do rosyjskiej Konstytuanty (przede wszystkim eserowcy) utworzyli tam rząd antybolszewicki, tzw. Komucz. Korpus, jako siła sojusznicza związana z Ententą, stał się w konsekwencji najpoważniejszą antybolszewicką siłą militarną na terenach Powołża i Syberii. Żołnierze korpusu zajęli się także szkoleniem 30-tysięcznej Armii Ludowej, podporządkowanej Komuczowi. Wraz z nią zajęli 14 lipca Stawropol nad Wołgą, 22 lipca Symbirsk. Naczelnym dowódcą tego frontu był czechosłowacki generał Jan Syrový.
29 czerwca 1918 Czechosłowacy zdobyli Władywostok, a następnie rejon przyległy do wybrzeża (5. i 8. pułk, wraz z białymi siłami kozaków atamanów Siemionowa i Kałmykowa). Dalsze operacje w rejonie Chabarowska i Ussuri trwały do sierpnia 1918. Problemem pozostały tunele kolejowe na południowy wschód od jeziora Bajkał, zajęte przez bolszewików i przygotowane do wysadzenia w powietrze. Walki o nie trwały między 14 lipca a 16 sierpnia 1918 (walczył tam 6. Pułk gen. Gajdy i 1. Batalion Szturmowy wraz ze sprzymierzonymi oddziałami białych: Oficerskim Pułkiem Barnaulskim i kozakami płk. Trofimowa). Ostatecznie zdobyto tunele uszkodzone, lecz nadające się do szybkiej odbudowy. 1 września 1918 cała linia od Wołgi do Władywostoku znalazła się w posiadaniu sojuszniczym.
Na przełomie lipca i sierpnia 1918 z kolejnych ochotników utworzono 3. Dywizję Piechoty (9., 10., 11. i 12. pułk) oraz pułk kawalerii, a w październiku drugi pułk kawalerii. Liczebność korpusu doszła do 70 000 ludzi. Artyleria korpusu po reorganizacji obejmowała trzy pułki artylerii polowej i trzy bataliony artylerii ciężkiej. Legion posiadał zdobyty w lipcu 1918 pociąg pancerny „Orlik” oraz improwizowane jednostki tego rodzaju i zdobyczne samochody pancerne, a także lotnictwo. Warto zauważyć, że w 1919 oddziały czechosłowackie wprowadziły własny wzór umundurowania, tzw. władywostocki, szyty na zamówienie w Japonii.
7 sierpnia 1918 legion wraz z rosyjską Armią Ludową (oddział „biały”) zdobył Kazań, a w nim rezerwy złota Banku Rosji, przejęte przez Komucz. Jednakże po wzmocnieniu sił Armii Czerwonej bolszewicy przeszli do ofensywy i odbili 10 września Kazań, następnie Symbirsk, Syzrań i w październiku Samarę. Rządy Komucza zastąpił w tym czasie Dyrektoriat, a 18 listopada – dyktatura admirała Aleksandra Kołczaka, któremu pomagał ambitny czeski gen. Radola Gajda (po późniejszym zdymisjonowaniu go, Gajda próbował 17 listopada 1919 dokonać nieudanego przewrotu przeciw Kołczakowi).
Walki osłonowe i ewakuacja (1919–1920).
W tym czasie, wobec zakończenia się I wojny światowej i powstania niepodległej Czechosłowacji, żołnierze korpusu zaczęli tracić motywację do dalszych walk w charakterze strony w rosyjskiej wojnie domowej. Zrażała ich także polityka Kołczaka i sił go popierających. Nominalnym dowódcą korpusu i sił sojuszniczych na tym terenie został francuski generał Maurice Janin, który przybył w grudniu 1918 (dowódcą operacyjnym pozostał gen. Syrový). Po uzgodnieniu z siłami białych i ententą, na początku 1919 oddziały czechosłowackie zaczęły wycofywać się z pozycji w rejonie Uralu i przeszły do ochrony linii komunikacyjnych na Syberii, w dalszym ciągu uczestnicząc w walkach z oddziałami czerwonej partyzantki i pościgach za nią (w maju aż do granicy mongolskiej). Najcięższe walki toczyły się w 1919 w rejonie Mariińsk-Niżnieudinsk.
W październiku 1919 prezydent Czechosłowacji Masaryk zarządził wycofanie korpusu do kraju (w tym czasie również inne armie ententy rozpoczęły ewakuację z Rosji, a białe siły admirała Kołczaka poniosły serię porażek i znalazły się w odwrocie). Pod koniec 1919 i na początku 1920 roku Korpus zaczął wycofywać się koleją transsyberyjską do Władywostoku. Również wycofujący się pociągiem admirał Kołczak abdykował 4 stycznia 1920 pod naciskiem ententy, po czym 7 stycznia sprzymierzeni powierzyli go pod opiekę 6 Pułkowi Piechoty, wraz z wiezionymi przez niego rezerwami złota. Jednakże w zamian za zapewnienie swobody ewakuacji przez rejon Irkucka oraz Bajkału, dowództwo Korpusu w porozumieniu z gen. Janinem wydało admirała Kołczaka oraz carskie rezerwy złota rządowi eserowsko-mienszewickiemu (Ośrodek Polityczny – "Politcentr") w Irkucku. Po przejściu Politcentru irkuckiego 21 stycznia pod kontrolę bolszewików, 7 lutego 1920 Kołczak został przez nich rozstrzelany.
W trakcie ewakuacji korpus utrudniał równoległy transport żołnierzy polskiej 5 Dywizji Strzelców Polskich (Syberyjskiej) pod dowództwem płk. Waleriana Czumy, która zgodnie z ustaleniami sprzymierzonych, miała stanowić straż tylną wycofujących się oddziałów białych. Na skutek tego, 5 Dywizja została odcięta przez bolszewików. Tylko nieliczni żołnierze polscy zdołali się wycofać i po transporcie morskim przez Pacyfik i Morze Śródziemne trafić na front wojny polsko-bolszewickiej w lipcu 1920 roku.
Do 2 września 1920 roku wszyscy żołnierze Korpusu Czechosłowackiego opuścili drogą morską tereny dalekowschodniej Rosji, po czym przez Europę Zachodnią dotarli do Czechosłowacji. Ewakuowano 56 459 żołnierzy i 11 271 cywilów. W walkach na terenie Rosji poległo 4112 żołnierzy Korpusu.
Organizacja.
Korpus Czechosłowacki:

</doc>
<doc id="764096" url="https://pl.wikipedia.org/wiki?curid=764096" title="Wielki potop">
Wielki potop



</doc>
<doc id="764101" url="https://pl.wikipedia.org/wiki?curid=764101" title="Dolina Myi">
Dolina Myi

Dolina Myi – dolina w Sudetach Zachodnich, w Karkonoszach, w województwie dolnośląskim.
Dolina Myi położona jest w południowo-zachodniej Polsce, w Sudetach Zachodnich, w Karkonoszach, na północnym zboczu wschodniej części Śląskiego Grzbietu, na południe od miejscowości Przesieka.
Długość doliny wynosi około 5,5 km. Jest ona bardzo dzika, miejscami przybiera charakter skalistego, głęboko wciętego w podłoże jaru. Zbocza doliny urozmaicone są licznymi granitowymi skałkami, o znacznych nieraz wysokościach. Płynąca dnem doliny Myja spływa po progach skalnych, tworząc w wielu miejscach małe porohy, a nawet wodospady. Największym spośród nich jest Kaskada Myi. Wyżej położone są Kaskady Myi.
Wylesienie okolicznych zboczy w ostatnich latach znacznie zwiększyło walory widokowe. Niegdyś dolina była bardzo popularna, obecnie jest zapomniana.
W dolnym biegu przecina ją żółty szlak turystyczny z Przesieki do Borowic.

</doc>
<doc id="764102" url="https://pl.wikipedia.org/wiki?curid=764102" title="RSA-576">
RSA-576



</doc>
<doc id="764103" url="https://pl.wikipedia.org/wiki?curid=764103" title="Andrzej Gołembnik">
Andrzej Gołembnik

Andrzej Gołembnik – archeolog, absolwent i pracownik Instytutu Archeologii UW. Długoletni pracownik Przedsiębiorstwa Państwowego Pracownie Konserwacji Zabytków (PP PKZ). Specjalista w dziedzinie metodyki i metodologii archeologicznych badań wykopaliskowych – rzeczoznawca Ministra Kultury i Sztuki w tej dziedzinie. Przez szereg lat prowadził badania i brał udział w badaniach w krajach skandynawskich (Dania, Norwegia), gdzie zyskał uznanie i opinię specjalisty od badań średniowiecznych stanowisk miejskich. W latach 90. założył własną firmę archeologiczną, która koncentrowała się na badaniach ratowniczych w historycznym centrum Płocka. Jakość prac prowadzonych przez A. Gołembnika i ich wysoki poziom metodyczny skłonił Generalnego konserwatora zabytków do zorganizowania latem 1997 r. we współpracy z nim warsztatów archeologii terenowej dla konserwatorów zabytków archeologicznych – pracowników Państwowej Służby Ochrony Zabytków. W końcu lat 90. z ramienia Instytutu Archeologii UW prowadził badania archeologiczne w historycznym centrum Gdańska, ze szczególnym uwzględnieniem rejonu klasztoru dominikańskiego. Po powstaniu w 2002 r. Krajowego Ośrodka Badań i Dokumentacji Zabytków (KOBiDZ) podjął pracę w jego pracowni badań interdyscyplinarnych. Po zleceniu KOBiDZ w 2003 r. przez Muzeum Pałac w Wilanowie przeprowadzenia badań archeologicznych na terenie ogrodu i parku wilanowskiego A. Gołembnik został ich kierownikiem. Pod jego kierownictwem badania te stały się poligonem najnowocześniejszych metod dokumentacji procesu badawczego w archeologii z wykorzystaniem technik 3D, ortofotografii, programów AutoCAD i systemów GIS.
Andrzej Gołembnik jest autorem licznych prac poświęconych metodyce i metodologii badań archeologicznych:

</doc>
<doc id="764108" url="https://pl.wikipedia.org/wiki?curid=764108" title="Todd Skinner">
Todd Skinner

Todd Skinner (ur. 28 października 1958 – zm. 23 października 2006) – amerykański wspinacz. Znany głównie z klasycznego pokonywania najtrudniejszych dróg wspinaczkowych.
Zginął w wypadku w trakcie zjazdu ze szczytu Leaning Tower w Parku Narodowym Yosemite z powodu pęknięcia łącznika starej uprzęży wspinaczkowej.

</doc>
<doc id="764110" url="https://pl.wikipedia.org/wiki?curid=764110" title="Wiertło widiowe">
Wiertło widiowe



</doc>
<doc id="764111" url="https://pl.wikipedia.org/wiki?curid=764111" title="Identyfikator">
Identyfikator

Identyfikator – oznacza niezależną językowo sekwencję znaków umożliwiającą identyfikowanie w sposób jednoznaczny i trwały tego, z czym jest powiązana.
Identyfikator (ID) może być to:

</doc>
<doc id="764112" url="https://pl.wikipedia.org/wiki?curid=764112" title="Soul Side Story">
Soul Side Story

Soul Side Story – ósmy (drugi koncertowy) album polskiej grupy punkrockowej Armia wydany w roku 2000. Składa się z dwóch płyt. Materiał na płytę nagrano 27 kwietnia 2000 roku podczas koncertu w poznańskim klubie Eskulap, 30 kwietnia 2000 podczas koncertu w katowickim klubie Megaklub i 1 maja 2000 podczas koncertu w krakowskim klubie 38.
Członkowie zespołu uważali, że poprzedni album koncertowy, "Exodus", nie był dość dobrze wyprodukowany. Od czasu jego wydania stylistyka zespołu zmieniła się, w związku z tym nowa płyta koncertowa miała zawierać jak najmniej utworów wspólnych. Wśród nich znalazło się dziesięć piosenek wybranych w plebiscycie przeprowadzonym wśród słuchaczy.
Lista utworów.
źródło:.
CD 1
CD 2
Autorzy.
źródło:.
Okładka.
Okładka zawiera obraz Tomasza Budzyńskiego.

</doc>
<doc id="764113" url="https://pl.wikipedia.org/wiki?curid=764113" title="RSA-640">
RSA-640



</doc>
<doc id="764115" url="https://pl.wikipedia.org/wiki?curid=764115" title="RSA-704">
RSA-704



</doc>
<doc id="764118" url="https://pl.wikipedia.org/wiki?curid=764118" title="Edmund Bishop">
Edmund Bishop

Edmund Bishop (ur. 17 maja 1846, zm. 17 lutego 1917) – angielski historyk katolicki. Współpracował z Francisem Aidan Gasquetem w pisaniu dwóch książek na temat liturgii rzymskokatolickiej.

</doc>
<doc id="764119" url="https://pl.wikipedia.org/wiki?curid=764119" title="Herybert z Laonu">
Herybert z Laonu

Herybert z Laonu ("Charibert; fr. Caribert de Laon") – hrabia Laonu.
Był ojcem Bertrady, matki Karola Wielkiego. Wraz ze swą matką Bertradą Starszą w 721 roku założył klasztor w Prüm. Zmarł około 762 roku.

</doc>
<doc id="764120" url="https://pl.wikipedia.org/wiki?curid=764120" title="Andre Nascimento">
Andre Nascimento



</doc>
<doc id="764131" url="https://pl.wikipedia.org/wiki?curid=764131" title="Lloydminster">
Lloydminster

Lloydminster – miasto w Kanadzie. Miasto stanowi kuriozum geograficzno-polityczne, ponieważ leży jednocześnie w dwóch prowincjach. Wschodnia część miasta leży na terytorium Saskatchewan, a zachodnia na terytorium Alberty, jednak miasto jest jednym obszarem administracyjnym.
Lloydminster miał być w założeniu "suchą" osadą dla imigrantów przybyłych bezpośrednio z Wielkiej Brytanii, położoną dokładnie na 110° W południku na terenie ówczesnych Terytoriów Północno-Zachodnich. Plany te spełniono w 1903 r., a osadę nazwano od nazwiska anglikańskiego pastora George'a Lloyda. W 1905 r. utworzone zostały prowincje Alberta i Saskatchewan, a granicę między nimi przeprowadzono wzdłuż 110° W. Lloydminster podzielono na dwie osobne miejscowości, obydwie nazwane Lloydminster. Ten stan utrzymywał się aż do 1930, kiedy to prowincje postanowiły ponownie złączyć miejscowości. W 1958 r. prowincje wspólnie nadały Lloydminster prawa miejskie.
Położenie miasta jest przyczyną kilku niecodziennych sytuacji. W Saskatchewan obowiązuje podatek od towarów i usług w wysokości 5%; w Albercie takiego podatku nie ma. Aby umożliwić sklepom we wschodniej części miasta konkurencję z sąsiadami z Alberty, Saskatchewan zgodził się nie egzekwować podatku w części Lloydminster położonej w tej prowincji. Stawki podatku dochodowego w Albercie są również niższe niż w Saskatchewan. Z drugiej strony, Saskatchewan oferuje tańsze ubezpieczenie autocasco, szczególnie dla młodych kierowców (poniżej 25 roku życia).
Saskatchewan położony jest w strefie czasowej UTC -6:00, podczas gdy Alberta leży w strefie UTC -7:00. Ponadto, Alberta używa czasu letniego, ale Saskatchewan nie. Lloydminster używa czasu albertańskiego, co powoduje że w lecie zegary w saskatchewańskiej części Lloydminster wskazują dwie godziny później niż w reszcie Saskatchewan.
W mieście używany jest saskatchewański program szkolny.
Granica prowincjonalna przebiega środkiem 50. Alei w centrum miasta. Poczta do wschodniej części miasta adresowana jest do "Lloydminster, Saskatchewan", a do zachodniej "Lloydminster, Alberta".
Według miejskiego spisu powszechnego, przeprowadzonego w 2005 r. miasto liczy 23 632 ludzi, z czego 15 487 (65,5%) mieszka w Albercie, a 8,148 (34,5%) w Saskatchewan. W 2001 r., oficjalny krajowy spis powszechny, przeprowadzony przez Statistics Canada, stwierdził w mieście 20 988 mieszkańców, 13 148 (62,6%) w Albercie a 7 840 (37,4%) w Saskatchewan. W okresie 1996-2001, ludność wzrosła 16,2% w albertańskiej części miasta i 2,7% w tej położonej w Saskatchewan.

</doc>
<doc id="764132" url="https://pl.wikipedia.org/wiki?curid=764132" title="Udar mechaniczny">
Udar mechaniczny

Udar - system w maszynach do wytwarzania rytmicznych uderzeń przekazywanych na narzędzie. Udar może być wytwarzany różnymi metodami, ale najczęściej stosowane są trzy: pneumatyczna (np. młot pneumatyczny), hydrauliczna (np. samobieżne maszyny wysokiej mocy) i mechaniczna (np. małe elektronarzędzia).
Wiele narzędzi wyposażonych w system udaru przyjmuje przymiotnik "udarowy". Są to między innymi:
Udar jest szeroko stosowany w obrabiarkach mechanicznych (głównie w wiertarkach). W każdym przypadku narzędzie (np. ostrze wiertła lub nasada klucza) musi być odpowiednio zaprojektowane tak, aby wytrzymać cykliczne zmiany obciążenia. Przykładowo wiercenie w materiałach budowlanych (beton, cegła) wykonywane jest niemal wyłącznie z użyciem odpowiednio skonstruowanych wierteł ze wzmacnianym ostrzem z węglików spiekanych (tzw. wiertła widiowe) wykonujących ruch obrotowy (normalny ruch wiertła) oraz posuwisto-zwrotny (udar).

</doc>
<doc id="764133" url="https://pl.wikipedia.org/wiki?curid=764133" title="Lloydminster (Alberta)">
Lloydminster (Alberta)



</doc>
<doc id="764134" url="https://pl.wikipedia.org/wiki?curid=764134" title="Lloydminster, Alberta/Saskatchewan">
Lloydminster, Alberta/Saskatchewan



</doc>
<doc id="764135" url="https://pl.wikipedia.org/wiki?curid=764135" title="Eisai Myōan">
Eisai Myōan

 – mnich buddyjski, który przyniósł buddyzm rinzai zen oraz zieloną herbatę z Chin do Japonii. Znany też jako Eisai Zenji (栄西禅師), czyli "Mistrz zen Eisai". Jego imię pośmiertne Senkō Kokushi oznacza "Nauczyciel Narodu".
Życiorys.
Urodzony w prowincji Bitchū (dzisiaj prefektura Okayama). Jego rodzina była poważana w okolicy, jego ojciec podobno był związany z chramem shintō Kibitsu-jinja i studiował w świątyni sekty Tendai.
Dzięki wysokiej inteligencji Eisai rozpoczął swoje studia w pobliskiej świątyni An'yō-ji już w wieku 11 lat. Tam studiował u mnicha imieniem Joshin, mocno związanego z tradycją tantryczną. Po dwóch latach, w 1154 powędrował na górę Hiei, gdzie uzyskał status mnicha.
Po kilkunastu latach, przekonany, że japoński buddyzm wymaga reform, w 1168 po raz pierwszy wyjechał do Chin do siedziby szkoły Tiantai (jap. Tendai), gdzie zetknął się z ideami buddyzmu chan, później znanego w Japonii jako zen. Spędził wtedy tylko 6 miesięcy w Chinach, jednak w 1187 powrócił, aby zostać uczniem mistrza Xu’ana Huaichanga ze szkoły chan huanglongzong, u którego złożył ślubowania bodhisattwy.
Po uzyskaniu inka-shōmei u tego mistrza powrócił do Japonii w 1191, przywożąc teksty zen i sadzonki herbaty. Założył Hōon-ji na wyspie Kiusiu, pierwszą japońską świątynię zen. Tak oddalone od centrów religijnych Japonii miejsce było wybrane specjalnie, aby uniknąć konfliktów ze szkołą Tendai.
Przy okazji, wierząc w dobroczynną moc herbaty eksperymentował z różnymi metodami jej uprawy i rodzajami sadzonek. Napisał też tekst pt. "Kissa yōjōki" ("Zapiski o piciu herbaty dla zdrowia"), w którym argumentował:
Eisai z rozwagą propagował zen, starając się uszanować zarówno zwolenników szkoły Tendai, jak i dwór cesarski, dyplomatycznie manewrując wśród nich. Jego metody nauczania nie podobały się jednak tradycyjnym szkołom buddyzmu, takim jak Tendai, Shingon i buddyzm Czystej Krainy. W 1199 udał się do Kamakury, gdzie siogun i kasta samurajów entuzjastycznie powitali dobrze pasujące do sztuk walk techniki zen. Masako Hōjō, wdowa po Yoritomo Minamoto (1147–1199), pierwszym z siogunów okresu Kamakura (1185–1333), pozwoliła mu zbudować świątynię Jufuku-ji, pierwszy ośrodek zen w Kamakurze. Eisai podróżował często między Kamakurą i Kioto i mimo oporu tradycjonalistów udało mu się założyć w Kioto w 1205 świątynię Kennin-ji, której został opatem.
Zmarł w 1215 w wieku 75 lat. Jego uczeń Dōgen był jednym z największych mistrzów zen w historii, założycielem szkoły sōtō.
Linia przekazu Dharmy.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="764136" url="https://pl.wikipedia.org/wiki?curid=764136" title="Lloydminster (Saskatchewan)">
Lloydminster (Saskatchewan)



</doc>
<doc id="764138" url="https://pl.wikipedia.org/wiki?curid=764138" title="Myoan Eisai">
Myoan Eisai



</doc>
<doc id="764139" url="https://pl.wikipedia.org/wiki?curid=764139" title="Eisai">
Eisai



</doc>
<doc id="764146" url="https://pl.wikipedia.org/wiki?curid=764146" title="USS Kentucky (BB-66)">
USS Kentucky (BB-66)

USS Kentucky (BB-66) – szósty i ostatni pancernik typu "Iowa" budowany dla United States Navy. Był drugim okrętem noszącym nazwę 15. stanu USA, ostatnim skierowanym do budowy okrętem typu "Iowa" i jedynym okrętem tego typu rozważanym do przebudowy na pancernik rakietowy. Jego budowa nie została ukończona.
Na kadłubie oznaczonym symbolem BB-66 miał być zbudowany drugi okręt typu "Montana", ale sytuacja na froncie II wojny światowej spowodowała, że zamówienie zostało zmienione na okręt typu "Iowa". Zmiana ta pozwalała na budowę jednostki o większej prędkości maksymalnej o 8 węzłów, o zwiększonej liczbie dział przeciwlotniczych i mogącej przepływać przez śluzy Kanału Panamskiego (dzięki zmniejszonej szerokości). W porównaniu z projektem typu "Montana" utracono dodatkowy pancerz i zredukowano liczbę dział największego kalibru.
„Kentucky”, podobnie jak siostrzany okręt USS „Illinois” (BB-65), był jeszcze w budowie, gdy zakończyła się II wojna światowa. Powojenne ograniczenie wielkości floty oraz rezygnacja z budowy pancerników na rzecz lotniskowców wpłynęły na dalsze losy jednostki. Budowa okrętu była dwukrotnie wstrzymywana i w tym czasie był on źródłem części zapasowych dla innych pancerników. Nie powiodły się próby ukończenia go jako pancernika rakietowego i w 1958 roku został sprzedany na złom.
Historia projektu.
„Kentucky” był jednym z serii „szybkich pancerników” projektowanych w 1938 roku przez "Preliminary Design Branch" w Bureau of Construction and Repair. Był piątym z sześciu okrętów typu "Iowa" zatwierdzonych do budowy, został zamówiony 9 września 1940 roku. Stępkę po raz pierwszy położono 7 marca 1942 roku. Prace były kontynuowane do czerwca 1942 roku, gdy postanowiono opróżnić pochylnię potrzebną do budowy okrętu desantowego czołgów. Drugi raz stępkę położono w stoczni Norfolk Navy Yard w Portsmouth 6 grudnia 1944 roku. Tak jak „Illinois” różnił się od swoich siostrzanych okrętów tym, że miał pancerz zrobiony w całości metodą spawania. To pozwoliło na zaoszczędzenie masy i wzmocnienie konstrukcji w porównaniu z nitowo-spawanym kadłubem, jaki zastosowano w poprzednich jednostkach. Pojawiła się propozycja przeprojektowania kadłuba według założeń konstrukcyjnych opancerzenia jednostek typu "Montana" (nowszy schemat wzmocniłby odporność pancerza o około 20%), ale została odrzucona.
Budowa „Kentucky”, tak jak innych okrętów typu "Iowa", rozpoczęła się w odpowiedzi na zapotrzebowanie na okręty szybkiej eskorty dla lotniskowców typu "Essex". Koncepcje budowy takich okrętów pojawiły się w 1935 roku, kiedy US Navy zapoczątkowała studium projektowe dla okrętów będących powiększonymi jednostkami typu "South Dakota", które nie byłyby ograniczone założeniami II londyńskiego traktatu morskiego. Ostatnie cztery okręty typu Iowa („Missouri”, „Wisconsin”, „Illinois” i „Kentucky”) nie zostały zatwierdzone do budowy do 1940 roku, a i wtedy BB-65 i BB-66 miały być większymi, wolniejszymi pancernikami uzbrojonymi w 12 dział kal. 406 mm. Pod koniec 1939 roku okazało się, że marynarka wojenna potrzebuje jak najwięcej szybkich pancerników, więc zdecydowano o budowie „Illinois” i „Kentucky” według projektu "Iowa".
Budowa.
Główna artyleria „Kentucky” miała się składać z 9 dział kal. 406 mm L/50 Mark 7, które mogły wystrzelić salwę pocisków przeciwpancernych o wadze 2700 funtów na odległość 39 km. Średnia artyleria miała się składać z 10 dział 127 mm o donośności 14 km. Wraz ze wzrostem znaczenia lotnictwa pojawiła się potrzeba obrony własnych okrętów przed samolotami wroga. „Kentucky” miał być wyposażony w działa Oerlikon 20 mm i Bofors 40 mm, służące do obrony zgrupowań własnych jednostek.
Budowa pancernika była często przerywana: pierwsze wstrzymanie prac nastąpiło 6 czerwca 1942 roku i stępka została usunięta z pochylni, aby zwolnić miejsce dla budowy jednostek o wyższym priorytecie. Budowę wznowiono 6 grudnia 1944 roku położeniem nowej stępki, ale proces budowy został wstrzymany ponownie 17 lutego 1947 roku. Budowę wznowiono przeszło rok później i kontynuowano przez krótki czas. Prace ostatecznie przerwano 20 stycznia 1950 roku, kiedy okręt został wyprowadzony z doku, aby zrobić miejsce dla siostrzanego pancernika USS „Missouri”, który wszedł na mieliznę w pobliżu Hampton Roads.
Dalsze losy.
Okręt nigdy nie został ukończony, służył natomiast jako źródło części zamiennych. Był przydzielony do floty rezerwowej w Philadelphia Naval Shipyard i stał tam na kotwicy do 1958 roku. W tym czasie pojawiło się kilka planów proponujących przebudowę „Kentucky” na pancernik rakietowy (BBG), poprzez usunięcie rufowej wieży artylerii głównej i instalacji w to miejsce systemu rakietowego. Ponieważ okręt był ukończony w 73,1% (budowa została przerwana na wysokości pierwszego pokładu), instalacja systemu rakietowego ograniczałaby się tylko do montażu potrzebnego wyposażenia bez konieczności przebudowywania kadłuba jednostki. Rysunki koncepcyjne proponowanej przebudowy pokazywały „Kentucky” wyposażonego w dwie wyrzutnie rakiet Terrier na rufie fizycznie przypominające dwuramienne wyrzutnie rakiet Mk 26, które zostały zainstalowane na pokładach pierwszych pięciu krążowników typu "Ticonderoga" na początku lat 80. XX wieku.
W maju lub czerwcu 1956 roku w Newport News (Wirginia) dziób „Kentucky” został usunięty i przetransportowany przy pomocy wielkiej barki do stoczni Norfolk Naval Shipyard, gdzie został użyty do remontu USS „Wisconsin” (BB-64). Remontowany pancernik został uszkodzony w kolizji z USS „Eaton” (DDE-510) 6 maja 1956 roku. Nowy dziób został zbudowany, ale nigdy go nie zainstalowano.
Gdy we wczesnych latach 60. rozpoczęła się budowa USS „Sacramento” (AOE-1) i USS „Camden” (AOE-2) – pierwszych dwóch okrętów zaopatrzeniowych typu "Sacramento" – marynarka wojenna przekazała 4 zestawy turbin z „Kentucky” do napędzania tych jednostek. Decyzja ta miała długofalowe skutki: kiedy US Navy zmieniła standard kotłów dla nowych okrętów z 600 psi na 1200 psi (4,1 na 8,3 MPa), marynarze, którzy służyli w maszynowniach na okrętach typu "Sacramento" (przy kotłach starego typu), zostali zaokrętowani na pokładzie „New Jersey” (BB-62) w czasie jego tury bojowej w Wietnamie i na pokładach wszystkich okrętów typu "Iowa", które zostały wprowadzone ponownie do aktywnej służby i zmodernizowane w latach 80. w ramach programu Marynarka 600 okrętów.
„Kentucky” został skreślony z rejestru okrętów 9 czerwca 1958 roku, a jego nieukończony kadłub sprzedano na złom firmie Boston Metals Company z Bostonu 31 października. Był przedostatnim pancernikiem będącym w budowie dla US Navy i pancernikiem o najwyższym numerze kadłuba biorąc pod uwagę jednostki budowane, ale nie ukończone.
Okrętem o najwyższym numerze, którego budowę doprowadzono do końca był USS „Wisconsin” (BB-64), pomimo faktu, że opuścił dok wcześniej niż USS „Missouri” (BB-63).
Okręt w kulturze masowej.
„Kentucky” pojawił się w 8. odcinku Neon Genesis Evangelion. W tym alternatywnym świecie okręt został ukończony i służył do momentu zniszczenia go w 2015 roku, w czasie próby unicestwienia anioła Gaghiela.

</doc>
<doc id="764149" url="https://pl.wikipedia.org/wiki?curid=764149" title="Broń tnąca">
Broń tnąca



</doc>
<doc id="764152" url="https://pl.wikipedia.org/wiki?curid=764152" title="Kodeks kanoniczny">
Kodeks kanoniczny



</doc>
<doc id="764153" url="https://pl.wikipedia.org/wiki?curid=764153" title="Jaskinia Wierzchowska">
Jaskinia Wierzchowska



</doc>
<doc id="764154" url="https://pl.wikipedia.org/wiki?curid=764154" title="Kronika Słowian">
Kronika Słowian

Kronika Słowian (tytuł oryginału łacińskiego "Chronica Sclavorum") – średniowieczne dzieło historyczne autorstwa mnicha Helmolda, który towarzyszył jako kronikarz niemieckim wyprawom chrystianizacyjnym na Połabiu i Pomorzu Zachodnim. Jest kontynuacją dzieła "Gesta Hammaburgensis Ecclesiae" napisanego przez Adama z Bremy. Kronika jest jednym z najważniejszych źródeł opisujących wierzenia, obyczaje, kulturę, organizację społeczną oraz życie codzienne Słowian połabskich z okresu przed przyjęciem przez nich chrześcijaństwa, źródłem wiedzy dotyczącej stosunków społeczno-politycznych w XII wieku na ziemiach Obodrytów, Chyżan, Wagrów, Wieletów, które obecnie leżą na terenie Meklemburgii w Niemczech. Opisuje też wydarzenia z życia słowiańskiego księcia Gotszalka.
Okoliczności powstania.
Kronika pisana była przez Helmolda proboszcza z Bozowa w Wagrii (obecnie Bosau – Niemcy) w okresie od daty śmierci biskupa Gerolda w roku 1163 do narodzin drugiej córki Henryka Lwa – Matyldy w roku 1172. Helmold rozpoczął pisanie swojego dzieła za namową swojego nauczyciela i protektora Gerolda, który w 1149 objął biskupstwo w Oldenburgu w Holsztynie, które przeniesione zostało w 1160 do Lubeki.
Budowa dzieła.
Kronika Słowian składa się z dwóch ksiąg I zawierającej 95 rozdziałów i II, mniejszej objętościowo, liczącej 15 rozdziałów. Jeden z badaczy kroniki Heinz Stoob wysunął tezę, że poszczególne rozdziały kroniki można pogrupować w zespoły odpowiadające zmiennym falom chrystianizacji Słowian połabskich.
Ramy czasowe dzieła.
Dzieło opisuje czas od panowania Karola Wielkiego do ostatecznego podboju Rugii i kraju Obodrytów dokonanego podczas Krucjaty połabskiej w roku 1147.

</doc>
<doc id="764160" url="https://pl.wikipedia.org/wiki?curid=764160" title="Leonardo da Vinci w kulturze">
Leonardo da Vinci w kulturze

Leonardo da Vinci już za życia osiągnął uznanie jako symbol swojej epoki. Jego sława wynika przede wszystkim z osiągnięć w dziedzinie malarstwa, czego przykładami są "Mona Lisa" i "Ostatnia Wieczerza" – najprawdopodobniej dwa najsłynniejsze dzieła sztuki. Znaczenie artysty za życia było tak wielkie, że król Francji przeniósł go do własnego domu i niósł mu pomoc w latach starości.
Rafael Santi wykorzystał wizerunek Leonarda da Vinci do symbolicznego przedstawienia Platona na obrazie "Szkoła Ateńska". Giorgio Vasari napisał pełną pochwał biografię Leonarda o tytule "Żywoty najsławniejszych malarzy, rzeźbiarzy i architektów", będącą źródłem wielu legend na jego temat. Da Vinci był często przedstawiany jako największy geniusz wszech czasów. "Mona Lisa" stała się najczęściej imitowanym obrazem w historii, zaś rysunek "Człowieka witruwiańskiego" stanowi przykład łączenia sztuki i nauki w jednym dziele.
Życie Leonarda da Vinci było przedmiotem wielu opracowań naukowych i dzieł literackich. Dokładnym badaniom i analizie poddano każdy aspekt jego życia. Jego obrazy, rysunki i notatniki były czytane, powielane i analizowane przez pięćset lat. Osoba Leonarda i jego talent były przedmiotem niesłabnącego przez wieki zainteresowania.
Osoba Leonarda pojawiała się w wielu opracowaniach literackich, na przykład w powieściach, jak również w programach telewizyjnych i filmach. Pierwsze utwory, w którym wykorzystano osobę Leonarda pochodzą z XVI w., a jego imieniem nazwano wielu bohaterów literackich.
Nawiązania w sztukach plastycznych.
Włoski architekt Cesare Cesariano w tłumaczeniu dzieła "O architekturze ksiąg dziesięć" autorstwa Witruwiusza zamieścił rycinę "Człowieka witruwiańskiego" z członkiem w stanie wzwodu. Włoski artysta Donato Bramante, nadał postaci Heraklita z Efezu z obrazu "Zbrojni" wygląd Leonarda. Wskazuje na to rękopis leżący na stole, pisany od prawej do lewej. Poza tym filozofowie zostali przedstawieni ściśle według zaleceń z "Traktatu o malarstwie" autorstwa Leonarda. Później Paulo Lomazzo, wzorując się na tym dziele stworzył obraz o podobnej tematyce, w którym również nadał Heraklitowi wygląd Leonarda wzorując się na "Autoportrecie" starca z długą brodą. Pietro Magni stworzył pomnik przedstawiający Leonarda i jego uczniów, który znajduje się na Piazza Della Scala w Mediolanie. Evald Hansen stworzył rycinę z podobizną Leonarda w "The Swedish Family Journal".
W 1999 r. w Mediolanie odsłonięto wysoki na 24 stopy posąg konia, który został odtworzony według rysunków Leonarda przez Charlesa Denta, a następnie odlany z brązu przez Ninę Akamu. Stało się to dokładnie w 500 lat po zniszczeniu przez wojska francuskie oryginalnego dzieła. Duplikat został umieszczony w Ogrodach i Parku Rzeźby Frederika Meijera w Grand Rapids.
W 1818 r. francuski malarz, Jean Auguste Dominique Ingres przedstawił scenę śmierci Leonarda, mającą miejsce w zamku Clos Lucé udostępnionego artyście przez króla Francji, Franciszka I Walezjusza. Na obrazie – według opisu Giorgio Vasariego – król podtrzymuje głowę Leonarda w chwili jego śmierci. Scenę obserwuje następca tronu pocieszany przez kardynała. Młody mężczyzna widoczny na obrazie może być uczniem Leonarda, prawdopodobnie Francesciem Melzim.
Nawiązania w literaturze i opracowania.
Literatura popularnonaukowa.
Przed 1495 r. powstała książka o tytule "Starożytności rzymskie w perspektywie" zadedykowana Leonardowi: Anonimowy autor omawia w nim starożytne zabytki Rzymu i zaprasza Leonarda do wspólnego zwiedzania.
Giorgio Vasari opisał życie Leonarda da Vinci w swojej historii sztuki "Żywoty najsławniejszych malarzy, rzeźbiarzy i architektów", gdzie stwierdził, że co tylko da Vinci stworzył, było tak wspaniałe, iż trudno powiedzieć, czy to nie jest zrobione „z ręki Boga”.
W 1998 r. Micheal J. Gelb stworzył poradnik o tytule: "Myśleć jak Leonardo da Vinci", w którym analizuje geniusz artysty i odkrywa siedem zasad, stanowiących fundament egzystencji Leonarda. Martin Kemp napisał wiele opracowań o życiu i twórczości mistrza, między innymi książkę "", wydaną w 2004 r.
Powieści i opowiadania.
"Kod Leonarda da Vinci".
Ta powieść stała się kontrowersyjnym przyczynkiem do sporów o dokładność przedstawienia chrześcijaństwa i osoby Leonarda da Vinci.
Bestseller Dana Browna z 2003 r. został wydany w 2006 r. również w wersji kinowej. Akcja książki "Kod Leonarda da Vinci" bazuje na konspiracji związanej z częściami obrazu "Ostatnia wieczerza" i innych jego prac. Wstęp do książki podaje, że przedstawione w niej prace artystyczne, tajemne społeczności i rytuały są autentyczne. Z tego powodu dużą część treści książki została przyjęta przez czytelników jako miarodajna.
Autor książki podaje w niej, że w latach 1510–1519 Leonardo da Vinci był Wielkim Mistrzem tajemnej społeczności o nazwie Zakon Syjonu. Organizacja ta istniała tylko jako dwudziestowieczna mistyfikacja, lecz Dan Brown pisząc książką posłużył się w charakterze źródła pseudohistoryczną publikacją z 1982, "Święta Krew i Święty Graal". Jej autorzy oparli swoje badania na sfałszowanych średniowiecznych dokumentach będących częścią mistyfikacji Zakony Syjonu. Zawarta w tych dokumentach mieszanka prawdy i fikcji sprawiła, że praca nie dawała się jednoznacznie łatwo sklasyfikować jako fikcja. Dla przykładu, opracowanie twierdziło, że Wielki Mistrz piastujący swoje stanowisko przed Leonardem to Sandro Botticelli. Rzeczywiście, Botticelli był związany z Leonardem – obydwaj studiowali we florenckim warsztacie, gdzie mistrzem był Andrea del Verrocchio.
Historia Zakonu Syjonu i "Świętej Krwi i Świętego Graala" została zdemaskowana, a wiele z osób bezpośrednio związanych z ich historią wyparły się przedstawionych informacji, choć Dan Brown do końca zapewniał, że przedstawione przez niego wydarzenia i miejsca są autentyczne.
Przedstawiając Zakon Syjonu jako „fakt”, książka "Kod Leonarda da Vinci" przedstawiała i rozszerzała następujące zagadnienia ze "Świętej Krwi i Świętego Graala":
Książka wykorzystywała też wariację na temat odręcznego pisma Leonarda, które pisane „od tyłu” kryło tajemną informacje na obwolucie amerykańskiej książki.
Wśród wielu słów krytyki dla książki Browna pojawiło się to, że autor wykorzystuje zwrot „da Vinci”, oznaczający „z miasta Vinci” w taki sposób, w jaki w czasach współczesnych zapisuje się nazwiska. Za życia, nikt do Leonarda nie zwróciłby się "per" „da Vinci”, takie określenia stosowano bowiem do nadawanych na chrzcie imion, by rozróżniać poszczególne tak samo ochrzczone osoby.
Nazewnictwo.
Imię Leonarda da Vinci noszą między innymi położony 30 km od centrum Rzymu międzynarodowy port lotniczy w Fiumicino i zaprojektowany przez Vebjørna Sanda most Leonarda nad autostradą łączącą Norwegię i Szwecję. Uroczystego otwarcia mostu dokonała norweska królowa Sonja. Sand zaproponował, by zbudować mosty Leonarda na każdym kontynencie jako symbol więzi międzyludzkich i miłości do piękna. Imię Leonarda nadano też: liceum w amerykańskim Davis (założone w 2004 roku) i otwarte rok później Centrum Nauki i Technologii (The da Vinci Center of Science and Technology) otwarte w Allentown (również Stany Zjednoczone).
Wcześniej Leonardo był patronem między innymi instytutu sztuki ulokowanego w Kairze w czasie trwania II wojny światowej oraz włoskiego pancernika zwodowanego w 1914 roku i zniszczonego dwa lata później.
Przedsięwzięcie, które od 1994 r. kształtuje tzw. europejską przestrzeń edukacyjną w ramach Unii Europejskiej, zostało nazwane Programem Leonardo da Vinci.
Kolekcjonerstwo.
W 1994 r. Bill Gates zapłacił 30 800 000 $ za 18 stron notatek Leonarda. W lipcu 2001 r. na aukcji u Christiego sprzedano rysunek Leonarda z koniem i jeźdźcem jadącym na oklep za 12 000 000 $, wyrównując światowy rekord za sprzedaż studium do "Zmartwychwstałego Chrystusa", autorstwa Michała Anioła. Natomiast w 2002 r. we Włoszech została wybita moneta o nominale 1 euro z motywem "Człowieka witruwiańskiego".

</doc>
<doc id="764161" url="https://pl.wikipedia.org/wiki?curid=764161" title="Dwie strony medalu">
Dwie strony medalu

Dwie strony medalu – polski serial obyczajowy w reżyserii Grzegorza Warchoła, emitowany od 5 stycznia 2007 do 17 grudnia 2007, początkowo w TVP1, a następnie w TVP2. Liczy 114 odcinków.
Akcja rozgrywa się w małym miasteczku o nazwie Szczelin. Życie mieszkańców koncentruje się wokół klubu sportowego Gamrat. Jego prezes – Janusz Wysocki (Sławomir Orzechowski) nie potrafi podnieść na nogi podupadającego klubu. Wtedy sprawę w swoje ręce przejmuje wychowanek miejscowego domu dziecka – Adam Zalewski (Tomasz Karolak). To za jego sprawę budynek zaczyna odżywać. Mieszkańcy ufają mu, jednak nie wiedzą, że skrywa on swój sekret.

</doc>
<doc id="764164" url="https://pl.wikipedia.org/wiki?curid=764164" title="RSA Factoring Challenge">
RSA Factoring Challenge

RSA Factoring Challenge były otwartymi zawodami zorganizowanymi przez RSA Security w celu pobudzenia badań nad praktycznymi algorytmami faktoryzacji dużych liczb. Opublikowana została lista pseudopierwszych liczb (rozkładających się na dokładnie dwa czynniki), nazwanych liczbami RSA. Za rozłożenie niektórych z nich wyznaczono pieniężną nagrodę. Najmniejsza z nich, 100-cyfrowa liczba RSA-100 została rozłożona w ciągu kilku dni, ale większość do dziś pozostaje niezłamana.
Konkurs rozpoczął się 18 marca 1991 roku, a zakończył się w maju 2007 r. Organizatorzy stwierdzili, że aktualny stan wiedzy pozwala na stosowanie bardziej zaawansowanych metod oceny siły algorytmów szyfrujących.
Zawody miały na celu śledzenie rozwoju możliwości komputerów w faktoryzacji. Jest to niezwykle istotne przy wyborze długości klucza w szyfrowaniu asymetrycznym metodą RSA. Postęp w łamaniu kolejnych liczb powinien zdradzać jakie długości klucza można jeszcze uznawać za bezpieczne.
Pierwsze wygenerowane liczby RSA, od RSA-100 do RSA-500, były oznaczane według liczby cyfr dziesiętnych. Potem wprowadzono numerację zależną od liczby bitów, począwszy od RSA-576.
Zadanie.
Niech formula_1 oznacza liczbę RSA. Istnieją liczby pierwsze formula_2 i formula_3 takie że:
Zadanie polega na znalezieniu tych liczb, mając dane formula_1'.
Liczby te zostały dobrane tak, aby wartości podstawowych funkcji arytmetycznych nie ułatwiały rozłożenia jej na czynniki pierwsze:
Nagrody i postępy.
Poniższa tabela przedstawia stan zawodów.

</doc>
<doc id="764172" url="https://pl.wikipedia.org/wiki?curid=764172" title="Światło stop">
Światło stop

Światło stop ("światło hamowania") – czerwone światło umieszczone w tylnej części pojazdu. Włącza się samoczynnie po naciśnięciu pedału hamulca podstawowego (roboczego). W większości samochodów nie jest połączone z instalacją hamulca dodatkowego (awaryjnego; potocznie: ręcznego). Żarówki używane to: żarówka P21/5W (połączona z żarówką postojową 5 W), żarówka P21W.
W Polsce obowiązek posiadania świateł hamowania jest określony w Rozporządzeniu Ministra Infrastruktury z dnia 31 grudnia 2002 r. 
" W sprawie warunków technicznych pojazdów oraz zakresu ich niezbędnego wyposażenia". Wymaga ono stosowania światła hamowania w pojazdach samochodowych, przyczepach, ciągnikach rolniczych i leśnych, pojazdach wolnobieżnych, motocyklach i motorowerach. Nie jest wymagane w pojazdach wolnobieżnych, którego konstrukcja uniemożliwia rozwijanie prędkości przekraczającej 10 km/h.
Trzecie światło hamowania.
Z wyjątkiem dwóch świateł hamowania zamontowanych w lampach zespolonych, stosuje się również w samochodach trzecie światło hamowania. Montuje się je w specjalnej oprawie w osi samochodu. Przeważnie na krawędzi dachu i tylnej szyby.
Trzecie światło hamowania najczęściej wykonane jest z diod elektroluminescencyjnych.

</doc>
<doc id="764173" url="https://pl.wikipedia.org/wiki?curid=764173" title="Uji (klan)">
Uji (klan)



</doc>
<doc id="764174" url="https://pl.wikipedia.org/wiki?curid=764174" title="Blasco Núñez Vela">
Blasco Núñez Vela

Blasco Núñez Vela (ur. 1490, zm. 18 stycznia 1546) – pierwszy hiszpański wicekról Peru sprawujący tę funkcję od 15 maja 1544 do 18 stycznia 1546.
Życiorys.
Blasco Núñez Vela był nominowany na stanowisko wicekróla Peru przez króla Karola I. Miał za zadanie wdrożyć tzw. „Nowe Prawo” ograniczające encomiendę, nadające docelowo Indianom status poddanych królewskich i w ten sposób mające ochronić ich przed fizycznym wyniszczeniem ze strony konkwistadorów. Nowe Prawo zostało zatwierdzone w listopadzie 1542 r. w Madrycie.
Wdrożenie w życie nowych przepisów nie było łatwe. By ich egzekwowanie nie nastarczało trudności, Vela wkroczył do Peru w pełnym splendorze godnym króla, a wraz z nim przybyła władza wykonawcza. Wszyscy dotychczasowi samozwańczy panowie zostali zastąpieni, utworzono administrację cywilną oraz mianowano czterech sędziów pokoju.
Opór ze strony konkwistadorów Blasco Vela gasił z surowością. Jego ofiarą padł Cristóbal Vaca de Castro, który był jego poprzednikiem i piastował urząd głowy rządu kolonialnego. Został on wysłany do Hiszpanii.
We wrześniu 1544 roku Blasco Vela oskarżył o zdradę Juan Suárez de Carbajal i osobiście go zasztyletował.
Wydarzenie to spowodowało zawiązanie rzeczywistego spisku przeciwko niemu. Autorem puczu był brat Francisco Pizarro – Gonzalo. We wrześniu 1544 Vela został uwięziony i wysłany na wyspę San Lorenzo koło Panamy. Tam Blasco Núñez Vela, będąc uwolniony, zebrał niewielka armię i poprowadził ją na południe, by odzyskać urząd i pokonać Pizarro, który samowolnie ustanowił się nowym wicekrólem Peru. Po drodze do Popayan, gdzie stacjonował jego sojusznik Benalcazar, Blasco stoczył kilka mniejszych potyczek. Obawiając się zdrady, zabił po drodze trzech swoich dowódców. 18 stycznia 1546 roku dwie armie spotkały się w okolicy Anaquito. Siły Pizarra dwukrotnie przewyższały Blasco i po heroicznej walce ci drudzy oddali pola. W bitwie zginął Blasco Núñez Vela a jego głowa została odcięta i umieszczona na pice.
Zwycięstwo konkwistadorów spowodowało zawieszenie „Nowego Prawa” i przywrócenie dawnych porządków. Król Karol I wynagrodził zabitego wicekróla nadając tytuły ambasadorów Francji jego dwóm synom, wręczając im ordery „Order Santiago” i „Order Alcántara” oraz mianując ich generałem artylerii i arcybiskupem Burgos.

</doc>
<doc id="764175" url="https://pl.wikipedia.org/wiki?curid=764175" title="Przetwarzanie">
Przetwarzanie

Przetwarzanie – uporządkowany proces przekształcania (transformacji), np. energii, informacji, materii.
Określenie "przetwarzanie" może odnosić się do:

</doc>
<doc id="764179" url="https://pl.wikipedia.org/wiki?curid=764179" title="Żedyn">
Żedyn

Żedyn (ang. Gedinnian) – najniższe piętro dewonu dolnego, charakterystyczne dla rejonu Reńskich Gór Łupkowych i Ardenów. W podziale standardowym odpowiada lochkowowi i niższej części pragu. 
Jednostka używana w starszych podziałach stratygraficznych, jednak z powodu niedoskonałości definicji granic, wycofana z użycia w 1985 roku. Nazwa pochodzi od miasta Gedinne w Belgii.

</doc>
<doc id="764180" url="https://pl.wikipedia.org/wiki?curid=764180" title="Uche Okechukwu">
Uche Okechukwu

Uche Alozie Okechukwu (tur. Deniz Uygar, ur. 27 września 1967 w Lagos) – nigeryjski piłkarz grający na pozycji środkowego obrońcy. Nosi przydomek „Gentle Giant”.
Kariera klubowa.
Nigeria.
Okechukwu pochodzi z Lagos, byłej stolicy Nigerii. Pierwszym jego klubem w karierze był Flash Flamingoes, w którym to zadebiutował w pierwszej lidze. W drużynie tej grał do końca roku 1987, a na początku 1988 trafił do Iwuanyanwu Nationale z miasta Owerri. Już w pierwszym sezonie gry w tym klubie wywalczył mistrzostwo Nigerii, a w 1989 kolejne. Rok 1990 Okechukwu także rozpoczął w barwach Iwuanyanwu, ale w połowie wyjechał, jak większość nigeryjskich graczy, do Europy.
Dania.
Pierwszym klubem Okechukwu w Europie był duński Brøndby IF, do którego ściągnął go słynny trener Morten Olsen. W Brøndby spotkał swojego rodaka Fridaya Elaho. W pierwszym sezonie gry w ekstraklasie duńskiej zagrał w 10 meczach i strzelił 2 gole, stając się filarem linii obrony swojego zespołu. Przyczynił się tym samym do wywalczenia przez kopenhaski klub tytułu mistrza Danii. W 1991 klub Uche powtórzył wyczyn sprzed roku, a Nigeryjczyk zagrał w tym krótkim sezonie w 12 meczach swojej drużyny, w których zdobył 1 gola. W sezonie 1991/1992 Brøndby nie zdołało obronić tytułu mistrza kraju i zajęło niską 7. pozycję w lidze – Okechukwu rozegrał 26 meczów i zdobył 4 gole. Sezon 1992/1993 był już lepszy w wykonaniu klubu z Kopenhagi i zakończył on sezon na 4. miejscu – udział Okechukwu to 13 meczów, 3 gole. Kolejny sezon Uche także rozpoczął w barwach Brøndby. W Kopenhadze spędził całą rundę jesienną, ale wiosną zdecydował się odejść z zespołu.
Turcja.
Okechukwu otrzymał kilka ofert z silniejszych klubów, ale wybrał tę ze Stambułu. W Fenerbahçe SK z miejsca wywalczył miejsce w podstawowym składzie i z klubem tym wywalczył wicemistrzostwo Turcji. Z czasem stał się podporą defensywy Fenerbahçe. W swoim drugim sezonie w Turcji zajął z Fenerbahçe 4. miejsce rozgrywając wówczas 28 meczów i zdobywając 1 gola. Sezon 1995/1996 okazał się dla zespołu Fenerbahçe sezonem mistrzowskim. Stambulski klub został mistrzem kraju po raz pierwszy od 7 lat. Okechukwu miał w tym duży udział – 28 meczów, 1 gol i najmniej straconych bramek w lidze – 19. Rok później Fenerbahçe zajęło 3. pozycję – Okechukwu zdobył 6 goli stając się najskuteczniejszym obrońcą ligi. W Lidze Mistrzów klub spisywał się dobrze. Stał się pierwszą drużyną, która w europejskich pucharach pokonała Manchester United na Old Trafford. Fenerbahçe doszło do półfinału, ale tam uległo Juventusowi. W sezonie 1997/1998 Fenerbahçe zostało wicemistrzem Turcji (30 meczów, 1 gol Okechukwu), a w kolejnym 1998/1999 zakończyło ligę na 3. pozycji. Z Pucharu UEFA odpadło jednak już po pierwszej rundzie przegrywając z Parmą. Sezon 1999/2000 nie był również udany dla „Żółtych Kanarków”. Zajęli 4. miejsce i zostali wyprzedzeni nie tylko przez największych rywali – Galatasaray SK i Beşiktaş JK, ale także przez Gaziantepspor. W sezonie tym Okechukwu stracił miejsce w składzie i był na ogół rezerwowym, rozgrywając tylko 11 meczów w sezonie. W 2001 roku Uche z Fenerbahçe wywalczył swój drugi w karierze tytuł mistrzowski w Turcji. Co prawda zagrał tylko w 17 ligowych meczach, ale zdobył 5 goli, co uczyniło go jednym z najskuteczniejszych obrońców Superligi. Sezon 2001/2002 był ostatnim dla Okechukwu w barwach Fenerbahçe. W lidze Okechukwu zagrał tylko w 11 meczach i strzelił 2 gole i ze swoim klubem wywalczył wicemistrzostwo kraju. Zespół awansował do fazy grupowej Ligi Mistrzów, ale nie zdobywając punktu zajął ostatnie miejsce w swojej grupie.
W 2002 roku Okechukwu przeszedł do innego klubu ze Stambułu – İstanbulsporu. W sezonie 2002/2003 był podstawowym zawodnikiem tego klubu – 26 meczów, 4 gole – i zajął z nim 9. pozycję w lidze. W sezonie 2003/2004 pomógł drużynie w utrzymaniu się w lidze – Istanbulspor zajął 15. miejsce tuż nad strefą spadkową. W sezonie 2004/2005 zagrał tylko w 7 ligowych meczach i zdobył 1 gola, a klub ze Stambułu zajął przedostatnią pozycję i został relegowany do drugiej ligi. W sezonie 2005/2006 widniał w kadrze zespołu, ale był tylko rezerwowym.
Powrót do Nigerii.
W 2006 roku powrócił do Nigerii i rozpoczął występy dla zespołu Ocean Boys. Po dwóch latach trafił do Bayelsa United. W 2009 roku zakończył w nim swoją karierę.
Kariera reprezentacyjna.
W 1990 roku Okechukwu został powołany do kadry na Puchar Narodów Afryki 1990 w Algierii. Federacja piłkarska wysłała tam rezerwowy skład składający się głównie z młodych zawodników. Już w pierwszym meczu Nigeryjczycy przegrali z gospodarzami, Algierią aż 1:5. Jednak w kolejnych meczach drużyna z Okechukwu w obronie nie straciła ani jednego gola do finału. Tam w Algierze Nigeryjczycy ulegli po raz drugi gospodarzom, tym razem 0:1, ale zdobyli srebrny medal, a odkryto wówczas talent między innymi Okechukwu. W tym samym roku Uche zdobył 3 gole – w sparingu przeciwko Wybrzeżu Kości Słoniowej, z Zambią w Pucharze Narodów Afryki (półfinałowym meczu wygranym 2:0) oraz w meczu z Togo.
W 1992 roku Okechukwu był członkiem kadry Nigerii na Puchar Narodów Afryki 1992. Tym razem z reprezentacją „Super Orłów” dotarł do półfinału, a w meczu o 3. miejsce Nigeria pokonała Kamerun 2:1.
W 1994 roku brał udział w kolejnym Pucharze Narodów Afryki, tym razem PNA w Tunezji. Nigeryjczycy nie mieli sobie równych w tym turnieju i gładko wywalczyli mistrzostwo Afryki pokonując w finale Zambię 2:1. w tym samym roku Okechukwu został powołany przez Clemensa Westerhofa na finały MŚ w USA. Uche był podporą defensywy Nigerii i zagrał w jej wszystkich meczach na Mundialu w pełnym wymiarze czasowym. „Super Orły” miały bodaj najlepszą drużynę w historii, dotarły jednak tylko do 1/8 finału, w której odpadli z Włochami przegrywając 1:2 po dogrywce.
W 1996 roku Okechukwu wziął udział w Igrzyskach Olimpijskich w Atlancie. Został powołany do kadry jako jeden ze starszych zawodników i był filarem obrony swojej drużyny. Nigeria dotarła aż do finału, w którym pokonała Argentynę 3:2, stając się tym samym pierwszym afrykańskim krajem, który wywalczył złoty medal w piłce nożnej.
W 1998 roku Okechukwu był kapitanem reprezentacji Nigerii, która wzięła udział w Mistrzostwach Świata we Francji. Tam zagrał w 3 meczach swojej drużyny – z Hiszpanią (3:2), Bułgarią (1:0) oraz w meczu 1/8 finału z Danią (1:4). W dwóch pierwszych otrzymał żółte kartki, które wyeliminowały go z meczu z Paragwajem. Po tym Mundialu pożegnał się z reprezentacją Nigerii.
Ogółem w kadrze Nigerii Okechukwu zagrał w 47 meczach.

</doc>
<doc id="764183" url="https://pl.wikipedia.org/wiki?curid=764183" title="Zigen">
Zigen

Zigen, ang. "Siegenian" - środkowe piętro dewonu dolnego, charakterystyczne dla rejonu Reńskich Gór Łupkowych i Ardenów. W podziale standardowym odpowiada środkowej części pragu. 
Jednostka używana w starszych podziałach stratygraficznych, jednak z powodu niedoskonałości definicji granic, wycofana z użycia w 1985 roku. Nazwa pochodzi od miasta Siegen w Niemczech.

</doc>
<doc id="764184" url="https://pl.wikipedia.org/wiki?curid=764184" title="Nanogram">
Nanogram



</doc>
<doc id="764187" url="https://pl.wikipedia.org/wiki?curid=764187" title="Zespół Regionalny „Mietniowiacy”">
Zespół Regionalny „Mietniowiacy”

Zespół Regionalny „Mietniowiacy” – regionalny, folklorystyczny zespół pieśni i tańca, który powstał pod koniec lat 50. w małopolskiej wsi Mietniów, obecnie działający pod patronatem Centrum Kultury i Turystyki w Wieliczce. Jego członkowie kultywują tradycje regionu krakowskiego, ale w prezentowanym przez nich repertuarze znajdują się również tańce ludowe z innych części Polski. Na repertuar zespołu, obok tańców i przyśpiewkek regionu krakowskiego, składają się również widowiska obrzędowe, np.: Noc Świętojańska, Siuda Baba, obrzędy wiosenne, dożynkowe jak również wesele krakowskie. Obecnie zespół tworzą trzy grupy: dzieci, młodzież i dorośli, spośród których wyróżniono dzieci nadając im nazwę „Mali Mietniowiacy”.
Osiągnięcia.
Zespół jest laureatem wielu przeglądów powiatowych i wojewódzkich, występował też na festiwalach folklorystycznych za granicą. Do ważniejszych osiągnięć należą:

</doc>
<doc id="764191" url="https://pl.wikipedia.org/wiki?curid=764191" title="Kaskada Myi">
Kaskada Myi

Kaskada Myi (547 m n.p.m.) – wodospad w Sudetach Zachodnich, w Karkonoszach, w województwie dolnośląskim.
Kaskada Myi znajduje się w południowo-zachodniej Polsce, w Sudetach Zachodnich, w Karkonoskim Padole Śródgórskim, na południe od miejscowości Przesieka przed ujściem Myi do Podgórnej. Obiekt ten często mylony jest z wodospadem o nazwie Kaskady Myi.
Jest to niewielki, czwarty co do wielkości w polskich Karkonoszach wodospad o wysokości zaledwie 5 m, charakteryzujący się pionowymi kamiennymi spadkami zboczy. Tworzą go w dolnej części Myi trzy progi skalne. Kaskada powstała podczas alpejskich ruchów górotwórczych, a czynnikiem decydującym o obecnej rzeźbie kaskady było czwartorzędowe zlodowacenie.
Dojście do kaskady jest oznakowane.
W pobliżu wodospadu na prawym brzegu rośną zrośnięte pniami świerk z bukiem.

</doc>
<doc id="764194" url="https://pl.wikipedia.org/wiki?curid=764194" title="Zespół Regionalny „Gdowianie”">
Zespół Regionalny „Gdowianie”

Zespół Regionalny „Gdowianie” – zespół ludowy, powstały w Gdowie w 1973 r. Rozpoczął swoją działalność od wystawienia widowiska obrzędowego pt. „Wesele” w miejscowym Domu Kultury. Od tego czasu „Gdowianie” zajęli się poszukiwaniem i opracowywaniem zwyczajów regionalnych. W swoim repertuarze mają m.in. „Wesele gdowskie”, „Wigilię”, „Mięsopust” oraz widowisko dożynkowe „U nasygo jegomości”. Zespół otrzymał główną nagrodę w ogólnopolskim konkursie „Obrzędy i Zwyczje Ludowe” – Rzeszów 1989 r. „Gdowianie” są również wielokrotnym laureatem Złotej Spinki w Ogólnopolskim Konkursie Zespołów Kolędniczych w Bukowinie Tatrzańskiej. Na koncertach w kraju i za granicą prezentują tańce, pieśni i przyśpiewki krakowskie.

</doc>
<doc id="764197" url="https://pl.wikipedia.org/wiki?curid=764197" title="Awuls">
Awuls

Awuls – dawna nazwa folwarku bez włościan lub gruntu bezprawnie oderwanego od majątku ziemskiego.
W Pacta conventa jest to określenie ziemi, która została stracona przez Rzeczpospolitą Obojga Narodów w trakcie jej wojen XVII wieku: 
Królowie polscy zostali zobowiązani w pactach do odzyskania tych ziem. Tylko Jan III Sobieski wywiązał się z tego zobowiązania. W 1699 roku odzyskał województwo podolskie, bracławskie i południowo–zachodnią część województwa kijowskiego z rąk tureckich.

</doc>
<doc id="764200" url="https://pl.wikipedia.org/wiki?curid=764200" title="Eliahu Inbal">
Eliahu Inbal

Eliahu Inbal (ur. 16 lutego 1936 w Jerozolimie) – izraelski dyrygent orkiestrowy.
Uczył się gry na skrzypcach w Izraelskiej Akademii Muzycznej i brał lekcje kompozycji od Paula Ben-Haima. Po usłyszeniu Inbala Leonard Bernstein umożliwił mu dalszą edukację na kierunku dyrygentury w Konserwatorium Paryskim. Eliahu pobierał też lekcje od Sergiu Celibidache i Franca Ferrary w Hilversum, w Holandii. W Novarze, w 1963 zajął pierwsze miejsce w Konkursie Dyrygenckim im. Guido Cantelli. 
W młodości występował głównie we Włoszech, ale uznanie przyniósł mu debiut w 1965, w Wielkiej Brytanii z Londyńską Orkiestrą Filharmoniczną. Dzięki niemu nawiązał współpracę z innymi orkiestrami brytyjskimi (ostatecznie otrzymał obywatelstwo brytyjskie). Współpracował ponadto z wieloma orkiestrami w Europie i Ameryce.
W latach 1974 - 1990 był głównym dyrygentem Frankfurckiej Radiowej Orkiestry Symfonicznej. Nagrał z nią oryginalne wersje kilku symfonii Antona Brucknera, za co otrzymał "Jahrespreis der deutschen Schallplatten-Kritik". Nagrał także kompletny cykl symfonii Gustava Mahlera. Od 1984 do 1989 był naczelnym dyrygentem w weneckim Teatro La Fenice.
Inbal dyrygował szeroką gamą utworów. Jest najlepiej znany za swoje interpretacje późnoromantycznych prac, ale także jako dyrygent operowy oraz dyrygent premier wielu dzieł współczesnych.

</doc>
<doc id="764204" url="https://pl.wikipedia.org/wiki?curid=764204" title="Józef Tomczyk">
Józef Tomczyk

Józef Tomczyk ps. Kurosawa (ur. 22 maja 1941 w Mazańcowicach koło Bielska, zm. 22 grudnia 2006 w Oświęcimiu) – artysta amator, członek grupy artystycznej Ładnie.
Życiorys.
Przez Marcina Maciejowskiego określony mianem "kierownika grupy".
Człowiek wielu zawodów i zajęć. Pracował m.in. w kopalni, jako konwojent, kierowca, a także jako pomocnik malarza i statysta filmowy (statystował w ok. 15 filmach). Przez prawie 20 lat (1981-1998) pracował jako model na Akademii Sztuk Pięknych w Krakowie. Tam też poznał Marka Firka, Rafała Bujnowskiego, Marcina Maciejowskiego oraz Wilhelma Sasnala, z którymi w 1996 roku założył grupę artystyczną Ładnie.
Był artystą-samoukiem. Zajmował się malarstwem, fotografią. Twórca tzw. „pisanych” obrazów – czyli, krótkie historie, sentencje, komentarze utrwalone na płótnach, ale także innych nieoczywistych materiałach jak: drewnianych skrzynkach; a także „liczonych” – na każdym płótnie znajduje się cyfra, cykl liczy sobie 20 „liczonych” prac.

</doc>
<doc id="764205" url="https://pl.wikipedia.org/wiki?curid=764205" title="Linia długa">
Linia długa

Linia długa – linia transmisyjna przenosząca sygnały. Określenie stosowane przede wszystkim w teorii obwodów i technice mikrofal.
Linią długą jest każde urządzenie (pierwotnie linie przewodowe), w którym wymiar długości porównywalny jest z długością fali przebiegu elektrycznego rozchodzącego się w urządzeniu.
Przykładem linii długich są m.in. kable koncentryczne czy linia elektroenergetyczna napowietrzna wysokiego napięcia o znacznej długości (954 km).
W technice mikrofal definiuje się linię długą jako nieskończenie długą "linię transmisyjną" będącą idealnym odbiornikiem energii. W praktyce jest to linia transmisyjna o skończonej długości zakończona impedancją dopasowaną.
Linia długa jest charakteryzowana przez następujące parametry:
Część rzeczywista formula_3 to tzw. stała tłumienia wyr. w [Np/m], podawana też w [dB/m], zaś część urojona formula_4 to stała fazowa wyr. w [rad/m]. formula_5 jest pulsacją. Dla linii bezstratnych formula_6 formula_7 formula_8 Prędkość fazowa fali w linii bezstratnej wynosi:
i jest zawsze mniejsza od prędkości światła w próżni formula_10
Przykłady linii transmisyjnych (linie ciągłe są liniami sił pola elektrycznego E, zaś przerywane magnetycznego H, formula_11 – względna przenikalność elektryczna i formula_12 – względna przenikalność magnetyczna ośrodka o charakterze dielektryka lub magnetyka, który w linii pełni rolę izolatora):
Do najpopularniejszych należy linia koncentryczna. Ma ona tę zaletę, że linie pól elektrycznego i magnetycznego zamykają się wewnątrz linii.
Schemat zastępczy odcinka linii długiej o długości formula_13 przedstawia poniższy rysunek:
Schemat ten wyjaśnia znaczenie parametrów jednostkowych linii.
Korzystając z prawa Ohma, można dla tegoż odcinka linii zapisać układ równań:
po przejściu do przyrostów infinitezymalnych (tj. dla nieskończenie małego formula_13) otrzymać można:
co po podziałaniu na obydwie strony pierwszego z równań operatorem różniczkowania po długości i wstawieniu drugiego równania oraz podziałaniu na obydwie strony drugiego z równań operatorem różniczkowania po długości i wstawieniu pierwszego równania prowadzi w rezultacie do układu równań typu falowego opisujących zmiany napięć i prądów w linii transmisyjnej (tzw. równania telegrafistów). Jednoznaczne rozwiązania tego układu otrzymuje się przy ustalonym obciążeniu końca linii:
gdzie:
zaś
są odpowiednio napięciem i prądem na końcu linii (tj. dla formula_21).
Rozwiązanie ma postać:
Z prawa Ohma wynika, że impedancja widziana w dowolnym punkcie linii (w miejscu odległym o ::formula_24 od końca linii) wyniesie:
Dla linii bezstratnych zależność ta upraszcza się do postaci:
Z racji tego, że większość linii transmisyjnych można uznać z dobrym przybliżeniem za bezstratne, powyższa zależność ma kardynalne znaczenie przy obliczaniu parametrów wielu obwodów mikrofalowych działających w oparciu o teorię linii transmisyjnych.
Jak widać impedancja linii zmienia się wraz z odległością od obciążenia stąd mówi się (w sensie impendancyjnym) o transformacyjnych własnościach linii.
Trywialnym przypadkiem, jest obciążenie linii impedancją formula_27 (przypadek idealnego dopasowania), dla którego w linii nic się nie zmienia i impedancja wejściowa na całej jej długości wynosi formula_28 Można więc powiedzieć, że impedancja charakterystyczna linii to taka impedancja, że po obciążeniu nią linii prąd, napięcie, a co za tym idzie także impedancja wejściowa, utrzymują się wzdłuż linii na stałym poziomie.
Stan dopasowania linii do obciążenia oznacza, że energia fali elektromagnetycznej propagującej się w linii w całości przedostaje się do obciążenia. W każdym innym przypadku mówi się o niedopasowaniu.
Używa się dwóch miar dopasowania mających genezę w teorii odbicia fali elektromagnetycznej na granicy ośrodków:
W literaturze anglojęzycznej używa się oznaczenia SWR ("standing wave ratio").
W zależności od stanu obciążenia linii długiej rozróżnia się następujące przypadki szczególne:
Impedancję wejściową w dowolnym miejscu linii długiej można określić korzystając z wykresu Smitha.
Transformacyjne własności linii przesyłowych wykorzystuje się przede wszystkim w technice mikrofal do konstrukcji obwodów dopasowujących takich jak stroiki i transformatory ćwierćfalowe, a także rezonatorów, sprzęgaczy kierunkowych, dzielników mocy, przełączników itd.
Przykład wykorzystania linii transmisyjnych do konstrukcji oscylatora mikrofalowego stabilizowanego rezonatorem z akustyczną falą powierzchniową przedstawia poniższa fotografia (→).

</doc>
<doc id="764206" url="https://pl.wikipedia.org/wiki?curid=764206" title="Ładnie">
Ładnie

Grupa Ładnie – nieformalna grupa artystyczna, założona w Krakowie w 1996 roku i działająca do ok. 2001.
Historia grupy.
Artyści spotkali się na zajęciach rysunkowych prowadzonych przez Marka Firka. Józef Tomczyk pracował tam jako model. Rafał Bujnowski, Marcin Maciejowski i Wilhelm Sasnal początkowo byli studentami architektury, ale postanowili przenieść się na ASP w Krakowie, gdzie uformowała się ostatecznie grupa. 
Według jednej z wersji pochodzenia nazwy grupy, miała ona wziąć się z powiedzenia Stanisława Batrucha, profesora ASP, który, nie wiedząc, w jaki sposób ocenić prace Bujnowskiego, komentował je "No ładnie, ładnie...". Według innej wersji nazwa miała pochodzić z jednej z akcji artystycznych w Andrychowie, gdzie po raz pierwszy pojawiło się określenie "ładnie". 
Jedną z cech charakterystycznych "Ładnie" był ironiczny stosunek do promowanego w Polsce w latach 90. XX wieku "zachodniego", konsumpcyjnego stylu życia. Grupa wydawała "Słynne Pismo we Wtorek". Członkowie grupy spotykali się w klubie "Roentgen" znajdującym się na pl. Szczepańskim. Pod koniec 2000 roku, podczas jednego z wydarzeń w klubie "Miasto Krakoff", Tomczyk ogłosił zakończenie działalności grupy. Później na krótko reaktywowana, wzięła udział jeszcze w trzech oficjalnych wystawach w 2002 roku.

</doc>
<doc id="764207" url="https://pl.wikipedia.org/wiki?curid=764207" title="Zespół Regionalny „Nasza Wola”">
Zespół Regionalny „Nasza Wola”

Zespół Regionalny „Nasza Wola” – zespół ludowy, który powstał w 1977 przy Kole Gospodyń Wiejskich w Woli Batorskiej. W jej repertuarze znajdują się pieśni weselne, biesiadne oraz kolędy i pastorałki. 
Zespół kultywuje również tradycje ludowe regionu. Wśród prezentowanych przez niego widowisk obrzędowych znajdują się m.in. „Swaty”, „Wesele krakowskie” oraz „Kiszenie kapusty”. Zespół otrzymał I nagrodę na Ogólnopolskim Festiwalu Kapel i Śpiewaków Ludowych w Kazimierzu Dolnym w 1990 r.

</doc>
<doc id="764209" url="https://pl.wikipedia.org/wiki?curid=764209" title="Eisai Myoan">
Eisai Myoan



</doc>
<doc id="764211" url="https://pl.wikipedia.org/wiki?curid=764211" title="Skrofuloza">
Skrofuloza

Skrofuloza (skrofuły lub przest. zołzy) – gruźlica węzłów chłonnych. Obecnie rzadko spotykana.
Choroba uaktywnia się na skutek złych warunków higienicznych, głównie u dzieci ze skłonnością do odczynów wysiękowych. Przy skrofulozie, prócz umiejscowienia zmian chorobowych w węzłach chłonnych szyi (co daje efekt w postaci opuchlizny), występuje również przewlekły nieżyt nosa i objawy zapalne spojówek. Współcześnie ze względu na poprawę opieki medycznej skrofuloza występuje rzadko; dawniej dotykała w szczególności źle sytuowane rodziny wielodzietne.

</doc>
<doc id="764212" url="https://pl.wikipedia.org/wiki?curid=764212" title="Senko Kokushi">
Senko Kokushi



</doc>
<doc id="764213" url="https://pl.wikipedia.org/wiki?curid=764213" title="Responsorium">
Responsorium

Responsorium ("cantus responsorius," śpiew responsorialny, pochodzi z – odpowiedź) – w liturgii godzin krótka modlitwa wykonywana w formie śpiewanej, w której wierni przeplatają śpiew wykonywany przez solistę refrenem wykonywanym po czytaniu.

</doc>
<doc id="764216" url="https://pl.wikipedia.org/wiki?curid=764216" title="Delegalizacja">
Delegalizacja

Delegalizacja – wyjęcie spod prawa, zakazanie działalności.

</doc>
<doc id="764218" url="https://pl.wikipedia.org/wiki?curid=764218" title="Marek Firek">
Marek Firek

Marek Firek (ur. 1958 roku) w Krakowie – polski artysta, rzeźbiarz i rysownik.
Życiorys.
Absolwent Wydziału Architektury Politechniki Krakowskiej (1986), Wydziału Form Przemysłowych ASP w Krakowie (1989) gdzie obronił doktorat (1998). Obecnie pracuje w Samodzielnym Zakładzie Rysunku, Malarstwa i Rzeźby na Wydziale Architektury Politechniki Krakowskiej.
Od 2002 roku współpracuje z krakowską galerią sztuki Art Agenda Nova, a od 2008 z Galerie Ardizón w Bregenz. Mieszka i pracuje w Krakowie.
Zajmuje się malarstwem – przeważnie tworzy serie obrazów, ceramiką, rysunkiem, robi filmy, oprócz tego bierze udział w konferencjach, publikuje w prasie i internecie.
Określa siebie jako artystę – konformistę. Na początku swojej drogi artystycznej tworzył sztukę przedstawieniową – ładnizm, od 2009 roku tworzy abstrakcję konceptualną. Obecnie w praktyce artystycznej stosuje kolaż – dodawanie do obrazów konkretnych przedmiotów. Stara się także uwzględniać elementy działaniowe i interaktywność, jako uzupełnienie wartości malarskich.
W obszarze jego poszukiwań znajduje się także teoria sztuki, którą stara się aktywnie rozwijać i wzbogacać. Jest twórcą nowych koncepcji artystycznych m.in. teorii wyboru czy inwentyki – związanej z wynalazczością w twórczości projektanckiej i plastycznej. Polega ona na wymyślaniu nowych kierunków w sztuce, takich jak chociażby sztuka sprzedajna, sztuka modna, sztuka idolowa (bezpokoleniowizm), folkowa, artpolo, ładnizm, komrzeczywistość, i inne. Uważa, że współcześnie powinien obowiązywać koniunktywizm jako przeciwieństwo sztuki alternatywnej, ariergardyzm w opozycji do awangardy, zaś ewolucja powinna zastąpić rewolucję. Dużą wagę przywiązuje do przedmiotu, przy założeniu braku podmiotu w rzeczywistości artystycznej. Zarówno artystę jak i dzieło sztuki traktuje w kategorii przedmiotu.
Zainteresowany jest kwestią zaangażowania odbiorców we współtworzenie sztuki (seria „Obrazów do samodzielnego wykonania”, „Dokończ obraz”), a także współuczestnictwem dzieci w procesie twórczym – efektem połączenia tych dwóch obszarów są obrazy dokańczane przez widzów czy też synka artysty – Radka.
Od 1995 roku współtworzył Grupę Ładnie, z którą oprócz działalności wystawienniczej i działaniowej zajmował się współredagowaniem artzinu „Słynne Pismo we Wtorek”. Twórca nowatorskich form prezentacji sztuki w przestrzeni otwartej m.in. w Galerii Ulotkowej (przełom wieków) i w Galerii Samochodowej w Tunelu (Kraków, 2001-2009). Od kilkunastu lat, corocznie w kraju i za granicą promuje określoną barwę, jako najmodniejszą w danym sezonie.
Prace artysty znajdują się w ekspozycjach stałych i plenerowych m.in. w Polsce i Japonii, a także w zbiorach prywatnych na całym świecie.

</doc>
<doc id="764220" url="https://pl.wikipedia.org/wiki?curid=764220" title="DVB-T">
DVB-T

DVB-T (ang. "Digital Video Broadcasting – Terrestrial") – standard telewizji cyfrowej DVB nadawanej naziemnie, opublikowany po raz pierwszy w roku 1997. Cyfrowe wideo, dźwięk i dane dodatkowe są przesyłane w strumieniu transportowym MPEG przy użyciu modulacji COFDM. Do kompresji audio/wideo wykorzystuje się standard MPEG-2 lub MPEG-4 (H.264). Następcą standardu DVB-T jest DVB-T2.
Budowa nadajnika i odbiornika.
Budowa nadajnika.
Nadajnik składa się z:
Budowa odbiornika.
Odbiornik składa się z:
Naziemna telewizja cyfrowa w Polsce.
W Polsce planem przejścia na telewizję cyfrową zajmuje się Krajowa Rada Radiofonii i Telewizji oraz Urząd Komunikacji Elektronicznej. Ostatnie ustalenia wskazują na wybór MPEG-4 jako metody kompresji, pierwszy multipleks telewizyjny ruszył we wrześniu 2009 roku. Sygnał analogowy ma być wyłączany począwszy od czerwca 2011, zakończenie nadawania ostatnich analogowych programów zostało zaplanowane na 31 lipca 2013 roku. Standard DVB-T był nadawany w przypadku multipleksów 1, 2 i 4 naziemnej telewizji cyfrowej na terytorium całej Polski do 27 czerwca 2022 roku do momentu przejścia na standard DVB-T2/HEVC, natomiast multipleks 3 obejmujący wyłącznie kanały Telewizji Polskiej SA może być nadawany w dotychczasowym standardzie DVB-T do 31 grudnia 2023.
Dnia 24 marca 2009 Ministerstwo Infrastruktury poinformowało, że uzgodnione rozporządzenie w sprawie wymagań technicznych i eksploatacyjnych dla urządzeń konsumenckich służących do odbioru cyfrowych naziemnych transmisji telewizyjnych zostało skierowane do notyfikacji w Komisji Europejskiej. Rozporządzenie zostało notyfikowane Komisji Europejskiej w dniu 16 marca 2009 r., pod numerem 2009/155/PL, w następstwie czego rozporządzenie zostało ogłoszone 24 grudnia 2009 roku i znajduje się w Dzienniku Ustaw nr 221/2009 poz. 1742.
Zgodnie z rozporządzeniem jako podstawowe wymagania przyjęto parametry odbiornika naziemnej telewizji cyfrowej (DVB-T) zdefiniowane w specyfikacji ETSI TS 101 154 V.1.9.1 jako "25 Hz H.264/AVC HDTV video, MPEG-2 Layer 2 and E-AC-3 audio, for a Baseline IRD able to decode up to 1920 × 1080 interlaced 25 Hz video pictures or 1280 × 720 progressive 50 Hz video pictures".
Wspomniany dokument stanowi ważną wskazówkę dla konsumentów, którzy przy zakupie telewizyjnego sprzętu odbiorczego powinni zwracać uwagę, czy dany odbiornik DVB-T lub telewizor ze zintegrowanym tunerem DVB-T jest w stanie poprawnie odtwarzać obraz jakości HD (wysokiej rozdzielczości) zakodowany zgodnie ze standardem MPEG-4 (H.264/AVC) oraz dźwięk wielokanałowy zakodowany zgodnie ze standardem Dolby Digital Plus (EAC-3).
Posiadacze telewizorów i odbiorników ze zintegrowanym dekoderem DVB-T/MPEG-2 wyposażonym w wejście do podłączenia modułu CI mogą zakupić moduł transkodujący z MPEG-4 na MPEG-2 w celu umożliwienia odbioru programów zakodowanych w MPEG-4. Trzeba jednak pamiętać, że powyższe rozwiązanie pozwoli jedynie na odbiór kanałów SD. Jest ono jednak jedynym ratunkiem dla urządzeń DVB-T/MPEG-2, o ile mają gniazda CI i stosownie przygotowane oprogramowanie.
Informacje nt. parametrów technicznych odbiornika naziemnej telewizji cyfrowej dla Polski dostępne są również na stronie internetowej Krajowej Izby Gospodarczej Elektroniki i Telekomunikacji.

</doc>
<doc id="764221" url="https://pl.wikipedia.org/wiki?curid=764221" title="Rafał Bujnowski">
Rafał Bujnowski

Rafał Bujnowski (ur. 3 lutego 1974 roku w Wadowicach) – polski malarz, grafik, autor filmów wideo, instalacji, akcji artystycznych. Do 2018 roku reprezentowany przez Galerię Raster. Obecnie związany z Fundacją Dzielna, której jest współzałożycielem. Mieszka i pracuje w Warszawie.
Życiorys.
Urodzony w Wadowiczach, wychowywał się w Andrychowie. W latach 1993–1995 studiował architekturę na Politechnice Krakowskiej, następnie od 1995 grafikę na tamtejszej ASP, którą ukończył w 2000.
Od 1995 do 2001 razem z Marcinem Maciejowskim, Wilhelmem Sasnalem, Markiem Firkiem i Józefem Tomczykiem „Kurosawą” współtworzył Słynną Grupę Ładnie, redagował „Słynne Pismo we Wtorek”.
W latach 1998-–2001 prowadził Galerię Otwartą w Krakowie – przestrzeń wystawienniczą na kilku krakowskich billboardach. Do realizacji swoich prac zapraszał młodych twórców z krakowskiego i częstochowskiego środowiska artystycznego, a także Marcina Świetlickiego, Joannę Rajkowską, Grupę Ładnie czy Wojciecha Kucharczyka.
W roku 2004 przebywał na pobycie studyjnym w Art in General w Nowym Jorku oraz szwajcarskim Zug.
W 2005 został laureatem międzynarodowej nagrody artystycznej "Europas Zukunft".
Wczesna twórczość.
Początki twórczości Bujnowskiego, w latach 1998–2000 związane były z działalnością założonej przez artystę Galerii Otwartej. Początkowo na ręcznie malowanych billboardach znajdowały się komentarze do życia codziennego. Z czasem, coraz bardziej zaczęły naśladować język reklamy, w tym przypadku reklamy nieistniejących produktów. W tym czasie artysta zaczął tworzyć grafiki i obrazy przybierające formę opakowań i etykiet. Od 2001 roku częstym motywem prac artysty była przestrzeń architektoniczna – pojawiała się ona jako papierowy model mieszkania artysty (praca "M-1" z 2001), na wielokątnych obrazach (cykl "Graboszyce" z 2002) oraz podczas akcji związanych z pracami remontowo-budowlanymi w polskich galeriach ("Malowanie – Odnawianie").
Twórczość.
Tematem projektów Rafała Bujnowskiego jest szeroko pojęte społeczne funkcjonowanie artysty, dzieł sztuki i obrazów oraz konwencjonalność samej sztuki. Styl artysty cechują rozwiązania konceptualne takie jak malowanie wielokrotne tej samej pracy, operowanie motywami abstrakcyjnymi i figuratywnymi.
Jedną z pierwszych serii prac Bujnowskiego były "Cegły", które malował w latach 1999–2002 i pokazywał w ramach różnych akcji i wystaw, m.in. "Cheap art from Poland". Każdy z obiektów powtarza ten sam kształt i rozmiar typowej cegły. Elementy różnią się jedynie odcieniem. Seria była pierwszym podjęciem przez malarza formy monochromu, a jednocześnie udało mu się stworzyć za pomocą bardzo prostych, mechanicznych środków hiperrealistyczny obraz przedmiotu.
W roku 2004, Bujnowski rozpoczął cykl obrazów "Zmierzch". Obrazowi towarzyszy wyświetlana na monitorze rejestracja filmowa, dokumentująca akcję i zmianę na płaszczyźnie. Bujnowski rozpoczyna malowanie od pokrywania czarno-białego pejzażu chmurami, aż do uzyskania całkowicie pokrytej farbą powierzchni.
Jedną z najbardziej obszernych serii malarskich jest cykl "Lamp Black" (2007 rok). Są to obrazy monochromatyczne, malowane jednym rodzajem czarnej farby olejnej.Punktem wyjścia dla tych dzieł były studia odblasków światła na bryłach węgla. Pod wpływem różnego kąta padania światła, płótna stwarzają iluzję trójwymiarowości i wielobarwności. Niemal całkowicie czarne płótna to częsty motyw w twórczości artysty (m.in. w cyklu nokturnów z lat 2012 – 2013) Przez stosowanie złudzeń przestrzenności, nieregularnych płaszczyzn podkładu malarskiego, artysta stara się podkreślić wpływ czynników zewnętrznych na odbiór obrazu.
Praca "Louis-Auguste Cyparis" z 2010 to popiersie wykonane przez Bujnowskiego po powrocie z pobytu na Martynice. Do wykonania rzeźby artysta użył nietypowego surowca – wulkanicznego piasku zebranego na plaży St. Pierre. Upamiętnił w ten sposób postać Louisa-Augusta Cyparisa, jedną z dwóch osób, które przeżyły erupcję wulkanu w mieście St. Pierre, w 1902 roku. Cyparis przeżył, ponieważ kilka dni wcześniej został zamknięty w ciasnej, słabo wentylowanej celi aresztu. Pomnik Bujnowskiego, to upamiętnienie figury antybohatera i jednocześnie rodzaj rzeźby materiałowej, w której tworzywo dominuje formę.
Akt artystyczny i powiązany z nim, na swój sposób ironiczny, automatyzm ręki malarza to stale obecny motyw, pojawiający się m.in. w cyklach "Negatywy" (2005–2007) czy "Kosmos". Badanie przestrzeni obrazu oraz skupienie na samym akcie pracy artysty to podstawowy motyw prac Bujnowskiego, który wypracował na początku wieku, i który kontynuuje do dziś. Artysta wykorzystuje najprostsze środki, ogranicza paletę barwną. Uzależnia formę od wykorzystywanych materiałów. W dorobku malarza znajdują się obrazy figuratywne – portrety, sceny rodzajowe. Przeważają jednak kompozycje, które wychodząc od malarstwa przedstawiającego, zostają doprowadzone przez Bujnowskiego niemal do abstrakcji. Przedmioty tworzone przez Bujnowskiego ujawniają napięcie między procesem twórczym a „konsumpcją” dzieła przez odbiorcę.

</doc>
<doc id="764224" url="https://pl.wikipedia.org/wiki?curid=764224" title="Towarzystwo Śpiewacze „Lutnia” w Wieliczce">
Towarzystwo Śpiewacze „Lutnia” w Wieliczce

Towarzystwo Śpiewacze „Lutnia” - najdłużej nieprzerwanie działający polski chór, który założono na terenie Wieliczki w 1872 r., gdzie do teraz prowadzi ożywioną działalność śpiewaczą, a chórzystami na przestrzeni lat stały się wielopokoleniowe rodziny.
Historia.
Towarzystwo Śpiewacze „Lutnia” – chór, który powstał w Wieliczce w 1872 r. W czasach austriackich integrował miejscową społeczność. Jego członków łączyły nie tylko pasje muzyczne, ale przede wszystkim idee patriotyczne. Towarzystwo organizowało uroczyste obchody ważnych rocznic narodowych. Wspólnie z Orkiestrą Salinarną i Teatrem Amatorskim brało udział w koncertach charytatywnych, z których dochód przeznaczano na zakup umundurowania dla legionistów walczących w I wojnie światowej, a potem na pomoc dla wdów i sierot po poległych żołnierzach. Dzięki staraniom „Lutnistów” powstało w Wieliczce Towarzystwo Gimnastyczne „Sokół” oraz Towarzystwo Upiększania Miasta Wieliczki.
W 1985 roku sekcja chłopięca chóru wzięła udział w nagraniu 4 utworów umieszczonych na ścieżce dźwiękowej filmu „Podróże pana Kleksa”.
Osiągnięcia.
Za swoją działalność społeczną „Lutnia” została odznaczona Krzyżem Kawalerskim Orderu Odrodzenia Polski oraz Złotą Odznaką za Zasługi dla Miasta Krakowa. Chór TŚ istnieje do dnia dzisiejszego. Stale bierze udział w konkursach i przeglądach, także zagranicznych.

</doc>
<doc id="764226" url="https://pl.wikipedia.org/wiki?curid=764226" title="Równania telegrafistów">
Równania telegrafistów

Równania telegrafistów (równania linii długiej) – pary liniowych równań różniczkowych, które opisują zmiany zespolonej amplitudy napięcia i prądu wzdłuż linii długiej z uwzględnieniem odległości oraz czasu. Równania zostały skonstruowane przez Oliviera Heaviside’a. Teoria dotyczy wysokoczęstotliwościowych linii długich (takich jak linie telegraficzne), ale jest również ważna dla projektowania linii przesyłowych o wysokim napięciu elektrycznym. Model najłatwiej przedstawić na elementarnym odcinku dwuprzewodowej linii długiej, w którym ważną rolę gra dobrze przewodzący metal wykorzystany w kablach oraz izolujący materiał dielektryczny zastosowany do oddzielenia przewodników. Proces zmian napięcia oraz prądu w takim modelu zakłada, że wywołanie przyrostu napięcia na jednym końcu linii nie daje natychmiastowego pojawienia się takiego samego przyrostu na drugim końcu linii. Przyjmuje się zatem, że propagacja zachodzi tylko w jednym wymiarze wzdłuż linii długiej.
Równania.
Równania telegrafistów mogą być rozumiane jako uproszczony przypadek równań Maxwella. W praktyczniejszym podejściu przyjmuje się, że przewodniki składają się z nieskończonego szeregu składników elementarnych, z których każdy reprezentuje nieskończenie krótki odcinek linii przesyłowej:
Napięcie oraz prąd opisane są równaniami różniczkowymi, tylko i wyłącznie przy spełnieniu następujących dwóch założeń:
Zespolone amplitudy prądu formula_9 i formula_10 jednorodnej linii długiej związane są prostymi równaniami różniczkowymi ze stałą formula_15 zwaną stałą propagacji
Identyczne równania uzyskuje się z równań Maxwella dla pól formula_17 i formula_18 Równania te zwane są równaniami falowymi.
Równania telegrafistów wyraża się za pomocą formula_19 i formula_5 by podkreślić, że wartości są pochodnymi w związku do długości.
Linia bezstratna.
Kiedy elementy formula_1 i formula_5 są bardzo małe, to ich wpływ może być pominięty, a linia przesyłowa może być traktowana jak idealna struktura bezstratna. W tym przypadku model zależy tylko od elementów formula_2 i formula_3 i uzyskuje się parę równań różniczkowych pierwszego rzędu, w których jedna funkcja opisuje napięcie elektryczne formula_25 wzdłuż kabla, zaś druga natężenie prądu, obie jako funkcje położenia formula_26 i czasu formula_27
Ich kombinacja liniowa daje dwa równania funkcji falowych:
W stanie stacjonarnym (zakładając falę sinusoidalną formula_32), równania te redukują się do:
gdzie formula_8 – częstość fali w stanie stacjonarnym
Jeśli linia ma nieskończoną długość albo gdy jest skończona i ma określoną impedancję falową, równania dają rozwiązanie w postaci fali przemieszczającej się z prędkością formula_36
Linia stratna.
Gdy elementy straty formula_1 i formula_5 nie są pomijalne, oryginalne równania różniczkowe opisujące segment elementarny linii przybiera postać:
Po zróżniczkowaniu pierwszego równania po formula_26 i drugiego po formula_42 oraz po dalszych przekształceniach algebraicznych uzyskuje się równania, z których każde zawiera tylko jedną niewiadomą:
Kierunek propagacji fali.
Powyższe równania wskazują na istnienie dwóch rozwiązań przemieszczania się fali, do przodu i do tyłu. Przyjmując uproszczenie linii bezstratnej (tj. formula_45 i formula_46), rozwiązanie można przedstawić równaniem:
gdzie:
Ponieważ równania telegrafistów wiążą natężenie prądu z napięciem, można zapisać analogiczne równanie dla natężenia prądu
gdzie formula_55 jest impedancją falową linii przesyłowej, która dla linii bezstratnej jest dana przez:

</doc>
<doc id="764227" url="https://pl.wikipedia.org/wiki?curid=764227" title="Godzina Czytań">
Godzina Czytań

Godzina Czytań (łac. "Officium lectionis", dawniej "Matutinum"), nabożeństwo Kościoła katolickiego obrządku rzymskiego wchodzące w skład Liturgii Godzin. zawiera teksty z Pisma św. oraz teksty autorów pism dotyczących życia duchowego. Obejmuje także psalmy, hymn, responsorium oraz modlitwę.
Godzinę Czytań pierwotnie odmawiano w nocy albo o brzasku (stąd dawna nazwa "Matutinum" 'świt') obecnie można ją odmawiać o każdej porze dnia, a nawet i poprzedniego dnia po odmówieniu Nieszporów (łac. "Vesperae") i zapadnięciu nocy.
Godzinę Czytań rozpoczyna się Wezwaniem (łac. "Invitatorium"), wtedy, gdy się ją odmawia przed Laudesami (łac. "Laudes"). W przeciwnym wypadku zaczyna się ją od wersetu "Boże, wejrzyj ku wspomożeniu memu" łącznie z "Chwała Ojcu..." dodając Alleluja poza okresem wielkiego postu.
Następnie odmawia się hymn. W okresie zwykłym wybiera się go ze zbioru na ten cel przeznaczonego, ale zawsze z uwzględnieniem pory dnia lub nocy, w której odprawia się Godzinę Czytań.
Po hymnie odmawia się trzy psalmy (lub ich części, jeśli psalmy przypadające na dany dzień są dłuższe). Triduum paschalne oraz dni oktawy Wielkanocy i Narodzenia Pańskiego, a także uroczystości i święta mają własne psalmy i antyfony.
W niedziele i dni powszednie bierze się psalmy i antyfony według bieżącego układu psałterza. Tak samo się czyni we wspomnieniach o świętych, wyjąwszy te, które mają własne psalmy i antyfony.
Po psalmach, a przed czytaniami, odmawia się zazwyczaj werset. Stanowi on w modlitwie przejście od psalmodii do słuchania czytań.
Są dwa czytania: pierwsze jest wyjęte z Pisma św., a drugie zaczerpnięte z pism Ojców Kościoła lub innych autorów kościelnych, albo z hagiografii (we wspomnienia świętych).
Po każdym z czytań odmawia się responsorium.
W niedziele (poza okresem wielkiego postu), podczas oktawy Wielkanocy i Narodzenia Pańskiego oraz w uroczystości i święta po drugim czytaniu i responsorium odmawia się hymn Ciebie, Boże, chwalimy. Hymn ten opuszcza się we wspomnienia i dni powszednie. Ostatnią część hymnu, zaczynającą się od słów "Zachowaj lud Twój, Panie...", aż do końca, można opuścić wedle uznania.
Godzinę Czytań kończy się modlitwą przypadającą na dany dzień, oraz przynajmniej we wspólnym odmawianiu aklamacją "Błogosławmy Panu – Bogu niech będą dzięki".
Obecna nazwa Godziny czytań jest nowa i została utworzona na potrzeby Liturgii Godzin odnowionej na polecenie Soboru Watykańskiego II. Wcześniej godzina ta nazywała się "Matutinum", czyli 'brzask', 'jutrzenka'. Stąd to właśnie tę godzinę kanoniczną nazywano w języku polskim Jutrznią. Po reformie zmieniono nazwę tej godziny ze względu na dopuszczenie jej celebrowania o dowolnej porze, natomiast modlitwę poranną, która do czasów reformy nazywała się "Laudes" nazwano "Laudes matutinum", aby zaznaczyć poranny charakter tej godziny. W związku z tym w polskim przekładzie odnowionej Liturgii Godzin nazwę Jutrznia odniesiono właśnie do Laudesów.

</doc>
<doc id="764234" url="https://pl.wikipedia.org/wiki?curid=764234" title="Lampa bezelektrodowa">
Lampa bezelektrodowa

Lampa bezelektrodowa – jest to lampa, w której środowisko wyładowcze jest pobudzane do emisji promieniowania przez działanie pola elektromagnetycznego o częstotliwości radiowej lub mikrofalowej, wytwarzanego przez wzbudnik w postaci cewki lub magnetronu. Zjawisko takie jest nazywane światłem indukcyjnym. Lampy indukcyjne nie posiadają elektrod wewnątrz naczynia wyładowczego, dzięki czemu uzyskują znacznie wyższą trwałość od lamp o standardowej konstrukcji. Stosuje się je więc w miejscach gdzie wymiana źródła światła jest utrudniona. Bezelektrodowe lampy indukcyjne, podobnie jak fluorescencyjne źródła światła, w większości generują promieniowanie UV w środowisku wyładowczym składającym się z gazów szlachetnych i par np. rtęci. Jest ono następnie transformowane na obszar widzialny widma za pomocą luminoforu naniesionego na bańkę zewnętrzną. Zasada ich pracy jest więc podobna do świetlówek. Różni się zasadniczo jedynie w sposobie pobudzania środowiska wyładowczego.

</doc>
<doc id="764240" url="https://pl.wikipedia.org/wiki?curid=764240" title="Nazwy członków rodziny">
Nazwy członków rodziny



</doc>
<doc id="764242" url="https://pl.wikipedia.org/wiki?curid=764242" title="Popołudnie ze Straussem">
Popołudnie ze Straussem

Popołudnia ze Straussem — koncerty organizowane przez Polskie Towarzystwo Straussowskie i Muzeum Żup Krakowskich Wieliczka w każdą ostatnią niedzielę miesiąca, od czerwca do września. Koncerty odbywają się na dziedzińcu lub w sali gotyckiej zamku żupnego. Galicyjska Orkiestra Straussowska "Obligato" wykonuje utwory sławnych wiedeńczyków. Koncerty organizowane są od 1993 roku. Popołudnia ze Straussem zostały wyróżnione przez Ministerstwa Kultury i Sztuki jako najciekawsze wydarzenie kulturalne 1995 roku.

</doc>
<doc id="764245" url="https://pl.wikipedia.org/wiki?curid=764245" title="Eisai Zenji">
Eisai Zenji



</doc>
<doc id="764255" url="https://pl.wikipedia.org/wiki?curid=764255" title="Franciszek Skaryna">
Franciszek Skaryna

Franciszek Skaryna, , "Francysk / Franciszak Skaryna", także spotykany zapis "Skoryna" (ur. przed 1490 rokiem w Połocku, zm. po 1540 roku w Pradze) – ruski humanista, drukarz, wydawca, filozof, tłumacz Biblii z języka staro-cerkiewno-słowiańskiego na język ruski (starobiałoruski) – Biblia Franciszka Skaryny (Biblia Ruska), artysta grafik, pisarz, lekarz i przedsiębiorca. Skaryna jest uważany za prekursora drukarstwa wschodniosłowiańskiego oraz piśmiennictwa białoruskiego.
Życiorys.
Franciszek Skaryna urodził się w Połocku (będącym ważnym ośrodkiem Wielkiego Księstwa Litewskiego; do 1504 roku stolicą namiestnictwa połockiego, które od tej pory nazywano województwem połockim) w latach osiemdziesiątych XV wieku w rodzinie kupca Łukasza Skaryny. Dokładna data urodzenia jest nieznana. P. Uładzimirau – po zestawieniu kilku faktów z życia drukarza – ustalił ją na lata 1487–1489. Według niego, po pierwsze, zgodnie z ówczesnym zwyczajem Franciszek Skaryna nie mógł mieć mniej niż czternaście lat, gdy rozpoczynał w 1504 roku studia w Krakowie. Po drugie, uznając słuszność pierwszego stwierdzenia, gdy Skaryna w 1517 roku wydawał w Pradze swoją pierwszą książkę, mógł mieć około 27 lat. Na tyle lat w przybliżeniu wygląda na pochodzącym z tego samego roku portrecie. Teorię Uładzimiraua podważał Hienadź Lebiedzieu, który – po zbadaniu źródeł polskich i czeskich – ustalił datę narodzin Franciszka Skaryny na 1482 rok. Według niego pochodząca z 1504 roku wzmianka, uważana dotąd za najwcześniejszą informację o Skarynie, odnotowana w księgach matrykularnych Akademii Krakowskiej – "Franciscus Luce de Ploczko" – odnosi się do niejakiego Franciszka z Płocka. Z wynikami badań Lebiedzieua zgadzał się Kastuś Tarasau, który podważał prawdopodobieństwo podjęcia przez Skarynę studiów w wieku 14 lat i uzyskania doktoratu z medycyny w wieku 22 lat. Mikałaj Szczakacichin, analizując ryciny, które Skaryna zamieścił w wydanych przez siebie książkach, doszedł do wniosku, że humanista urodził się 6 marca 1486 roku, gdy w Połocku nastąpiło zaćmienie słońca. Skaryna był katolikiem, prawdopodobnie nie w wyniku konwersji, lecz otrzymując chrzest w obrządku rzymskim. Niektóre źródła błędnie przypisują mu imię Jerzy, co jak wyjaśnił J. Halenczanka, wynika z błędnego odczytania dokumentu, w którym zamiast "Georgius" zapisano "egregius".
W 1504 wyjechał do Krakowa, aby podjąć tam studia. Dwa lata później uzyskał na Akademii w Krakowie stopień bakałarza sztuk wyzwolonych. Nie wiadomo, gdzie przebywał i gdzie pobierał nauki w latach 1506–1512. Pod koniec pierwszej dekady XVI wieku otrzymał stopień magistra medycyny, a na początku 1510 roku – stopień doktora. 5 listopada 1512 roku został dopuszczony przez Radę Dyrektorów kolegium medycznego uniwersytetu w Padwie bez uiszczenia wymaganej opłaty do egzaminów na stopień doktora medycyny. Po ich zdaniu w dniach 6 i 9 listopada 1512 roku otrzymał ten tytuł naukowy.
Około 1517 roku Franciszek Skaryna założył w Pradze drukarnię. Dnia 6 sierpnia 1517 roku wydał pierwszą książkę – "Psałterz" w języku cerkiewnosłowiańskim. Następnie przystąpił do tłumaczenia Biblii na język ruski (białoruski). W sumie przez ponadroczną działalność w Pradze wydał dwadzieścia dwie księgi biblijne. Na początku lat dwudziestych XVI wieku Franciszek Skaryna opuścił Pragę i zamieszkał w Wilnie, gdzie w domu najstarszego burmistrza wileńskiego, Jakuba Babicza, założył pierwszą drukarnię w Wielkim Księstwie Litewskim. Około 1522 roku wydał w niej "Małą książeczkę podróżną". W marcu 1525 roku wydrukował ostatnią swoją książkę – "Apostoł".
W drugiej połowie lat dwudziestych XVI wieku zawarł związek małżeński z Małgorzatą Odwiernik, wdową po Jerzym Odwierniku – członku wileńskiego magistratu. W lipcu 1529 roku Skaryna wyjechał do Poznania, gdzie zmarł jego brat, Iwan, wileński handlarz futer. Franciszek miał zamiar odzyskać włożone w interes brata pieniądze swojej żony. Sprawa odzyskania wkładów toczyła się w sądzie poznańskim do października 1529 roku. Decyzją sądu Skarynie miało być zwróconych 2500 futer, jego żonie – 23 500, których jednak małżonkowie nie otrzymali.
W 1530 roku Franciszek Skaryna służył na dworze Albrechta Hohenzollerna w Królewcu. Dnia 16 maja 1530 roku książę wydał mu zezwolenie na wyjazd do Wilna, gdzie została jego rodzina, oraz listy do wojewody wileńskiego, w których wstawiał się za Skaryną w sprawie zwrotu jego majątku. Skaryna opuścił Królewiec i wyjechał do Wilna. Dwór Albrechta opuścili bez pozwolenia władcy osobisty lekarz księcia i drukarz. Udali się wraz ze Skaryną na jego zaproszenie do Wilna.
Dnia 5 lutego 1532 roku król Zygmunt Stary na wniosek kredytorów zmarłego Iwana Skaryny podpisał dekret, nakazujący aresztowanie Franciszka. Rozkaz króla został wykonany na początku marca 1532 roku, gdy Skaryna przybył do Poznania. Dnia 24 maja 1532 roku jego bratanek, Roman, wystarał się u króla o uwolnienie stryja i zakaz ścigania za długi brata. Miesiąc później, 17 czerwca 1532 roku, Franciszek Skaryna, który przebywał wówczas na służbie jako sekretarz i osobisty lekarz na dworze biskupa wileńskiego Jana, wystąpił o odszkodowanie w wysokości sześciu tysięcy złotych za straty, które wyrządzili mu kredytorzy zmarłego brata. Jesienią, 21 listopada 1532 roku król specjalnym dekretem wyzwolił Franciszka Skarynę spod władzy sądu, wojewodów, kasztelanów i starostów.
Zdaniem Adama Maldzisa wyjazd Skaryny z Wilna był spowodowany niechęcią Kanclerza wielkiego litewskiego Olbrachta Gasztołda, sprzeciwiającego się działalności wydawniczej w języku ruskim.
Po raz ostatni imię Franciszka Skaryny wspomniane zostało w dokumencie datowanym na 4 października 1535 roku. Około 1535 roku Skaryna przeprowadził się do Pragi, gdzie wstąpił na służbę do Ferdynanda I Habsburga jako jego osobisty lekarz, naukowiec i sadownik. Zmarł w Pradze w latach czterdziestych XVI wieku.
Na uczelni krakowskiej zapisano go jako Litwina ("Lithanus"), co oznaczało jego pochodzenie państwowe – z Wielkiego Księstwa Litewskiego, w Padwie jako Rusina ("Ruthenus"), a w Pradze jako Rusa ("Rus"), co określało jego pochodzenie etniczne. Polem jego działania była cała Ruś, nie wyłączając prawdopodobnie Moskwy. Wyznacznikiem „ruskości” była dla niego nie wiara, ale język ruski. Skaryna podkreślał, że wydał swoje księgi dla "ludzi pospolitych języka ruskiego", a jego Biblia była przeznaczona dla wszystkich chrześcijan posługujących się nim, bez względu na to, jakiego byli wyznania.
Nowatorskie podejście Skaryny do języka ruskiego podzielali działacze reformacyjni drugiej połowy XVI wieku – Szymon Budny oraz Wasil Ciapiński. O ile jednak w czasach Skaryny jego los nie budził obaw drukarza, to w późniejszym okresie, już po unii lubelskiej (1569), rosło znaczenie języka polskiego na terenach Wielkiego Księstwa Litewskiego, co budziło zaniepokojenie tych reformatorów, którzy tłumaczyli Biblię na język ruski. Skaryna odegrał dużą rolę w kształtowaniu się samoświadomości narodów wschodniosłowiańskich, które wyłoniły się z Rusinów, zwłaszcza dla Białorusinów.
Upamiętnienie.
Upamiętniono go na znaczku pocztowym poczty ZSRR o nominale 5 kopiejek wprowadzonym do obiegu 17 marca 1988.

</doc>
<doc id="764260" url="https://pl.wikipedia.org/wiki?curid=764260" title="Wonder Cave">
Wonder Cave

Wonder Cave – jaskinia położona w Kromdraai w prowincji Gauteng w Republice Południowej Afryki. Jest trzecią co do wielkości jaskinią w kraju, a jej wiek jest szacowany na 5–10 miliona lat. Jaskinia składa się z pojedynczej komory o powierzchni 46 tys. m², jest długa na 125 m i szeroka na 154 m.
Została odkryta w XIX wieku przez górników, którzy wysadzali wapienne skały do produkcji cementu. Jaskinia ma 14 formacji stalaktytów i stalagmitów o wysokościach do 15 m. Większość z nich ciągle rośnie. Jest głęboka na 40 metrów, a turyści mogą ją zwiedzać dzięki zamontowanej windzie.
W "Wonder Cave" po raz pierwszy odkryto szczątki "Paranthropus robustus", którego wiek określany jest na ok. 1–1,5 mln lat. Ponadto odkryto tam szczątki trzech różnych gatunków tygrysa szablozębnego.
"Wonder Cave" wraz z Sterkfontein i Swartkrans została w 1999 roku wpisana na Listę Światowego Dziedzictwa UNESCO.

</doc>
<doc id="764261" url="https://pl.wikipedia.org/wiki?curid=764261" title="Istotność">
Istotność



</doc>
<doc id="764262" url="https://pl.wikipedia.org/wiki?curid=764262" title="Istotność (statystyka)">
Istotność (statystyka)



</doc>
<doc id="764263" url="https://pl.wikipedia.org/wiki?curid=764263" title="Reprezentatywność">
Reprezentatywność



</doc>
<doc id="764264" url="https://pl.wikipedia.org/wiki?curid=764264" title="Kromdraai">
Kromdraai

Kromdraai – chronione wykopalisko archeologiczne w zachodnim Gautengu w Republice Południowej Afryki, nieopodal miasta Krugersdorp. Nazwa oznacza z języka afrykanerskiego „krzywy skręt” w związku z przepływającą nieopodal Rzeką Krokodyla.

</doc>
<doc id="764268" url="https://pl.wikipedia.org/wiki?curid=764268" title="Analiza gradacyjna">
Analiza gradacyjna



</doc>
<doc id="764269" url="https://pl.wikipedia.org/wiki?curid=764269" title="Grupowanie">
Grupowanie



</doc>
<doc id="764271" url="https://pl.wikipedia.org/wiki?curid=764271" title="Kromdraai (ujednoznacznienie)">
Kromdraai (ujednoznacznienie)



</doc>
<doc id="764273" url="https://pl.wikipedia.org/wiki?curid=764273" title="Ignacy Leszczyński">
Ignacy Leszczyński

Ignacy Józef Antoni Floryan Leszczyński herbu Abdank (ur. 1798 w Jarantowicach, zm. 28 czerwca 1857 w Belnie) – syn Pawła i Anny z Kiełczewskich. W 1816 r. zmarł jego ojciec, na nim spoczął wówczas obowiązek opieki nad matką i młodszą siostrą Ludwiką Joanną Rozalią.
Życiorys.
W 1822 r. Ignacy Leszczyński poślubił Urszulę Zaborowską, córkę Stanisława i Karoliny, właścicieli Zaborowa i Belna w powiecie gostynińskim oraz Zbijewa koło Chodczy.
W 1825 r. Leszczyńscy nabyli majątek ziemski składający się z dwóch wsi: Belno i Pomorzany Strumińskie. W 1845 r. założył na obszarze czterech mórg cukrownię Urszulin. Wówczas działa już założona przez niego olejarnia i gorzelnia. Leszczyński „połączył rolnictwo z przemysłem”, a Belno „wyglądało jak porządne, niemieckie miasteczko”. Zarządzanie majątkiem wzbudziło duże zainteresowanie. Belno odwiedzały i podziwiały osoby przybyłe z Cesarstwa, Wielkiego Księstwa Poznańskiego i Krakowskiego oraz z zagranicy. Wiele osób kształciło się w jego majątku w zawodzie rolniczym. Nazywany był przez współczesnych polskim Thaerem lub Schwartzem.
Dbał również o mieszkańców swoich włości, o ich zdrowie i potrzeby życia. W okolicy zyskał sobie tytuł „Nestora agronomów”. W 1854 r., w dniu imienin, otrzymał pamiątkowy puchar srebrny z godłami gospodarstwa od obywateli powiatu gostynińskiego, włocławskiego i łęczyckiego. Leszczyński jako pierwszy zabrał głos w sprawie dobrowolnych składek na szpital powiatowy i sam „hojnym darem” dał przykład. Zabiegał o połączenie drogowe Krośniewic z Płockiem. Angażował się również w działalność społeczną. Przez sześć lat był członkiem Rady Opiekuńczej Zakładów Dobroczynnych w Powiecie Gostynińskim, Komitetu wsparcia włościan niedostatkiem dotkniętych, Komitetu budowy dróg bitych, członkiem Komitetu od zarazy księgosuszu oraz Radcą Dyrekcji Ubezpieczeń w Powiecie Gostynińskim.
W 1847 r. opublikował artykuł w „Roczniku Gospodarstwa Krajowego” pt. Przegląd z lat wielu gospodarstwa, na kilku folwarkach prowadzonego.
Naczelnik Powiatu Gostynińskiego zaprezentował Gubernatorowi Cywilnemu w roku 1856 Ignacego Leszczyńskiego, prosząc o nadanie Leszczyńskiemu orderu Świętego Stanisława.
Okoliczności śmierci.
W nocy z 27 na 28 czerwca 1857 r., o godzinie drugiej, został zamordowany przez będącego u niego na służbie 22-letniego ogrodnika Krystiana Józefa Ahrensa. Zabójca pochodził z okolic Hanoweru. Zbrodni dokonał poprzez uderzenie Leszczyńskiego w skroń gracą ogrodniczą lub ostrym końcem młotka, a według innej wersji go zastrzelił. Stało się to w letni ciepły wieczór, gdy Leszczyński przy otwartym oknie liczył i rozkładał pieniądze przeznaczone dla pracowników na wypłatę. Ahrens zrabował pieniądze, złoty zegarek i niektóre przedmioty z garderoby. Po zabójstwie zbiegł z Edwardem Rozenowem, piętnastoletnim ogrodnikiem, prawdopodobnie mającym współudział w zbrodni. Tej samej nocy zmarła w Warszawie jego żona Urszula. Uroczystości pogrzebowe Ignacego Leszczyńskiego odbyły się 2 i 3 lipca 1857 r. Również w dniu imienin, 31 lipca, w Belnie odbyła się msza żałobna, w której udział wzięli kapłani z powiatów: gostynińskiego, włocławskiego i łęczyckiego: z Góry Świętej Małgorzaty, Chodcza, Gąbina i Dąbrowic. Ignacy Leszczyński został pochowany na cmentarzu parafialnym w Sokołowie. Na cokole nagrobku z piaskowca w kształcie kolumny zwieńczonej krzyżem widnieje napis: Ignacemu z Belny Leszczyńskiemu czcigodnemu ojcu pozostała rodzina. Leszczyńscy mieli dziewięcioro dzieci: Józefa Zabokrzecka, Zofia Paulina Szymońska, Ignacy Jan Leszczyński, Leokadia Tekla Balicka, Marianna Angela Leszczyńska, Stanisław Wiktor Zygmunt Leszczyński, Anna Magdalena Chałubińska (żona Tytusa Chałubińskiego), Ludwika Kaplińska i Paulina Urszula Leszczyńska.

</doc>
<doc id="764277" url="https://pl.wikipedia.org/wiki?curid=764277" title="Interconnect">
Interconnect

Interconnect / interkonekt – stawki jakie płacą sobie wzajemnie operatorzy telekomunikacyjni w zamian za realizowanie połączeń międzysieciowych.
Jeśli ktoś z sieci A zadzwoni, wyśle SMS, albo MMS do sieci B, to operator A płaci operatorowi B określoną kwotę. W przypadku połączeń głosowych jest ona zależna od czasu trwania rozmowy w sekundach (niezależnie od planu taryfowego klienta, nawet jeśli ma np. rozliczenie minutowe), pory dnia (szczyt, poza szczytem, noc) i dni wolnych / roboczych. W przypadku SMS i MMS stawki są stałe. Za połączenia internetowe nie ma stawek interconnect, gdyż usługi te są niezmiernie rzadko realizowane pomiędzy dwiema różnymi sieciami. Zwykłe połączenie internetowe łączy z APN operatora macierzystej sieci klienta.
Stawki interconnect są na ogół symetryczne (operator A płaci operatorowi B za takie same połączenie tyle samo co B płaci A). Jednym z nielicznych wyjątków były stawki pomiędzy TPSA a operatorami GSM, gdzie TPSA płaciła więcej. Obecnie te kwoty wyrównały się.
Zarabianie na interconnect wykorzystywało Orange w 2006, płacąc abonentom za połączenia przychodzące na ich telefon. Spowodowało to jednak falę nadużyć - oszuści umieszczali fałszywe ogłoszenia w prasie, aby sprowokować jak najwięcej połączeń przychodzących. Taki sposób zarabiania stosował także Play oraz Tak Tak, do momentu zniknięcia asymetrii stawek interkonektowych w sieciach mobilnych – stawek MTR.

</doc>
<doc id="764280" url="https://pl.wikipedia.org/wiki?curid=764280" title="Lantastic">
Lantastic

LANtastic – jest platformą sieciową LAN dla systemów operacyjnych DOS, Microsoft Windows oraz OS/2. LANtastic wspierał standardy Ethernet, ARCnet i Token Ring oraz posiadał swój własny standard sieciowy oparty na kablu UTP o przepustowości 2 Mbit/s.
LANtastic umożliwiał zdalny dostęp do plików, drukarek, napędów CD-ROM oraz aplikacji na innych komputerach poprzez sieć. Był on szczególnie popularny przed wydaniem systemu Windows 95, który miał już wbudowaną własną obsługę sieci LAN. Popularnością niemal dorównywał liderowi w tej dziedzinie, systemowi Netware firmy Novell.
LANtastic został stworzony przez firmę Artisoft Inc.
W Polsce od 1992 dystrybutorem jest firma Polmax z Wrocławia, posiada ona również prawa do sprzedaży na rynku europejskim oraz jest przedstawicielem dysponenta kodu.
Obecna wersja (od 2006 r.) to LANtastic 8.01. Można za jej pomocą połączyć w sieć komputery PC pracujące na systemach DOS 5.0 (lub nowszych) i Windows od 3.11 (lub nowszych, włączając Windows XP).
W chwili obecnej wykorzystywany jest najczęściej do łączenia kas sklepowych oraz w sieciach przemysłowych m.in. łączenie obrabiarek numerycznych CNC z komputerami sterującymi.

</doc>
<doc id="764282" url="https://pl.wikipedia.org/wiki?curid=764282" title="LANtastic">
LANtastic



</doc>
<doc id="764284" url="https://pl.wikipedia.org/wiki?curid=764284" title="Pau Gasol">
Pau Gasol

Pau Gasol Sáez (ur. 6 lipca 1980 w Barcelonie) – hiszpański koszykarz grający na pozycji silnego skrzydłowego lub środkowego. Srebrny medalista olimpijski z Pekinu i Londynu. Mistrz NBA z 2009 i 2010. Jego młodszy brat Marc również był koszykarzem grającym w NBA.
W Europie grał w Barcelonie, z którą w 2001 wywalczył tytuł mistrza Hiszpanii. W tym samym roku został wybrany w drafcie przez Atlanta Hawks, jednak natychmiast oddano go do Memphis Grizzlies w zamian za Shareefa Abdur-Rahima. W tym zespole z miejsca stał się gwiazdą ligi, po pierwszym sezonie (2001/02) gry w NBA zdobył tytuł najlepszego debiutanta rozgrywek. Trzykrotnie wprowadził drużynę z Memphis do rozgrywek posezonowych. Koszykarzem Lakers został w lutym 2008 i w pierwszym sezonie dotarł z tym zespołem do finałów NBA, w następnym zaś zdobył tytuł mistrza NBA.
18 lipca 2014 podpisał kontrakt z Chicago Bulls. Po sezonie 2015/2016 przeniósł się do klubu San Antonio Spurs.
W latach 2006, 2009, 2010, 2011, 2015 i 2016 wystąpił w meczach gwiazd NBA.
Mierzący 213 cm wzrostu koszykarz od lat jest podporą hiszpańskiej drużyny narodowej (debiutował w 2001). Zdobywał z nią medale ME (brązowy w 2001 i srebrny dwa lata później), brał udział w MŚ 2002 i IO 2004. W 2006 Hiszpania zdobyła złoty medal mistrzostw świata, choć Gasol odniósł kontuzję w meczu półfinałowym z Argentyną i nie zagrał w finale. Nie przeszkodziło mu to w znalezieniu się w najlepszej piątce turnieju, ogłoszono go również najlepszym graczem (MVP) mistrzostw, jednak z powodu urazu stracił początek sezonu w NBA – na parkiety wrócił dopiero w grudniu. Rok później zdobył srebrny medal mistrzostw Europy, a w 2008 srebro igrzysk olimpijskich. W 2009 Hiszpania pod jego wodzą zdobyła mistrzostwo Europy, Gasol został wybrany do pierwszej piątki oraz MVP imprezy. W 2011, razem z reprezentacją Hiszpanii ponownie został mistrzem Europy, kolejny raz został wybrany do pierwszej piątki turnieju.
1 marca 2019 opuścił klub San Antonio Spurs. 3 marca podpisał umowę do końca sezonu z Milwaukee Bucks. 25 lipca 2019 dołączył do Portland Trail Blazers. 20 listopada został zwolniony.
23 lutego 2021 został po raz kolejny w karierze zawodnikiem FC Barcelony Lassa. 5 października 2021 ogłosił zakończenie kariery koszykarskiej.
5 marca 2023 roku, przy okazji meczu Los Angeles Lakers z Golden State Warriors zastrzeżony został numer, z którym występował w drużynie z Miasta Aniołów - 16.
Statystyki.
Na podstawie Basketball-Reference.com 
"Stan na koniec sezonu 2018/19"

</doc>
<doc id="764289" url="https://pl.wikipedia.org/wiki?curid=764289" title="Tiny Transport Protocol">
Tiny Transport Protocol

TinyTP () – protokół transportowy w IrDA obsługujący kontrolę przepływu strumienia danych w kanale. "TinyTP" można określić jako prostszą wersję protokołu TCP.
Działa on przy współpracy z innym protokołem niższej warstwy, mianowicie z IrLMP, który jest odpowiedzialny za nadzorowanie łącza i zapewnianie funkcji multipleksowania.
"TinyTP" jest opcjonalnym protokołem IrDA, jednakże jest tak ważny oraz tak szeroko implementowany, że generalnie jest postrzegany jako wymagany. I pomimo iż, IrLAP (protokół niższej warstwy implementowany obowiązkowo) zapewnia rzetelny i niezawodny transfer danych,
"TinyTP" jest wręcz wymagany, by zapewnić aplikacji poprawną od początku do końca transmisję i dostarczenie danych.
W "TinyTP" sterowanie strumieniem jest wysoko-poziomowe, natomiast w IrLAP niskopoziomowe. Ponadto "TinyTP" doskonale radzi sobie z problemem blokady kanałów obsługiwanych przez multiplekser IrLMP (LM-MUX). W przypadku IrLAP występowanie tych błędów
jest możliwe mimo że protokół ten zapewnia wysokiej jakości sterowanie przepływem multipleksowanego kanału.
Stos protokołów IrDA przedstawia się następująco:
Kolorem oznaczone zostały protokoły opcjonalne, pozostałe są implementowane obowiązkowo.
Funkcje.
Dwie podstawowe funkcje spełniane przez omawiany protokół to:
Sterowanie strumieniem w kanale jest bardzo ważna funkcją "TinyTP". Między innymi protokół ten pozwala jednej ze stron przerwać nadawanie informacji bez żadnych negatywnych skutków w pracy drugiej. W przypadku zwykłego sterowania, przerwa w transmisji niekorzystnie wpływa na pracę drugiej strony.
Odnośnie do pierwszej funkcji: "TinyTp" umożliwia podział całego pakietu na mniejsze segmenty danych. Z segmentów tych, czyli z tzw. SDU (Service Data Unit), po udanej transmisji zostaje ponownie złożony w całość wysyłany pakiet.
Maksymalna wielkość SDU jest określana przez protokół "TinyTP"/IrLMP w chwili rozpoczęcia pierwszego połączenia. Jedna jednostka SDU jest dopasowywana do jednej ramki IrLAP.
Maksymalna wielkości SDU formula_1 musi spełniać następujący warunek:
gdzie:
Aby przeprowadzać sterowanie przepływem, "TinyTP" utrzymuje wartość okna odbiornika formula_6 dla każdego z kanałów. O wartości okna formula_6 decyduje rozmiar bufora "TinyTP". Źródło może wysłać SDU, jeśli formula_8 po czym od wartości formula_6 odejmowane jest 1.
Dlatego, każda aplikacja może wysłać maksymalnie formula_6 SDU bez otrzymania sygnału potwierdzającego. Gdy formula_6 osiąga wartość 0 wysyłanie segmentów jest zatrzymywane. Następnie po otrzymaniu sygnału potwierdzającego, wartość formula_6 jest uaktualniana i proces całej transmisji zaczyna się od początku.
Warto zaznaczyć też, że po inicjalizacji połączenia "TinyTP" dodaje do każdego pakietu 1 bajt nagłówka zawierającego informacje odnośnie do wielkości bufora i segmentacji.
Schemat przebiegu transmisji danych z wykorzystaniem protokołu "TinyTP" szkicowo przedstawiony jest na rysunku:
Rysunek 1. Transmisja danych z użyciem protokołu TinyTP.
Gdzie:
Optymalizacja.
Obecnie pracuje się nad zoptymalizowaniem przepustowości kanału (ang. "TinyTP" throughput). Największy wpływ na ten parametr mają między innymi: okno odbiornika "TinyTP": formula_13 rozmiar ramki "IrLAP": formula_14 długość cyklu przetwarzania IrLAP – formula_15 wielkość bufora "TinyTP".
Poprzez odpowiedni dobór parametrów (ich optymalizację): formula_16 formula_17 ta sama wartość formula_6 dla każdej aplikacji, można osiągnąć przepustowość 16Mbps.
Zależność przepustowości kanału przy różnych wielkościach okna odbiornika od
BER (Bit Error Rate) przedstawiona jest na poniższym rysunku.
Rysunek 2. Zależność przepustowości kanału TinyTP od BER.
Natomiast poniższy rysunek przedstawia zależność przepustowości kanału przy różnych wielkościach okna odbiornika od długość cyklu przetwarzania IrLAP – formula_19
Rysunek 3. Zależność przepustowości kanału TinyTP od długość cyklu przetwarzania IrLAP – formula_19

</doc>
<doc id="764292" url="https://pl.wikipedia.org/wiki?curid=764292" title="Zamek Żupny">
Zamek Żupny

Zamek Żupny – zamek w Wieliczce, dawna siedziba zarządu kopalń Wieliczki i Bochni (niegdyś było to jedno wielkie przedsiębiorstwo).
Zamek królewski położony był w drugiej połowie XVI wieku w powiecie szczyrzyckim województwa krakowskiego. 
Zamek składa się z trzech głównych budowli: Zamku Środkowego (XIII–XIV w.), Północnego (XV w.), Południowego (XIX–XX w.) oraz baszty (XIV w.). Podwaliny pod budowę zamku dał w XIII wieku książę Henryk IV Probus, są to też początki krakowskiej Żupy, czyli solnego przedsiębiorstwa, będącego w posiadaniu władcy. Za prawidłowe zarządzanie dobrami odpowiadał żupnik – mianowany przez króla administrator żupy. Prawdziwy rozwój miasta i zamku nastąpił za Kazimierza Wielkiego, król lokował Wieliczkę na prawie niemieckim, gruntownie umocnił i przebudował zamek. Za czasów władcy dochód czerpany z wydobycia soli stanowił czwartą część budżetu państwa. W XVIII wieku wokół budowli urządzono ogród, który do dzisiaj stanowi o atrakcyjności zamku, jest miejscem spotkań i odpoczynku zarówno mieszkańców Wieliczki jak i turystów. Przez 650 lat zamek ulegał pożarom, wojnom, oblężeniom i innym katastrofom, które w znaczący sposób wpłynęły na kształt dzisiejszej budowli. Najdotkliwsze zniszczenia powstały na skutek bombardowania wojsk radzieckich w 1945 roku. Prace remontowe zakończono w 1992 roku.
Współcześnie odrestaurowany zamek stanowi siedzibę Muzeum Żup Krakowskich. W ramach zwiedzania zamku można obejrzeć stałą ekspozycję archeologiczną, kolekcję solniczek oraz aktualną wystawę czasową. Podziwiając budowlę, można natrafić na koncert z cyklu Summer Music Festival czy Popołudnie ze Straussem. Raz do roku organizowane jest Święto Soli. Wydarzenia te odbywają się cyklicznie na zamkowym dziedzińcu.
23 czerwca 2013 zamek został wpisany na Listę Światowego Dziedzictwa Kulturowego i Przyrodniczego Ludzkości UNESCO, jako rozszerzenie wpisu dotyczącego kopalni soli.
Kompleks Zamku Żupnego.
Na Kompleks Zamku Żupnego składają się następujące obiekty:

</doc>
<doc id="764293" url="https://pl.wikipedia.org/wiki?curid=764293" title="TinyTP">
TinyTP



</doc>
<doc id="764297" url="https://pl.wikipedia.org/wiki?curid=764297" title="Pałac Przychockich">
Pałac Przychockich

Pałac Przychockich – budowla znajdująca się w Wieliczce na Rynku Górnym 2, zbudowana ok. 1784 r. dzięki staraniom Kazimierza Przychockiego, na fundamentach starego ratusza. Ulegał kilkakrotnie przebudowom w latach: ok. 1819, przed 1878, w 1918 oraz w 1966 (proj. Jan Hojarczyk).
Władze kopalni nabyły pałac w 1818 roku. Przeszedł remont kapitalny w 1984 r. Przez dziesiątki lat mieścił gimnazjum im. Jana Matejki – obecnie Zespół Szkół Zawodowych. Na budynku znajduje się tablica upamiętniająca wymarsz do Krakowa rewolucyjnego oddziału górników i mieszczan wielickich pod wodzą Edwarda Dembowskiego, 24 lutego 1846 r. W 2010 r. elewacja frontowa pałacu została poddana gruntownemu remontowi. W 2017 r. Pałac poddano kolejnemu remontowy, w trakcie którego m.in. podwyższono dach oraz przemalowano elewację na kolor żółty.

</doc>
<doc id="764298" url="https://pl.wikipedia.org/wiki?curid=764298" title="Pracownia Pytań Granicznych Uniwersytetu im. Adama Mickiewicza w Poznaniu">
Pracownia Pytań Granicznych Uniwersytetu im. Adama Mickiewicza w Poznaniu

Pracownia Pytań Granicznych Uniwersytetu im. Adama Mickiewicza w Poznaniu – jednostka międzywydziałowa Uniwersytetu im. Adama Mickiewicza, powołana od 1 listopada 2006 r. do organizowania badań i dydaktyki eksplorujących i przekraczających granice poszczególnych dyscyplin akademickich. Powstała na mocy uchwały Senatu UAM z dn. 30 października 2006 r., który zatwierdził jej regulamin. Siedziba Pracowni mieści się w Collegium Maius w Poznaniu.
Zadaniem Pracowni Pytań Granicznych jest wyznaczanie obszarów badań granicznych (interdyscyplinarnych i transdyscyplinarnych), a także pól granicznych między nauką a innymi formami aktywności intelektualnej; tworzenie koncepcji metodycznych i organizowanie badań i studiów w ramach wyznaczonych obszarów. Pracownia oferuje szereg propozycji dydaktycznych dla studentów wszystkich kierunków uniwersytetu, w szczególności wykłady interdyscyplinarne, które wygłaszają specjaliści rozmaitych dyscyplin akademickich.
Od października 2006 odbywają się także seminaria otwarte "Graniczność jako perspektywa poznawcza", na których dyskutuje się problemy pojawiające się na styku różnych kierunków badań (w szczególności nauk humanistycznych i ścisłych). Pracownia współorganizuje sesje i konferencje naukowe (np. "Kosmologiczne dylematy fizyki i filozofii", Poznań, 24-25.10.2006; "Narracje o Polsce a problem ideologii", Poznań, 17-18.05.2007; "Medializacja pamięci zbiorowej w kulturze współczesnej", Poznań, 19.11.2007; "Fizyka a umysł", Poznań, 23-24.11.2007 i in.). W ramach Pracowni prof. Tomasz Polak prowadzi cykl wykładów pt. "Uniwersum wczesnych chrześcijan – rekonstrukcja i znaczenie krytyczne" poświęcony historii wczesnego "ruchu Jezusa" z I w. n.e. i mitologizacji/teologizacji postaci jego założyciela.
Pracownia nawiązała współpracę z pokrewnymi inicjatywami akademickimi w Europie, w szczególności z Centrum Studiów Teoretycznych Uniwersytetu Karola w Pradze (Centrum pro teoretická studia, jeden z jej animatorów, prof. Jan Sokol, jest konsultantem Rady Pracowni) i z Kolegium Fryderyka Nietzschego w Weimarze (Kolleg Friedrich Nietzsche der Klassik Stiftung Weimar).
W czerwcu 2017 Pracownika została przekształcona w Ośrodek Uniwersytecki "Pracownia Pytań Granicznych", podlegający bezpośrednio Rektorowi UAM.
Rada.
Członkami Rady Pracowni są przedstawiciele wydziałów UAM: psycholog i metodolog, dyrektor Instytutu Psychologii UAM, prof. Jerzy Brzeziński (przewodniczący Rady), matematyk, logik i filozof matematyki, prof. Roman Murawski (Wydział Matematyki i Informatyki UAM), specjalista w zakresie andragogiki, prof. Kazimierz Przyszczypkowski (Wydział Studiów Edukacyjnych UAM), biolog i antropolog, prof. Jan Strzałko (Wydział Biologii UAM) oraz filozof fizyki, prof. Antoni Szczuciński (Wydział Nauk Społecznych UAM). Współpracę z Pracownią podjęli także literaturoznawcy i humaniści: prof. Tadeusz Sławek (Wydział Filologiczny Uniwersytetu Śląskiego w Katowicach) i prof. Michał Głowiński z Instytutu Badań Literackich PAN, a także dr Rüdiger Schmidt-Grépály z Kolleg Friedrich Nietzsche w Weimarze.

</doc>
<doc id="764299" url="https://pl.wikipedia.org/wiki?curid=764299" title="The Zombies">
The Zombies

The Zombies – brytyjska grupa muzyczna, utworzona w 1961 roku przez Roda Argenta (klawisze, harmonijka, skrzypce i śpiew), Paula Atkinsona (gitara, harmonijka, skrzypce), Colina Blunstone'a (gitara i śpiew), Hugh Grundy'ego (perkusja) i Chrisa White'a (gitara basowa i śpiew). Grupa ta była jedną z pierwszych grup brytyjskich, której piosenka "She`s Not There" znalazła się na amerykańskich listach przebojów. Następnym wielkim przebojem grupy było nagranie "Tell Her No". Grupa rozpadła się w 1967 roku. W 2019 wprowadzona do Rock and Roll Hall of Fame.

</doc>
<doc id="764303" url="https://pl.wikipedia.org/wiki?curid=764303" title="Mr. V">
Mr. V



</doc>
<doc id="764305" url="https://pl.wikipedia.org/wiki?curid=764305" title="Thomas Lawrence (malarz)">
Thomas Lawrence (malarz)

Sir Thomas Lawrence (ur. 13 kwietnia 1769 w Bristolu, zm. 7 stycznia 1830 w Londynie) – angielski malarz-portrecista.
Życiorys.
Jego ojciec był karczmarzem, najpierw w Bristolu, a następnie w Devizes. Gdy miał lat 6 Thomas stał się swoistą atrakcją dla gości baru, na zamówienie których rysował to, czego sobie życzyli i deklamował mowy Miltona. W roku 1779 ojciec popadł w kłopoty finansowe i musiał opuścić Devizes; od tego czasu talent Thomasa stał się podstawą utrzymania rodziny. Zadebiutował wykonując portrety kredką w Oksfordzie, gdzie cieszył się sporym wzięciem. W roku 1782 rodzina osiedliła się w Bath, gdzie młody artysta znalazł mnóstwo pracy wykonując kredką portrety okolicznych notabli, płacących mu gwineę – gwineę i pół od zamówienia. W roku 1784 został nagrodzony przez Towarzystwo Sztuki (ang. "Society of Arts") za rysunkową kopię "Przemienienia Pańskiego" Rafaela. Wkrótce potem zaczął malować olejami.
Porzuciwszy myśl by zostać aktorem (próbował swych sił na scenie, nawet z powodzeniem), Lawrence przeniósł się do Londynu w roku 1787, gdzie został ciepło przywitany przez Joshuę Reynoldsa i przyjęty na studia w Akademii Królewskiej (ang. "Royal Academy"). Niemal natychmiast zaczął wystawiać swoje prace – jego reputacja rosła tak szybko, że w 1791 został członkiem Akademii.
Śmierć Reynoldsa w roku 1792 otwarła przed nim drogę do dalszych sukcesów. Lawrence został od razu przyjęty do "Towarzystwa Dyletantów" (ang. "the Dilettanti Society") i nadwornym malarzem króla Jerzego III w spadku po Reynoldsie. W roku 1794 uznany został za najmodniejszego portrecistę swoich czasów, jego modelami byli najznakomitsze postaci Anglii i większość koronowanych głów Europy. Karolina von Braunschweig była jego ulubioną modelką i – przez jakiś czas – kochanką.
W roku 1815 otrzymał szlachectwo; w 1818 udał się do Akwizgranu by malować władców i dyplomatów, którzy zjechali się na obrady kongresu Świętego Przymierza, a następnie do Wiednia i Rzymu, wszędzie zbierając pochlebne opinie arystokracji, zarówno z powodu jego talentu, jak i nienagannych manier. Do Anglii wrócił po 18 miesiącach i tego samego dnia wybrany został prezydentem Akademii w miejsce Benjamina Westa, który zmarł kilka dni wcześniej. Zasiadał w prezydenckim fotelu aż do śmierci. Nigdy się nie ożenił.
Sir Thomas Lawrence posiadał wszelkie zalety osobiste i umiejętności artystyczne, by stać się i być najmodniejszym z malarzy i – wśród portrecistów angielskich zajmuje należne sobie miejsce, aczkolwiek nie tak wysokie, jaki posiadał za życia. Jego bardziej ambitne prace w stylu klasycystycznym, jak np. kiedyś wychwalany "Szatan", są dzisiaj praktycznie zapomniane.
Największa stała wystawa prac Lawrence'a mieści się w Waterloo Gallery w Windsorze, kolekcja o dużym znaczeniu historycznym. "Master Lambton," namalowany dla lorda Durhama za 600 gwinei, uważany jest za jeden z najlepszych portretów Lawrence'a.

</doc>
<doc id="764306" url="https://pl.wikipedia.org/wiki?curid=764306" title="Israel Kirzner">
Israel Kirzner

Israel Meir Kirzner (ur. 13 lutego 1930 w Londynie) – ekonomista szkoły austriackiej, uczeń Ludwiga von Misesa.
Wykształcenie.
Israel Kirzner studiował na Uniwersytecie w Kapsztadzie w RPA w latach 1947–1948 oraz w ramach programu zewnętrznego na Uniwersytecie Londynu (1950-51). Uzyskał licencjat w Brooklyn College w 1954 r., oraz dyplom magisterski w 1955 r. Stopień doktorski uzyskał dwa lata później na Uniwersytecie Nowego Jorku. Był uczestnikiem prywatnych seminariów Ludwiga von Misesa.
Poglądy ekonomiczne.
Obszarem zainteresowań naukowych Israela Kirznera, a zarazem dziedziną, w której dokonał najważniejszych odkryć, jest zjawisko przedsiębiorczości. Jest ono, zdaniem Kirznera, ważnym składnikiem rzeczywistości gospodarczej, pomijanym zarazem w tradycyjnej teorii ekonomicznej.
Koncepcja przedsiębiorczości Kirznera.
Człowiek jest przedsiębiorczy wtedy, gdy dostosowuje środki realizacji obranych przez siebie celów do zmieniających się warunków działania. Tak sformułowana definicja przedsiębiorczości jest bardzo szeroka. Obejmuje w swoim zakresie nie tylko działania potocznie przypisywane przedsiębiorcom (właścicielom/zarządcom firm), ale także każde działanie w warunkach niepewności. Niepewność związana, zdaniem Kirznera, z każdym rzeczywistym działaniem polega na tym, że nie da się przewidzieć wszystkich zdarzeń mogących potencjalnie mieć wpływ na realizację danego działania. W związku z tym, aby osiągnąć cel tego działania, należy dostosować je do warunków w jakich jest ono realizowane. Ten właśnie proces Kirzner nazywa przedsiębiorczością. Jego zdaniem, każdy człowiek jest w jakiejś mierze przedsiębiorczy, ale cecha ta jest stopniowalna. Im szybciej następuje proces dostosowania, tym większy jest stopień przedsiębiorczości.
W przypadku przedsięwzięć gospodarczych, niepewność przejawia się w tym, że trudno jest przewidzieć przychody i koszty działań. Na skutek błędnej ich kalkulacji przedsiębiorcy nieefektywnie alokują zasoby. Przedsiębiorczość w takiej sytuacji polega na dostrzeżeniu tej alokacji i naprawieniu jej, czyli zmodyfikowaniu przedsięwzięcia. Proces ten, zdaniem Kirznera, jest procesem doprowadzającym do równowagi rynkowej.
Ignorancja i odkrycie.
Niepewność, będąca nieodłącznym elementem procesu podejmowania decyzji wynika stąd, że przedsiębiorcy (osoby podejmujące decyzje) nie są w stanie zgromadzić wszystkich informacji istotnych dla osiągnięcia zamierzonych przez niego celów. Innymi słowy, przedsiębiorcy są w pewnym zakresie ignorantami, gdyż nie posiadają pewnej wiedzy. Nie są oni jednak w stanie, jak to jest możliwe w neoklasycznym modelu przedsiębiorstwa, uwzględnić tego braku informacji poprzez zwiększenie przewidywanych kosztów przedsięwzięcia. Jest tak dlatego, że wiedza ma, zdaniem Kirznera, charakter otwarto-zamknięty, czyli przedsiębiorca często nie wie, czego nie wie o danym, istotnym dla jego przedsięwzięcia zjawisku. Nie może więc tego uwzględnić w planowanych przez niego działaniach. Podczas ich realizacji, nieprzewidziane przez niego zjawiska ujawniają się sprawiając, że działania te doprowadzają do nieefektywnej alokacji zasobów. Przedsiębiorczość w takiej sytuacji przejawia się poprzez odkrycie tego stanu rzeczy i naprawienie go.
Krytyka.
Koncepcja przedsiębiorczości przedstawiona przez Kirznera była krytykowana między innymi poprzez podważanie twierdzenia, że proces przedsiębiorczy doprowadza rynek do stanu równowagi. Argumentowano, że istotnym składnikiem przedsiębiorczości jest innowacyjność i kreatywność. Polega ona na odkrywaniu nowych metod działania, nowych produktów i sposobów wytwarzania. W tym sensie jest ona raczej siłą wytrącającą rynek ze stanu równowagi, ale doprowadzającą do wzrostu gospodarczego. Warto zauważyć, że takie rozumienie przedsiębiorczości może być komplementarne z koncepcją Kirznera. Kiedy przedsiębiorca w pierwszym sensie wytrąca rynek ze stanu równowagi odkrywając nowy sposób produkcji, inni przedsiębiorcy (w sensie Kirznera) poprzez swoje działania naprawiające alokację doprowadzają rynek do nowego stanu równowagi. Dopiero współistnienie obu tych rodzajów przedsiębiorczości doprowadza do wzrostu gospodarczego.

</doc>
<doc id="764313" url="https://pl.wikipedia.org/wiki?curid=764313" title="Vilajuïga">
Vilajuïga

Vilajuïga – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 13,15 km². Zgodnie z danymi INE, w 2005 roku liczba ludności wynosiła 1059, a gęstość zaludnienia 80,53 osoby/km². Wysokość bezwzględna gminy równa jest 31 metrów. Współrzędne geograficzne gminy to 42°19'41"N, 3°5'43"E.
Miejscowości.
W skład gminy Vilajuïga wchodzi siedem miejscowości, w tym miejscowość gminna o tej samej nazwie:

</doc>
<doc id="764314" url="https://pl.wikipedia.org/wiki?curid=764314" title="L’Estació">
L’Estació

L'Estació – miejscowość w Hiszpanii, w Katalonii, w prowincji Girona, w comarce Alt Empordà, w gminie Vilajuïga.
Według danych INE z 2005 roku miejscowość zamieszkiwało 15 osób.

</doc>
<doc id="764315" url="https://pl.wikipedia.org/wiki?curid=764315" title="Pla d'en Satlle">
Pla d'en Satlle

Pla d'en Satlle – miejscowość w Hiszpanii, w Katalonii, w prowincji Girona, w comarce Alt Empordà, w gminie Vilajuïga.
Według danych INE z 2005 roku miejscowość zamieszkiwało 8 osób.

</doc>
<doc id="764316" url="https://pl.wikipedia.org/wiki?curid=764316" title="Poblat de Canyelles">
Poblat de Canyelles

Poblat de Canyelles – miejscowość w Hiszpanii, w Katalonii, w prowincji Girona, w comarce Alt Empordà, w gminie Vilajuïga.
Według danych INE z 2005 roku miejscowość zamieszkiwały 2 osoby.

</doc>
<doc id="764317" url="https://pl.wikipedia.org/wiki?curid=764317" title="Pujolar">
Pujolar

Pujolar – miejscowość w Hiszpanii, w Katalonii, w prowincji Girona, w comarce Alt Empordà, w gminie Vilajuïga.
Według danych INE z 2005 roku miejscowość zamieszkiwało 9 osób.

</doc>
<doc id="764318" url="https://pl.wikipedia.org/wiki?curid=764318" title="El Veïnat de Dalt">
El Veïnat de Dalt

El Veïnat de Dalt – miejscowość w Hiszpanii, w Katalonii, w prowincji Girona, w comarce Alt Empordà, w gminie Vilajuïga.
Według danych INE z 2005 roku miejscowość zamieszkiwało 380 osób.

</doc>
<doc id="764319" url="https://pl.wikipedia.org/wiki?curid=764319" title="Montperdut">
Montperdut

Montperdut – opuszczona miejscowość w Hiszpanii, w Katalonii, w prowincji Girona, w comarce Alt Empordà, w gminie Vilajuïga.
Według danych INE z 2005 roku miejscowość nie zamieszkiwała żadna osoba.

</doc>
<doc id="764320" url="https://pl.wikipedia.org/wiki?curid=764320" title="Vilajuiga">
Vilajuiga



</doc>
<doc id="764321" url="https://pl.wikipedia.org/wiki?curid=764321" title="L'Estacio">
L'Estacio



</doc>
<doc id="764322" url="https://pl.wikipedia.org/wiki?curid=764322" title="El Veinat de Dalt">
El Veinat de Dalt



</doc>
<doc id="764327" url="https://pl.wikipedia.org/wiki?curid=764327" title="Santa Llogaia d’Àlguema">
Santa Llogaia d’Àlguema

Santa Llogaia d'Àlguema – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 1,93 km². Zgodnie z danymi INE, w 2005 roku liczba ludności wynosiła 311, a gęstość zaludnienia 161,14 osób/km². Wysokość bezwzględna gminy równa jest 42 metry. Współrzędne geograficzne gminy to 42°14'6"N, 2°57'12"E.

</doc>
<doc id="764328" url="https://pl.wikipedia.org/wiki?curid=764328" title="Podbój normandzki">
Podbój normandzki



</doc>
<doc id="764330" url="https://pl.wikipedia.org/wiki?curid=764330" title="Boos (Bawaria)">
Boos (Bawaria)

Boos – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, siedziba wspólnoty administracyjnej Boos. Leży w Szwabii, około 23 km na północny zachód od Mindelheimu, nad rzeką Roth.
Dzielnice.
W skład gminy wchodzą następujące dzielnice:
Polityka.
Wójtem gminy jest Helmut Erben, rada gminy składa się z 12 osób.
Oświata.
W gminie znajduje się przedszkole (75 miejsc) oraz szkoła (podstawowa i częściowo Hauptschule, 11 nauczycieli i 193 uczniów).

</doc>
<doc id="764332" url="https://pl.wikipedia.org/wiki?curid=764332" title="Fellheim">
Fellheim

Fellheim – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, wchodzi w skład wspólnoty administracyjnej Boos. Leży w Szwabii, około 25 km na północny zachód od Mindelheimu, nad rzeką Iller, przy granicy z Badenią-Wirtembergią i linii kolejowej Oberstdorf – Ulm.
Polityka.
Wójtem gminy jest Alfred Grözinger, rada gminy składa się z 12 osób.
Oświata.
W gminie znajduje się przedszkole (50 miejsc).

</doc>
<doc id="764333" url="https://pl.wikipedia.org/wiki?curid=764333" title="Izabela Kowalińska">
Izabela Kowalińska

Izabela Kowalińska z d. Żebrowska (ur. 23 lutego 1985 roku w Świdniku) – polska siatkarka, grająca na pozycji atakującej, reprezentantka Polski. Po sezonie 2019/2020 zakończyła karierę sportową.
Sukcesy klubowe.
Mistrzostwo Polski:
Puchar Polski:
Superpuchar Polski:
Awans do ORLEN Ligi z PSPS Chemikiem Police
Sukcesy reprezentacyjne.
Mistrzostwa Europy Kadetek:
Mistrzostwa Świata Kadetek:
Mistrzostwa Europy Juniorek:
Mistrzostwa Świata Juniorek:
Letnia Uniwersjada:
Puchar Piemontu:

</doc>
<doc id="764334" url="https://pl.wikipedia.org/wiki?curid=764334" title="Heimertingen">
Heimertingen

Heimertingen – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, wchodzi w skład wspólnoty administracyjnej Boos. Leży w Szwabii, około 25 km na zachód od Mindelheimu, nad rzeką Iller, przy drodze B300 i linii kolejowej Oberstdorf – Ulm.
Polityka.
Wójtem gminy jest Jürgen Schalk(Heimertinger Liste), rada gminy składa się z 12 osób.
Oświata.
W gminie znajdują się 2 przedszkola (75 miejsc i 68 dzieci) oraz szkoła podstawowa (17 nauczycieli i 299 uczniów).

</doc>
<doc id="764335" url="https://pl.wikipedia.org/wiki?curid=764335" title="Niederrieden">
Niederrieden

Niederrieden – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, wchodzi w skład wspólnoty administracyjnej Boos. Leży w Szwabii, około 24 km na zachód od Mindelheimu, nad rzeką Roth, przy drodze B300.
Polityka.
Wójtem gminy jest Michael Büchler z CSU/Bürgerunion, rada gminy składa się z 12 osób.
Oświata.
W gminie znajduje się przedszkole (75 miejsc i 51 dzieci).

</doc>
<doc id="764337" url="https://pl.wikipedia.org/wiki?curid=764337" title="Hybrydyzacja Northern">
Hybrydyzacja Northern



</doc>
<doc id="764338" url="https://pl.wikipedia.org/wiki?curid=764338" title="Pleß">
Pleß

Pleß – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, wchodzi w skład wspólnoty administracyjnej Boos. Leży w Szwabii, około 27 km na północny zachód od Mindelheimu, nad rzeką Iller, przy granicy z Badenią-Wirtembergią i linii kolejowej Oberstdorf – Ulm.
Polityka.
Wójtem gminy jest Peter Lessmann, rada gminy składa się z 8 osób.
Oświata.
W gminie znajduje się przedszkole (50 miejsc).

</doc>
<doc id="764340" url="https://pl.wikipedia.org/wiki?curid=764340" title="Pleß (ujednoznacznienie)">
Pleß (ujednoznacznienie)

Geografia.
Polska.
Dawna nazwa miejscowości:

</doc>
<doc id="764344" url="https://pl.wikipedia.org/wiki?curid=764344" title="Dirlewang">
Dirlewang

Dirlewang – gmina targowa w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, siedziba wspólnoty administracyjnej Dirlewang. Leży w Szwabii, około 5 km na południe od Mindelheimu, nad rzeką Mindel, przy drodze B16.
Dzielnice.
W skład gminy wchodzą następujące dzielnice:
Altensteig, Dirlewang, Helchenried i Osterlauchdorf.
Polityka.
Wójtem gminy jest Alois Mayer (ÜWG), rada gminy składa się z 14 osób.
Oświata.
W gminie znajduje się przedszkole oraz szkoła podstawowa (217 uczniów).

</doc>
<doc id="764345" url="https://pl.wikipedia.org/wiki?curid=764345" title="Apfeltrach">
Apfeltrach

Apfeltrach – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, wchodzi w skład wspólnoty administracyjnej Dirlewang. Leży w Szwabii, około 3 km na południe od Mindelheimu, nad rzeką Mindel, przy autostradzie A96 i drodze B16.
Polityka.
Wójtem gminy jest Karl Steidele (Dorfgemeinschaft), rada gminy składa się z 8 osób.

</doc>
<doc id="764347" url="https://pl.wikipedia.org/wiki?curid=764347" title="Stetten (powiat Unterallgäu)">
Stetten (powiat Unterallgäu)

Stetten – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, wchodzi w skład wspólnoty administracyjnej Dirlewang. Leży w Szwabii, około 5 km na południowy zachód od Mindelheimu, przy autostradzie A96 i linii kolejowej Memmingen – Monachium.
Polityka.
Wójtem gminy jest Peter Schropp, rada gminy składa się z 12 osób.
Oświata.
W gminie znajduje się przedszkole (50 miejsc i 46 dzieci).

</doc>
<doc id="764348" url="https://pl.wikipedia.org/wiki?curid=764348" title="Unteregg">
Unteregg

Unteregg – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, wchodzi w skład wspólnoty administracyjnej Dirlewang. Leży w Szwabii, około 10 km na południe od Mindelheimu.
Polityka.
Wójtem gminy jest Marlene Preisinger, rada gminy składa się z 12 osób.
Współpraca.
Miejscowość partnerska:
Oświata.
W gminie znajdują się dwa przedszkola.

</doc>
<doc id="764349" url="https://pl.wikipedia.org/wiki?curid=764349" title="Manewr transferowy Hohmanna">
Manewr transferowy Hohmanna

Manewr transferowy Hohmanna – manewr ekonomicznej zmiany orbity kołowej statku kosmicznego na wyższą lub niższą, przez dwukrotne użycie silników. Statek wykonujący taki manewr porusza się po, tzw. orbicie transferowej Hohmanna.
Nazwa manewru.
Nazwa pochodzi od nazwiska Waltera Hohmanna, niemieckiego naukowca, który opublikował założenia tego manewru w 1925. W literaturze radzieckiej i rosyjskiej używana jest również nazwa manewr transferowy Hohmanna-Wietczinkina. Drugie nazwisko pochodzi od radzieckiego matematyka, Władimira Petrowicza Wietczinkina, który zaprezentował ten manewr podczas swoich wykładów o podróżach międzyplanetarnych w latach 1921–1925.
Opis manewru.
Podwyższanie orbity.
Trajektoria lotu podczas manewru ma kształt połówki elipsy (2 na rysunku) stycznej zarówno do opuszczanej orbity kołowej (1 na rysunku), jak i do orbity docelowej (3 na rysunku). Elipsa ta jest nazywana orbitą transferową Hohmanna. Przejście z jednej orbity na drugą jest inicjowane poprzez pierwsze odpalenie silnika (ΔV na rysunku), co powoduje podwyższanie aktualnej orbity. Gdy statek dociera na wysokość orbity docelowej, następuje drugie odpalenie silnika (ΔV′ na rysunku). Ma ono na celu dostosowanie prędkości do prędkości orbitalnej wymaganej przez orbitę docelową i zmniejszenie jej mimośrodu. Obydwa impulsy nie muszą zostać wykonane podczas tego samego obiegu orbity – statek może przez pewien czas krążyć po orbicie transferowej.
Obniżanie orbity.
Manewr transferowy Hohmanna pozwala także na sprowadzenie statku z wyższej orbity kołowej na niższą. W takim wypadku różnica leży jedynie w zwrocie wektora ciągu, siła ciągu musi zmniejszać prędkość statku. Spowolnienie lotu powoduje bowiem obniżenie orbity. Drugi impuls powoduje dostosowanie prędkości statku do prędkości wymaganej na nowej niższej orbicie i zmniejszenie jej mimośrodu.
Wpływ siły ciągu silników.
Manewr Hohmanna przewiduje impulsową zmianę prędkości w celu nadania statkowi orbit kołowych, przeważnie więc używa się do niego silników o dużym ciągu (w celu minimalizacji ilości zużywanego paliwa). Silniki o małym ciągu mogą wykonać manewr Hohmanna w przybliżeniu, poprzez stopniowe powiększanie początkowej orbity. Wymaga to jednak delta-v do 141% większego niż przy wykorzystaniu dwóch silnych impulsów. Jest również bardziej czasochłonne.
Ekonomiczność.
Manewr Hohmanna jest manewrem niemal zawsze najbardziej ekonomicznym, jeśli chodzi o zużycie paliwa. Jednym z przypadków, gdy tak nie jest, to gdy półoś wielka orbity docelowej jest ponad 12 razy większa niż półoś wielka orbity pierwotnej. Wtedy bardziej opłacalny staje się manewr dwueliptyczny.
Obliczenia.
Całkowita Energia mechaniczna ciała o masie m okrążającego ciało o masie M jest sumą jego energii kinetycznej i potencjalnej, przy założeniu, że m jest zaniedbywalnie małe w porównaniu do M (czyli m « M), równa się połowie potencjału grawitacyjnego w najdalszym punkcie orbity ciała m – w odległości półosi wielkiej:
Rozwiązując powyższe równanie można dojść do, tzw. równania zachowania energii orbitalnej:
Zmiana prędkości wymagana do manewru Hohmanna wynosi:
Najmniejszy wymagany czas potrzebny na zmianę orbit (niezależnie w jakim kierunku: z niższej na wyższą czy z wyższej na niższą) określa trzecie prawo Keplera:
Czas ten jest równy połowie okresu orbity transferowej.
Przykład.
Dla orbity geostacjonarnej formula_10 = 42 164 km; dla orbity o wysokości 300 km, formula_9 = 6 678 km (odległość liczymy od wspólnego środka masy układu Ziemia – satelita, który leży niemalże w środku Ziemi).
Prędkość związana z orbitą większą wynosi 3,07 km/s, a z mniejszą, 7,73 km/s. Dla orbity eliptycznej (transferowej) waha się od 1,61 km/s w apogeum, do 10,15 km/s w perygeum.
Wymagane zmiany prędkości przy manewrze Hohmanna wyniosą więc:
Razem, 3,88 km/s.
Maksymalna wartość ΔV.
Największa zmiana prędkości (delta-v) przy manewrze Hohmanna (53,6% pierwotnej prędkości orbitalnej) potrzebna jest, gdy promień orbity docelowej jest 15,6 razy większy od promienia orbity początkowej (rzeczywisty pierwiastek równania formula_15). Dla wyższych orbit końcowych ΔV maleje i dąży do wartości prędkości początkowej razy formula_16 czyli 41,4% pierwotnej prędkości orbitalnej.
Zmiana orbity wraz ze zmianą ciała centralnego.
Użycie manewru Hohmanna przy zmianie orbity i jednoczesnej zmianie okrążanego ciała implikuje dodatkowe problemy. Dla przykładu, rozważymy statek kosmiczny lecący z Ziemi do Marsa. Już na początku statek będzie miał pewną prędkość związaną z ruchem wokoło Ziemi – prędkość ta nie będzie brana pod uwagę, gdy statek będzie wchodził na orbitę transferową (okołosłoneczną). Aby okrążać Marsa, statek będzie również wymagał pewnej prędkości, ale na pewno mniejszej niż potrzebna do dalszego orbitowania wokół Słońca. Najkorzystniej będzie zmniejszyć prędkość statku i pozwolić polu grawitacyjnemu Marsa na „pochwycenie” statku. Dzięki temu, ilość energii potrzebnej przy obu impulsach będzie zminimalizowana. Przy takim locie decydujące znaczenie będzie miało wzajemne położenie obu planet – statek i planeta docelowa muszą spotkać się w tym samym punkcie ich własnych orbit (okołosłonecznych) w tym samym czasie. Dlatego też, przy lotach międzyplanetarnych tak ważne jest, tzw. okno startowe.
Manewr transferowy Hohmanna pozwala statkom kosmicznym przejść z niskiej orbity okołoziemskiej (LEO) na orbitę geostacjonarną w około 5 godzin (mówimy wtedy, że statek podróżuje po geostacjonarnej orbicie transferowej); z LEO do Księżyca w około 5 dni; z Ziemi do Marsa, w około 260 dni.
Przemieszczanie się na dalsze odległości z użyciem manewru Hohmanna jest bardzo czasochłonne, dlatego loty do dalszych planet odbywają się zwykle przy udziale asysty grawitacyjnej, używanej czasem wielokrotnie, i tzw. międzyplanetarnej sieci transportowej.

</doc>
<doc id="764353" url="https://pl.wikipedia.org/wiki?curid=764353" title="Legau">
Legau

Legau – gmina targowa w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, siedziba wspólnoty administracyjnej Illerwinkel. Leży w Szwabii, około 35 km na południowy zachód od Mindelheimu.
Polityka.
Wójtem gminy jest Franz Abele z CSU, rada gminy składa się z 16 osób.

</doc>
<doc id="764355" url="https://pl.wikipedia.org/wiki?curid=764355" title="Kronburg">
Kronburg

Kronburg – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, wchodzi w skład wspólnoty administracyjnej Illerwinkel. Leży w Szwabii, około 30 km na południowy zachód od Mindelheimu, nad rzeką Iller.
Polityka.
Wójtem gminy jest Winfried Prinz (CSU/ Freie Wählergemeinschaft), rada gminy składa się z 12 osób.

</doc>
<doc id="764357" url="https://pl.wikipedia.org/wiki?curid=764357" title="Lautrach">
Lautrach

Lautrach – miejscowość i gmina w Niemczech, w kraju związkowym Bawaria, w rejencji Szwabia, w regionie Donau-Iller, w powiecie Unterallgäu, wchodzi w skład wspólnoty administracyjnej Illerwinkel. Leży w Szwabii, około 32 km na południowy zachód od Mindelheimu, nad rzeką Iller, przy granicy z Badenią-Wirtembergią.
Dzielnice.
W skład gminy wchodzą następujące dzielnice:
Lautrach, Dilpersried, Neuwelt, Schnall, Schrofen i Wigelis
Polityka.
Wójtem gminy jest Arthur Dorn, rada gminy składa się z 12 osób.
Oświata.
W gminie znajduje się przedszkole (100 miejsc i 94 dzieci).

</doc>
<doc id="764359" url="https://pl.wikipedia.org/wiki?curid=764359" title="Labroidei">
Labroidei



</doc>
<doc id="764361" url="https://pl.wikipedia.org/wiki?curid=764361" title="Stadnik żółtoogonowy">
Stadnik żółtoogonowy

Stadnik żółtoogonowy ("Chrysiptera parasema") – ryba morska z rodziny Pomacentridae. Hodowana w akwariach morskich.
Pochodzenie: zachodnia część Oceanu Spokojnego: okolice Wysp Salomona, Papui-Nowej Gwinei, Filipin i Ryuku.
Wielkość: do 7 cm długości.
Akwarium: średnie lub duże akwarium rafowe z licznymi kryjówkami i pozostawioną rozległą otwartą przestrzenią do swobodnego pływania.
Charakterystyka: idealny gatunek do akwariów rafowych zupełnie pozbawiony agresji wobec innych ryb oraz bezkręgowców. Najefektowniej prezentuje się w dużych stadach. W mniejszych zbiornikach może być pielęgnowany w parach. Gatunku tego nie należy umieszczać w jednym zbiorniku z dużo większymi i drapieżnymi rybami, dla których łatwo mógłby stać się posiłkiem.
Opis: ciało bocznie spłaszczone, dość wysokie z charakterystycznie najeżoną zębami
promieni płetwą grzbietową. Boki pokrywają duże łuski. Całe ciało
intensywnie błękitne, jedynie mała, widlasto zakończona płetwa ogonowa
oraz jej nasada są cytrynowożółte.
Rozmnażanie: dość częste w akwariach pod warunkiem posiadania dobranej pary hodowlanej. Gatunek jajorodny. 
Pokarm: wszelkiego rodzaju mrożonki mięsne takie jak czerwony plankton, artemia, cyklop, mysis, moina. Ryba do pewnego stopnia zjada również glony. Po przyzwyczajeniu akceptuje także dobrej jakości suchy pokarm w płatkach i granulkach przeznaczony do żywienia ryb morskich.

</doc>
<doc id="764362" url="https://pl.wikipedia.org/wiki?curid=764362" title="Viridiana">
Viridiana

Viridiana – hiszpańsko-meksykański film z 1961 roku w reżyserii Luisa Buñuela. Wraz z francuskim filmem "Tak długa nieobecność" Henriego Colpiego nagrodzony Złotą Palmą na 14. MFF w Cannes. Obraz był zakazany w Hiszpanii z przyczyn polityczno-obyczajowych, potępił go również Watykan.
Opis fabuły.
Film opowiada historię nowicjuszki Viridiany, która przed wstąpieniem do zakonu wyjeżdża do domu swojego wuja. Tam uporać musi się z jego zalotami. Po niedoszłym gwałcie uznaje się za nieczystą, a przez to niezasługującą na życie w zakonie. W zamian postanawia poświęcić swoje życie pomagając ubogim. Zbiera okolicznych żebraków i zatrudnia ich przy zbiorach, a przy okazji naucza ich prawd wiary. Gdy właściciele posiadłości, w tym Viridiana wyjeżdżają, żebracy urządzają sobie ucztę. W pewnym momencie udają scenę z „Ostatniej Wieczerzy” Leonarda da Vinciego. Gdy Viridiana wraca, wychodzi na jaw mroczna strona jej podopiecznych. Wyratowana z opresji musi zrewidować swój obraz świata.
Obsada.
Źródło: 

</doc>
<doc id="764363" url="https://pl.wikipedia.org/wiki?curid=764363" title="Edward Albert">
Edward Albert

Edward Laurence Albert, także Eddie Albert Jr. (ur. 20 lutego 1951 w Los Angeles, zm. 22 września 2006 w Malibu) – amerykański aktor filmowy i telewizyjny, producent filmowy.
Życiorys.
Wczesne lata.
Urodził się w Los Angeles. Jego matka, Maria Marguerita Guadelupe Bolda y Castilla, zasłynęła jako tancerka i aktorka pod pseudonimem Margo (wystąpiła m.in. w filmach: "Jutro będę płakać", "Viva Zapata!", "Zagubiony horyzont"). Miał siostrę Marię Zucht. Jego ojciec Eddie Albert był aktorem pochodzenia niemieckiego. Studiował na University of California, Los Angeles i Oxford University.
Kariera.
Zadebiutował na kinowym ekranie jako 14-latek w dramacie "The Fool Killer" (1965) u boku Anthony’ego Perkinsa.
Rola niewidomego prawnika w komedii romantycznej "Motyle są wolne" ("Butterflies Are Free", 1972) z Goldie Hawn przyniosła mu nagrodę Złotego Globa w kategorii najbardziej obiecujący debiut. Grał kochanka Ann Stanley (Liv Ullmann) i chłopaka jej córki w komedii "Czterdzieści karatów" ("40 Carats", 1973), gdzie w wypadku na planie Albert został ciężko ranny, łamiąc ramię i obojczyk w sześciu miejscach.
Życie prywatne.
W latach 1970–1972 był związany z Kate Jackson. W 1976 poznał aktorkę Katherine „Kate” Woodville, z którą się ożenił 27 czerwca 1979. Mieli córkę Thaïs Carmen (ur. 26 sierpnia 1980 w Los Angeles).
Ostatnie lata i śmierć.
W ostatnich latach swojego życia opiekował się ojcem, który cierpiał na chorobę Alzheimera i zmarł 26 maja 2005 na zapalenie płuc. 18 miesięcy po śmierci ojca, Albert zmarł 22 września 2006 roku, cierpiąc przez 18 miesięcy na raka płuc.

</doc>
<doc id="764370" url="https://pl.wikipedia.org/wiki?curid=764370" title="Leniency">
Leniency

Leniency (ang. "łagodność, pobłażliwość") – instytucja prawa konkurencji (UE, USA), polegająca na możliwości zmniejszenia lub uniknięcia przez przedsiębiorstwo kary pieniężnej, nakładanej przez odpowiedni organ (w przypadku Unii Europejskiej jest to Komisja Europejska) w związku z udziałem przedsiębiorstwa w porozumieniu naruszającym konkurencję na rynku (swego rodzaju „czynny żal”). Grzywny nakładane w takich przypadkach mogą sięgać 10% przychodów osiągniętych przez podmiot naruszający prawo w poprzednim roku.
Warunkiem uniknięcia odpowiedzialności jest dobrowolna współpraca z organem i ujawnienie informacji o porozumieniu, zanim organ uzyska o nim wiarygodną wiadomość.
Historia.
Pierwszy program leniency został ogłoszony przez Departament Sprawiedliwości USA w 1978 roku. Nie zawierał on jednak gwarancji automatycznego uzyskania immunitetu dla pierwszego podmiotu decydującego się na współpracę. Zapisy takie wprowadzono w 1993 roku. Pociągnęło to za sobą duży sukces, od 1993 do 1999 roku do organu antymonopolowego wpłynęło 20 razy więcej wniosków niż w ciągu pierwszych 15 lat istnienia programu. Amerykański sukces zachęcił wiele państw na świecie do wdrażania podobnych rozwiązań (do końca ubiegłego stulecie m.in. Kanada, Korea Południowa, Australia).
W UE polityka leniency funkcjonuje od 1996 roku, kiedy KE wydała pierwsze obwieszczenie w tej sprawie. Podobnie jak pierwotne rozwiązania amerykańskie nie gwarantowała ona nietykalności pierwszemu podmiotowi ubiegającemu się o zwolnienie z grzywien. W związku z tym przez 6 lat związania Komisji treścią aktu rozpatrzono jedynie kilkanaście spraw, a całkowite zwolnienie zastosowano w jedynie trzech sprawach. W 2002 roku wydane zostało kolejne obwieszczenie KE w tej sprawie idące tropem doświadczeń amerykańskich z lat 90. Skuteczność wzrosła kilkukrotnie. Aktualnie obowiązuje obwieszczenie KE z 2006 roku.
Niektóre Państwa Członkowskie UE również mają swoje programy, uzupełniające program Komisji. Najwcześniej leniency wprowadziły Wielka Brytania i Niemcy (2000), w Polsce łagodzenie kar w sprawach kartelowych regulują art. 113a - 113k Ustawy o ochronie konkurencji i konsumentów z 2007 r.
Podmiot uczestniczący w tajnym kartelu musi w celu uzyskania zwolnienia z grożących mu grzywien zgłosić w aplikacji składanej do Komisji fakt istnienia naruszenia prawa konkurencji oraz wszelkie posiadanie dowody, a także w sposób pełny współpracować w dalszym toku postępowania. Nie wolno mu także informować kogokolwiek poza organami ochrony konkurencji o podjętych działaniach. Podmioty, które nie kwalifikują się do całkowitego zwolnienia z grzywien mogą ubiegać się o ich redukcje. Przykładowymi przyczynami nieprzyznania zwolnienia są złożenie wcześniejszego wniosku przez innego uczestnika kartelu lub posiadanie przez KE wcześniejszych informacji wystarczających do przeprowadzenia kontroli. W systemie europejskim zwolnienie nosi miano "warunkowego" i może być cofnięte aż do wydania decyzji w sprawie całego kartelu, np. w wypadku późniejszego niszczenia dowodów.
Co do zasady system "nagród" w europejskim programie leniency przedstawia się następująco:
Polski system, choć zasadniczo zgodny z unijnym, zawiera kilka odmiennych uregulowań. Jednym z nich jest odmiennie uregulowany system nagród, w którym redukcję grzywien zastąpiono zmniejszeniem górnego ustawowego zagrożenia karą (do 5% dla drugiego, 7% dla trzeciego i 8% dla kolejnych naruszających).

</doc>
<doc id="764371" url="https://pl.wikipedia.org/wiki?curid=764371" title="Hsieh Su-wei">
Hsieh Su-wei

Hsieh Su-wei (; ur. 4 stycznia 1986 w Kaohsiung) – tajwańska tenisistka, mistrzyni wielkoszlemowych Wimbledonu 2013, 2019 i 2021 oraz French Open 2014, a także WTA Tour Championships 2013, liderka rankingu WTA deblistek. Jej młodsza siostra Hsieh Yu-chieh i brat Hsieh Cheng-peng również grają w tenisa.
Kariera zawodowa.
Zwyciężczyni trzech turniejów singlowych i trzydziestu deblowych rangi WTA Tour, jednego turnieju rangi WTA 125K series w grze podwójnej oraz dwudziestu siedmiu turniejów cyklu ITF w grze singlowej i dwudziestu trzech w grze deblowej.
W rankingu singlowym najwyżej klasyfikowana na 23. pozycji, miało to miejsce w 25 lutego 2013 roku, a 12 maja 2014 została liderką rankingu deblowego. Reprezentowała Chińskie Tajpej w rozgrywkach Pucharu Federacji od 2003 roku.
W 2002 roku osiągnęła półfinał debla w Dubaju z Angelique Widjają, a dwa lata później w Seulu zaliczyła pierwszy w karierze finał gry podwójnej.
W 2004 roku osiągnęła pierwszy deblowy finał rozgrywek WTA Tour. W Seulu razem z Chuang Chia-jung uległy parze Cho Yoon-jeong–Jeon Mi-ra wynikiem 3:6, 6:1, 5:7.
W lutym 2006 roku osiągnęła półfinał turnieju deblowego w Pattaya, razem z Tamarine Tanasugarn. Zadebiutowała w dwóch imprezach z cyklu Wielkiego Szlema, w Paryżu i Londynie, odpadając w pierwszej rundzie.
We wrześniu 2007 roku wygrała pierwszy turniej w zawodowej karierze, triumfując w grze podwójnej w Pekinie w parze z rodaczką Chuang Chia-jung. Tydzień później w parze z Chuang wygrała w Seulu.
Na początku 2008 grała na kortach Australian Open. Hsieh najpierw przeszła kwalifikacje. W drugiej rundzie turnieju głównego pokonała Austriaczkę Sybille Bammer 6:2, 6:0, rozstawioną w tym turnieju z numerem 19. Pokonała ją dopiero w 4 rundzie Belgijka Justine Henin. Hsieh „urwała” liderce rankingu tenisowego kobiet 4 gemy – przegrała 2:6, 2:6. Po tym turnieju po raz pierwszy w karierze została sklasyfikowana w pierwszej setce rankingu.
W marcu, zagrała w Pacific Life Open w Indian Wells, odpadając w pierwszej rundzie. Podczas Wimbledonu, po pokonaniu Stéphanie Cohen-Aloro w I rundzie, w drugiej została pokonana przez rozstawioną z „dziewiątką”, Dinarę Safiną. Pod koniec listopada zajmowała 78. pozycję w rankingu, najwyższą w karierze.
Pod koniec stycznia 2009, w Australian Open odpadła w pierwszej rundzie gry pojedynczej oraz w ćwierćfinale gry podwójnej (grając w parze z Peng Shuai). Na początku maja, w Rzymie, odniosła zwycięstwo w turnieju deblowym. Podczas French Open w deblu, wraz z Peng, doszła do 1/2 finału. W październiku wygrała siódmy turniej deblowy w karierze – zawody WTA Premier Mandatory w Pekinie.
4 marca 2012 wygrała swój pierwszy turniej z cyklu WTA w singlu. Triumfowała w rozgrywkach w Kuala Lumpur, zwyciężając dzięki kreczowi Petry Martić przy stanie 2:6, 7:5, 4:1. W czerwcu w parze z Tímeą Babos zwyciężyła w turnieju w Birmingham, pokonując w meczu mistrzowskim najwyżej rozstawione Liezel Huber oraz Lisę Raymond wynikiem 7:5, 6:7(2), 10–8. We wrześniu zwyciężyła 6:3, 5:7, 6:4 z Laurą Robson w finale zawodów singlowych w chińskim Kantonie.
W maju 2013 zwyciężyła w turnieju kategorii WTA Premier 5 w Rzymie. Razem z Peng Shuai pokonały w finale Sarę Errani i Robertę Vinci wynikiem 4:6, 6:3, 10–8. Na przełomie czerwca i lipca triumfowała w wielkoszlemowym Wimbledonie, gdzie razem z Peng Shuai wygrały 7:6(1), 6:1 z parą Ashleigh Barty–Casey Dellacqua. Para odniosła kolejny sukces podczas zawodów w Cincinnati, pokonując w finale Annę-Lenę Grönefeld i Květę Peschke wynikiem 2:6, 6:3, 12–10. We wrześniu debel triumfował w Kantonie, wygrywając w finale z Vanią King i Galiną Woskobojewą 6:3, 4:6, 12–10. Pod koniec sezonu zwyciężyły w turnieju WTA Tour Championships w Stambule. Wygrały w finale z Jekatieriną Makarową oraz Jeleną Wiesniną 6:4, 7:5.
W sezonie 2014 Azjatki wygrały w zawodach w Ad-Dausze, pokonując w ostatnim spotkaniu Květę Peschke i Katarinę Srebotnik wynikiem 6:4, 6:0. Następnie zwyciężyły w Indian Wells, wygrywając z parą Cara Black–Sania Mirza 7:6(5), 6:2. Na przełomie maja i czerwca osiągnęły wielkoszlemowy triumf na kortach French Open. W meczu mistrzowskim pokonały Sarę Errani i Robertę Vinci 6:4, 6:1. W kończącym sezon Turnieju Mistrzyń para przegrała z Carą Black i Sanią Mirzą 1:6, 0:6.
Podczas Australian Open 2018 pokonała w drugiej rundzie walczącą o pierwsze miejsce w rankingu Garbiñe Muguruzę 7:6(1), 6:4. W kolejnym etapie wygrała z Agnieszką Radwańską 6:2, 7:5. Została powstrzymana dopiero w czwartej rundzie przez faworytkę zawodów Angelique Kerber 6:4, 5:7, 2:6. Równocześnie brała udział w turnieju gry podwójnej wspólnie z Peng Shuai, dochodząc do półfinału.

</doc>
<doc id="764372" url="https://pl.wikipedia.org/wiki?curid=764372" title="Legaliteti">
Legaliteti

Legaliteti – albańska rojalistyczna organizacja ruchu oporu, działająca w latach 1943-1945.
Przywódca Legaliteti Abaz Kupi w kwietniu 1941 r. powrócił do Albanii z Jugosławii i rozpoczął organizowanie ruchu zwolenników króla Zogu I (stąd nazywano ich też zogistami). W połowie 1943 r. brali oni udział w porozumieniu w miejscowości Mukje zawartym pomiędzy Balli Kombëtar i komunistami Envera Hodży, na podstawie którego miało nastąpić zjednoczenie wszystkich sił albańskich przeciwko okupantom. Umowa została jednak zerwana przez obie strony. 20 listopada 1943 r. A. Kupi utworzył organizację pod nazwą Legaliteti, która dążyła do restauracji monarchii w Albanii po zakończeniu wojny. Przywódcą politycznym organizacji został wybrany na kongresie w Zall-Her - Xhemal Naipi. Wpływy Legaliteti koncentrowały się w rejonie Mati, skąd pochodził Ahmed Zogu – w północnej, górzystej części kraju. Miała swoje oddziały partyzanckie, które w szczytowym okresie liczyły blisko dwa tysiące ludzi. Wobec odmowy uznania przez Brytyjczyków praw króla Zoga do tronu albańskiego oddziały Legaliteti podobnie jak Balli Kombëtar skierowały się głównie przeciwko komunistom. Po opuszczeniu kraju przez Abaza Kupiego w listopadzie 1944 roku Legaliteti praktycznie zakończyła działalność.

</doc>
<doc id="764376" url="https://pl.wikipedia.org/wiki?curid=764376" title="Interstadiał">
Interstadiał

Interstadiał (interglacistadiał) – jednostka podziału czwartorzędu drugiego rzędu w obrębie glacjału. Cechuje ją cieplejszy klimat, jednak nie tak ciepły jak klimat interglacjału. Oddziela ona zimne jednostki glacjału (rangi stadiału) i charakteryzuje się „cofaniem” lądolodów do ok. 100 km.

</doc>
<doc id="764379" url="https://pl.wikipedia.org/wiki?curid=764379" title="Kultura wielbarska">
Kultura wielbarska

Kultura wielbarska (inaczej gocko-gepidzka oraz wschodnio-pomorsko-mazowiecka) – kultura archeologiczna epoki żelaza rozwijająca się między I a V wiekiem, na terenach obecnej północnej i wschodniej Polski oraz zachodniej Ukrainy.
Chronologia, geneza i zanik.
Nazwa tej kultury pochodzi od eponimicznego stanowiska w Wielbarku (obecnie dzielnica Malborka). Wykształciła się z kultury oksywskiej w początkowej fazie okresu rzymskiego B1, od 50 r. Pełny rozwój to okres B2. Zanik stanowisk tej kultury datuje się na okres wędrówek ludów począwszy od 400–450 r.
Na kulturę wielbarską wpłynęli w znaczącym stopniu napływowi skandynawscy Goci i Gepidzi, ale także ludność osiadła już wcześniej, czyli Wenedowie i Rugiowie. Według archeologów Goci wędrując wzdłuż Wisły i Bugu zasiedlali tylko pustki, respektując stan posiadania ludności tubylczej. W II i III w. ludność kultury wielbarskiej w wyniku ekspansji osadniczej na tereny zajęte przez ludność kultury zarubinieckiej dała początek kulturze czerniachowskiej.
Po zaniku kultury wielbarskiej na Pomorzu Środkowym od III w. występuje tzw. grupa dębczyńska.
Wyróżniano dwie fazy:
Obszar występowania i kontekst kulturowy.
Stanowiska kultury wielbarskiej występowały nad Dolną Wisłą od Gdańska po ziemię chełmińską, na zachodzie część Pomorza po Parsętę, Pojezierza Kaszubskiego i Krajeńskiego oraz tereny północnej Wielkopolski. Na początku II wieku n.e. ludność wielbarska rozszerzyła swe wpływy na dawne tereny ludności przeworskiej, tj. prawobrzeżne Mazowsze, Podlasie, Wołyń i Polesie. Stanowiska graniczyły ze stanowiskami kultury przeworskiej, kręgu zachodniobałtyjskiego, kultury czerniachowskiej.
Charakterystyczne wytwory kulturowe.
Ozdoby brązowe, złote lub srebrne zdobione techniką filigranowania i granulacji. Charakterystyczne zabytki to bransolety żmijowate, wisiorki gruszkowate, klamerki esowate, srebrne paciorki i wisiory opasane.
Przewodnim typem ceramiki są duże dwuuszne naczynia zdobione ornamentem na przemian gładzonych i chropowatych trójkątów.
Obrządek pogrzebowy.
Ludność praktykowała obrządek birytualny, to jest zarówno kremację, jak i inhumację, co uważane jest za cechę charakterystyczną kultury wielbarskiej. W przypadku pochówku szkieletowego zmarły był chowany w drewnianej trumnie z kłody. Występowały też cmentarzyska kurhanowe z kamiennymi kręgami oraz brukiem, określane od miejsca ich odkrycia ponad 100 lat temu jako typ Odry-Węsiory-Grzybnica. Obszar ten obejmuje Pojezierze Kaszubskie i Krajeńskie oraz okolice Koszalina na Pomorzu Środkowym.
Zdarzają się też (zwłaszcza na terenie grupy masłomęckiej) groby intencjonalnie naruszone, cząstkowe, przemieszane lub pochówki zwierzęco-ludzkie.
Zmarłych wyposażano w dary grobowe (rzadko występują przedmioty żelazne, czasem ostrogi, ale tylko w grobach męskich, ozdoby, brak jest broni). Na stanowisku archeologicznym w Czarnówku nieopodal Lubowidza wśród ozdób odnaleziono m.in. wyroby ze starożytnego Rzymu, w tym ze szkła (szklaną rybę i puchar).
Charakterystycznym zjawiskiem jest obecność cmentarzysk kobieco-dziecięcych (głównie Mazowsze). Największe gockie cmentarzysko znajduje się w Borowie, w samym środku drawskiego poligonu.
Muzea w Polsce.
Muzea prezentujące sztukę i zabytki gockie w Polsce.
Społeczeństwo i gospodarka.
Dobrze rozwinięte techniki dekorowania (granulacja i filigran). Poświadczony handel dalekosiężny. Przez tereny zajęte przez ludność kultury wielbarskiej przechodził szlak bursztynowy.

</doc>
<doc id="764387" url="https://pl.wikipedia.org/wiki?curid=764387" title="BiznesNet24">
BiznesNet24

BiznesNet24 – usługa Netii oparta na technologii ADSL umożliwiająca stały dostęp do Internetu. Oferta przygotowana z myślą o klientach biznesowych.
Warianty usługi.
Maksymalna szybkość transmisji w pakietach:
W usłudze BiznesNet24 klientowi przydzielony zostaje 1 stały adres IP, natomiast dla usługi BiznesNet Komplex jest to 8 stałych adresów IP.
Usługa BiznesNet24 może być świadczona na łączach bezprzewodowych działających w technologii WiMAX
W przypadku BiznesNet24 i SuperNet24 klienci otrzymują pakiet hostingowy Jupiter oraz Netia Secure.
Sprzęt.
Urządzenie dostarczane w ramach usług BiznesNet24
Klienci korzystający z usługi SuperNet otrzymują urządzenia Paradyne Firmy Zhone.
Dla klientów korzystających z usługi BiznesNet Komplex dostarczane są urządzenia firmy Ericsson.
Z usługą BiznesNet24 i SuperNet mogą współpracować również inne modemo-routery ADSL obsługujące PPPoE, w zależności od linii telefonicznej pracujące w trybach:

</doc>
<doc id="764395" url="https://pl.wikipedia.org/wiki?curid=764395" title="Zachowanie polityczne">
Zachowanie polityczne

Zachowanie polityczne jest to reakcja ludzi (jednostek, grup społecznych) na bodźce
wywodzące się ze zjawisk politycznych i procesów politycznych.
Rodzaje zachowań politycznych.
Szczególną formą zachowania politycznego są działania polityczne rozumiane jako: celowe, racjonalne, kontrolowane i dowolne (świadomy i samodzielny wybór miejsca, czasu i sposobu postępowania).
Zachowania polityczne w państwach demokratycznych.
W państwie demokratycznym najbardziej cenione są zachowania polityczne oparte na aktywnym, świadomym i odpowiedzialnym udziale obywateli w życiu politycznym (łączone z działalnością w grupach i stowarzyszeniach, szczególnie lokalnych), zachowania o charakterze konsensualnym i konformistycznym, które charakterystyczne są dla społeczeństwa obywatelskiego.
Socjologia polityki.
Często przy badaniu kultury politycznej danego społeczeństwa i postępowaniu ludzi w działaniach politycznych bazuje się na wzorcach zachowań politycznych, jako sposobach postępowania, utrwalonych już w świadomości politycznej ludzi w odniesieniu do polityki i systemu politycznego.
Zachowania polityczne bada między innymi dziedzina zwana socjologią polityki. Jest to nauka zajmująca się społecznymi uwarunkowaniami sprawowania władzy politycznej. Socjologia polityki wychodzi od społeczeństwa i bada jak ono wpływa na państwo. Systematyczny rozwój socjologii polityki rozpoczął się w latach trzydziestych dwudziestego wieku (chociaż jej problemy były przedmiotem zainteresowań już takich uczonych jak Alexis de Tocqueville, Karol Marks, Max Weber.

</doc>
<doc id="764396" url="https://pl.wikipedia.org/wiki?curid=764396" title="Henry Mainwaring">
Henry Mainwaring

Henry Mainwaring (ur. 1587, zm. 1651) – jeden z najniezwyklejszych piratów XVII w., późniejszy wiceadmirał.
Urodził się w roku 1587 w ziemiańskiej rodzinie z Shropshire i otrzymał wykształcenie prawnicze na uniwersytecie oksfordzkim. Musiał być bardzo inteligentnym i pracowitym młodzieńcem, skoro tytuł magistra (Bachelor of Arts) otrzymał w wieku lat piętnastu. Po ukończeniu studiów swoją dalszą karierę pragnął związać z żeglugą i już w pierwszej swej podróży morskiej został oficerem.
Pirat Mainwaring.
W 1611 roku na 160-tonowym statku "Resistance" wyruszył z poleceniem schwytania Petera Eastona zwanego "Pirackim Admirałem", który swą bazę wypadową urządził w Harbour Grace na Nowej Fundlandii, poważnie komplikując angielski system połowów dalekomorskich. Specyfiką tamtych czasów była jednak płynna granica pomiędzy ścigającym i ściganym, tak więc przybywszy do Gibraltaru, Mainwaring sam postanowił zostać piratem. Trzeba także oddać słuszność, iż swoim jednym małym statkiem nic nie zdziałałby na północnym Atlantyku przeciw kilkunastu okrętom Eastona – należało zatem wzmocnić siły. Poza tym jednocześnie jego uprawnienia nadane przez króla obejmowały łupienie hiszpańskiego transportu morskiego w Zachodnich Indiach – co stawiało go w sytuacji bliższej jednak korsarstwu.
Przez chwycenie się pirackiego rzemiosła nie stał się wrogiem Albionu – wręcz przeciwnie. Po przybyciu do Afryki Północnej, gdzie postanowił prowadzić łupieską działalność, jasno określił zasady postępowania: każdy hiszpański statek jest potencjalnym łupem, zaś statki angielskie są dla jego ludzi nietykalne. W ciągu pół roku działalności zdobył tyle hiszpańskich statków, że utworzył z nich dosyć liczną flotyllę. Jego znaczenie w regionie było na tyle duże, że mógł sobie pozwolić na zakazanie piratom berberyjskim ataków na statki angielskie. Dodać należy, że zakaz ten był dość ściśle przestrzegany. Jak można się łatwo domyśleć, nie mogąc atakować w tym regionie Anglików, Berberowie ze zdwojoną zaciekłością rzucili się na statki hiszpańskie, co wpływało na układ sił między mocarstwami na śródziemnomorskim teatrze działań. Nic więc dziwnego, że imię Henry'ego Mainwaringa wypowiadano w Anglii z wielkim szacunkiem. Król Hiszpanii Filip III Habsburg starał się skusić pirata do przejścia na służbę hiszpańską, co było podówczas zjawiskiem powszechnym, lecz Mainwaring był na tyle bogaty i świadom swej pozycji, że mógł sobie pozwolić na patriotyzm.
W 1614 roku wyruszył wreszcie na Nową Fundlandię, być może nawet w poszukiwaniu Eastona. Pirackiego Admirała wprawdzie już na wyspie nie było, ale Mainwaring objął ją niejako w udzielne władanie. Rabował nie tylko towary i zaopatrzenie ze statków francuskich i portugalskich, pozostawiając im jednak szczątkowe zapasy prowiantu, by nie umarli z głodu, ale także siał terror wśród lokalnych rybaków żądając od nich kontyngentów żywnościowych oraz ludzi. Wcielił on do swych załóg ok. 400 ludzi, w większości siłą. Nie był jednak okrutny, czy nieludzki. Zachowały się nawet informacje o podwładnych Mainwaringa, których herszt kazał wieszać na rejach za znęcanie się nad jeńcami.
Jesienią postanowił wrócić do północnej Afryki, lecz gdy dotarł w ten rejon, został przykro zaskoczony faktem, iż pod jego nieobecność Hiszpanie zagarnęli Marmora – jego dotychczasową bazę wypadową. Nie mając odpowiednio przygotowanych sił, przeniósł się do Villafranca w Sabaudii (obecnie Villefranche-sur-Mer), gdzie założył spółkę piracką z angielskim arystokratą nazwiskiem Walsingham.
Pożegnanie z czarną banderą.
Dwa lata później, mając niecałe 29 lat, skorzystał z amnestii królewskiej, kończąc swoją piracką karierę. Miało to związek z układem dyplomatycznym między Filipem III, który miał już dosyć Anglika, a Jakubem I. Filip III nie był w stanie pozbyć się go inaczej z akwenu śródziemnomorskiego: Mainwaring najpierw przegonił mającą przewagę liczebną hiszpańską ekspedycję karną, a potem odrzucił ofertę przejścia na hiszpańską służbę za bajońską pensję 20 000 dukatów rocznie.
Mainwaring wrócił do Anglii, gdzie 9 czerwca 1616 roku został ogłoszony wyrok stwierdzający, że nie popełnił poważniejszych zbrodni. Mainwaring był już wtedy bogatym człowiekiem, którego lud angielski witał jako bohatera, zaś król nadał mu tytuł szlachecki.
Mainwaring, będąc człowiekiem o akademickim wykształceniu, o wiele lepiej od Drake'a zaaklimatyzował się w roli dworzanina. Jednocześnie, na prośbę króla, zabrał się energicznie za oczyszczanie kanału La Manche ze swoich dawnych sprzymierzeńców – piratów berberyjskich. Jako Lieutenant of Dover Castle i Deputy Warden of the Cinque Ports (Kasztelan zamku w Dover i Powiernik Pięciu Portów) dowodził obroną angielskiego wybrzeża, odbudowując zarówno zrujnowane fortyfikacje, jak i cały system obronny, który dosłownie leżał w gruzach. Podobno w czasie jednej z inspekcji w beczce, w której miał znajdować się proch, znalazł... popiół. Oburzony krzyknął: "To już moi piraci byli uczciwsi!".
Jednocześnie ujawnił swój talent literacki pisząc pamiętniki i rozprawy z zakresu żeglarstwa, a także historii i taktyki zwalczania piractwa.
Smutny koniec.
W 1646 roku, w czasie wojny domowej, stanął po stronie króla przeciw Cromwellowi, za co zapłacił wygnaniem wraz z królewiczem Karolem, na wyspę Jersey. Zmarł tam w ubóstwie w 1651 roku.
Pochowany został w bezimiennym grobie w kościele St. Giles w angielskim Camberwell.
Sir Henry Mainwaring był jednym z najniezwyklejszych piratów europejskich. Był niezwykle zdolnym żeglarzem i dobrym dowódcą. Jego zaś kunszt walki na morzu w ówczesnym czasie nie miał sobie równych, czego dowodzi choćby los hiszpańskiej eskadry wysłanej przeciw niemu w czasie pobytu w Villafranca (pięć dużych okrętów zostało silnie uszkodzonych w walce z trzema mniejszymi, pirackimi jednostkami).

</doc>
<doc id="764397" url="https://pl.wikipedia.org/wiki?curid=764397" title="Tomasz Terlikowski">
Tomasz Terlikowski

Tomasz Piotr Terlikowski (ur. 10 września 1974) – polski dziennikarz, filozof, publicysta, tłumacz, pisarz i działacz katolicki, doktor nauk humanistycznych. W przeszłości redaktor naczelny, a następnie dyrektor programowy Telewizji Republika.
Życiorys.
W 2003 obronił doktorat z filozofii na UKSW. Praca doktorska, napisana pod kierunkiem o. Edmunda Morawca CSsR, nosi tytuł „Lwa Szestowa krytyka europejskiej filozofii racjonalistycznej”. Pracował w „Newsweeku”, Radiu Plus, redakcji katolickiej TVP („Między ziemią a niebem”), dzienniku „Życie” (2004), tygodniku „Ozon” (2005–2006), gdzie był zastępcą redaktora naczelnego, dzienniku „Rzeczpospolita” (do 2008) i tygodniku „Wprost” (2008–2009). Od września 2009 do 2015 był szefem zarządu wydawnictwa „Fronda”. Prowadzi też rozmowy w PR1 ("Śniadanie bez polityki") i współpracował z Popołudniem Radia TOK FM. Od 2004 do 15 czerwca 2012 był redaktorem naczelnym Ekumenicznej Agencji Informacyjnej ekumenizm.pl. W TVP2 współtworzył cykl „Wojna światów”, jest także autorem scenariusza „Kwartetu Teologicznego”. Prowadził również magazyny historyczne w TVP Historia („Dzieje Polaków”, „U źródeł cywilizacji”).
Publikował także w „Nowym Państwie”, „Więzi”, „Znaku”, „Tygodniku Powszechnym”, „Przeglądzie Powszechnym”, „Myśli Protestanckiej”, „Arcanach”, „Super Expressie” i „Studia Philosophiae Christianae” oraz w Rycerzu Niepokalanej. Jego felietony ukazywały się w portalu Tezeus.pl (2006–2008), a także w „Frondzie”, „Gościu Niedzielnym”, „Przewodniku Katolickim” i „Gazecie Polskiej”. W 2010 zadebiutował jako autor powieści, wydając dystopię "Operacja „Chusta”".
W styczniu 2007 badał w archiwach IPN dokumenty dotyczące podejrzeń o współpracę abp. Wielgusa z SB. Wyniki ukazały się w „Rzeczpospolitej”.
W maju 2010 został redaktorem naczelnym portalu fronda.pl współpracującym z kwartalnikiem „Fronda”, którego redaktorem naczelnym był od czerwca 2012 do czerwca 2013.
Od 21 września 2012 do 31 grudnia 2012 był jednym z prowadzących program "Rozmównica" na kanale Religia.tv. Współpracował też z telewizją internetową Boska TV. Jest dziennikarzem Telewizji Republika, gdzie stworzył audycje "Zderzenie cywilizacji" i "Kościół, w którym żyjemy". Od 1 lipca 2013 jest członkiem zarządu Telewizja Republika S.A., zarządzającej stacją Telewizja Republika. Od września 2014 do maja 2017 był redaktorem naczelnym stacji Telewizja Republika. 8 maja 2017 na stanowisku zastąpiła go Dorota Kania. Terlikowski pozostał w zarządzie stacji jako dyrektor programowy.
31 sierpnia 2016 zakończył współpracę z portalem fronda.pl.
Od 2016 do 2018 prowadził z żoną portal internetowy www.malydziennik.pl oraz nagrywał filmiki umieszczane w serwisie YouTube na kanale "Mały Dziennik na kontrze". 25 marca 2018 małżeństwo rozstało się z portalem, a ich udziały przejęła firma Net Media Broker.
W kwietniu 2018 zaczął prowadzić w Polskim Radiu 24 cotygodniową audycję "Terlikowski na froncie". W tym samym roku został ponownie publicystą dziennika „Rzeczpospolita”. Jego artykuły ukazują się głównie w sobotnio-niedzielnym wydaniu gazety noszącym nazwę „Plus Minus”. W latach 2020-2023 był publicystą Tygodnika Solidarność. 31 sierpnia 2021 zakończył pracę w Polskim Radiu 24.
Udzielił wywiadu braciom Sekielskim, którego fragmenty ukazały się w filmie "Zabawa w chowanego" (2020).
Od 2020 roku za pośrednictwem mediów społecznościowych oraz radia, prasy i telewizji, szeroko komentuje przykłady tuszowania przestępstw seksualnych w polskim kościele katolickim przez biskupów.
30 marca 2021 roku powołany przez prowincjała polskiej prowincji Zakonu Kaznodziejskiego na przewodniczącego niezależnej od zakonu komisji, mającej na celu zbadanie działań o. Pawła M., oskarżonego o liczne przestępstwa – w tym seksualne oraz kroków podjętych przez prowincję w tej sprawie na przestrzeni lat. 15 września 2021 opublikowany został 260-stronicowy raport z prac komisji wraz z jego publiczną prezentacją.
Od sierpnia 2021 roku jest stałym felietonistą serwisu Wprost.pl, gdzie publikuje artykuły o tematyce związanej z życiem kościoła, polityką i sprawami społecznymi.
Od 1 września 2021 jest jednym z prowadzących "Popołudniowej rozmowy RMF FM", która nadawana jest od poniedziałku do piątku o godz. 18:02 na antenie RMF FM oraz emitowana w dłuższej wersji w internetowej rozgłośni RMF24 i w formie audio-wideo na portalu rmf24.pl. Terlikowski prowadzi tę audycję we środy. W tym samym miesiącu wraz z żoną, Małgorzatą zostali prowadzącymi popołudniowego pasma w katolickim Radiu Profeto, należącym do Polskiej Prowincji Zgromadzenia Księży Najświętszego Serca Jezusowego, potocznie zwanych sercanami.
Od września 2022 do lutego 2023 był gospodarzem informacyjno-publicystycznego pasma nadawanego od poniedziałku do piątku w godzinach od 12:30 do 14:30 na antenie internetowego radia RMF24. O marca 2023 roku Terlikowski na tej samej antenie prowadzi "Przedpołudnie Radia RMF24" w paśmie nadawany od poniedziałku do piątku w godzinach od 10:00 do 12:00.
Życie prywatne.
Z żoną Małgorzatą mają pięcioro dzieci.
Kontrowersje.
Kościołowi Zielonoświątkowemu zarzucił episkopalizację i katolicyzację.
W 2006 roku na łamach „Newsweeka” w artykule "Wyznawcy agentury" zarzucił ugrupowaniom ewangelikalnym współpracę z bezpieką. Na łamach kwartalnika „Słowo i Życie” zarzucono mu nierzetelność i mijanie się z prawdą. Terlikowskiemu zarzucano nieznajomość środowiska, które krytykował i popełnianie rażących błędów. Terlikowski utrzymywał, że Stanisław Krakiewicz i Paweł Bajeński przyczynili się do aresztowania Ludwika Szenderowskiego, bo ten nie chciał wejść do ZKE. Tymczasem Szenderowski był głównym twórcą ZKE, natomiast Bajeński przystąpił do ZKE dopiero w roku 1953. Zauważono, że Bajeński nie został nawet zarejestrowany jako TW.
Po śmierci Mandeli napisał, że „odpowiada za śmierć o wiele większej liczby czarnych niż najwięksi afrykańscy rasiści”, nazwał go także „zwyczajnym komunistą, który doprowadził do upadku kwitnącą gospodarkę RPA”.
W swej książce "Koń trojański w mieście Boga. Pół wieku po Soborze…" krytykował hierarchię kościoła katolickiego za zbyt ulgowe traktowanie księży homoseksualistów, których nazywa „homoukładem” i „homositwą”.

</doc>
<doc id="764398" url="https://pl.wikipedia.org/wiki?curid=764398" title="Tomasz P. Terlikowski">
Tomasz P. Terlikowski



</doc>
<doc id="764399" url="https://pl.wikipedia.org/wiki?curid=764399" title="Leszek Biłyk">
Leszek Biłyk

Leszek Biłyk (ur. 9 marca 1919, zm. 25 grudnia 2006 w São Paulo) – podporucznik kawalerii Polskich Sił Zbrojnych, działacz emigracyjny. 
Życiorys.
Był synem Alfreda Biłyka – ostatniego wojewody lwowskiego. W 1937 zdał maturę w gimnazjum w Tarnopolu. W latach 1937–38 odbywał naukę w Szkole Podchorążych Rezerwy Kawalerii w Grudziądzu, następnie praktykę w 14 pułku ułanów jazłowieckich. W sierpniu 1939, w stopniu wachmistrza podchorążego, objął dowództwo III plutonu ciężkich karabinów maszynowych tego pułku. Na czele tego plutonu walczył w kampanii wrześniowej. 19 września został ranny pod Sierakowem. Odznaczony Krzyżem Walecznych. W listopadzie 1939 aresztowany przez Niemców w Łodzi, wysłany do obozu w Niemczech, skąd uciekł w 1945 do oddziałów amerykańskich, później do macierzystego 14 pułku ułanów w Szkocji. W 1946 został przeniesiony do Sztabu Naczelnego Wodza w Londynie, gdzie pełnił funkcję adiutanta generała Stanisława Kopańskiego. W 1947 zdemobilizowany, wyemigrował do Brazylii, gdzie był jednym z założycieli Stowarzyszenia Kombatantów Polskich i jego wieloletnim przewodniczącym. Odznaczony Medalem Pro Memoria.

</doc>
<doc id="764401" url="https://pl.wikipedia.org/wiki?curid=764401" title="Piotr Biron">
Piotr Biron

Piotr Biron (niem. "Peter von Biron") (ur. 15 lutego 1724 w Mitawie, zm. 13 stycznia 1800 w Jeleniowie) – hrabia Świętego Cesarstwa Rzymskiego, książę Kurlandii i Semigalii w latach 1769–1795, książę Żagania w latach 1786–1800.
Młodość.
Był synem Ernesta Jana Birona i Benigny Gottlieby von Trotha oraz starszym bratem Karola Ernesta Birona. Młodość spędził w Sankt Petersburgu, gdzie jego ojciec był głównym doradcą i faworytem cesarzowej Anny Iwanowny. W 1735 roku typowany był na męża jej siostrzenicy Anny Leopoldowny. Plany dynastyczne przekreśliła jednak intryga dworska ministra Artemija Wołynskiego wymierzona przeciwko Ernestowi Bironowi.
W 1740 roku po spisku dworskim Anny Leopoldowny, Piotr Biron został zesłany wraz z rodzicami na Syberię. Na zesłaniu przebywał do czasów objęcia rządów przez Piotra III. W 1762 roku został zrehabilitowany i mianowany generałem jazdy rosyjskiej.
Książę Kurlandii i Semigalii.
Po powrocie Ernesta Jana Birona na tron Księstwa Kurlandii i Semigalii w 1763 roku, Piotr Biron został wyznaczony jego następcą i objął regencję w księstwie. W 1764 roku złożył hołd lenny Stanisławowi Augustowi Poniatowskiemu.
Formalnie władzę przejął w 1769 roku po abdykacji ojca. Zaczął gromadzić dobra ziemskie. Oprócz odziedziczonego Sycowa stał się także właścicielem wielu posiadłości na Śląsku i w Czechach m.in. Żagania (od 1786) i Náchodu (od 1792). Był mecenasem sztuki. Kolekcjonował obrazy, utrzymywał dworską kapelę i teatr.
W okresie rozbiorów Rzeczypospolitej zachowywał neutralność wobec wydarzeń, był posłuszny poleceniom i woli cesarzowej Katarzyny II. W 1791 roku stał się formalnie suwerennym władcą, jednak faktycznie znalazł się pod ścisłą zależnością Imperium Rosyjskiego. 30 maja 1794 roku wydał patent potępiający insurekcję kościuszkowską. W 1795 roku po III rozbiorze podjął decyzję o przekazaniu Kurlandii i Semigalii Rosji. W zamian za abdykację otrzymał wysoką dożywotnią rentę państwową w wysokości 60  000 talarów oraz rekompensatę finansową za utracone posiadłości w wysokości talarów.
Książę Żagania.
Po zrzeczeniu się tronu ostatnie lata życia spędził w swoich dobrach na Śląsku i w Czechach. Rezydował głównie w Żaganiu, który uczynił wspaniałą rezydencją dorównującą dworom innych niemieckich książąt.
Piotr Biron pochowany został w krypcie pod wieżą Kościoła Łaski w Żaganiu.
Życie prywatne.
Był trzykrotnie żonaty. Z trzeciego małżeństwa z Dorotą von Medem miał sześcioro dzieci. Pierworodny syn Piotr zmarł w wieku 3 lat, a czwarta córka Karolina w wieku 2 lat. Dorosłego życia dożyły cztery córki:

</doc>
<doc id="764404" url="https://pl.wikipedia.org/wiki?curid=764404" title="Kopalnia Węgla Kamiennego „Mysłowice-Wesoła”">
Kopalnia Węgla Kamiennego „Mysłowice-Wesoła”



</doc>
<doc id="764405" url="https://pl.wikipedia.org/wiki?curid=764405" title="KWK Mysłowice-Wesoła">
KWK Mysłowice-Wesoła



</doc>
<doc id="764406" url="https://pl.wikipedia.org/wiki?curid=764406" title="Factura pro forma">
Factura pro forma



</doc>
<doc id="764425" url="https://pl.wikipedia.org/wiki?curid=764425" title="Tadeusz Józef Żuliński">
Tadeusz Józef Żuliński

Tadeusz Józef Żuliński (ur. 28 maja 1889 we Lwowie, zm. 5 listopada 1915 pod Kamienuchą) – polski lekarz, członek PPS, legionista, żołnierz, pierwszy komendant Polskiej Organizacji Wojskowej (POW).
Życiorys.
Rodzina i młodość.
Był synem nauczyciela Józefa Żulińskiego, powstańca z 1863 roku i Łucji z domu Gross, wnukiem żołnierza Powstania listopadowego 1831. Miał pięć sióstr: Barbarę, Łucję, Teresę, Paulinę oraz Maniusię, która była jego siostrą bliźniaczką. Od najmłodszych lat życia wychowywany był w duchu patriotycznym.
Od 1900 uczęszczał do C. K. V Gimnazjum we Lwowie. Należał do tajnego kółka samokształceniowego, redagował gazetkę szkolną, a w 1906 uczestniczył w strajku szkolnym. Egzamin dojrzałości złożył rok później. W tym samym roku podjął studia na wydziale chemii Politechniki Lwowskiej. W kolejnym roku zmienił plany i przeniósł się na wydział lekarski Uniwersytetu Lwowskiego. Dyplom uzyskał w grudniu 1913.
Od samego początku istnienia Związku Strzeleckiego należał do najaktywniejszych jego członków. Ukończył kurs oficerski Związku Walki Czynnej i został przez Józefa Piłsudskiego wyróżniony znakiem oficerskim „Parasol” jako jedna z 64 osób. Wkrótce po tym z rozkazu Piłsudskiego wyjechał najpierw do Warszawy, a potem do Zagłębia Dąbrowskiego z zadaniem agitowania do idei socjalistycznych głoszonych przez PPS i zakładania komórek Związku Strzeleckiego na tamtym terenie. Na początku 1914 zostaje mianowany komendantem Związku Strzeleckiego w Zagłębiu Dąbrowskim. Pod koniec czerwca 1914 podjął pracę zarobkową jako lekarz w Mikołowie.
I wojna światowa.
Po ogłoszeniu mobilizacji stawił się w Krakowie, gdzie objął funkcję adiutanta Piłsudskiego. Wziął udział w kampanii kieleckiej i walkach nad Wisłą. Po utworzeniu Legionów otrzymał stopień podporucznika piechoty (9 października 1914). Cztery dni później zostaje mianowany przez Piłsudskiego pierwszym komendantem utworzonej w sierpniu celu walki z zaborcą rosyjskim Polskiej Organizacji Wojskowej. 22 października przybył do Warszawy. Tutaj tworzył podwaliny organizacji, głównie na bazie dawnych współpracowników z PPS oraz Drużyn Strzeleckich. Rozwijał działalność organizacji w Warszawie i okolicy, Radomiu, guberni lubelskiej i siedleckiej, a także w Wilnie i Grodnie.
Współpracował z Janem Bielawskim i Tomaszem Arciszewskim, tworząc na początku listopada 1914 Oddział Lotny Wojsk Polskich. Jako komendant POW dokonał zaprzysiężenia oddziału i mianował na jego pierwszego dowódcę Jana Bielawskiego. Uczestniczył w kilku akcjach zbrojnych przeprowadzonych przez Oddział, m.in. pod Grodziskiem, w Warszawie, pod Tłuszczem. Uczestniczył także w maju 1915 w brawurowej akcji w fortach Brześcia zaplanowanej i kierowanej przez Józefa Korczaka.
Po zajęciu Warszawy przez wojska niemieckie, zorganizował tzw. Batalion Warszawski jako uzupełnienie I Brygady i 22 sierpnia wyruszył z nim na front. 2 września został mianowany dowódcą 2 kompanii VI batalionu. Razem ze swoją kompanią uczestniczył w ciężkich walkach na Wołyniu. 29 października 1915 w czasie walk pod Kamieniuchą został ciężko ranny w brzuch. Przewieziony do szpitala w Sewerynówce, zmarł 5 listopada 1915. Został pochowany w grobie rodzinnym na Cmentarzu Łyczakowskim we Lwowie.
Upamiętnienie.
Jego życiorys opisał Karol Koźmiński w książce pt. "Kamienie na szaniec", wydanej w 1937.
W 1937 została wydana publikacja pt. "Komendant podziemnej Warszawy", której autorem był ppłk. Zygmunt Zygmuntowicz.
We wrześniu 1935 roku fragment ulicy Żurawiej w Warszawie pomiędzy ulicą Marszałkowską a Poznańską otrzymał nazwę ulicy T. Żulińskiego.

</doc>
<doc id="764430" url="https://pl.wikipedia.org/wiki?curid=764430" title="Daimler-Benz">
Daimler-Benz

Daimler-Benz AG – niemieckie przedsiębiorstwo zajmujące się produkcją samochodów oraz silników założone w 1926 roku, istniejące do 1998 roku.
Pierwsza umowa o wspólnym działaniu pomiędzy Benz &amp; Cie. Carla Benza a Daimler-Motoren-Gesellschaft założoną przez Gottlieba Daimlera i Wilhelma Maybacha podpisana została 1 maja 1924 roku.
Obie spółki kontynuowały produkcję samochodów pod własnymi markami do 28 czerwca 1926, kiedy to Benz &amp; Cie. i Daimler-Motoren-Gesellschaft oficjalnie połączyły się w Daimler-Benz AG, decydując się przy tym na produkcję pojazdów pod wspólną marką Mercedes-Benz.
W czasie trwania II wojny światowej przedsiębiorstwo Daimler-Benz znane przede wszystkim z samochodów marki Mercedes-Benz produkowało serie silników do samolotów, czołgów oraz okrętów podwodnych.
W roku 1998 spółka Daimler-Benz AG połączyła się z amerykańskim producentem samochodów Chrysler Corporation. Tak powstał koncern DaimlerChrysler AG.
14 maja 2007 roku DaimlerChrysler ogłosił zamiar sprzedaży 80,1% udziałów w przedsiębiorstwie Chrysler inwestorowi finansowemu Cerberus Capital Management zachowując 19.9% udziałów w koncernie, jednocześnie planuje zmienić firmę spółki na Daimler AG. Dawna Chrysler Group przyjmie nazwę Chrysler Holding LLC. Operacja ta oznacza rozpad istniejącego przez 9 lat jednego z największych globalnych koncernów samochodowych.

</doc>
<doc id="764431" url="https://pl.wikipedia.org/wiki?curid=764431" title="Timeout">
Timeout



</doc>
<doc id="764433" url="https://pl.wikipedia.org/wiki?curid=764433" title="Naso annulatus">
Naso annulatus

Naso annulatus – gatunek morskich ryb okoniokształtnych z rodziny pokolcowatych (Acanthuridae).
Występowanie.
Okolice raf koralowych, od Morza Czerwonego i wyspę Madagaskar na Oceanie Indyjskim po zach. Ocean Spokojny (Australia, Japonia).
Dorasta do 1m długości.

</doc>
<doc id="764434" url="https://pl.wikipedia.org/wiki?curid=764434" title="DaimlerChrysler AG">
DaimlerChrysler AG



</doc>
<doc id="764435" url="https://pl.wikipedia.org/wiki?curid=764435" title="Archiprezbiter">
Archiprezbiter

Archiprezbiter – urząd lub tytuł honorowy w Kościele katolickim. 

</doc>
<doc id="764436" url="https://pl.wikipedia.org/wiki?curid=764436" title="Godfryd II Plantagenet">
Godfryd II Plantagenet

Godfryd Plantagenet (ur. 23 września 1158, zm. 19 sierpnia 1186 w Paryżu), książę Bretanii, młodszy syn króla Anglii Henryka II i Eleonory, dziedziczki księstwa Akwitanii.
W 1166 r. ojciec zaręczył Godfryda z Konstancją (1161 – 5 września 1201), córką księcia Bretanii Conana IV i Małgorzaty, córki Henryka Szkockiego, 3. hrabiego Huntington. Ślub miał miejsce w 1181 r. i Godfryd objął rządy w księstwie Bretanii. Godfryd i Konstancja mieli syna i dwie córki:
W 1173, mając 15 lat, zbuntował się ze swoimi starszymi braćmi, Henrykiem i Ryszardem, przeciwko ojcu. Rebelia została stłumiona i Godfryd w 1174 ukorzył się przed ojcem. Kiedy Henryk i Ryszard zaczęli walczyć ze sobą w 1183 trzymał stronę Młodego Króla.
Był bliskim przyjacielem króla Francji Filipa Augusta i wiele czasu spędzał na jego paryskim dworze. Filip uczynił go nawet swoim seneszalem. Często, w porozumieniu z królem Francji, brał udział w spiskach i buntach przeciwko swojemu ojcu. Miał opinię człowieka zdradliwego i perfidnego. Kronikarz Gerald z Walii napisał o nim: "więcej było w nim fałszu niż uczciwości. Jego język był bardziej oślizgły niż oliwa. Dzięki swojemu urokowi i elokwencji był zdolny rozbijać najtrwalsze przymierza i wpędzać w konflikt dwa królestwa".
Godfryd znany był również z tego, że aby zdobyć pieniądze na własne kampanie wojenne, uciekał się do łupienia opactw i kościołów. Takie postępowanie nie jednało mu poparcia w kręgach kościelnych oraz wśród kronikarzy.
Książę Bretanii zmarł 19 sierpnia 1186, prawdopodobnie podczas przygotowania kolejnej rebelii przeciwko swojemu ojcu. Istnieją dwie teorie dotyczące jego śmierci. Najbardziej popularna, pochodząca z kroniki Rogera z Hoveden, głosi, że zginął w wypadku na turnieju. Podczas jego pogrzebu w katedrze Notre-Dame zrozpaczony Filip miał wskoczyć do jego trumny. Informacja o histerycznym zachowaniu króla Francji pochodzi od Geralda z Walii. Inna hipoteza, zapisana w kronice Rigorda, głosi, że książę zmarł na nagłą chorobę, niedługo po wygłoszeniu przemówienia o najeździe na Normandię. Kronikarz pisze, że była to kara boska za nieposłuszeństwo wobec ojca i plądrowanie kościołów.
Po jego śmierci rządy w księstwie Bretanii przejęła wdowa po Godfrydzie, Konstancja, która w 1196 abdykowała na rzecz syna, Artura, który po śmierci swojego stryja, Ryszarda Lwie Serce, został wysunięty jako kontrkandydat do angielskiej korony, przeciwko Janowi bez Ziemi.
Postać Godfryda występuje w sztuce Jamesa Goldmana "Lew w zimie". W wersji filmowej z 1968 w postać Godfryda wcielił się John Castle. W wersji z 2003 księcia Bretanii zagrał John Light.

</doc>
<doc id="764437" url="https://pl.wikipedia.org/wiki?curid=764437" title="Daimler-Benz AG">
Daimler-Benz AG



</doc>
<doc id="764439" url="https://pl.wikipedia.org/wiki?curid=764439" title="ZZSK">
ZZSK



</doc>
<doc id="764448" url="https://pl.wikipedia.org/wiki?curid=764448" title="Dinkha IV Khanania">
Dinkha IV Khanania

Mar Dinkha IV (syr. ܡܪܝ ܕܢܚܐ ܪܒܼܝܼܥܝܐ, ur. 15 września 1935 w Darbandokeh, zm. 26 marca 2015 w Rochester) — duchowny asyryjski, katolikos-patriarcha Asyryjskiego Kościoła Wschodu w latach 1976–2015.
Urodził się w rodzinie asyryjskiej w północnym Iraku. W latach 1957–1976 pracował jako duchowny Kościoła Wschodu wśród diaspory asyryjskiej w Iranie. W latach 1962–1976 był metropolitą Iranu i Teheranu. W 1964 roku przyjął reformę kalendarza kościelnego i pozostał wierny katolikosowi-patriarsze Mar Shimunowi XXIII. 
W 1976 roku podczas synodu zorganizowanego przez część duchowieństwa asyryjskiego w anglikańskim opactwie Alton Abbey został wybrany w drodze elekcji na zwierzchnika Asyryjskiego Kościoła Wschodu po śmierci katolikosa-patriarchy Mar Shimuna XXIII. Jego intronizacja odbyła się w kościele anglikańskim św. Barnaby w Ealing. Od czasu objęcia tronu patriarszego pozostawał na emigracji w Stanach Zjednoczonych Ameryki. 
Od 1984 roku prowadził dialog z rezydującym w Bagdadzie konkurencyjnym patriarchą Mar Addaiem II w kwestii pojednania i zakończenia schizmy w Kościele Wschodu, która trwa od 1968 roku.
Po jego śmierci patriarchą został Gewargis III Sliwa.

</doc>
<doc id="764450" url="https://pl.wikipedia.org/wiki?curid=764450" title="Emerson Moisés Costa">
Emerson Moisés Costa

Emerson Moisés Costa (ur. 12 kwietnia 1972 w Rio de Janeiro) – brazylijski piłkarz grający na pozycji defensywnego pomocnika.

</doc>
<doc id="764452" url="https://pl.wikipedia.org/wiki?curid=764452" title="Daimler Motoren Gesellschaft">
Daimler Motoren Gesellschaft



</doc>
<doc id="764456" url="https://pl.wikipedia.org/wiki?curid=764456" title="Daimler-Motoren-Gesellschaft">
Daimler-Motoren-Gesellschaft

Daimler-Motoren-Gesellschaft ("w skrócie" DMG) – niemieckie przedsiębiorstwo zajmujące się początkowo produkcją silników, później samochodów działającą w latach 1890-1926.
Spółka została założona przez Gottlieba Daimlera i Wilhelma Maybacha. Jej pierwszą siedzibą było miasto Cannstatt w pobliżu Stuttgartu, obecnie jego dzielnica.
Daimler zmarł w 1900 roku. Trzy lata później przedsiębiorstwo przeniosło się do dzielnicy Stuttgartu – Untertürkheim po tym jak macierzysta fabryka została strawiona przez ogień. W roku 1922 siedzibą przedsiębiorstwa stał się Berlin. Ponadto spółka posiadała fabryki Marienfelde pod Berlinem oraz w Sindelfingen.
Spółka początkowo produkowała silniki benzynowe. Po sukcesie krótkiej serii samochodów rajdowych zbudowanych w 1900 przez Wilhelma Maybacha według specyfikacji Emila Jellinka przedsiębiorstwo podjęło decyzję o wytwarzaniu automobili na dużą skalę. Silniki tych samochodów nazwano Daimler-Mercedes (na cześć córki Jellinka – Mercédès). W roku 1902 oficjalnie zarejestrowano markę Mercedes. Pierwszym samochodem Daimler-Motoren-Gesellschaft pod nową marką był Mercedes 35 PS.
Po I wojnie światowej Niemcy pogrążyły się w kryzysie gospodarczym. Przedsiębiorstwo Daimler-Motoren-Gesellschaft musiało ratować się przed upadkiem łącząc się z Benz &amp; Cie. Tym samym powstała spółka Daimler-Benz, a dotychczasową markę samochodów Mercedes zastąpiono nazwą Mercedes-Benz. W wyniku kolejnego mariażu Daimler-Benz z amerykańską Chrysler Corporation w 1998 roku powstał koncern DaimlerChrysler. W roku 2007 Daimler sprzedał swoje udziały w DaimlerChrysler i działa jako Daimler AG.

</doc>
<doc id="764461" url="https://pl.wikipedia.org/wiki?curid=764461" title="Włókno Purkyniego">
Włókno Purkyniego



</doc>
<doc id="764462" url="https://pl.wikipedia.org/wiki?curid=764462" title="Croix-de-feu">
Croix-de-feu

Croix-de-Feu (pol. "Ognisty Krzyż") – francuska skrajnie prawicowa i nacjonalistyczna organizacja (tzw. liga antyparlamentarna) działająca w latach 1927–1936.
Zarys historyczny.
Croix-de-Feu było początkowo stowarzyszeniem weteranów I wojny światowej, którzy byli odznaczeni medalem Croix de guerre. Zostało ono założone 26 listopada 1927 r. przez pisarza Maurice'a Hanota pod nazwą Association Nationale des Combattants de l’Avant et de Blessés de Guerre Cité pour Action d’Éclat. Funkcję honorowego przewodniczącego pełnił literat i dziennikarz Jacques Péricard. Od 1929 roku wydawano własne pismo "Le Flambeau". Liczyło wówczas kilkuset członków. Stowarzyszenie było wspierane finansowo przez milionera z branży perfumiarskiej François Coty, który miał powiązania z włoskim przywódcą Benito Mussolinim. Z Croix-de-Feu sympatyzowała część francuskiego duchowieństwa; wielu konserwatywnych katolików zostało jego członkami, np. Jean Mermoz, czy młody François Mitterrand. Organizacja posiadała swoje stowarzyszenia filialne: Fils et Filles de Croix de Feu (założone w 1932 r.) i Regroupement National autour de Croix de Feu (założone w 1933 r., przekształcone w tym samym roku w Lique des Volontaires Nationaux). Symbolem ugrupowania był płonący krzyż z trupią czaszką pośrodku. Jego członkowie nosili berety i trójkolorowe opaski na lewym ramieniu. Organizacja miała strukturę wojskową, a na jej wyposażeniu znajdowała się broń.
W 1930 r. przywództwo Croix-de-Feu objął b. wojskowy płk François de La Rocque. Zerwał on z finansowaniem ugrupowania przez F. Coty. Pod jego kierownictwem nastąpiło silne upolitycznienie organizacji. Zaczęto występować przeciwko rządom Frontu Ludowego, biorąc udział w ulicznych demonstracjach. Eskalacja nastąpiła 6 lutego 1934 r., kiedy w Paryżu doszło do masowej demonstracji prawicowych i nacjonalistycznych ugrupowań, w tym Croix-de-Feu, zakończonej walką z policją i komunistycznymi bojówkami. W I połowie lat. 30. rosła skokowo liczebność organizacji i jej przybudówek, od ok. 60 tys. w 1932 r. do ok. 400-450 tys. w 1935 r. Croix-de-Feu była uważana przez francuskie władze za najbardziej niebezpieczną spośród paramilitarnych i antyparlamentarnych lig, a także upatrywano w niej naśladowczyni włoskich faszystów i niemieckich nazistów. W rezultacie rząd Frontu Ludowego rozwiązał ją 18 czerwca 1936 r.
Pułkownik F. de la Rocque jeszcze w tym samym roku założył Francuską Partię Społeczną (Parti Social Français) jako sukcesorkę Croix-de-Feu.
W okresie istnienia Francji Vichy w latach 1940–1944 wielu b. członków Croix-de-Feu poparło kolaboracyjną politykę marszałka Philippe’a Petaina.
Program.
Głównymi celami ugrupowania, zawartymi w programie ogłoszonym w 1935 r., były:
Przywódca Croix-de-Feu głosił alians kapitału i pracy. W przeciwieństwie do hasła monarchistycznej Akcji Francuskiej (Action Française) "Po pierwsze polityka!" ("Politique d'abord!") wymyślił własny slogan "Po pierwsze sprawy społeczne!" ("Social d'abord!"). Opowiadał się m.in. za prawem kobiet do głosu w wyborach parlamentarnych.

</doc>
<doc id="764463" url="https://pl.wikipedia.org/wiki?curid=764463" title="Personalizacja (marketing)">
Personalizacja (marketing)

Personalizacja (podobnie jak kastomizacja) – dostosowanie dowolnego elementu mieszanki marketingowej (marketing mix) – ceny, produktu, sposobu dystrybucji lub promocji – do indywidualnych potrzeb klienta. Personalizacja (w przeciwieństwie do kastomizacji) dokonywana jest wyłącznie na podstawie informacji będących wewnątrz organizacji.
Jeżeli więc wewnątrz organizacji jest wiedza o kliencie (począwszy od jego danych osobowych i adresowych na historii zachowań zakupowych skończywszy) i organizacja postanawia zrobić z nich użytek dostosowując swój produkt, sposób jego promocji i dystrybucji czy cenę do indywidualnych potrzeb, wtedy mówimy o personalizacji. Jeżeli jednak to w ręce klienta organizacja oddaje kluczową decyzję (dając mu do wyboru długą listę parametrów do wyboru), bo nie wie do końca czego może on potrzebować, wtedy jest to już tylko kastomizacja.
Powyższy rozdział pojęć został zaproponowany przez Franka Pillera z Massachusetts Institute of Technology, jednak istnieje ciągle żywy spór o semantykę obu słów.

</doc>
<doc id="764464" url="https://pl.wikipedia.org/wiki?curid=764464" title="Gabriela Kurylewicz">
Gabriela Kurylewicz

Gabriela Kurylewicz (ur. 23 czerwca 1971 w Warszawie) – polska filozof, doktor nauk humanistycznych (2003), poetka, tłumaczka, wykładowca akademicki, kompozytorka.
Życiorys.
Gabriela Kurylewicz jest córką Wandy Warskiej i Andrzeja Kurylewicza. Ukończyła studia na Uniwersytecie Warszawskim i University of London. Doktorat z filozofii obroniła w Instytucie Filozofii UW w 2003.
W 2001 założyła Fundację Forma – Teatr, Instytut Sztuki i Badań Filozoficznych. Od 2011 była wykładowcą na Uniwersytecie Warszawskim. W latach 2013–2016 prowadziła autorskie seminarium pod patronatem prorektora oraz konwersatorium przy Zakładzie Estetyki w Instytucie Filozofii. W 2013 prowadziła konwersatoria autorskie na Uniwersytecie Kardynała Stefana Wyszyńskiego. W 2016 założyła Pracownię Filozofii Muzyki (wspólnie z M. Szyszkowską i J. Michalik) w Instytucie Filozofii UW. Kontynuuje swoje seminarium filozoficzne w Piwnicy Artystycznej Kurylewiczów. Współpracowała z „Przeglądem Filozoficzno-Literackim” i „Jazz Forum”, a od 2020 w „Jazz Press” pisze felietony w autorskiej serii pt. Poezja i muzyka.
Należy do ZAiKS (Sekcja Autorów Dzieł Literackich), Stowarzyszenia Pisarzy Polskich (w latach 2011–2014 w Zarządzie Głównym, od 2017 w Zarządzie Oddziału Warszawskiego), STOART oraz SIEPM, ISNS, PTE. Od 2007 prowadzi Piwnicę Artystyczną Kurylewiczów – Pracownię Muzyki, Poezji i Filozofii w Warszawie i Wierzchucinie. Jest pomysłodawczynią i organizatorką festiwalu muzyki i poezji „Dni Muzyki Andrzeja Kurylewicza”, pracuje nad edycją krytyczną "Dzieł wszystkich" Andrzeja Kurylewicza i Wandy Warskiej.
Zajmuje się również kompozycją, którą traktuje jako przedłużenie poezji, jest autorką utworów na fortepian (Szkic morza w Karwi, św. Roch), altówkę (Violesque 1), skrzypce (Preludium C-dur, Notturno), skrzypce i altówkę (Chwilka) i wiolonczelę (Rondinella – Jaskółeczka).
Wybrane publikacje.
Książki filozoficzne.
Przekłady.
Poezja.
Zbiory poezji
Przekłady poezji.

</doc>
<doc id="764465" url="https://pl.wikipedia.org/wiki?curid=764465" title="Bernard Czapliński">
Bernard Czapliński

Bernard Czapliński (ur. 5 października 1908 w Grabowie, zm. 30 grudnia 1980 w Starogardzie Gdańskim) – polski duchowny rzymskokatolicki, biskup pomocniczy chełmiński w latach 1948–1973, biskup diecezjalny chełmiński w latach 1973–1980.
Życiorys.
Kształcił się w progimnazjum w Lubawie oraz gimnazjum w Chojnicach, gdzie w 1927 uzyskał maturę. Następnie studiował w seminarium duchownym w Pelplinie, gdzie w 19 grudnia 1931 otrzymał święcenia kapłańskie. Był wikariuszem w Grudziądzu i Toruniu, od 1936 sekretarzem, a następnie dyrektorem Caritasu okręgu toruńskiego, zaś od 1937 prefekt prywatnego gimnazjum żeńskiego w Toruniu.
W czasie II wojny światowej aresztowany przez Gestapo 18 października 1939, został osadzony początkowo w Forcie VII w Toruniu, następnie w Nowym Porcie w Gdańsku, Grenzdorf, Sachsenhausen i Dachau (od grudnia 1940 do kwietnia 1945). W Dachau wraz z ks. Stefanem Wincentym Frelichowskim organizował Caritas obozowy.
Po powrocie do Polski został administratorem parafii w Chojnicach, a następnie od 1947 proboszczem i prepozytem bazyliki św. Janów w Toruniu.
20 stycznia 1948 został nominowany biskupem pomocniczym diecezji chełmińskiej, otrzymując jako diecezję tytularną Faustinopolis. Sakrę biskupią otrzymał 4 kwietnia 1948. Jako biskup pomocniczy był również wikariuszem generalnym diecezji chełmińskiej, przewodniczącym rady liturgicznej, egzaminatorem i sędzią prosynodalnym oraz wiceoficjałem sądu biskupiego w Pelplinie.
9 maja 1972 po śmierci biskupa diecezjalnego Kazimierza Kowalskiego został wikariuszem kapitulnym, a następnie 16 marca 1973 nominowany jego następcą. Za swoich rządów erygował 33 parafie i wydał 65 listów pasterskich.
Brał udział w II i IV sesji soboru watykańskiego II.
Zmarł w szpitalu w Starogardzie Gdańskim, pochowany został w katedrze w Pelplinie.

</doc>
<doc id="764471" url="https://pl.wikipedia.org/wiki?curid=764471" title="Svínáir">
Svínáir

Svínáir – wioska na wyspie Eysturoy, na Wyspach Owczych mająca 35 stałych mieszkańców (I 2015 r.). Kod pocztowy do wioski to FO 465. Svínáir założono w 1840 roku.

</doc>
<doc id="764473" url="https://pl.wikipedia.org/wiki?curid=764473" title="Naso vlamingii">
Naso vlamingii

Naso vlamingii – gatunek morskich ryb okoniokształtnych z rodziny pokolcowatych.
Występowanie.
Okolice raf koralowych Indo-Pacyfiku.
Dorasta do 60 cm długości.

</doc>
<doc id="764475" url="https://pl.wikipedia.org/wiki?curid=764475" title="Jari-Matti Latvala">
Jari-Matti Latvala

Jari-Matti Latvala (ur. 3 kwietnia 1985 w Töysä) – fiński kierowca rajdowy. W sezonie 2013 jest członkiem zespołu Volkswagen Motorsport i startuje w Rajdowych Mistrzostwach Świata samochodem Volkswagen Polo R WRC. Jego pilotem od lipca 2003 jest rodak Miika Anttila. Latvala nosi przydomek „Jarppa ja Latvis”.
Swoją karierę sportową Latvala rozpoczął w 2001 roku, gdy startował w rallysprintach. W 2002 roku, w wieku 17 lat, zadebiutował w Rajdowych Mistrzostwach Świata jadąc samochodem Mitsubishi Lancer Evo VI. W debiucie zajął 17. miejsce w Rajdzie Wielkiej Brytanii. W latach 2006-2007 był członkiem zespołu Stobart VK Ford Rally Team, a w 2008 roku przeszedł do fabrycznego zespołu Forda. W 2007 roku podczas Rajdu Irlandii po raz pierwszy w karierze stanął na podium w rajdzie Mistrzostw Świata (3. miejsce), a swoje pierwsze zwycięstwo odniósł w lutym 2008 w Rajdzie Szwecji. W 2010 roku wywalczył rajdowe wicemistrzostwo świata przegrywając w klasyfikacji generalnej jedynie z Francuzem Sébastienem Loebem. Sukces ten powtórzył w 2014 i 2015 roku tym razem ustępując Sébastienowi Ogierowi.
Kariera.
Początki kariery.
Latvala urodził się w gminie Töysä. W wieku 6 lat nauczył się jeździć gokartem. 20 września 1992 zaliczył swoje pierwsze gokartowe zawody w mieście Vaasa. Gokartem startował do 2000 roku.
W wieku 8 lat ojciec kupił młodemu Latvali Forda Escorta, którym Jari-Matti nauczył się jeździć. Kolejnym samochodem, na którym szkolił się Latvala, był Sunbeam Avenger, odkupiony od fińskiego rajdowca, Henriego Toivonena. W wieku 10 lat Latvala jeździł już A-grupowym Oplem Asconą, a w wieku 12 lat – F-grupowym Fordem Escortem RS 2000. Swoją naukę przeniósł wówczas na zamarznięte jeziora blisko miejsca zamieszkania, a z czasem na lokalne polne drogi. Później Latvala zdobywał rajdową praktykę dzięki treningom Oplem Astrą przerobioną na samochód rajdowy oraz Mitsubishi Lancerem, samochodem którym ojciec Jari startował w Rajdzie Safari.
Jesienią 2000 roku Latvala otrzymał Toyotę Corolla 1600 GT. 5 maja 2001 zaliczył tym samochodem swój debiut w zawodach rallysprintów. Łącznie startował nim 13 razy, do października 2001, gdy awarii uległ silnik. W rallysprintach Fin jeździł do maja 2002 roku.
2002-2005.
5 czerwca 2002 roku Latvala zdał w Wielkiej Brytanii egzamin na prawdo jazdy, a 9 czerwca 2002 rozpoczął rajdową karierę. Jego nauczycielem w szkole rajdowej był Pentti Airikkala, były fiński rajdowiec, uczestnik rajdów mistrzostw świata. W 2002 roku Latvala wystartował w dziesięciu fińskich rajdach N-grupowymi Renault Clio i Citroënem Saxo, a jego pilotem był Steve Harris. Z kolei w sierpniu 2002 jego pilotem został inny Brytyjczyk, Carl Williamson. W listopadzie 2002 zadebiutował w mistrzostwach świata. Jadąc samochodem Mitsubishi Lancer Evo VI zajął 17. miejsce w Rajdzie Wielkiej Brytanii.
Rok 2003 Latvala rozpoczął od startu w mistrzostwach Estonii, w rajdzie Eesti Talv. Jadąc Toyotą Corollą WRC wygrał ten rajd. Jego pilotem w tej imprezie był rodak, Miikka Anttila, z którym nawiązał dłuższą współpracę. W 2003 roku Latvala wystartował w wielu rajdach, w mistrzostwach dwóch krajów. W mistrzostwach Włoch jechał Subaru Imprezą STi w Pucharze Subaru, a w mistrzostwach Wielkiej Brytanii – Fordem Focusem WRC 01, którym Colin McRae startował w 2001 roku w Rajdzie Safari 2001. W 2003 roku Latvala wziął również udział w mistrzostwach świata kierując Forda Focusa WRC 02. W czerwcowym Rajdzie Grecji był dziesiąty, a w lipcowym Rajdzie Niemiec – siedemnasty. W Rajdzie Finlandii zajął czternastą pozycję, a w Rajdzie Wielkiej Brytanii – dziesiątą. W lipcu 2003 Miikka Anttila został jego stałym pilotem.
W sezonie 2004 Latvala zaliczył jedenaście startów w mistrzostwach świata. Głównym jego celem był udział w Junior World Rally Championship. Sezon w JWRC rozpoczął od startu Fordem Pumą S1600 w Rajdzie Monte Carlo, którego nie ukończył na skutek wypadku na 12. odcinku specjalnym. Kolejne dwa rajdy w Junior WRC Fin zaliczył jadąc samochodem Ford Fiesta S1600. Z Rajdu Grecji odpadł z powodu awarii sprzęgła, natomiast z Rajdu Turcji z powodu awarii radiatora. Przed sierpniowym Rajdem Finlandii Latvala znów zmienił samochód i zdecydował się na starty Suzuki Ignisem S1600. Zaliczył nim cztery starty, ale tylko we wrześniowym Rajdzie Wielkiej Brytanii zdobył punkty do klasyfikacji Junior WRC, zajmując czwartą pozycję. W sezonie 2004 Latvala wystartował również w trzech rajdach mistrzostw świata N-grupowymi Subaru Imprezą (w Rajdzie Niemiec i Rajdzie Francji) oraz Mitsubishi Lancerem Evo 8 (w Rajdzie Australii).
Sezon 2005 Latvala rozpoczął od startu Toyotą Corollą WRC w Rajdzie Szwecji, w którym zajął szesnaste miejsce. Samochodem tym pojechał jeszcze także w sierpniowym Rajdzie Finlandii, którego nie ukończył. Przez większą część sezonu 2005 Latvala startował N-grupowym Subaru Imprezą, a we wrześniowym Rajdzie Wielkiej Brytanii jechał Fordem Focusem WRC 02.
2006-2007: Stobart Ford.
W sezonie 2006 Latvala wystartował w jedenastu rajdach, w tym w sześciu N-grupowym Subaru Imprezą WRX STi w ramach serii Production Car World Rally Championship, w jednym Toyotą Corollą WRC (w Rajdzie Finlandii, w którym był siedemnasty) i w czterech Fordem Focusem WRC w barwach teamu Stobart VK Ford Rally Team. W Rajdzie Meksyku zdobył swoje pierwsze 4 punkty do klasyfikacji PCWRC. W październikowym Rajdzie Australii zajął szóste miejsce w klasyfikacji generalnej mistrzostw świata i pierwsze w Production Cars. Zdobył tym samym swoje pierwsze w karierze 3 punkty w mistrzostwach świata. Z kolei w listopadowym Rajdzie Nowej Zelandii był ósmy w klasyfikacji generalnej i ponownie wygrał serię Production Cars. Klasyfikację PCWRC zakończył na czwartej pozycji. W barwach zespołu Stobart wystąpił w takich rajdach jak: Rajd Hiszpanii, Rajd Francji, Rajd Niemiec i Rajd Wielkiej Brytanii. W tym ostatnim zajął czwarte miejsce w klasyfikacji generalnej za Marcusem Grönholmem, Manfredem Stohlem i Petterem Solbergiem, z którym przegrał miejsce na podium o blisko 40 sekund. W klasyfikacji mistrzostw świata za sezon 2006 Latvala zajął trzynaste miejsce z 9 zdobytymi punktami.
W sezonie 2007 Latvala stał się regularnym kierowcą zespołu Stobart, w którym jeździł wraz z synem szefa zespołu Malcolma Wilsona, Matthew Wilsona i Norwegiem Henningiem Solbergiem. Sezon rozpoczął od nieukończenia dwóch rajdów – Rajdu Monte Carlo z powodu wypadku i Rajdu Szwecji z powodu awarii skrzyni biegów. W Rajdzie Norwegii utrzymywał się w granicach trzeciego miejsca, jednak ostatecznie zakończył go na piątej pozycji, głównie z powodu 90-sekundowej kary. Piąty odcinek specjalny, Opaker, był pierwszym wygranym odcinkiem specjalnym w karierze Latvali. W kolejnych trzech rajdach Fin także zdobywał punkty do klasyfikacji mistrzostw świata. W Rajdzie Meksyku był siódmy, w Rajdzie Portugalii – ósmy, a w Rajdzie Argentyny – czwarty. W kolejnych trzech rajdach nie zdobył punktów, ale potem punktował ponownie w: Rajdzie Niemiec (ósmy), Rajdzie Nowej Zelandii (piąty), Rajdzie Hiszpanii (siódmy) i w Rajdzie Francji (czwarty). Z kolei w listopadowym Rajdzie Irlandii po raz pierwszy w karierze stanął na podium. Zajął trzecie miejsce za dwójką z Citroën Total World Rally Team, Sébastienem Loebem oraz Danielem Sordo. W klasyfikacji generalnej mistrzostw świata sezonu 2007 Latvala zajął ósme miejsce zdobywając łącznie 30 punktów.
Sezon 2008.
Na początku 2008 roku Latvala podpisał kontrakt z fabrycznym zespołem Forda, BP Ford Abu Dhabi World Rally Team. Został tam drugim kierowcą po rodaku Mikko Hirvonenie i zastąpił Marcusa Grönholma, który z końcem 2007 roku zakończył sportową karierę. Debiut w barwach Forda w Rajdu Monte Carlo nie był dla Latvali udany. Na 12. odcinku specjalnym uszkodził zawieszenie, przez co stracił szansę na zdobycie punktów w tym rajdzie. Do startu wrócił w następnym dniu dzięki SupeRally i ostatecznie był dwunasty w rajdzie. W lutym 2008 Latvala wystartował w Rajdzie Szwecji. W pierwszym dniu rajdu zwyciężył we wszystkich odcinkach specjalnych, a następnie utrzymał prowadzenie i odniósł swoje pierwsze zwycięstwo w karierze w mistrzostwach świata, wyprzedzając na mecie Mikko Hirvonena i Gianluigiego Gallego. Licząc 22 lat i 313 dni stał się najmłodszym w historii zwycięzcą rajdu mistrzostw świata. Pobił należący do Henriego Toivonena rekord z 1980 roku, który wygrał Rajd Wielkiej Brytanii mając 24 lata i 86 dni. Za swoją postawę w Rajdzie Szwecji Latvala został uhonorowany nagrodą „Abu Dhabi Spirit of The Rally”. Po zwycięskim rajdzie w Latvala powiedział:
W trzecim rajdzie sezonu i pierwszym szutrowym, Rajdzie Meksyku, Latvala zajął trzecie miejsce przegrywając tylko z Sébastienem Loebem i Chrisem Atkinsonem. W Rajdzie Argentyny nie zdobył punktów do mistrzostw świata zajmując piętnaste miejsce, a w Rajdzie Jordanii był siódmy. W majowym Rajdzie Włoch, odbywającym się na Sardynii Latvala stanął na podium, po raz trzeci w sezonie 2008. Stracił nieco ponad 15 sekund do zwycięzcy, Sébastiena Loeba i niespełna 5 do partnera z zespołu Forda, Mikko Hirvonena. W Rajdzie Grecji zajął siódmą pozycję, a czerwcowy Rajd Turcji zakończył na drugiej pozycji, 7,9 sekundy za Mikko Hirvonenem. Do końca sezonu 2008 Latvala punktował jeszcze w czterech rajdach. W Rajdzie Hiszpanii był szósty, a w Rajdzie Francji – czwarty (rajd kończy na trzeciej pozycji, ale po decyzji zespołu Forda spóźnia się 9 minut na punkt kontrolny i otrzymuje 90 sekund kary). W obu startował Fordem Focusem w barwach Stobart VK Ford Rally Team. Dwa ostatnie rajdy sezonu, Rajd Japonii i Rajd Wielkiej Brytanii ukończył na drugiej pozycji. W Japonii przegrał z Mikko Hirvonenem, a w Wielkiej Brytanii z Sébastienem Loebem. W klasyfikacji generalnej mistrzostw świata Latvala zajął czwartą pozycję. Zdobył 58 punktów i zakończył sezon za Sébastienem Loebem, Mikko Hirvonenem oraz Danielem Sordo.
Sezon 2009.
W 2009 roku Latvala pozostał w zespole Forda. Początek sezonu był jednak dla Fina nieudany. W pierwszych czterech rajdach: Rajdzie Irlandii, Rajdzie Norwegii, Rajdzie Cypru i Rajdzie Portugalii tylko raz zdobył punkty. Fakt ten miał miejsce w Rajdzie Norwegii, który Latvala ukończył na trzecim miejscu za Sébastienem Loebem i Mikko Hirvonenem. Natomiast w Rajdzie Portugalii uległ wypadkowi. Na trzecim odcinku specjalnym jego Ford Focus WRC wypadł z trasy, 17-stokrotnie dachował i zatrzymał się 150 metrów poniżej drogi. Załodze nic się stało. Następnie Latvala wystartował w Rajdzie Argentyny, w którym był szósty. W majowym Rajdzie Włoch, odbywającym się na Sardynii Fin prowadził od startu do mety i tym samym odniósł swoje drugie zwycięstwo w mistrzostwach świata w karierze. W klasyfikacji generalnej rajdu wyprzedził Mikko Hirvonena oraz Pettera Solberga. W kolejnym starcie, w Grecji, Latvala był trzeci za Hirvonenem i Sébastienem Ogierem. Z kolei w Rajdzie Polski Latvala do ostatniego odcinka specjalnego jechał na drugiej pozycji za Mikko Hirvonenem. Na tym odcinku uderzył jednak w barierkę i musiał wycofać się z rajdu. Na przełomie lipca i sierpnia, w Rajdzie Finlandii Latvala po raz czwarty w sezonie stanął na podium. Był trzeci za Hirvonenem i Loebem. W ostatnich trzech startach w sezonie: w Rajdzie Australii, Rajdzie Hiszpanii i Rajdzie Wielkiej Brytanii Fin również punktował, ale przyjeżdżał na miejscach poza podium. W klasyfikacji generalnej sezonu 2009 Latvala zajął czwartą pozycję ze 41 punktami. Przegrał w niej z Loebem, Hirvonenem oraz Sordo.
Sezon 2010.
Sezon 2010 Latvala rozpoczął od zajęcia trzeciego miejsca w Rajdzie Szwecji za Mikko Hirvonenem i Sébastienem Loebem. W marcowym Rajdzie Meksyku Latvala był piąty, a w dniu swoich 25. urodzin, w Rajdzie Jordanii był drugi i przegrał tylko z Loebem. W kwietniu zajął ósme miejsce Rajdzie Turcji. W maju 2010 Latvala wystartował w Rajdzie Nowej Zelandii. Po pierwszym dniu był drugi, a pod koniec drugiego dnia spadł na trzecią pozycję w klasyfikacji generalnej. W trzecim dniu odrabiał straty i na ostatnim, 21. odcinku specjalnym zdołał wyprzedzić dotychczasowego lidera Sébastiena Ogiera, dzięki czemu odniósł pierwsze zwycięstwo w sezonie 2010. Pod koniec maja 2010 Latvala brał udział w Rajdzie Portugalii, jednak podobnie jak rok wcześniej, nie ukończył go. na 9. odcinku specjalnym rozbił swojego Forda na tyle, iż nie mógł powrócić do rywalizacji w systemie SupeRally.
W lipcu 2010 Latvala zajął szóstą pozycję w Rajdzie Bułgarii. Z kolei w lipcowym Rajdzie Finlandii objął pozycję lidera na 7. odcinku specjalnym i do końca rajdu nie oddał prowadzenia odnosząc swoje drugie zwycięstwo w sezonie oraz czwarte w karierze. Wyprzedził w nim dwóch Francuzów – Sébastiena Ogiera i Sébastiena Loeba. We wszystkich kolejnych rajdach końca sezonu Latvala zajmował punktowane pozycje. W Rajdzie Niemiec była to czwarta pozycja, a w Rajdzie Japonii – trzecia za Sébastienem Ogierem oraz Petterem Solbergiem. W kolejnych dwóch startach: Rajdzie Korsyki i Rajdzie Katalonii Latvala zajmował czwarte miejsce. Ostatnim rajdem mistrzostw świata w sezonie 2010 był Rajd Wielkiej Brytanii. W ostatnim dniu rajdu Latvala awansował na trzecią pozycję i na niej też ostatecznie zakończył rywalizację finiszując na mecie za Loebem i Petterem Solbergiem. Dzięki zajęciu miejsca na podium Latvala wywalczył wicemistrzostwo świata. Zdobył łącznie 171 punktów i przegrał w klasyfikacji generalnej o 105 punktów z Loebem.
Sezon 2011.
Przed sezonem 2011 zespół Ford Abu Dhabi World Rally Team zmienił samochód z Forda Focusa WRC na Forda Fiestę RS WRC. Skład personalny nie zmienił się w porównaniu z sezonem 2010. Debiut Forda Fiesty WRC przypadł na pierwszą połowę lutego, czyli Rajdzie Szwecji. Całe podium w szwedzkim rajdzie zajęli wówczas kierowcy zespołu Forda. Latvala był trzeci, przegrywając z kolegami z zespołu, Mikko Hirvonenem i Madsem Østbergiem. W kolejnych dwóch startach Latvala znów zajmował trzecie miejsce. W marcowym Rajdzie Meksyku przegrał jedynie z Sébastienem Loebem i Mikko Hirvonenem, a w Rajdzie Portugalii uległ dwóm kierowcom Citroën Total World Rally Team, Sébastienowi Ogierowi i Loebowi. W kwietniowym Rajdzie Jordanii Latvala do ostatniego odcinka specjalnego walczył o zwycięstwo z Sébastienem Ogierem. Ostatecznie przegrał z Francuzem o 0,2 sekundy, co jest rekordową najmniejszą różnicą w historii rajdowych mistrzostw świata.
Majowy Rajd Sardynii nie był udany dla Latvali. Na pierwszym odcinku specjalnym Latvala uległ wypadkowi, a jego samochód dachował. Przyczyną tego zdarzenia był błąd pilota Miikki Anttili, który błędnie odczytał notatkę. Skutkiem wypadku była najpierw 30-sekundowa strata, a następnie wycofanie się z rajdu. Załoga Latvala-Anttila powróciła do rajdu na zasadzie SupeRally i ostatecznie zajęła 18. miejsce. W kolejnych dwóch rajdach, Rajdzie Argentyny i Rajdzie Grecji Latvala był odpowiednio siódmy i dziewiąty. Natomiast w Rajdzie Finlandii stanął na podium. Był drugi za Sébastienem Loebem. W Rajdzie Niemiec Latvala był czternasty. We wrześniowym Rajdzie Australii prowadził od 11. do 22. odcinka specjalnego, jednak ostatecznie zajął drugie miejsce za Mikko Hirvonenem. W Rajdzie Francji Latvala był czwarty, a w Rajdzie Katalonii zajął trzecią pozycję. W listopadowym, ostatnim rajdzie sezonu 2011, Rajdzie Wielkiej Brytanii Latvala zwyciężył przed Norwegami Madsem Østbergiem i Henningiem Solbergiem. Było to jedyne zwycięstwo Fina w sezonie, jednak nie pomogło w zajęciu miejsca na podium w klasyfikacji generalnej mistrzostw świata, w której Latvala był czwarty.
Sezon 2012.
W sezonie 2012 Latvala nadal zasiadał za kierownicą Forda Fiesty RS WRC reprezentując barwy zespołu Ford World Rally Team. Miejsce Mikko Hirvonena, w roli drugiego kierowcy zespołu, zajął Petter Solberg. Sezon został zainaugurowany przez Rajd Monte Carlo 2012. Latvala na 2.odcinku specjalnym objął prowadzenie. Mając pół minuty przewagi nad następnym zawodnikiem na 4. OS-ie wypadł z drogi i nie ukończył rajdu. Kolejna runda mistrzostw świata to Rajd Szwecji. Latvala wygrał go zdobywając 25 punktów oraz kolejny jeden za zajęcie 3. miejsca na Power Stage.
Pomimo wygrania największej liczby odcinków specjalnych Rajd Meksyku nie był dla Latvali udany. Na 3. odcinku specjalnym został on liderem rajdu, aby na 5. uszkodzić zawieszenie i spaść na 8. pozycję. Potem Fin odrabiał straty i na 22. oesie był już trzeci w klasyfikacji generalnej. Na mierzącej 54 kilometry próbie Guanajuatito Latvala rozpoczął pościg za prowadzącymi kierowcami Citroena. Uzyskując najlepsze międzyczasy za jednym ze szczytów dostrzegł rozbity samochód Jewgienija Nowikowa. Nie będąc pewnym czy wrak leży na drodze czy poza nią rozpoczął gwałtowne hamowanie, co poskutkowało rolowaniem i stratą 7 minut. Przed następnym OS-em komisja techniczna stwierdziła pęknięcie klatki bezpieczeństwa i nie dopuściła Latvali do dalszej jazdy.
Rajd Portugalii toczył się dla fińskiego zawodnika ze zmiennym szczęściem. Po odpadnięciu na 2. oesie Sébastiena Loeba Latvala ukończył pierwszy dzień jako lider klasyfikacji. Po nocnej ulewie warunki na trasie stały się trudne. Na 5. odcinku specjalnym Fiesta Latvali uderzyła w kamień i zawieszenie uległo zniszczeniu. Latvala został zmuszony do skorzystania z SupeRally i tym samym spadł na 16. pozycję. Powrócił na trasę w trzecim dniu i zaczął odrabiać straty, jednak po awarii układu paliwowego na 14. oesie spadł na 19. miejsce. Po dyskwalifikacji zwycięzcy – Mikko Hirvonena, Latvala ukończył rajd jako 14. zawodnik w klasyfikacji. Do dorobku punktowego Latvali dopisano 2 punkty zdobyte na Power Stage.
Z powodu złamania obojczyka w trakcie treningu na nartach Rajd Argentyny odbył się bez Latvali.
W Rajdzie Akropolu Latvala wygrał największą liczbę odcinków specjalnych, co jednak wystarczyło na zajęcie trzeciego miejsca. Rajd rozpoczął od wygranej na 1. oesie. Pozycję lidera stracił na 4. oesie. Do 14. próby przystąpił ze stratą 2,2 sekundy do prowadzącego Sébastiena Loeba. W jej trakcie na lewym skręcie tył Fiesty WRC został wyniesiony na pobocze, co spowodowało przebicie opony. Z przebitą oponą Latvala pokonał następne kilka kilometrów i uszkodził zacisk hamulca. Wymiana koła zajęła Finowi 3,5 minuty, w efekcie czego spadł na 4. miejsce i następne trzy odcinki specjalne pokonał na trzech hamulcach. Po odpadnięciu na 17. odcinku Pettera Solberga Fin awansował na 3. pozycję. Utrzymał ją do końca rajdu zdobywając 15 punktów. Wynik jaki uzyskał na Power Stage powiększył konto Latvali o kolejne 2 punkty.
Rajd Nowej Zelandii Latvala rozpoczął jako lider, lecz już na 2. OS-ie spadł na 3. miejsce. Na 7. próbie przyciął zakręt, jednak prawe przednie koło wpadło w dziurę, samochód został obrócony i uderzył w ogrodzenie. Drut z płotu oplątał koło Forda, a uwolnienie auta zajęło ponad 4 minuty. Załoga spadła na 9. pozycję, aby ostatecznie zakończyć rajd na 7. miejscu.
Ojczysty Rajd Finlandii Latvala ukończył na trzecim miejscu, natomiast metę Rajdu Niemiec osiągnął jako drugi zawodnik, co było jego najlepszym wynikiem w dotychczasowej historii jego startów na asfalcie.
Rajd Wielkiej Brytanii po raz kolejny okazał się dla Fina szczęśliwy. Latvala na 3. OS-ie objął prowadzenie i nie oddał go do mety.
Rajd Francji był następną asfaltową rundą, którą Latvala ukończył na 2. miejscu w klasyfikacji generalnej. Do zwycięzcy, Sébastiena Loeba, stracił 15,5 sekundy.
17 października 2012 oficjalnie ogłoszono, że w sezonie 2013 Jari-Matti Latvala wystąpi za kierownicą Volkswagena Polo R WRC w barwach zespołu Volkswagen Motorsport.
Przebicie opony na 2. OS-ie oraz uszkodzenie chłodnicy, a następnie wypadnięcie z trasy na 4. OS-ie już na początku Rajdu Sardynii wyeliminowało Latvalę z walki o zwycięstwo w tej imprezie. Latvala zajmuje 12. pozycję i zdobywa 2 punkty za 2. miejsce na Power Stage. Szutrowo-asfaltowy Rajd Katalonii Latvala ukończył jako drugi zawodnik ze stratą 7 sekund do Loeba. Punkty zdobyte w Hiszpanii zadecydowały o zajęciu przez Latvalę 3. miejsca w klasyfikacji generalnej Rajdowych Samochodowych Mistrzostwa Świata.
Sezon 2013.
W sezonie 2013 startuje jako drugi kierowca zespołu Volkswagen Motorsport (pierwszym jest Sébastien Ogier). Debiut za kierownicą Volkswagena Polo R WRC nie był udany. Sezon otwiera Rajd Monte Carlo 2013. Na 14. OS – Col de Turni zajmujący 5. miejsce w klasyfikacji Latvala 500 metrów po starcie wjechał w breję śniegu. Skutkuje to utratą panowania nad samochodem, który uderzył w ścianę i wykonał kilka obrotów na drodze.
Rajd Szwecji Latvala ukończył na 4. pozycji. Szansę na dobry rezultat w rajdzie Meksyku Fin stracił już po 500 metrach, kiedy to uszkodził zawieszenie po najechaniu na kamień. Rajd kontynuował korzystając z Rally2 i ostatecznie zajął 16. miejsce z 1 punktem zdobytym na Power Stage.
Rajd Portugalii dał Finowi pierwsze podium w barwach VW. Latvala miał szanse na 2. miejsce jednak awaria przedniego dyferencjału na 12. OS spowodowała utratę lokaty na rzecz Mikko Hirvonena.
W Rajdzie Argentyny Latvala po zaciętej walce z Jewgienijem Nowikowem zajął ponownie najniższy stopień podium, bonusowo zdobywając 3 punkty za Power Stage.
Rajd Akropolu to pierwsze zwycięstwo jakie fiński kierowca odniósł dla Volkswagena. Prowadzenie objął już na 4. OS-ie i do samej mety powiększał przewagę na konkurentami.
Od przebicia opony i 12. miejsca rozpoczął Rajd Sardynii. Przez resztę zawodów sukcesywnie odrabiał starty, aby ostatecznie być 3. na mecie. Po serii dobrych występów Latvala w „domowym” Rajdzie Finlandii był faworytem. Już na 2 OS. uszkodził zawieszenie i musiał zrezygnować z dalszej jazdy. Powrócił na trasę rajdu drugiego dnia w ramach Rally2 startując z ostatniej – 88. pozycji. Zawody ukończył jako 17.
Rajd Niemiec Latvala zaczął od drugiej pozycji, lecz po uszkodzeniu samochodu przez Ogier'a na 3. OS-ie objął prowadzenie. Po OS 11. Kierowca zjechał do strefy serwisowej z uszkodzonym samochodem. Tuż po starcie do 12. próby okazało się, że drzwi od strony pilota nie zamykają się. Utrudnia to na tyle jazdę, że niedługo potem auto uderza tyłem w bele drewna. Latvala kontynuował jazdę jednak tuż przed metą traci kontrolę i wypada z trasy. Metę osiąga jako 7. zawodnik.
Fatalny wynik w kwalifikacjach Rajdu Australii powoduje że Fin wyrusza na trasę jako trzeci, „odkurzając” szutrową trasę. Pomimo bezbłędnej jazdy straty z dnia pierwszego były już nie do odrobienia. Rajd kończy tuż za podium.
Rajd Francji to równa i solidna jazda Fina. Pomimo że nie wygrał żadnego odcinka specjalnego, do ostatniego dnia zawodów przystępuje jako lider. Ostatecznie musi uznać wyższość Sebastiena Ogier i Daniego Sordo.
Rajd Katalonii to ponownie świetna jazda Latvali. Asfaltową część rajdu ukończył jako lider (jest to najlepszy jego wynik w karierze na tej nawierzchni). Ostatni, szutrowy dzień rajdu przyniósł jednak serie awarii. Najpierw dochodzi do wycieku paliwa i pożaru, a następnie do uszkodzenia przedniego dyferencjału. Ostatni OS kierowca pokonuje samochodem z napędem na 3 koła. Rajd kończy na 2. pozycji.
W Rajdzie Walii Latvala zajmuje 2. miejsce, a w klasyfikacji generalnej całego sezonu jest 3.
Sezon 2014.
W kolejnym sezonie Latvala pozostał kierowcą zespołu Volkswagen Motorsport. Rozpoczynający zmagania Rajd Monte Carlo przebiegał w bardzo trudnych i zmiennych warunkach. Pierwszą pętlę Latvala pojechał asekuracyjnie zajmując 19., 2. i 40. miejsce. W następnych odcinkach poprawiał swoją pozycję w klasyfikacji generalnej, aby ukończyć rajd na 5. pozycji. W całym rajdzie wygrał 3 OS-y w tym Power Stage.
Latvala był kierowcą, który najlepiej poradził sobie z topniejącym śniegiem na trasie Rajdu Szwecji. W jego trakcie odniósł również swoje 300 oesowe zwycięstwo. Zdobyte punkty pozwoliły mu na objęcie 1. miejsca w klasyfikacji generalnej mistrzostw świata. W Rajdzie Meksyku zajął 2. miejsce i stracił pozycję lidera WRC. Wypadek na 5. OS-ie Rajdu Portugalii pozbawił Fina szans na dobry wynik. Na mecie zameldował się jako 14. zawodnik zdobywając jedynie 2 punkty za Power Stage.
Rajd Argentyny to kolejne zwycięstwo Latvali. Rajd Sardynii rozpoczął obiecująco. Już na 5. odcinku został liderem. Jednak na 13. OS-ie przebił oponę i spadł na 3. miejsce. Powracający do kalendarza WRC Rajd Polski nie był dla Fina udany. Po słabym początku udało mu się awansować na 3. lokatę. Jednak na odcinku 14. gdy omijał uszkodzony samochód Østberga najechał na kamień i uszkodził zawieszenie. Próba samodzielniej naprawy nie udała się i następny odcinek przejechał z urwanym amortyzatorem, który przebił maskę samochodu. Przez resztę rajdu Latvala starał się odrobić starty. Zawody ukończył na 5. miejscu tracąc jedynie 0,7 sekundy do Mikko Hirvonena. Rajd Finlandii rozpoczął od prowadzenia. Przez następne odcinki umacniał się na pozycji lidera. Jednak na 20. OS-ie uszkodził hamulec w jednym z kół i na koniec dnia jego przewaga na Sebastienem Ogierem stopniała do zaledwie 3,4 s. Mimo to Latvala nie uległ presji i ostatecznie stanął na najwyższym stopniu podium.
Początek Rajdu Niemiec układał się po myśli Fina. Pierwszego dnia po wypadku Sebastiena Ogiera na 6. OS-ie objął prowadzenie, które utrzymał do końca drugiego dnia. Wydawało się, że Latvala bez problemu sięgnie po swoje pierwsze zwycięstwo na asfalcie i zredukuje stratę do lidera w klasyfikacji generalnej mistrzostw świata. Jednak już na początku ostatniego dnia rajdu samochód wypadł z trasy..
Rajd Francji to pierwsze „asfaltowe” zwycięstwo Latvali. Korzystając z kłopotów technicznych Ogier'a szybko objął prowadzenie i nie oddał go do mety.
Pierwszy, szutrowy dzień Rajdu Hiszpanii ukończył jako 2. ze stratą 36,6 s do lidera stawki WRC. Na asfalcie wygrał większość odcinków, lecz nie udało mu się odrobić starty do Ogier'a, który wygrał cały rajd i zapewnił sobie tytuł Mistrz świata. Do 9. OS-u Rajdu Walii Latvala zajmował 2. miejsce z niewielka stratą. Jednak wypadnięcie z trasy powoduje stratę, która niweczy szanse na dobry wyniki. Rok 2014 ukończył jako wicemistrz świata. W swym dotychczasowo najlepszym sezonie 8 razy stawał na podium, w tym 4 razy na jego najwyższym stopniu.
Sezon 2015.
Sezon 2015 Latvala kontynuował w barwach Volkswagen Motorsport. Dzięki rozważnej jeździe Rajd Monte Carlo ukończył na 2. miejscu. Finowi nie udało się powtórzyć sukcesu z poprzedniego roku w Rajdzie Szwecji. Do 9. OS-u zajmował 2. pozycję. Niestety niegroźne wypadnięcie z trasy skończyło się utknięciem w zaspie i stratą ponad 8 minut. Po ostatnim odcinku specjalnym (kiedy stało się jasne, że załoga nie zdobędzie żadnego punktu) z powodów regulaminowych zapadła decyzja o wycofaniu się z rajdu. Pozwoliło to na większą swobodę w doborze części zamiennych i ustawień skrzyni biegów w następnych zawodach. Rajd Meksyku to kolejny nie udany występ. Na 12. OS-ie Latvala uderzył tyłem samochodu w skarpę urywając koło. Następnego dnia powrócił na trasę ostatecznie zajmując 15. miejsce. Rajd Argentyny podtrzymał złą passę Fina. Zawody te były nieudane dla całej ekipy VW. Wszyscy kierowcy zespołu musieli zmagać się z awariami. W samochodzie Latvali już pierwszego dnia uszkodzeniu uległa skrzynia biegów. Udało mu się jednak utrzymać w pierwszej trójce aż do 11. odcinka, kiedy zmuszony był się wycofać po awarii wtrysku paliwa. W Rajdzie Portugalii Latvala już na 4. OS-ie objął prowadzenie, którego nie oddał do mety. Pomimo że wygrał największą ilości odcinków specjalnych (7 z 23) Fin kończy Rajd Włoch jako szósty. Na wynik miało wpływ dwukrotne przebicie opony oraz uszkodzenie zawieszenia. Rajd Polski po raz kolejny dostarczył Latvali problemów. Przez dwa ostatnie dni toczył z Ottem Tänakiem zaciętą walkę o 3. miejsce. Na ostatnim odcinku specjalnym postanowił zaatakować aby odrobić sekundową stratę. Niestety wyleciał z trasy na zakręcie, uderzył w drzewo i uszkodził chłodnicę. Ukończył odcinek, ale żeby zostać sklasyfikowanym musiał dojechać do oddalonej o 11 km mety rajdu. W drodze dojazdowej wraz z pilotem prowizorycznie naprawił uszkodzenia i ostatecznie spóźnił się 4 minut. Po doliczeniu kary spada na 5. miejsce. Rajd Finlandii, który jest jego domową rundą wygrał z przewagą 13.7 sekund nad Sebastienem Ogierem. Rajd przeszedł do historii jako najszybsza runda w dotychczasowych rozgrywkach WRC. Średnia zwycięzcy to 125,44 km/h (poprzedni rekord 122,89 km/h należał do Sebastiena Loeb’a i został ustanowiony na tym samy rajdzie w 2012 roku). Rajd Niemiec ukończył na drugim miejscu, tak samo jak Rajd Australii. Rajd Korsyki wygrał i było to jego 15. zwycięstwo w WRC a drugie na asfalcie. W Rajdzie Hiszpanii dojechał na metę jako drugi zaledwie 3.1 sekundy za zwycięzcą. Rajd Wielkiej Brytanii to dopiero 50. pozycja na finiszu. Na drugim odcinku specjalnym Sweet Lamb, silnik w aucie Latvalii zgasł na hamowaniu do lewego zakrętu, w wyniku czego stracił możliwość skrętu i auto wjechało do rowu, z którego nie udało się wyjechać. Załoga musiała skorzystać z Rally2. Sezon 2015 Latvala ukończył na drugim miejscu, zostając po raz trzeci wicemistrzem świata.
Sezon 2016.
Tak jak w poprzednich latach Latvala zasiadł za kierownicą Volkswagena Polo. Nie udało mu się ukończyć otwierający sezon Rajd Monte Carlo. Na 11. odcinku specjalnym zajmująca 3. miejsce załoga wypadła z trasy i uszkodziła zawieszenie. Ukończyła odcinek jednak zmuszona była do wycofania się z zawodów. Na domiar złego będąc poza drogą niegroźnie potrąciła kibica. Latvala nie dochował procedur bezpieczeństwa, nie zatrzymał się i odjechał z miejsca incydentu, prosząc na mecie o informacje, czy wszystko jest w porządku. Później kierowca tłumaczył, że miał ograniczoną widoczność przez błoto na szybie i wydobywająca się spod maski parę. Za zaistniałą sytuację załoga została ukarana kwotą 5000 EUR i zakazem startu w jednym z rajdów sezonu WRC 2016 (ta druga kara została przyznana w zawieszeniu).
Z powodu uszkodzenia półosi już po pierwszym odcinku Rajdu Szwecji Latvala stracił szansę na dobry wynik. Na mecie rajdu był 26. Dopiero Rajd Meksyku przyniósł pierwszy sukces w sezonie 2016. Fin objął prowadzenie na słynnym odcinku "El Chocolate" i utrzymał je do mety. Do 13. odcinka Rajdu Argentyny zawody układały się po myśli Latvali. Jednak uszkodzenie amortyzatora powoduje, że samochód rolował grzebiąc szanse na zwycięstwo. 
W Portugalii Latvala nie powtórzył sukcesu z poprzedniego roku. Na 5. odcinku specjalnym uszkodził wspomaganie kierownicy, jednak udało mu się utrzymać miejsce w pierwszej dziesiątce. Rajd Portugalii ukończył na 6. pozycji zdobywając 2 dodatkowe punkty na Power Stage’u. Rajd Sardynii po zaciętej walce o zwycięstwo z Thierry Neuvile'em ukończył na drugim stopniu podium. W przeciwieństwie do poprzednich edycji Rajd Polski w sezonie 2016 Latvala przejechał bez przygód jednak zajął dopiero 5. miejsce. Tradycyjnie w domowej rundzie Latvala startował w roli faworyta, jednak rajd ukończył za Krisem Meekem, który również odebrał mu zeszłoroczny tytuł najszybszego kierowcy. Awaria skrzyni biegów już na pierwszym odcinku specjalnym Rajdu Niemiec powoduje, że Latvala był zmuszony wycofać się z reszty pierwszego dnia. Ostatecznie zajął 48. miejsce i zdobył 2 punkt na odcinku Power Stage. Kolejna runda, która miała się odbyć w Chinach została odwołana. Rajd Francji Latvala ukończył na 4. miejscu. Niestety kolejna, tym razem asfaltowo-szutrowa runda, nie była tak dobra dla Fina. Na OS 5. uszkodził zawieszenie w swoim samochodzie i musiał skorzystać z Rally2. Rajd Hiszpanii ukończył na 14. miejscu. Problemy z półosią powodują, że metę Rajdu Wielkiej Brytanii udało mu się osiągnąć na 7. miejscu. Tajemniczy problem z półosiami trapił wszystkich zawodników Volkswagena, jednak tylko Ogier miał awarię na tyle blisko mety, że nie odczuł tak dużych strat czasowych. Na początku listopada Volkswagen nagle ogłosił informację o wycofaniu się z Rajdowych Mistrzostw Świata wraz z końcem sezonu 2016. Ostatni w sezonie Rajd Australii Australii i ostatni w barwach zespołu z Wolfsburga Latvala rozpoczął od uszkodzenia zawieszenia na pierwszej próbie. Ukończył pierwszą pętle, jednak poniósł duże starty powiększone o kary za spóźnienia na punkty kontroli czasu. Po serwisie starał się odrobić dystans dzielący go do czołówki wygrywając między innymi najdłuższy 50 km odcinek Nambucca 2. Na metę dojechał jako 9. zawodnik. Cały sezon był najgorszym od wielu lat dla Fina. Zajął dopiero 6. miejsce w klasyfikacji generalnej. Jak sam przyznawał w późniejszych wywiadach starał się naśladować styl jazdy Ogiera. Próbował hamować tak jak on, korzystać z jego ustawień. Braku wyników powodował u niego utratę motywacji. Mimo niepowodzeń, Latvala podpisuje kontrakt na rok 2017 z zespołem TOYOTA GAZOO Racing.
Sezon 2017.
W sezonie 2017 stanął na czele zespołu TOYOTA GAZOO Racing. Pierwszy rok w Rajdowych Mistrzostwach Świata miał być czasem poświęconym na zbieranie doświadczenia, jednak debiut za kierownicą Toyoty Yaris WRC wypadł nadspodziewanie dobrze. Latvala nie popełnił większych błędów i Rajd Monte Carlo ukończył na 2. pozycji, mimo że nie wygrał żadnego odcinka specjalnego (jedno 2. i dwa 3. miejsca). Chociaż Latvala 5 razy stał na podium Rajdu Szwecji (w tym 3-krotnie na najwyższym stopniu) w roku 2017 nie był widziany w gronie faworytów. Mimo to zawody rozpoczął od zwycięstwa na pokazowym OS-ie. Na drugim odcinku stracił prowadzenie, jednak na OS-ie 5 odrobił starty i pierwszą pętlę ukończył jako lider rajdu. Następne odcinki tego dnia to walka o pierwsze miejsce z Thierry Neuville’em, którą zwyciężył Belg. W ciągu drugiego dnia nie tylko powiększyła się strata do lidera, ale zajmujący 3. miejsce Ott Tänak znacząco zbliżył się do Fina. Jednak kończący dzień Super OS Karlstad 2 przyniósł zaskakujące rozstrzygnięcie. Mający bezpieczną przewagę Thierry Neuville popełnił błąd i uszkodził samochód w sposób uniemożliwiający kontynuowanie jazdy. Ostatni dzień rajdu Latvala rozpoczął więc jako lider rajdu mając zaledwie 3,8 s. przewagi nad Tänakiem i 16,6 s. nad Ogierem. Fin nie uległ presji i wygrał wszystkie pozostałe odcinki specjalne zbierając komplet 30 punktów. Po rajdzie niespodziewanie Latvala po raz drugi w karierze objął prowadzenie w klasyfikacji generalnej WRC. W rajdzie Meksyku otwierał pierwszego dnia odcinki specjalne, co w bardzo trudnym klimacie Meksyku i wymagających trasach powodowało duże straty czasowe. Sytuacji nie poprawiały problemy z przegrzewaniem się samochodu. Problemy innych rywali spowodowały, że ostatecznie Latvala był 6. zdobywając 2 punkty za Power Stage, jednak lepszy wynik Ogiera spowodował spadek Fina na 2. miejsce w generalce. Rajd Korsyki był pierwszym rajdem asfaltowym w sezonie. Po pierwszym dniu Latvala był na 6. miejscu ze stratą minuty do lidera, a w pościgu nie pomagały problemy z autem. Jednak drugiego dnia postawa Fina była znacznie lepsza, a pech ówczesnego lidera Krisa Meeka który musiał się wycofać z rywalizacji. Latvala awansował na 4. miejsce w klasyfikacji rajdu. Ostatniego dnia rajdu rozegrano dwa odcinki specjalne. Latvala oszczędził opony na pierwszym odcinku specjalnym, dzięki temu zaatakował na ostatnim odcinku specjalnym dodatkowo punktowanym Power Stage, który padł jego łupem. Z Korsyki Jari-Matti wywiózł 17 punktów. Kolejnym przystankiem był rajd Argentyny. Wysokość sprawiła, że auto wykazywało znaczne problemy z przegrzewaniem się i stratą mocy, jednak Latvala pokazywał dobre tempo. Przedostatni odcinek specjalny był dla Fina pechowy. Kapeć kosztował 30 sekund i dalszy spadek w klasyfikacji. Kolejne dwa dni nie były lepsze dla kierowcy Toyoty, co ostatecznie dało mu 5. miejsce na koniec rajdu i 1 punkt za Power Stage. Rajd Portugalii Fin rozpoczął z bardzo dobrymi wynikami co skutkowało prowadzeniem w pierwszym dniu rajdu, jednak duże problemy zdrowotne spowodowały drobny błąd na odcinku specjalnym uszkodzenie auta i stratę czasową, a w konsekwencji spadek w klasyfikacji rajdu na 13. miejsce. Noc w szpitalu pomogła w poprawie samopoczucia co na koniec rajdu oznaczało 9. miejsce. Po rajdzie Latvala spadł w klasyfikacji generalnej na 3. miejsce. Rajd Sardynii był najlepszym rajdem w wykonaniu zespołu Toyoty. Esapekka Lappi udowadniał, że jest gotowy na stałe miejsce w WRC. Juho Hänninen był znacznie lepszy od Latvali podczas pierwszych odcinków specjalnych, jednak błąd spowodował spadek w rajdzie. Jari-Matti rajd ukończył na 2. miejscu ze stratą nieco ponad 12 sekund do Otta Tänaka, który wygrał swój pierwszy rajd w karierze. Latvala walczył o dodatkowe punkty na Power Stage, jednak na jednym z nawrotów auto nie skręciło wystarczająco mocno co spowodowało drobną stratę czasową. Ostatecznie dojechał ze stratą 2,3 sekundy do zespołowego kolegi Esapekki Lappiego i zdobył 1 dodatkowy punkt. Wygrana Otta oznaczała jego awans w klasyfikacji generalnej mistrzostw przed Latvale który z dorobkiem 108 punktów był 4. ze stratą 34 punktów do lidera Ogiera. Kolejny rajd w kalendarzu rozgrywany był w Polsce. Toyota wprowadziła zmiany w Yarisie m.in. w układzie skrzyni biegów. Latvala rajd rozpoczął bardzo dobrze prowadząc od 3 odcinka specjalnego.Na 8 odcinku specjalnym stracił prowadzenie na rzecz Otta Tanaka, był jednak tylko 1 sekundę za nim. Do końca dnia spadł na 3 pozycję tracąc 6,6 sekund w generalce do lidera. Drugi dzień zmagań zaczął od wygranej. Kolejne odcinki specjalne wciąż będąc w czołówce czasów poszczególnych Oesów. Niestety na 16 odcinku specjalnym uszkodzeniu uległa skrzynia biegów doprowadzając do wycofania się załogi z dnia rajdu. Ostatecznie załoga ukończyła rajd na 20 pozycji wygrywając PS. Rajd Finlandii kolejny raz okazał się dla Latvali huśtawką nastrojów. Latvala prowadził zacięty bój z koleją z zespołu Esappeką Lappi. Będąc na prowadzeniu w rajdzie na odcinku Ouninpohja 2, 19 odcinku w rajdzie doszło do awarii jednostki napędowej w aucie. Wściekły Latvala został zmuszony do zatrzymania się na odcinku, który dodatkowo był transmitowany na żywo w telewizji. Problem elektryczny spowodował, iż rajd, który wygrał Lappi, ostatecznie ukończył na 21 pozycji. Niemiecka runda mistrzostw świata po przebiciu opony oraz problemach z silnikiem na jednym z oesów dała 7. miejsce na koniec rajdu. Poprawki wprowadzone przed rajdem Polski były początkiem serii pecha dla Jarii-Matti. Rajd Hiszpanii był dla Fina tylko 6 odcinkowym wyzwaniem. Wyciek oleju spowodował ostateczne wycofanie się załogi z rajdu, bez możliwości powrotu. Przedostatni rajd sezonu odbył się w Wielkiej Brytanii. Dobre tempo po wielu miesiącach rozczarowań i kończenie oesów w czołowej 10 nie dało jednak wygranej która powędrowała po raz pierwszy w życiu do Elfyna Evansa, jednak 5. miejsce z niewielką stratą do czołowej trójki rajdu, oraz 1 pkt. za PS było dobrą oznaką na kolejny rok. Ostatnie w tym roku zmagania odbyły się w Australii. Zażartą walkę o wygraną Latvala prowadził z Neuvillem. Drugiego dnia podczas popołudniowej pętli rajdu Belg zaczął uciekać, jednak Latvala naprzemiennie odrabiał i tracił sekundy. Przed ostatnim odcinkiem specjalnym Fin ostatecznie był ponad 14 sekund za kierowcą Hyundaia. Jednak błąd na ostatnim odcinku specjalnym i cięcie na jednym z zakrętów spowodował urwanie koła i ostatecznie wycofanie się z rajdu, w typowy dla siebie sposób (w podobny sposób odebrał sobie 2. miejsce w rajdzie polski 2009).
Sezon 2018.
Nowy rok nowe wyzwania oraz kolega zespołowy. Ott Tanak przeszedł z Ford M-sport do Toyoty. Hanninen został kierowcą rozwojowym zespołu ustępując miejsca Tanakowi. I to właśnie Estończyk będzie w tym sezonie prezentował wyśmienite tempo, co udowodnił już w Monte Carlo będąc na mecie na drugim miejscu przed Latvalą. Zeszłoroczny rajd Szwecji był zwycięski dla załogi Japońskiej marki, jednak tegoroczne zmagania okupione były walką z samym sobą i trasą. Ostatecznie strata ponad 2 minut na mecie tak szybkiego rajdu do Neuvilla pokazuje jak duże problemy miał w trakcie zmagań Fin. Trzecia runda w Meksyku była dla Toyoty mniej łaskawa. Przegrzewający się samochód oznaczał spadek i tak już mniejszej mocy w tych warunkach. Na 9 oesie załoga wycofała się ze zmagań pierwszego dnia. Pomimo SR duet Latvala-Anttila był jednak na punktowanej pozycji dodatkowo kończąc ostatni oes 2 pozycją. Kolejny rajd odbył się w Korsyce. Niestety Latvala popełnił błąd opóźniając hamowanie do jednego z zakrętów i zakończył zmagania na 8 odcinku specjalnym uderzając w drzewo. Sam Latvala przyznał, że postęp związany z zwiększeniem bezpieczeństwa w autach spowodował, że nie czuje tak jak zawsze skutków uderzenia w drzewo. Wszystko to dzięki specjalnym wkładką w drzwiach, które pochłaniają energię. Argentyna to kolejny nieukończony rajd Fina. Tym razem uszkodzeniu już na 3 oesie uległo zawieszenie Toytoy i załoga zmuszona była wrócić do domu. Uszkodzenie zawieszenia było również przyczyną Rally2 w Portugalskiej rundzie. Załoga ostatecznie dojechała do mety jednak na odległej 24 pozycji. Włoską rundę w Sardynii Latvala rozpoczął bardzo dobrze. Po pierwszym dniu był trzeci za Ogierem i Neuvillem. Jednak awaria alternatora na ostatnim odcinku drugiego dnia spowodowała karę czasową. Ostatecznie dojechali na 7. miejscu przed kolegą z zespołu Ottem Tanakiem i Janem Kopeckim w aucie R5. Domową rundę w Finlandii zdominował Tanak który złapał wiatr w żagle po przerwie wakacyjnej. Po zaciętej walce do ostatniego odcinka specjalnego Latvala ostatecznie dojechał na trzecim miejscu. Wygrał Ott Tanak zostając jednym z nielicznych kierowców którzy wygrali ten rajd nie będąc z Skandynawii. Drugie miejsce rzutem na taśmę obronił Mads Ostberg, o zaledwie 2,8 sekundy przed Latvalą. Również bardzo dobry rajd kontynuowała załoga w Niemczech. Do końca drugiego dnia plasował się duet Latvala/Anttila na bardzo dobrej trzeciej pozycji, ustępując jedynie koledze z zespołu Tanakowi oraz Belgowi Neuville. Pechowo bo już na dojazdówce problemy ze zmianą biegów oznaczały kłopoty dla Finów. Brak serwisu w dniu ostatnim oznaczał, że załoga została sama z problemem. Problemy z przekładnia sprawiły jednak wycofanie się po pierwszym odcinku i z rajdu. Turcja będąca kolejnym miejscem zmagań jest rajdem bardzo wymagającym i trudnym co w obliczu ogromnego pecha jaki ma w tym roku kierowca oznaczał, iż mogą spodziewać się wycofania z rajdu już na wczesnym etapie rajdu. Bardzo szybko problemy z oponami i awariami dopadły inne załogi. Do bardzo rzadkiego błędu dopuścił się m.in. Ogier który za późno hamując wypadł nieznacznie z trasy, jednak próba powrotu zakończyła się zakopaniem auta w piachu. Dzięki rozważnej jeździe a co najważniejsze braku awarii Toyota mogła świętować dublet a Latvala powrót na podium tuż za Tanakiem. Uskrzydlony podium Latvala walczył o wygraną w rajdzie Wielkiej Brytanii, prowadząc w stawce do przedostatniego odcinka specjalnego. Niesamowitą walkę o wygraną toczył z Sebastienem Ogierem. Spadek o 1 pozycję na przedostatnim odcinku i strata 3,1 oznaczała niesamowitą walkę na ostatnim odcinku specjalnym. Niesamowite tempo na końcowych kilometrach pokazał Ogier i to on ostatecznie o ponad 10 sekund wygrał rajd. Latvala znowu był na 2. miejscu.Hiszpania była kolejną okazją do wygrania przez Latvalę rajdu. Do 17 odcinka specjalnego walczył o wygraną z powracającym specjalnie na ten rajd Sebastienem Loebem. Przebita opona na przedostatnim odcinku specjalnym oznaczała koniec szans na pierwszą wygraną w tym sezonie, a załamany Fin nie mógł powstrzymać emocji na mecie odcinka specjalnego. Ostatecznie dojechał na 8. miejscu, a startujący jedynie okazyjnie w tym sezonie Loeb wygrał rajd.Rajd Australii był ostatnim rajdem w sezonie. Wiadomo było już, że Ogier odchodzi z zespołu do Citroena, tak jak Lappi który będzie ostatni raz prezentował barwy Japońskiej marki. Kolejny raz bardzo dobre tempo prezentował Latvala ustępując jedynie Tanakowi. Jednak błąd Tanaka oznaczał awans na miejsce lidera na 20 oesie rajdu. Uszkodzona skrzynia biegów oznaczała ostatecznie wycofanie się Otta. Latvala dowiózł bezpiecznie prowadzenie w rajdzie i wygrał 18 rajd w sezonie. Jednocześnie oznaczało to kolejny rok z rzędu od 2008 roku od kiedy wygrał swój pierwszy rajd w karierze.
Sezon 2019.
Nowy sezon oznaczał nowego kolegę w zespole. Kris Meeke powrócił do WRC po tym jak rok wcześniej został wyrzucony z zespołu Citroen. Rajd Monte Carlo był dla Latvali zróżnicowany. Pierwszy i drugi dzień zmagań kończył Latvala na 4 pozycji, daleko jednak za czołową dwójką. Jednak niesamowitą jazdą popisał się Ott Tanak który awansował na 3. miejsce spychając na 5 lokatę Fina. Rajd Szwecji Latvala rozpoczął w bardzo dobrym rytmie. Niestety pod koniec 1 dnia doświadczony Fin wyjechał poza drogę na szybkim lewym zakręcie i utknął w bandzie śniegu. Straconych minut nie udało się odrobić co ostatecznie oznaczało 21 lokatę dla kierowcy Toyoty. Już na 8 odcinku specjalnym dopadły problemy Fina w rajdzie Meksyku. Elektryka w aucie spowodowała brak możliwości kontynuowania rajdu w pierwszym dniu. Ostatecznie 8. miejsce w tak trudnym rajdzie i zdobycz punktowa dla Latvali. Rajd Korsyki był męczący dla Jariego-Mattiego. Brak odpowiedniego ustawienia i czucia auta sprawiał straty na metach odcinków specjalnych. 10. miejsce na koniec rajdu i 1 punkt oznaczał coraz mniejsze szanse na tytuł w tym roku. Amerykańska runda w Argentynie była zdecydowanie lepszym wykonaniem zawodu kierowcy rajdowego. Latvala notował czasy w czołówce jednak 5. miejsce na koniec rajdu to wszystko co mógł osiągnąć. Ostatni oes dodatkowo punktowany Latvala dojechał na drugim miejscu zaledwie 0,1 sekundy za Neuvillem. Nowy w kalendarzu rajd Chile oznaczał, że załogi muszą wykazać się dodatkowo umiejętnością opisywania trasy.Do 11 odcinka specjalnego Latvala był na 3. miejscu w generalce. Jednak problem z autem oznaczał kolejny raz konieczność wycofania się z dnia, na ostatnim odcinku specjalnym drugiego dnia. Fin dojechał jednak do mety na 11. miejscu wracając jednak z 3 punktami za PS. Kolejny raz drugi dzień okazał się dla Fina dniem wycofania się. Rajd Portugalii do 12 oesu był dla niego bardzo dobry. 14,8 sekundy straty do Tanaka na 11 oesie oznaczał możliwość awansu na miejsce lidera, jednak uszkodzony amortyzator zmusił go do wycofania się. 7. miejsce na koniec rajdu oznaczał jednak zdobycz punktową. Rajd Włoch i do 5 oesu Latvala prowadzi w stawce. Jednak w swoim stylu fin zaliczył rolkę na nawrocie i stracił kolejny raz prowadzenie w rajdzie. Ostatecznie Fin wycofał się z dnia rajdu i po 2 kolejnych dniach rywalizacji był na 19. miejscu. W domowej rundzie Latvala prowadził jednak na oesie 14 Kakaristo 2 Fin za mocno wypuścił auto w prawym zakręcie i uderzył w kamień. Kapeć oznaczał straty czasowe. Fin spadł na 2. miejsce jednak uszkodzenia i obawa przed dalszymi problemami spowodowała spadek prędkości Fina. Rajd ukończył na 3. miejscu, tak samo jak rajd Niemiec. 3. miejsce Fina, wygrana Tanaka i 2. miejsce Meeke oznaczała triplet dla Toyoty. Turcja będąca kolejnym rajdem jak zwykle okazała się wymagającym wyzwaniem dla załóg. Fin nie zdołał jednak powtórzyć zeszłorocznego miejsca i uplasował się na 7 lokacie zdobywając 2 punkty za Power Stage.
Życie prywatne.
Jari-Matti Latvala jest synem Jariego Latvali, również byłego kierowcy rajdowego, byłego mistrza Finlandii w grupie N z 1994 roku i dziewięciokrotnego uczestnika rajdów o mistrzostwo świata.
Największymi idolami rajdowymi Jariego-Mattiego Latvali są jego rodacy, Henri Toivonen i Juha Kankkunen.

</doc>
<doc id="764479" url="https://pl.wikipedia.org/wiki?curid=764479" title="Gmina Rogaška Slatina">
Gmina Rogaška Slatina

Rogaška Slatina – gmina w Słowenii. Znana jest przede wszystkim z uzdrowisk oraz naturalnych źródeł wody mineralnej. W 2002 roku liczyła 10 544 mieszkańców.
Miejscowości.
Miejscowości wchodzące w skład gminy Rogaška Slatina:

</doc>
<doc id="764480" url="https://pl.wikipedia.org/wiki?curid=764480" title="Rogaska Slatina">
Rogaska Slatina



</doc>
<doc id="764482" url="https://pl.wikipedia.org/wiki?curid=764482" title="Jesse Jackson">
Jesse Jackson

Jesse Louis Jackson (ur. 8 października 1941 w Greenville, Stany Zjednoczone) – amerykański polityk, działacz na rzecz praw obywatelskich i duchowny kościoła baptystycznego.

</doc>
<doc id="764486" url="https://pl.wikipedia.org/wiki?curid=764486" title="Stabilizator grupy">
Stabilizator grupy



</doc>
<doc id="764487" url="https://pl.wikipedia.org/wiki?curid=764487" title="Grupa izotropii">
Grupa izotropii



</doc>
<doc id="764489" url="https://pl.wikipedia.org/wiki?curid=764489" title="Szpaty">
Szpaty

Szpaty (spaty) – górnicza i mineralogiczna dawna nazwa minerałów o doskonałej łupliwości np. szpat wapienny, obecnie zwany kalcytem.
Inne przykłady:

</doc>
<doc id="764491" url="https://pl.wikipedia.org/wiki?curid=764491" title="Spaty">
Spaty



</doc>
<doc id="764493" url="https://pl.wikipedia.org/wiki?curid=764493" title="*-homomorfizm">
*-homomorfizm



</doc>
<doc id="764495" url="https://pl.wikipedia.org/wiki?curid=764495" title="Copa América 1941">
Copa América 1941

Copa América 1941 – szesnaste mistrzostwa kontynentu południowoamerykańskiego, odbyły się w dniach 2 lutego – 4 marca 1941 roku po raz trzeci w Chile (była to edycja specjalna turnieju, rozgrywana poza kolejnością). Reprezentacje: Boliwii, Brazylii i Paragwaju wycofały się. Do rozgrywek przystąpiło pięć reprezentacji. Grano systemem każdy, z każdym, a o zwycięstwie w turnieju decydowała końcowa tabela.
Podsumowanie.
Wyniki.
"Wszystkie mecze rozgrywano w Santiago na stadionach Stadium Nacional"
Końcowa tabela.
Szesnastym triumfatorem turnieju Copa América został po raz szósty zespół Argentyny.
Linki zewnętrzne.
RSSSF – Copa America 1941

</doc>
<doc id="764496" url="https://pl.wikipedia.org/wiki?curid=764496" title="Skrofuły">
Skrofuły



</doc>
<doc id="764497" url="https://pl.wikipedia.org/wiki?curid=764497" title="Tomasz Wisio">
Tomasz Wisio

Tomasz Wisio (ur. 20 stycznia 1982 roku w Lubinie) – polski piłkarz grający na pozycji bocznego obrońcy.
Swoją karierę rozpoczynał w Zagłębiu Lubin. Reprezentował jego barwy od 1997 roku, jednakże nie było mu dane zagrać choćby jednego meczu w polskiej ekstraklasie, pomimo krótkiego epizodu z krakowską Wisłą wiosną sezonu 1999/2000. Po powrocie do Lubina wiosną 2001 roku przeniósł się do klubu austriackiej ekstraklasy SV Pasching. W sezonie 2002/2003 zaliczył swój debiut w ekstraklasie austriackiej i od razu stał się ważnym ogniwem swojego zespołu rozgrywając aż 33 mecze w ekstraklasie. W sezonie 2003/2004 rozegrał 28 spotkań i strzelił swoją pierwszą bramkę na pierwszoligowych stadionach. Wiosnę 2005 roku Wisio spędził w niemieckiej Bundeslidze w zespole Arminia Bielefeld. Nie był to dla niego udany okres(zaliczył tylko 1 oficjalny występ w Bundeslidze) i z powrotem przeniósł się do SV Pasching. W sezonie 2005/2006 rozegrał 23 spotkania by latem roku 2006 przenieść się do klubu greckiej ekstraklasy Skoday Ksanti. W maju 2007 opuścił Grecję i wrócił do Austrii, by grać w zespole LASK Linz. 3 czerwca 2009 media w Polsce podały, że zawodnik podpisał 3-letni kontrakt z klubem greckiej ekstraklasy, Ergotelis Iraklion. W styczniu 2012 podpisał osiemnastomiesięczny kontrakt z RB Leipzig. Po upływie pół roku klub rozwiązał umowę a piłkarz długo szukał klubu. W 2013 podpisał kontrakt z drugoligowym austriackim klubem SKN St. Pölten. W 2014 niespodziewanie drużyna dotarła do finału Pucharu Austrii, mimo przegranej zapewniając sobie udział w eliminacjach Ligi Europejskiej. Po pierwszych sukcesach przegrała jednak z PSV Eindhoven i nie zakwalifikowała się do rozgrywek. W 2016 klub awansował do Austriackiej Ekstraklasy i niespodziewanie odesłał Tomasza Wisio – ówczesnego kapitana drużyny do rezerw. Piłkarz toczył walkę prawną o możliwość trenowania z pierwszą drużyną lub rozwiązanie kontraktu. W styczniu 2017 piłkarz po wielu latach wrócił do ojczyzny celem spełnienia swego życzenia by wreszcie zadebiutować w Ekstraklasie. Dołączył do I-ligowego GKS Katowice, który wydawał się murowanym kandydatem do awansu do elity. Niespodziewanie GKS zajął dopiero 7. miejsce a wobec tego kontrakt piłkarza nie został automatycznie przedłużony.

</doc>
<doc id="764498" url="https://pl.wikipedia.org/wiki?curid=764498" title="Szpat">
Szpat

Szpat, włogacizna – u koni guzowate uwypuklenie w dolnym, przyśrodkowym odcinku stawu stępu, powstające wskutek przewlekłego zapalenia kości.

</doc>
<doc id="764503" url="https://pl.wikipedia.org/wiki?curid=764503" title="Wewnątrzwspólnotowe nabycie towarów">
Wewnątrzwspólnotowe nabycie towarów

Wewnątrzwspólnotowe nabycie towarów (WNT) – nabycie towarów dotyczy podatników nabywających prawa do rozporządzania jako właściciel towarami, które w wyniku dokonanej dostawy są wysyłane lub transportowane na terytorium państwa członkowskiego innego niż terytorium państwa członkowskiego rozpoczęcia wysyłki lub transportu przez dokonującego dostawy, nabywcę towarów lub na ich rzecz.
Dane prawo uzyskują podatnicy, gdy:
1) nabywcą towarów jest:
a) podatnik, o którym mowa w art. 15, lub podatnik podatku od wartości dodanej, a nabywane towary mają służyć działalności gospodarczej podatnika,
b) osoba prawna niebędąca podatnikiem, o którym mowa w lit. a – z zastrzeżeniem art. 10;
2) dokonujący dostawy towarów jest podatnikiem, o którym mowa w pkt 1 lit. a.
Dodatkowo również w przypadku, gdy:
1) nabywcą jest podmiot inny niż wymieniony w ust. 2 pkt 1,
2) dokonującym dostawy towarów jest podmiot inny niż wymieniony w ust. 2 pkt 2 – jeżeli przedmiotem nabycia są nowe środki transportu.
Wyłączenia.
Według art. 10. [Wyłączenia] ustawy o podatku od towarów i usług, wewnątrzwspólnotowe nabycie towarów przede wszystkim nie występuje w przypadku, gdy:
1) dotyczy towarów, do których miałyby odpowiednio zastosowanie przepisy art. 45 ust. 1 pkt 9, art. 80, art. 83 ust. 1 pkt 1, 3, 6, 10 i 18, z uwzględnieniem warunków określonych w tych przepisach;
oraz gdy dotyczy towarów innych niż wymienione w pkt 1 nabywanych przez:
a) rolników ryczałtowych dla prowadzonej przez nich działalności rolniczej,
b) podatników, którzy wykonują jedynie czynności inne niż opodatkowane podatkiem i którym nie przysługuje prawo do obniżenia kwoty podatku należnego o kwotę podatku naliczonego
przy nabyciu towarów i usług,
c) podatników, u których sprzedaż jest zwolniona od podatku na podstawie art. 113 ust. 1 i 9,
d) osoby prawne, które nie są podatnikami
– jeżeli całkowita wartość wewnątrzwspólnotowego nabycia towarów na terytorium kraju nie przekroczyła w trakcie roku podatkowego kwoty 50 000 zł;
Nie dotyczy dostawy towarów, w wyniku której ma miejsce wewnątrzwspólnotowe nabycie towarów na terytorium kraju:
a) nie stanowiła u podatnika, o którym mowa w art. 15, albo nie stanowiłaby u podatnika podatku od wartości dodanej dostawy towarów, o której mowa w art. 7, lub stanowiła albo
stanowiłaby taką dostawę towarów, ale dokonywaną przez podatnika, u którego sprzedaż jest zwolniona od podatku na podstawie art. 113 ust. 1 i 9, albo podatnika podatku od wartości
dodanej, do którego miałyby zastosowanie podobne zwolnienia, z wyjątkiem przypadku, gdy przedmiotem dostawy są nowe środki transportu, lub
b) stanowiłaby dostawę towarów, o której mowa w art. 22 ust. 1 pkt 2;
Nie dotyczy również towarów, o których mowa w art. 120 ust. 1, w wyniku której ma miejsce wewnątrzwspólnotowe nabycie towarów na terytorium kraju, jest opodatkowana podatkiem od wartości dodanej na terytorium państwa członkowskiego rozpoczęcia wysyłki lub transportu towarów na zasadach odpowiadających regulacjom zawartym w art. 120 ust. 4 i 5, a nabywca posiada dokumenty jednoznacznie potwierdzające nabycie towarów na tych zasadach.
Jak również nie dotyczy dostawy towarów, o których mowa w art. 120 ust. 1, w wyniku której ma miejsce wewnątrzwspólnotowe nabycie towarów na terytorium kraju, jest dokonywana przez organizatora aukcji (licytacji) oraz do dostawy tej zastosowano szczególne zasady opodatkowania podatkiem od wartości dodanej obowiązujące w państwie członkowskim rozpoczęcia transportu lub wysyłki, stosowane do dostaw towarów dokonywanych przez organizatora aukcji (licytacji), wyłączające uznanie dostawy towarów za czynność odpowiadającą wewnątrzwspólnotowej dostawie towarów, pod warunkiem posiadania przez nabywcę dokumentów jednoznacznie potwierdzających nabycie towarów na tych szczególnych zasadach.

</doc>
<doc id="764509" url="https://pl.wikipedia.org/wiki?curid=764509" title="Komediodramat">
Komediodramat

 Niniejszy artykuł dotyczy gatunku filmowego. Pojęcie "komediodramat" odnosi się także do utworów scenicznych – tragikomedia.
Komediodramat, film tragikomiczny – utwór filmowy, który łączy w swej konstrukcji elementy dramatu, komedii, liryzmu i tragizmu, tworząc z nich zarazem komediową i dramatyczną wizję świata wywołującą zarówno śmiech, jak i współczucie widza.
Charakterystyczną cechą komediodramatu jest ton serio, różniący go od form czysto komediowych takich jak: burleska, groteska, farsa, parodia itp.
Przykłady komediodramatów:

</doc>
<doc id="764510" url="https://pl.wikipedia.org/wiki?curid=764510" title="Jacek Joachim">
Jacek Joachim



</doc>
<doc id="764511" url="https://pl.wikipedia.org/wiki?curid=764511" title="Caelifera">
Caelifera

Caelifera – podrząd owadów prostoskrzydłych obejmujący około 11 tysięcy gatunków o czułkach krótszych niż u Ensifera. W zapisie kopalnym znane są co najmniej od górnego triasu.
Nazwa zwyczajowa.
W języku polskim takson Caelifera określany jest nazwami szarańczaki, prostoskrzydłe krótkoczułkowe lub krótkoczułkie, ale dwie ostatnie nazwy stosowane są również dla muchówek z podrzędu Brachycera określanych jako muchówki krótkoczułkowe lub krótkoczułkie.
Cechy charakterystyczne.
Przedstawiciele Caelifera mają czułki zwykle krótsze od długości ciała, zbudowane z mniej niż 30 segmentów, krótkie pokładełka utworzone z czterech masywnych walw połączonych stawowo przy nasadzie, oraz wydłużone tylne odnóża, ze zgrubiałymi udami. Aparat strydulacyjny tworzą najczęściej uda i pokrywy. U niektórych gatunków jego funkcję pełnią pokrywy i tylne skrzydła lub inne części ciała. Narząd słuchu Caelifera położony jest na pierwszym segmencie odwłoka. 
Klasyfikacja.
Podrząd Caelifera obejmuje liczne rodziny zgrupowane w infrarzędach:
W Polsce występują przedstawiciele dwóch rodzin:

</doc>
<doc id="764513" url="https://pl.wikipedia.org/wiki?curid=764513" title="Ra’zac">
Ra’zac



</doc>
<doc id="764518" url="https://pl.wikipedia.org/wiki?curid=764518" title="Baden-Württemberg">
Baden-Württemberg



</doc>
<doc id="764519" url="https://pl.wikipedia.org/wiki?curid=764519" title="Tonometr">
Tonometr

Tonometr – przyrząd do mierzenia ciśnienia np. pary bądź w medycynie np. ciśnienia wewnątrzgałkowego (tonometr Goldmanna, tonometr Schiøtza) lub krwi.
Pomiar ciśnienia w oku.
W badaniach naukowych testowane są przenośne tonometry do domowego pomiaru ciśnienia oka, które pozwolą na systematyczną kontrolę tego czynnika bez konieczności każdorazowej wizyty u okulisty. Jednym z takich urządzeń jest soczewka Triggerfish szwajcarskiej firmy Sensimed. Jest to miękka soczewka kontaktowa, w której znajdują się czujniki zmian krzywizny rogówki oka w rąbku rogówki. Zmiany krzywizny są powiązane ze zmianą ciśnienia wewnątrz gałki, stąd można pośrednio śledzić zmiany ciśnieniowe w gałce oka. Soczewka dokonuje pomiaru krzywizny raz na 10 minut, 144 razy w ciągu doby. Pacjent nosi soczewkę cały czas, nawet podczas snu. Dane pomiarowe zapisywane są w przenośnym nośniku danych noszonym przez pacjenta i są przekazywane lekarzowi bezprzewodowo poprzez Bluetooth.

</doc>
<doc id="764524" url="https://pl.wikipedia.org/wiki?curid=764524" title="Andrzej Honowski">
Andrzej Honowski

Andrzej Honowski (ur. w Kutnie prawdopodobnie 8 lipca 1901, zm. w styczniu 1943 w Warszawie) – polski filmowiec, żołnierz Armii Krajowej.
W listopadzie 1918 uczestniczył w rozbrajaniu Niemców w Warszawie, następnie jako ochotnik służył w 29. pułku Strzelców Kaniowskich. Inżynier chemik, fotografik i filmowiec, był jednym z pierwszych w Polsce realizatorów filmów krótkometrażowych poświęconych bezpieczeństwu i higienie pracy. Prowadził laboratorium filmowe Instytutu Spraw Społecznych przy ul. Asfaltowej 15 w Warszawie.
W okresie okupacji mieszkał przy ul. Asfaltowej 15 pod nazwiskiem Antoni Zakrzewski. Zatrudniony w firmie „Schmallfilm” volksdeutscha Ludwika Herberta, który objął przymusowy zarząd nad jego dawnym laboratorium, urządził tam w 1941 r. pierwszą konspiracyjną wytwórnię materiałów wybuchowych (szedytu). W pracy konspiracyjnej używał pseudonimu Antoni Kupała.
Zdradzony przez L. Herberta, w starciu z gestapo 13 stycznia 1943 został ciężko ranny i przewieziony na Pawiak, gdzie po kilkunastu godzinach zmarł.
Herbert został skazany na śmierć wyrokiem WSS. W czasie akcji likwidacyjnej wykonanej 16 stycznia 1943 przez T. Zawadzkiego, został ciężko ranny i zmarł w szpitalu. Spoczywa na cmentarzu Powązkowskim w Warszawie (kwatera 137-3-21).
Honowski pełnił także funkcję szefa konspiracyjnej komórki AK w „Fotorisie”. Było to studio fotograficzne w centrum stolicy. Sprzedawano tam także sprzęt fotograficzny, wykonywano zdjęcia do legitymacji i kenkart, oraz wywoływano zdjęcia zlecane przez Niemców. Zdjęcia scen egzekucji i łapanek kopiowano i szmuglowano do Londynu. W zakładzie tym pracował razem z Honowskim m.in. Jerzy Tomaszewski i jego brat, Stanisław Miedza-Tomaszewski.

</doc>
<doc id="764527" url="https://pl.wikipedia.org/wiki?curid=764527" title="Arkadiusz Malarz">
Arkadiusz Malarz

Arkadiusz Malarz (ur. 19 czerwca 1980 w Pułtusku) – polski piłkarz, występujący na pozycji bramkarza.
Kariera klubowa.
Od początku kariery występował w takich klubach jak: Nadnarwianka Pułtusk, Mazovia Ciechanów, Bug Wyszków, Polonia II Warszawa, Polonia Warszawa, Gwardia Warszawa. W Ekstraklasie zadebiutował w sezonie 2003/2004 w barwach Świtu Nowy Dwór Mazowiecki – łącznie wystąpił wówczas w dwudziestu meczach. Początek następnych rozgrywek zaowocował transferem do Amiki Wronki, gdzie Malarz zagrał w 10 spotkaniach. W rundzie jesiennej sezonu 2005/2006 nie rozegrał we Wronkach ani jednego meczu, natomiast po przenosinach do Lecha Poznań wystąpił w lidze dwukrotnie.
W sezonie 2006/2007 grał w klubie greckiej ekstraklasy – Skodzie Ksanti. Został wtedy rekordzistą ligi greckiej w liczbie meczów bez straty gola – nie stracił bramki w siedmiu kolejnych spotkaniach, kapitulując dopiero w ósmym, co dało wynik 683 minut bez utraty gola. Podczas uroczystej gali w Atenach Arkadiusz Malarz odebrał indywidualną nagrodę; Związek Zawodowy Piłkarzy uznał go za najlepszego bramkarza ligi greckiej sezonu 2006/2007. Od sezonu 2007/2008 bronił barw Panathinaikosu Ateny. Kosztował pół miliona euro.
28 sierpnia 2008 roku został wypożyczony na sezon do greckiego klubu OFI 1925. W lipcu 2009 roku Malarz podpisał trzyletni kontrakt z AE Larisa. Rok później związał się z cypryjskim AEL-em Limassol, a po kolejnym sezonie przeniósł się do greckiego Panachaiki GE. Ostatnim zagranicznym przystankiem polskiego bramkarza był Ethnikos Achna z Cypru, gdzie Malarz występował w rozgrywkach 2012/2013.
Zawodnik powrócił do Polski w lecie 2013 roku i podpisał kontrakt z pierwszoligowym GKS-em Bełchatów. Zespół dowodzony przez Kamila Kieresia z dorobkiem 63 punktów wygrał rozgrywki I ligi i awansował do ekstraklasy. W lutym 2015, Arkadiusz Malarz podpisał umowę z Legią Warszawa, obowiązującą do czerwca 2017. 15 lutego tego samego roku zadebiutował w barwach „Wojskowych” w meczu z Jagiellonią Białystok. 11 października 2016 przedłużył kontrakt z Legią do 30 czerwca 2018.
5 listopada 2017 roku, w meczu przeciwko Pogoni Szczecin w ramach 15. kolejki Ekstraklasy, rozegrał 100. mecz w barwach Legii Warszawa. 28 stycznia 2018 Arkadiusz Malarz przedłużył kontrakt z Legią o kolejne dwanaście miesięcy, do 30 czerwca 2019 roku. 14 czerwca 2019 zarząd Legii Warszawa poinformował, że nie zdecydował się przedłużyć kontraktu z Malarzem. Bramkarzowi zaproponowana została posada trenera bramkarzy, której jednak nie przyjął, tłumacząc, że chce kontynuować swoją karierę jako zawodnik.
13 września 2019 roku Arkadiusz Malarz podpisał dwuletni kontrakt z ŁKS-em Łódź, a 14 września 2021 poinformował o zakończeniu kariery piłkarskiej.
Kariera medialna.
Dla platformy Viaplay Polska komentował wybrane mecze piłkarskie Ligi Europy UEFA i Ligi Konferencji Europy UEFA. Niekiedy był także ekspertem w studiu podczas tych rozgrywek. Jego debiut w roli komentatora, jak i eksperta przypadł na 4 listopada 2021 roku, kiedy to wraz z Rafałem Wolskim skomentował rywalizację Legii Warszawa z SSC Napoli (1:4). Po spotkaniu analizował ten mecz w studiu.
Życie prywatne.
Małżonką Arkadiusza Malarza jest reporterka Daria Kabała-Malarz. Mają dwóch synów bliźniaków – Iwa i Brunona oraz córkę Orinę, która urodziła się w 2019.

</doc>
<doc id="764530" url="https://pl.wikipedia.org/wiki?curid=764530" title="I586">
I586

i586 - nieoficjalna nazwa dla procesorów o 32-bitowej architekturze IA-32, zgodnych z procesorem Pentium.

</doc>
<doc id="764535" url="https://pl.wikipedia.org/wiki?curid=764535" title="Bazylika Najświętszej Maryi Panny Licheńskiej w Licheniu Starym">
Bazylika Najświętszej Maryi Panny Licheńskiej w Licheniu Starym

Bazylika Najświętszej Maryi Panny Licheńskiej, niepoprawnie: bazylika Matki Bożej Bolesnej Królowej Polski – obecnie największy kościół w Polsce, znajdujący się w województwie wielkopolskim, w gminie Ślesin, w miejscowości Licheń Stary (niedaleko Konina). Położony jest na terenie sanktuarium Matki Bożej Bolesnej Królowej Polski w Licheniu Starym, ważnego katolickiego ośrodka religijnego w kraju. Budowlę wzniesiono dla upamiętnienia objawień z lat 1813 i 1850–1852, których świadkami byli Tomasz Kłossowski i Mikołaj Sikatka.
Świątynia.
Monumentalna pięcionawowa bazylika z centralną kopułą zbudowana jest na planie krzyża. Składa się z części głównej, dzwonnicy, wieży oraz trzech okazałych portyków. Powstała z inicjatywy marianina Eugeniusza Makulskiego według projektu Barbary Bieleckiej. Głównymi konstruktorami byli Ryszard Wojdak i Marek Kin. Wzniesiona została w latach 1994–2004. Generalnym wykonawcą robót budowlanych była firma Budimex. Powstanie świątyni zostało sfinansowane z datków.
W styczniu 2000 r. Episkopat Polski zadecydował, że świątynia ta, jako jedna z trzech będzie uznana jako wotum Narodu Polskiego na Jubileusz 2000 lat od Narodzenia Chrystusa.
Jest to obecnie największa świątynia w Polsce i jedna z największych na świecie. Na placu przed bazyliką może zgromadzić się około 250 000 wiernych.
12 czerwca 2004 miało miejsce poświęcenie bazyliki, jako "Wotum Kościoła Katolickiego na Wielki Jubileusz Narodzenia Chrystusa". Pierwszym kustoszem sanktuarium i proboszczem tamtejszej parafii został ks. Eugeniusz Makulski. Następnie funkcję kustosza pełnił ks. Wiktor Gumienny MIC, a od 25 sierpnia 2018 pełni ks. dr Janusz Kumala MIC. Proboszczem był ks. Henryk Kulik MIC, a aktualnie ks. Rafał Krauze MIC.
Podziemia kościoła.
W dolnej części świątyni znajdują się kaplice:
Symbolika.
Do kościoła prowadzą 33 stopnie (ich liczba nawiązują do lat życia Chrystusa na ziemi). W świątyni znajduje się 365 okien, symbolizujących liczbę dni w roku kalendarzowym, 52 otwory drzwiowe, symbolizujące liczbę tygodni w roku kalendarzowym, oraz 12 kolumn, symbolizujących dwunastu apostołów.
Bazylika powstała na planie krzyża łacińskiego, składa się z pięciu naw, wzbogaconą licznymi kaplicami. Jej integralna części stanowią dzwonnica i wieża. Do wnętrza świątyni wiodą cztery portyki
Zgodnie z zamysłem architektonicznym bazylika przypomina falujący złoty łan zboża. Przejawia się to w dekoracji roślinnej placu przed świątynią oraz w architekturze samej świątyni. Zauważalne jest to m.in. w oknach wypełnionych szkłem o odcieniu złotawo-bursztynowym, ze ślusarką z anodowanego aluminium w formie kłosów oraz kolumnach w portykach i we wnętrzu świątyni.
Organy.
W bazylice licheńskiej znajduje się największy w Polsce, czwarty w Europie i trzynasty na świecie zespół organów, posiadający razem 157 głosów i składający się z pięciu instrumentów:
Organy wybudowała w latach 2002–2007 polska firma organmistrzowska Dariusza Zycha z Wołomina, zaś projekt dyspozycji opracował prof. Andrzej Chorosiński z Warszawy. Dyspozycja organów głównych w swych założeniach nawiązuje do wielkich francuskich organów symfonicznych.
Największa piszczałka drewniana (dźwięk C oktawy subkontra) należy do otwartego głosu labialnego subkontrabas 32' w sekcji pedałowej organów głównych i ma ponad 10 metrów wysokości (32 stopy).
Wszystkie instrumenty połączone są elektronicznie z sześciomanuałowym stołem gry, umieszczonym w prezbiterium. Łącznie główny kontuar posiada 157 głosów (w sumie 12 323 piszczałki).
Niezależnie od centralnego kontuaru, organy główne (południowe) i zachodnie posiadają swoje własne kontuary wraz z mechaniczno-elektryczną trakturą gry, zaś organy wschodnie i oba pozytywy prezbiterialne sterowane są wyłącznie elektronicznie z głównego kontuaru w prezbiterium.
Dyspozycja organów głównych:
Kopuła.
Widoczna z daleka kopuła bazyliki ma 25 m średnicy i 45 m wysokości, wsparta jest na dwukondygnacyjnej żelbetowej kolumnadzie, wspartej na czterech żelbetowych słupach. Od środka widoczna jest dekoracyjna srebrno-złota czasza wykonana ze stali i anodowanego aluminium. Na zewnątrz kopuła pokryta jest płytkami z aluminium anodowanego na złoty kolor.
Dzwony.
Dzwony na dzwonnicy.
W pobliżu bazyliki stoi inna dzwonnica, z trzema dzwonami.
Wieża.
Na szczycie 141,5-metrowej wieży znajdują się dwa tarasy widokowe – na wysokości 114 i 98 metrów – z których przy dobrej pogodzie rozciąga się widok na odległość do 30 km.
Opinie negatywne.
Historyk sztuki prof. Małgorzata Omilanowska, w latach 2014–2015 minister kultury i dziedzictwa narodowego, uznała architekturę świątyni za przykład kiczu i tandety. Profesor Konrad Kucza-Kuczyński stwierdził, że to "coś kompromitującego architekturę polską".

</doc>
<doc id="764543" url="https://pl.wikipedia.org/wiki?curid=764543" title="Dehiwala-Mount Lavinia">
Dehiwala-Mount Lavinia

Dehiwala-Mount Lavinia (syng. දෙහිවල-ගල්කිස්ස, tamil. தெஹிவளை-கல்கிசை) – miasto, leżące na południe od Kolombo – największego miasta Sri Lanki. Miasto jest efektem intensywnej urbanizacji, jaka zaszła w ostatnich latach. Populacja wynosiła 245 974 mieszkańców (dane z 2012). Drugie co do wielkości miasto kraju.
Znajduje się tu Narodowy Ogród Zoologiczny, który jest jednym z największych w Azji. Dehiwela i Mount Lavinia leżą wzdłuż tak zwanej Galle Road Artery, która biegnie wzdłuż wybrzeża.

</doc>
<doc id="764544" url="https://pl.wikipedia.org/wiki?curid=764544" title="Vega-Valdavia">
Vega-Valdavia

Vega-Valdavia – comarca (powiat) w Hiszpanii, w Kastylii i Leónie, w prowincji Palencia. Jej stolicą jest Saldaña.

</doc>
<doc id="764545" url="https://pl.wikipedia.org/wiki?curid=764545" title="Miliarder">
Miliarder

Miliarder – tygodnik ogólnopolski (redakcja w Poznaniu) wydawany w latach 90. XX w. przez Bosmedia. Obok reportaży, wywiadów itp. zamieszczano w nim wiele konkursów z nagrodami.
Tygodnik był sponsorem pierwszoligowego klubu piłkarskiego Tygodnik Miliarder Pniewy (wcześniej Sokół Pniewy) oraz Koła Fortuny.

</doc>
<doc id="764554" url="https://pl.wikipedia.org/wiki?curid=764554" title="Windows 3.0">
Windows 3.0



</doc>
<doc id="764556" url="https://pl.wikipedia.org/wiki?curid=764556" title="Film biograficzny">
Film biograficzny

Film biograficzny – gatunek kina fabularnego, opowieść filmowa, której tematem jest życie i działalność sławnych ludzi: artystów, uczonych, mężów stanu, wybitnych przywódców, bohaterów narodowych itp. 
Uprawiany z powodzeniem już w okresie kina niemego, zyskał szczególną popularność w kinie dźwiękowym, dzięki serii biografii filmowych wyprodukowanych przez hollywoodzką wytwórnię Warner Bros.
Przykłady.
Przykłady filmów biograficznych:

</doc>
<doc id="764559" url="https://pl.wikipedia.org/wiki?curid=764559" title="Okres dojrzałości">
Okres dojrzałości



</doc>
<doc id="764561" url="https://pl.wikipedia.org/wiki?curid=764561" title="Język zachodniopendżabski">
Język zachodniopendżabski

Język zachodniopendżabski, dawniej także określany jako lahnda albo lahndi (pendżabski: "lahindi") – język z rodziny indoaryjskiej, używany w prowincji Pendżab w Pakistanie. Wraz z językiem sindhi należy do północno-zachodniej grupy języków indoaryjskich, jednakże ze względów geograficznych tradycyjnie często bywa klasyfikowany jako zachodni dialekt języka pendżabskiego (zachodnio-pendżabski), mimo że ten należy do grupy centralnej języków indoaryjskich.
Diaspora pendżabska.
Język pendżabski jest w dużym stopniu używany w kilku krajach, do których Pendżabczycy licznie wyemigrowali. Do tych krajów należą: Stany Zjednoczone, Australia, Wielka Brytania oraz Kanada.
W Wielkiej Brytanii pendżabski został uznany za drugi, najczęściej używany język zaraz po angielskim.
Jest czwartym, najczęściej używanym językiem w Kanadzie po angielskim, francuskim i chińskim.

</doc>
<doc id="764566" url="https://pl.wikipedia.org/wiki?curid=764566" title="Digão">
Digão

Digão, właśc. Rodrigo Izecson Dos Santos Leite (ur. 14 października 1985 w Brasilii) – brazylijski piłkarz występujący na pozycji środkowego obrońcy. Obecnie gra w Penafiel, do którego jest wypożyczony z Milanu. Jest młodszym bratem Kaki.
Kariera klubowa.
Digão piłkarską karierę podobnie jak swój brat rozpoczynał w São Paulo FC. W 2004 trafił do Włoch, gdzie przez jeden sezon trenował w młodzieżowej drużynie AC Milan. W sezonie 2005/2006 został wypożyczony do drugoligowego Rimini Calcio, dla którego rozegrał 23 mecze i nie strzelił żadnego gola.
W 2007 Digão powrócił na San Siro i został włączony do kadry pierwszego zespołu. W ekipie "Rossonerich" zadebiutował 6 września 2007 w towarzyskim spotkaniu z Dynamem Kijów. Pod koniec tego samego roku wystąpił także w przegranym 1:2 meczu Pucharu Włoch przeciwko Calcio Catania. W rozgrywkach Serie A Brazylijczyk zadebiutował 1 marca 2008 w zremisowanym 1:1 pojedynku z S.S. Lazio, kiedy to w drugiej części spotkania zastąpił Marka Jankulovskiego.
W letnim okienku transferowym w 2008 brazylijski obrońca na jeden sezon został wypożyczony do Standardu Liège. Rozegrał dla niego tylko jedno spotkanie, kiedy to 5 kwietnia 2009 pojawił się na boisku na ostatnie cztery minuty podczas wygranego 3:1 meczu z Germinalem Beerschot Antwerpia. Ze Standardem Digão wywalczył mistrzostwo Belgii.
Digão powrócił do Milanu, po czym 31 sierpnia 2009 został wypożyczony do Lecce. 1 lutego 2010 na tej samej zasadzie trafił do FC Crotone, a latem 2010 do portugalskiego Penafiel.
Sukcesy.
 Standard Liège

</doc>
<doc id="764569" url="https://pl.wikipedia.org/wiki?curid=764569" title="Józef Bonawentura Załuski">
Józef Bonawentura Załuski

Józef Bonawentura Ignacy Załuski herbu Junosza (ur. 14 lipca 1787 w Ojcowie, zm. 25 kwietnia 1866 w Krakowie) – hrabia, polski generał walczący w czasie powstania listopadowego, pamiętnikarz, publicysta i poeta.
Życiorys.
Syn Teofila Wojciecha, podskarbiego nadwornego koronnego i kasztelana buskiego z małżeństwa z Honoratą Stempkowską. Dzieciństwo spędził w rodzinnym Ojcowie, u swej babki Marianny Załuskiej.
Pierwsze nauki pobierał w wiedeńskim Theresianum, a następnie przebywał jako paź na dworze Franciszka I. 
Posiadał tytuł hrabiego austriackiego (po dziadzie Ignacym, który uzyskał potwierdzenie tytułu w 1776), a tytuł barona francuskiego uzyskał w 1813. Uznanie hrabiostwa uzyskał w Królestwie Kongresowym w 1820.
Posiadał znaczne majątki ziemskie, odziedziczone po rodzicach, w tym dobra łaskie i jasienickie po ojcu, litewskie Puszołaty i Przystawiany oraz wołyńskie Krupiąc i Ptycz po matce.
Służba wojskowa.
Karierę wojskową rozpoczął w roku 1807, przekradając się do Księstwa Warszawskiego i wstępując 19 kwietnia (jako szeregowiec) do 1 Pułku Szwoleżerów Gwardii Cesarskiej. Po kilku tygodniach (5 czerwca) awansował na porucznika II kl. w 6 kompanii, a cztery miesiące później był już porucznikiem I kl. w 3 kompanii. Uczestniczył w kampaniach napoleońskich: (1808-1811) oraz (1812-1814). W bitwie pod Wagram dowodził 1 kompanią.
Pod Brienne-le-Château dostał się do niewoli i został przekazany Rosjanom przez Wirtemberczyków. Kończąc służbę w wojsku napoleońskim, posiadał stopień szefa szwadronu, odpowiadający randze podpułkownika bądź majora gwardii.
Kronikarz 1 Pułku Szwoleżerów Gwardii Cesarskiej. Od roku 1815 był adiutantem cara Aleksandra I Romanowa, a później Mikołaja I w armii Królestwa Polskiego. Brał udział w wojnie z Turcją, walcząc m.in. pod Hassaniar. Po zakończeniu działań wojennych podał się 18 lipca 1829 do dymisji, która została przyjęta. Służbę wojskową zakończył w stopniu generała brygady.
Był członkiem loży wolnomularskiej Kazimierz Wielki w trzecim stopniu w 1819/1820 roku. 
Przyłączył się do powstania listopadowego, wstępując 6 lutego 1831 do wojska powstańczego. Trzy dni później został szefem sztabu 2. Dywizji Piechoty. Od 5 maja 1831 stał na czele polskiego wywiadu wojskowego. Podał się do dymisji 9 września 1831.
Działalność publiczna.
W latach (1826-1830) był kuratorem szkół Wolnego Miasta Krakowa. Podczas Wiosny Ludów w 1848 roku komendant Gwardii Narodowej we Lwowie. W 1835 roku został skazany przez władze rosyjskie na konfiskatę dóbr za udział w powstaniu listopadowym. Po Wiośnie Ludów był więziony przez władze rosyjskie. Pod koniec życia osiadł w Galicji. W połowie XIX wieku był właścicielem posiadłości tabularnych w Jabłonicy Polskiej z Budzyniem, Jasienicy, Jasienickiej Woli, Malinówki z Koźleńcem, Orzechówka, Orzechowska Wola.
Generał Załuski został pochowany 30 kwietnia 1866 w kościele parafialnym w Gręboszowie.
Małżeństwo i potomstwo.
Żoną Józefa Załuskiego była poślubiona 28 sierpnia 1816 w Krakowie Zofia Antonina Marianna Przerembska h. Nowina (ur. 15 czerwca 1794 w Siedliszowicach, zm. 6 czerwca 1881 w Krakowie). Miał z nią syna, Zygmunta Bogumiła Adama Załuskiego (ur. 12 sierpnia 1817 w Krakowie, zm. 23 listopada 1872 tamże).
Odznaczenia.
Podczas kampanii hiszpańskiej został odznaczony francuską Legią Honorową (5 kwietnia 1809), rok później otrzymał polski Krzyż Złoty Orderu Virtuti Militari. Był również kawalerem napoleońskiego Orderu Zjednoczenia ("de la Reunion") i rosyjskiego Orderu św. Anny (1815), nagrodzony kongresówkowym Znakiem Honorowym za 20 lat służby (1830) i francuskim pamiątkowym Medalem św. Heleny.
Twórczość.
Autor pamiętników, wspomnień, utworów dramatycznych, wierszy oraz przekładu rozprawy Napoleona. Publikował pod pseudonimami "Dawny oficer gwardii polskiej Napoleona; Dawny towarzysz broni; Józef z Ojcowa; Un Ancien Officier, Josef Z.".
Ważniejsze utwory.
Ponadto pisma Załuskiego (wierszem i prozą) ogłaszano w czasopismach: "Czas" i Dodatek Miesięczny do "Czasu" (tu m.in.: Kilka słów o dawnej broni w Polsce, 1857 t. 3); "Kurier Polski" (1831 nr 406, tu m.in. odpowiedź na zarzuty polityczne); "Nadwiślanin" (Chełmno); "Przyjaciel Ludu" (Chełmno 1860); "Rozmaitości Naukowe" (redakcja: 1828–1829 i 1831); "Wieniec" (Kraków 1862 nr 3, tu m.in.: Psalm 136. Super flumina Babylonis).
Inne jego wiersze i utwory ogłaszano także w publikacjach: "Wspomnienia o rodzinie Załuskich w XIX stuleciu, druk. jako rękopis", Kraków 1907 (tu m.in. wiersz: Dziennik w więzieniu w cytadeli warszawskiej od d. 25 czerwca 1849); J. Staszewski: "Generał J. Załuski", Poznań 1934 "Życiorysy Zasłużonych Polaków XVIII i XIX W." (tu m.in.: "Wybór utworów poetyckich" oraz "Legenda o zamku ojcowskim").
Listy i materiały.
Materiały dotyczące Załuskiego jako kuratora instytucji naukowych Wolnego Miasta Krakowa zachowano w Archiwum Miasta Krakowa (Wojewódzkie Archiwum Państwowe w Krakowie) i Archiwum Uniwersytetu Jagiellońskiego.

</doc>
<doc id="764573" url="https://pl.wikipedia.org/wiki?curid=764573" title="Języki pahari">
Języki pahari

Języki pahari (dosłownie: „górskie”) – zbiorcze określenie na języki strefy północnej języków indoaryjskich używane w sumie przez ok. 29 milionów osób na niższych piętrach Himalajów w Nepalu i Indiach. Dzielą się na cztery podgrupy. 
Język urzędowy język Nepalu – nepalski, należy do podgrupy wschodniej języków pahari.

</doc>
<doc id="764578" url="https://pl.wikipedia.org/wiki?curid=764578" title="Orientacja układu współrzędnych">
Orientacja układu współrzędnych



</doc>
<doc id="764581" url="https://pl.wikipedia.org/wiki?curid=764581" title="Dimer tlenku azotu(IV)">
Dimer tlenku azotu(IV)



</doc>
<doc id="764582" url="https://pl.wikipedia.org/wiki?curid=764582" title="Mayones">
Mayones

Mayones – polska firma produkująca ręcznie gitary elektryczne i basowe, założona przez Zenona Dziewulskiego w 1982 w Gdańsku. Firma produkowała także instrumenty pod marką Flame. Aktualnie firmę prowadzi Halina Dziewulska, żona założyciela, i ich dwóch synów – Dawid Dziewulski i Tomasz Dziewulski.
Historia.
Początek firmy przypisuje się na 1981, kiedy to Zenon Dziewulski wraz ze swoim przyjacielem, postanowili zacząć tworzyć instrumenty muzyczne w garażu. Narodziny przedsiębiorstwa były trudne – głównie ze względu na wprowadzenie stanu wojennego – Dziewulscy musieli wykonywać własnoręczne tunery, mostki, przetworniki (które tworzyła Halina Dziewulska) i inne elementy instrumentów. Z powodu żelaznej kurtyny, Dziewulscy współpracowali z narodowymi firmami wojskowymi, aby posiąść potrzebne materiały do tworzenia części. Po upadku komunizmu w Polsce, przedsiębiorstwo mogło zacząć ulepszać swoje produkty i zaczęło nabierać tempa względem innych firm na świecie.
Artyści.
Z usług tej firmy korzysta wielu polskich wykonawców np. Wojciech Pilichowski, Krzysztof Misiak, Steve Logan, Artur Daniewski z Bajmu, a także muzycy z licznych zespołów zagranicznych np. Nii z Girugamesh, Paweł Mąciwoda ze Scorpions, Ruud Jolie z Within Temptation, Daniel Gildenlöw z Pain of Salvation, Wes Borland z Limp Bizkit, Anders Nyström z Katatonii, Andrew Craighan z My Dying Bride. 
Podstawowe modele.
"Wymienione poniżej gitary zostały opracowane według strony producenta."

</doc>
<doc id="764584" url="https://pl.wikipedia.org/wiki?curid=764584" title="Video na życzenie">
Video na życzenie



</doc>
<doc id="764588" url="https://pl.wikipedia.org/wiki?curid=764588" title="Przemiana bainityczna">
Przemiana bainityczna

Przemiana bainityczna – przemiana pośrednia przy chłodzeniu z austenitu, której produktem jest mikrostruktura bainitu.
Ogólne wiadomości.
Przemiana bainityczna łączy w sobie cechy przemiany bezdyfuzyjnej i dyfuzyjnego przemieszczania węgla. Zachodzi przy przechłodzeniu stali do temperatury w przedziale od 450 °C do 200 °C. W wyniku przemiany powstaje bainit, będący mieszaniną ferrytu przesyconego węglem i dyspersyjnych węglików. Zarodkowanie bainitu rozpoczyna dyfuzyjne przemieszczanie węgla w austenicie do granic ziaren i dyslokacji. Zarodkami przemiany są miejsca ubogie w węgiel, utworzone w pobliżu granic ziaren i dyslokacji. Zróżnicowanie składu chemicznego austenitu wymaga pewnego czasu inkubacji, niezbędnego do zainicjowania przemiany bainitycznej. W obszarach przechłodzonego austenitu o małym stężeniu węgla i wysokiej temperaturze Ms zachodzi bezdyfuzyjna przemiana martenzytyczna. W obszarach austenitu o dużym stężeniu węgla następuje jednocześnie dyfuzyjny proces wydzielania bardzo drobnych cząstek cementytu o dużej dyspersji. W wyniku tego tworzą się nowe obszary niskowęglowego austenitu, ulegające następnie bezdyfuzyjnej przemianie martenzytycznej. W obszarach, które uległy przemianie martenzytycznej, podczas dalszego chłodzenia następuje wydzielanie cementytu oraz węgliku ε, a osnowa staje się ferrytem przesyconym węglem. Rozrost bainitu jest kontrolowany szybkością dyfuzji węgla w austenicie.
Teorie opisujące przemianę.
Model przemiany kontrolowanej dyfuzją.
Zgodnie z tą teorią przemiana bainityczna jest przemianą eutektoidalną, której produktem jest struktura niepłytkowa, i należy ją rozpatrywać podobnie jak powstawanie perlitu w stali. Zwolennicy takiego podejścia uważają, że ferryt bainityczny wzrasta w wyniku ruchu kontrolowanego dyfuzją na granicy międzypłytkowej ferryt-austenit. Efektem tego jest niska zawartość węgla w ferrycie, a bardzo duża w austenicie – zatem wszystkie węgliki będą wydzielać się z austenitu na granicy międzyfazowej α-γ. Dalszy wzrost węglików będzie również odbywać się austenicie. Dowodem empirycznym dla tej teorii jest obserwowanie tendencji wydzielania się węglików z austenitu w bainicie górnym. W bainicie dolnym obserwuje się odwrotną zależność.
Teoria mechanizmu ścinającego przemiany.
Według tej teorii bainit tworzy się w wyniku działania mechanizmu ścinającego. Oparta jest ona o morfologicznych i krystalograficznych podobieństwach między bainitem a martenzytem. W hipotezie tej zakłada się, że bainit jest niepłytkowym produktem przemiany eutektoidalnej. Bainit tworzy się w wyniku dwuetapowej zmiany sieci krystalicznej. Indukowane jest to pojedynczymi przeskokami atomów przez powierzchnię międzyfazową kontrolowaną inwariantnym ścinaniem. 

</doc>
<doc id="764595" url="https://pl.wikipedia.org/wiki?curid=764595" title="E-mentor">
E-mentor

E-mentor – pismo, które koncentruje się na zagadnieniach związanych z e-learningiem, zarządzaniem wiedzą, e-biznesem, kształceniem ustawicznym oraz w szerszym zakresie – zajmuje się metodami, formami i programami kształcenia na kierunkach ekonomicznych.
Pismo wydawane jest od października 2003 r. przez Szkołę Główną Handlową w Warszawie oraz Fundację Promocji i Akredytacji Kierunków Ekonomicznych. Zawiera ono recenzowane artykuły naukowe, relacje z wydarzeń środowiskowych, zapowiedzi konferencji, recenzje publikacji oraz opisy interesujących witryn internetowych.
E-mentor to pismo internetowe posiadające również wersję drukowaną (nakład 1200-1500 egz.), która dystrybuowana jest w ponad 285 ośrodkach akademickich i instytucjach zajmujących się edukacją, jak również wśród przedstawicieli środowiska biznesu. Od października 2003 r. stronę internetową pisma odwiedzono ponad 3 300 000 razy. Dostępna jest wersja anglojęzyczna serwisu zawierająca streszczenia publikowanych artykułów.

</doc>
<doc id="764596" url="https://pl.wikipedia.org/wiki?curid=764596" title="Orszowa">
Orszowa

Orszowa (także: "Orszawa", dawniej "Orschawa"; rum. "Orșova", węg. "Orsova", serb. "Rušava") – miasto w Rumunii nad Dunajem, w okręgu Mehedinți.
Miasto wspomniane było pod łacińską nazwą "Ursoua" w roku 1150. W okresie panowania rzymskiego położone było w historycznej krainie zwanej Dacją, a następnie Banatem. Po wyparciu przez wojska węgierskie tatarskich Połowców weszło w skład Królestwa Węgier. W okresie wojen z Turcją w Orszowie w roku 1444 przebywał król Polski i Węgier Władysław III Warneńczyk. Od 1552 do 1718 należała do Turcji. W roku 1687 Orszowa na krótko weszła w skład Monarchii Habsburskiej. Do roku 1918 była w składzie Austro-Węgier.
W mieście rozwinął się przemysł stoczniowy, metalowy, drzewny oraz bawełniany.

</doc>
<doc id="764597" url="https://pl.wikipedia.org/wiki?curid=764597" title="Artiom Czubarow">
Artiom Czubarow

Artiom Andriejewicz Czubarow, ros. Артём Андреевич Чубаров (ur. 13 grudnia 1979 w Niżnym Nowogrodzie) – rosyjski hokeista, reprezentant Rosji. Trener hokejowy.
Kariera zawodnicza.
Przez kilka lat występował w NHL. Został reprezentantem Rosji. Uczestniczył na turnieju Pucharu Świata 2004.
Kariera trenerska.
W połowie 2014 został asystentem w sztabie trenerskim macierzystej drużyny Torpedo Niżny Nowogród. Po sezonie KHL (2021/2022) odszedł ze sztabu tego klubu.

</doc>
<doc id="764599" url="https://pl.wikipedia.org/wiki?curid=764599" title="Marketing międzynarodowy i globalny">
Marketing międzynarodowy i globalny

Zarówno marketing międzynarodowy jak i globalny związane są z prowadzeniem działalności na rynkach zagranicznych.
Marketing międzynarodowy definiuje się jako "aktywność rynkową biznesu poza granicami narodowymi organizacji w warunkach konkurencji, wykorzystującą wypracowane instrumenty oddziaływania na rynek, mającą na celu dokonanie korzystnej dla wielu stron rynku wymiany uwzględniającej uwarunkowania instytucjonalne"

</doc>
<doc id="764602" url="https://pl.wikipedia.org/wiki?curid=764602" title="Świniowy">
Świniowy

Świniowy (niem. "Swinow") – dzielnica Lędzin położona w północnej części miasta.
W Świniowach występuje wyłącznie zabudowa domów jednorodzinnych. Dużą część dzielnicy zajmują pola. Przez Świniowy przechodzi wschodnia obwodnica GOP.

</doc>
<doc id="764605" url="https://pl.wikipedia.org/wiki?curid=764605" title="Anarchy in the U.K.">
Anarchy in the U.K.

Anarchy in the U.K. – pierwszy singel punk rockowego zespołu Sex Pistols, wydany 26 listopada 1976 roku przez firmę EMI. Często uważany jest za pierwszy punkrockowy singel, jednak rok wcześniej wydano „Blitzkrieg Bop” zespołu Ramones, a miesiąc wcześniej „New Rose” The Damned.
W 2004 utwór został sklasyfikowany na 53. miejscu listy 500 utworów wszech czasów magazynu Rolling Stone.
Historia.
Utwór tytułowy dotarł jedynie do miejsca 38. brytyjskiej listy przebojów, zanim 6 stycznia 1977 roku wytwórnia EMI wstrzymała produkcję singla.
Tekst.
Tekst utworu przedstawia nihilistyczny, bardzo emocjonalny i agresywny obraz anarchii. Wymienionych jest tu kilka politycznych organizacji paramilitarnych (MPLA, UDA i IRA), których działania zostały porównane przez autora słów do ówczesnej polityki rządu Wielkiej Brytanii. Tekst można interpretować jako prześmiewczą satyrę nie tylko w stosunku do władz, lecz także wobec bezsensownego buntu dla sławy.
Covery.
Francuska wersja tego utworu, "Anarchie pour le UK", z akompaniamentem akordeonu i skrzypiec, została wykonana przez Louisa Brennona. Została zamieszczona na ścieżce dźwiękowej filmu "The Great Rock ’n’ Roll Swindle". Wersja ta została również wydana jako singel grupy we Francji.
Niemiecki zespół punkowy Big Balls and the Great White Idiot nagrał cover zatyułowany "Anarchy in Germany", który zamieścił na swoim debiutanckim albumie "Big Balls".
Inna wersja pojawiła się na "The Million Dollar Hotel". Wykonał ją Tito Larriva z zespołem Million Dollar Hotel Band.
Zespół Megadeth nagrał cover utworu na swoim albumie "So Far, So Good... So What!" z 1988 roku. W tej wersji tekst "another council tenancy" zamieniony został na "and other cunt-like tendencies".
Kolejny cover nagrał zespół Mötley Crüe, który zamieścił na swoim albumie "Decade of Decadence" z 1991. Nazwy organizacji zmienione zostały tu na Parents Music Resource Center, CIA oraz na prokuratorów okręgowych.
W 2002 roku zespół The Ukrainians nagrał dwie wersje "Anarchy in the U.K.", które zamieszczone zostały na minialbumie pod tym samym tytułem.
Cover tego utworu nagrał również polski punkowy zespół Farben Lehre.
W marcu 2007 roku cover utworu wykonywany przez Annę Tsuchiyę zamieszczony został na jednym z soundtracków do anime "Nana". Na ścieżce dźwiękowej drugiej części aktorskiego filmu "Nana" zamieszczono również wykonywany przez Mikę Nakashimę cover "My Way" w wersji zaśpiewanej przez Sida Viciousa.

</doc>
<doc id="764614" url="https://pl.wikipedia.org/wiki?curid=764614" title="Pazurogon jedwabisty">
Pazurogon jedwabisty

Pazurogon jedwabisty, kangur pręgowany ("Onychogalea unguifera") – gatunek ssaka z podrodziny kangurów (Macropodinae) w obrębie rodziny kangurowatych (Macropodidae). 
Zasięg występowania.
Pazurogon jedwabisty występuje w zależności od podgatunku:
Taksonomia.
Gatunek po raz pierwszy naukowo opisał w 1841 roku John Gould nadając mu nazwę "Macropus unguifer". Jako miejsce typowe odłowu holotypu Gould wskazał Derby (King Sound), w Australii Zachodniej, w Australii. 
Podgatunki "M. unguifera" są słabo zróżnicowane, dlatego ważność taksonu "annulicauda" wymaga potwierdzenia. Rozpoznano dwa podgatunki.
Morfologia.
Długość ciała (bez ogona) samic 49–60 cm, samców 53,4–69 cm, długość ogona samic 51,6–65,5 cm, samców 62,3–73,1 cm; masa ciała samic 4,4–7 kg, samców 3,9–9 kg. Gęsta, żółtobrązowa sierść, ciemniejszy pas wzdłuż grzbietu. Pazurogon jedwabisty, podobnie jak inne gatunki tego rodzaju, ma na końcu ogona rogowy pazur o nieznanej funkcji, któremu zawdzięcza swą nazwę.
Ekologia.
Środowisko życia.
Na północy zamieszkuje lekko zadrzewione obszary zalewowe, na południu – otwarte lasy porośnięte trawą, zakrzewiony teren sawannowy oraz obszary trawiaste porośnięte pojedynczymi drzewami. Lubi sąsiedztwo cieków wodnych.
Tryb życia.
Najbardziej aktywny o wschodzie i zachodzie słońca. Roślinożerca. Żyje pojedynczo, jedynie podczas żerowania tworzy grupy liczące do czterech osobników. Podobnie jak inne pazurogony wygrzebuje przednimi łapami płaskie doły pod drzewami, w których spędza dzień. Spłoszony ucieka szybkimi skokami lub ukrywa się w dziuplastych pniach drzew.

</doc>
<doc id="764616" url="https://pl.wikipedia.org/wiki?curid=764616" title="Marc Gasol">
Marc Gasol

Marc Gasol Sáez (ur. 29 stycznia 1985 w Barcelonie) – hiszpański koszykarz, pochodzący z Katalonii, występujący na pozycji środkowego, srebrny medalista olimpijski z Pekinu i Londynu, złoty medalista mistrzostw Europy Eurobasket 2009. Jego starszy brat Pau, był jedną z gwiazd NBA, dwukrotnym mistrzem ligi w barwach Los Angeles Lakers. 
Kariera.
Wychowywał się juniorskich zespołach Barcelony. W latach 2001-03 przebywał w Memphis, gdzie grał w drużynie szkolnej Lausanne Collegiate School. Po powrocie do Hiszpanii ponownie został zawodnikiem Barcelony (mistrzostwo Hiszpanii w 2004), skąd w 2006 odszedł do Girony. Z Gironą zdobył FIBA EuroCup (2007), był MVP rozgrywek ligi ACB (2008). W składzie Hiszpanii na MŚ 06 pełnił rolę rezerwowego środkowego. Rok później zdobył srebrny medal ME 2007. W Pekinie, pełniąc poważniejszą rolę w drużynie, wywalczył olimpijskie srebro. We wrześniu 2009 razem z drużyną wygrał ME 2009, walnie przyczyniając się do sukcesu Hiszpan.
W 2007 został wybrany z 48. numerem draftu NBA przez Los Angeles Lakers. Prawa do niego zostały oddane (w transferze brata) do Memphis Grizzlies. Kontrakt z tym zespołem podpisał latem 2008.
W sezonie 2009/2010 zajął ex aequo drugie miejsce w głosowaniu na największy postęp sezonu NBA.
W 2012 oraz 2015 wystąpił w meczu gwiazd NBA, a w 2013 zdobył nagrodę obrońcy roku.
7 lutego 2019 trafił w wyniku wymiany do Toronto Raptors. 24 listopada 2020 zawarł umowę z Los Angeles Lakers. 12 września 2021 został wytransferowany do Memphis Grizzlies. Dzień później opuścił klub.

</doc>
